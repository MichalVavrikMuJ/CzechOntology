{"id": "278457", "url": "https://cs.wikipedia.org/wiki?curid=278457", "title": "Incidence", "text": "Incidence\n\nIncidence, je v epidemiologii počet nově nemocných za časový úsek zpravidla udávaný jako relativní ukazatel. Stanovuje pravděpodobnost onemocnění s určitou diagnózou respektive zdravotní kondici v danou chvíli. V čitateli je počet nemocných, ve jmenovateli populace v riziku. Zatímco čitatel je u výpočtu incidence jasný, jmenovatel může být problém. Odhadnout počty jedinců, kterých se nemoc týká (jsou v riziku), je často nemožné, většinou nepřesné. Zpravidla se do jmenovatele dává obecný údaj o populaci ve městě, v okresu, ve státě.<br>\nTradičně byl měřen tak, že lékaři v ordinaci zaznamenávali počty případů s danou diagnózou, vztáhli je na počty populace ve spádové oblasti ordinace. Bez jakéhokoli průzkumu tak získali data a vzniku, průběhu a konci epidemie. Toto měření je rychlé, levné a má svou vypovídající schopnost.\nPočty nemocných se dají zaznamenávat do grafu, kdy na vodorovné ose jsou dny, na svislé počty nakažených. Incidenci pak vypočítáme ke každému dni, týdnu nebo měsíci. Pokud počítáme incidenci za celé období vzplanutí a zániku nemoci, mluvíme o kumulativní incidenci. Ta nám určí, kolik případů za sezónu (za rok) bylo v ordinaci zaznamenáno. \n\nKumulativní incidence (cumulative incidence, incidence proportion) je incidence počítaná za určitou dobu. Udává se jako počet případů za rok (např.5 nemocných na 10 tisíc za rok) nebo procento nemocných za určité období (např.0,1% za dva roky). Zatímco incidence zahrnuje jednu epidemiologickou událost, kumulativní incidence je součtem více událostí za časové období.<br>\n\nIncidence Risk (riziko onemocnění)\nV čitateli je počet nemocných, ve jmenovateli celková populace v riziku.<br>\nPočítá se kumulativní incidence, kdy se po delší dobu sledují případy, sčítají se. Vztáhnou se na průměrnou populaci v riziku (například muže po padesátce).<br>\n\"Výstup např. zní: Riziko onemocnění u mužů po padesátce je 0,03 (onemocní tři z deseti tisíc)\".<br>\n\nIncidence Rate (frekvence onemocnění)\nV čitateli je počet nemocných, ve jmenovateli zdravá populace v riziku vztažená na dobu sledování. Čitatel je počet nových onemocnění, jmenovatel používá jednotky osoba za rok(osoba za měsíc, osoba za den). Do jmenovatele se zpravidla dává \"střední stav obyvatel\" za rok (měsíc, den).\nPočítá se \"incidence density\", neboli frekvence nových onemocnění.<br>\n\"Výstup např. zní: Frekvence nemoci v populaci jsou tři případy na deset tisíc obyvatel.\"<br>\n\nUkazatel incidence slouží v první řadě k zaznamenávání náhlých vzplanutí onemocnění jako jsou epidemie. Data se sbírají na základě hlášení o počtu nemocných na konkrétní diagnózu.<br>\nUkazatel prevalence slouží v první řadě k zaznamenávání endemie, tedy nemocí, které jsou v populaci trvale přítomny. Data nestačí sbírat v ordinacích, musí se provádět epidemiologická depistáž nemoci v populaci. U endemií (prevalence) zavádíme trvalou depistáž dané nemoci, tak zvaný kontrolní program.<br>\nZatímco u incidence je počet případů viditelný (je dán metodikou sběru dat), u prevalence se snažíme najít v populaci všechny nemocné, počet případů je skrytý (je dán metodikou kontrolního programu, respektive požadovanou mírou jistoty výskytu nemoci v populaci).<br>\n\nEpidemie se sleduje pomocí incidence. Endemie se sleduje pomocí prevalence. Obě hodnoty mohou být za určité situace stejné. Je pouze na uvážení epidemiologa, který ukazatel použije jako vhodnější pro konkrétní účel. Obecně spočívá rozdíl v metodice sbírání dat a charakteru nemoci. Prevalence určuje trvalý stav v populaci, incidence poukazuje na dynamiku onemocnění v populaci.\nTento nebo podobné termíny se používají i v jiných oborech, kde je sledována četnost nějakých jevů. V kriminalistice se například v podobném významu používá termín nápad trestné činnosti. \n\n- kauzalita (epidemiologie)\n\n- bias (epidemiologie)\n\n\n- LR nomogram\n\n- Interval spolehlivosti (epidemiologie)\n\n- paratuberkulóza\n\n- respirační syndrom skotu\n\n- Vzorkování populace (epidemiologie)\n\n- Prevalence\n\n- Chí-kvadrát test\n"}
{"id": "278465", "url": "https://cs.wikipedia.org/wiki?curid=278465", "title": "Karol Pazúr", "text": "Karol Pazúr\n\nKarol Pazúr (26. února 1917 Krompachy – 25. dubna 1976 Banská Bystrica) byl slovenský zpravodajec, voják, válečný zločinec a masový vrah, hlavní iniciátor masakru na Švédských šancích.\n\nNarodil se ve východoslovenském městě Krompachy. Po skončení lidové školy se vyučil knihvazačem a krátce byl bankovním úředníkem.\n\nZa druhé světové války se stal členem HSĽS a Hlinkovy gardy, posléze vstoupil do Slovenské rychlé divize, bojující v Sovětském svazu na straně Třetí říše. Když upadl v roce 1943 do zajetí Rudé armády, stal se rychle nadšeným komunistou a nechal se zařadit mezi příslušníky nově vznikajících československých jednotek. Jako důstojník a zpravodajec působil poté u 1. československého armádního sboru po boku Bedřicha Reicina. V prosinci 1944 vstoupil do Komunistické strany Československa.\n\nPo rozpuštění 1. československého armádního sboru (25. května 1945) zůstal jako poručík obranného zpravodajství u armády. Zdá se, že svoji minulost považoval za problém a že se proto maximálně snažil vylepšit své renomé pronásledováním Němců po válce. Vrchol jeho snažení představovala iniciace a organizace masakru na Švédských šancích, v němž osobně zavraždil 267 „Němců“ (byli mezi nimi Karpatští Němci i Slováci), v drtivé většině žen, dětí a starců (bylo mezi nimi i několik nemluvňat, která Pazúr všechna osobně zabil). Pozdější vyšetřování neprokázalo, že by povraždění (po smrti navíc okradení o vše, co mělo nějakou cenu) aktivně podporovali nacismus, jak Pazúr tvrdil, pouze několik z nich bylo členy Hlinkovy gardy (což býval ovšem i Pazúr). U třiceti z nich byla zjištěna slovenská národnost, u několika pak dokonce odbojářská minulost.\n\nVelitel české vojenské správy v Přerově se jej sice bezprostředně po vykonání masakru pokusil zadržet, ale poté, co se Pazúr prokázal poddůstojníkovi NKVD průkazem OBZ, mohl přesto volně odejít a byl dokonce povýšen. Velitel sovětské posádky v Přerově vydal hned následujícího rána příkaz k jeho zatčení, ale Pazúr už byl v tu dobu mimo jeho jurisdikci. Věc byla vyšetřena, zdokumentována, nicméně dlouho neřešena. Až v roce 1947 byl po snaze několika mezinárodních organizací zatčen a před vojenským soudem v Bratislavě odsouzen k sedmi a půl roku vězení. Proti rozsudku se odvolal hlavní žalobce Anton Rašla a rovněž on sám. Prohlašoval, že „\"taková byla doba\"“, že „\"jednal z vlastenecké povinnosti\"“ a že „\"proces s ním je politický a jeho cílem je poškodit komunistickou stranu\"“. Na dotaz, proč nechal pobít i ženy a děti, které z žádné spolupráce s nacismem podezřívat ani nemohl, prohlásil, že „\"nevěděl, co jiného s nimi dělat, když nechal postřílet jejich rodiče\"“. \n\nPo odvolání jej Vrchní vojenský soud v Praze odsoudil na 20 let vězení, i přes intervence Bedřicha Reicina. Reicin však na svého přítele ani poté nezapomněl a ihned po únorové revoluci mu začal zařizovat propuštění. Nejdříve Klement Gottwald snížil na Reicinovo doporučení Pazúrův trest na 10 let, načež následovalo další zkracování a zmírňování trestu. Ve vězení strávil Pazúr nakonec fakticky jen asi rok. Vojenský prokurátor Rašla, který vynaložil nezměrné úsilí, aby přivedl Pazúra před soud a potrestal ho, byl za komunistického režimu odsouzen v politickém procesu a několik let vězněn. \n\nPo propuštění působil jako hrdina protinacistického odboje na lukrativních státních postech a obdržel řadu vyznamenání. Jako funkcionář Svazu protifašistických bojovníků se pravidelně účastnil oslav SNP. Rovněž byl agentem Státní bezpečnosti.\n\nZ archivních dokladů plyne, že ještě v roce 1975 žil s určitostí v Československu. Po zbytek života žil v Banské Bystrici, zemřel na cirhózu jater a je pohřben na tamějším evangelickém hřbitově. Existují další teorie o jeho smrti, podle první byl utopen příbuznými svých dřívějších obětí, podle další emigroval pod změněným jménem do USA. Karol Pazúr zemřel 25. dubna 1976, podle slovenského novináře Tomáše Kyseľa se tak stalo až v roce 1979. \n\n\n"}
{"id": "278473", "url": "https://cs.wikipedia.org/wiki?curid=278473", "title": "Mika Häkkinen", "text": "Mika Häkkinen\n\nMika Pauli Häkkinen (* 28. září 1968, Vantaa) je bývalý finský automobilový závodník a pilot formule 1, přezdívaný \"Létající Fin\". Je dvojnásobným mistrem světa Formule 1.\n\nPo úspěších na motokárách a Grand Prix Macau, kde mu těsně uniklo vítězství, se Häkkinen v roce 1991 připojil k týmu Lotus, kde strávil dvě sezóny. Poté Häkkinen přešel k týmu McLaren, původně jako testovací a náhradní jezdec. Do kokpitu se dostal poté, co se McLaren rozešel s Michaelem Andrettim po Grand Prix Itálie. Po odchodu Ayrtona Senny do Williamsu se stal Häkkinen v roce 1994 týmovým lídrem. Při Grand Prix Austrálie 1995 měl Mika těžkou havárii, při které málem přišel o život. V roce 1996 se výrazně zlepšil a první vítězství vybojoval při Grand Prix Evropy 1997. V letech 1998 a 1999 si pak připsal dva tituly mistra světa. Na přelomu tisicíletí stále bojoval o titul, ten ale získal Michael Schumacher. V roce 2001 si připsal poslední 2 výhry a na konci roku oznámil, že si dává od závodění přestávku. Ta se nakonec změnila v konec kariéry ve Formuli 1.\n\nK závodění se ještě vrátil v sérii DTM, kde třikrát zvítězil ve voze Mercedes. V roce 2007 oznámil úplné ukončení závodní kariéry.\n\nMika Häkkinen se narodil v městě Vantta, ve Finsku, 28. září 1968. Jeho otec se jmenoval Harri a byl krátkovlnným radiovým operátorem a příležitostným taxikářem. Jeho matkou byla Aila, jež pracovala jako sekretářka. Häkkinen vyrůstal se svou sestrou Ninou, která se starala O Mikovu fan stránku do roku 1998. Jako dítě žil Mika ve stejné ulici jako další jezdec Formule 1 Mika Salo a oba se později stali dobrými přáteli.\n\nHäkkinen jako malý také vystupoval v akrobatické show. Na střední škole se též věnoval akrobatické gymnastice a později se připojil k akrobacii v divadle v Helsinkách. Häkkinen se poté musel rozhodnout, jestli se bude věnovat akrobacii nebo závodění. Nakonec se rozhodl, že bude závodním jezdcem.\n\nKdyž bylo Mikovi 5 let, jeho rodiče pro něj pronajali motokáru a brali ho na dráhu nedaleko jejich domu. Při svém prvním kole se Häkkinen dostal do havárie, ale nic se mu nestalo. I přes počáteční neúspěch chtěl Häkkinen se závoděním pokračovat a poté co neustále přemlouval své rodiče, se mu jeho přání splnilo. Mikův otec mu koupil první motokáru, konkrétně to byla motokára se kterou dříve závodil Henri Toivonen.\n\nDo roku 1986 vyhrál Häkkinen 5 titulů na motokárách. Mistr světa z roku 1982 Keke Rosberg pomohl Häkkinenovi sehnat sponzory, kteří mu pomáhali v juniorských kategoriích otevřených vozů. „Nový létající Fin“ vyhrál třikrát Skandinávský šampionát, poté v roce 1988 šampionát Opel Lotus Euroseries a v roce 1990 Britskou Formuli 3. Na konci 80. let bydlel v Anglii v domě společně s týmovým kolegou ze stáje West Surrey Racing a pozdějším jezdcem Formule 1, Allanem McNishem. Häkkinen byl blízko vítězství v Grand Prix Macau 1990, ale havaroval s Michaelem Schumacherem. Jeho výkon ale znamenal posun do Formule 1 k týmu Lotus.\n\nHäkkinen se v roce 1991 připojil k týmu Lotus. Debutoval na okruhu ve Phoenixu, kvalifikoval se na 13. místě a na stejné pozici by pravděpodobně i dojel, kdyby mu v 60. kole neselhal motor. Své první body vybojoval o dva závody později v Imole, kde po startu z 25. místa dojel pátý, na vítěze, Ayrtona Sennu, ale ztratil 3 kola. Další body už v sezóně nepřidal.\n\nV další sezóně byl Mikův týmový kolega Johnny Herbert. Häkkinen se zlepšil a bodoval celkem v 6 závodech, nejlépe dojel na 4. místě ve Francii a Maďarsku. Celkově skončil na 8. místě v poháru jezdců.\n\nV roce 1993 přešel Häkkinen do týmu McLaren, kde se měl stát nejprve testovacím jezdcem a až přijde jeho čas, měl se posunout do role závodního pilota. Jako hostující jezdec se objevil v Monaku v sérii Porsche Supercup, kde závod opanoval. Jeho sen usednout v závodě opět do kokpitu se mu vyplnil po závodě v Monze poté, co po špatných výsledcích tým opustil Michael Andretti. Debut v britské stáji si odbyl v Portugalsku a hned všechny ohromil tím, že v kvalifikaci porazil svého týmového kolegu Ayrtona Sennu. Bohužel, v poslední zatáčce okruhu přehnal svou snahu, vyjel z trati a narazil do boxové zdi. V té době jezdil na bodovaných příčkách. Na okruhu Suzuka poprvé vystoupal na pódium, kde dojel 15 sekund za Sennou.\n\nV průběhu sezóny testoval Häkkinen i Senna motor Lamborghini V12 v modifikovaném voze McLaren MP4/8 s označením „MP4/8B“ na okruzích Estoril a Silverstone. Oba jezdci byli motorem zaujati, Häkkinen jezdil v Silverstone o 1,4 sekundy rychleji než s normálním závodním motorem Ford V8.\n\nSenna odešel do týmu Williams a Häkkinen se tak stal lídrem v týmu, jeho kolegou se stal Martin Brundle. Tým McLaren také změnil motor, od motoru Ford V8 přešel k motoru Peugeot V10 (tým chtěl údajně původně použít v předchozím roce testovaný motor Lamborghini V12, šéf týmu Ron Dennis se ale rozhodl pro Peugeot). V sezóně si Häkkinen připsal 6 pódií a v šampionátu skončil čtvrtý se ziskem 26 bodů.\n\nV roce 1995 začalo dlouhotrvající spojení mezi týmem McLaren a německou automobilkou Mercedes-Benz. Před začátkem sezóny si Häkkinen a jeho týmový kolega Nigel Mansell stěžovali na to, že vůz je pro ně malý a oni trpí údery rukou a loktů do boků kokpitu.\nDvě pódiová umístění, v Itálii a v Japonsku, znamenala pro Miku již deváté umístění mezi nejlepšími třemi. Häkkinen zmeškal Grand Prix Pacifiku kvůli operaci slepého střeva. Poté, při Grand Prix Austrálie 1995 v Adelaide, mu na začátku první kvalifikace selhala pneumatika, což vedlo k tvrdému nárazu do zdi. Häkkinen utrpěl vážná zranění (prasknutí lebky, vnitřní krvácení, zapadlý jazyk, který mu ucpal dýchací cesty) a byl zachráněn jen díky koniotomii, kterou hned vedle trati provedl lékař Sid Watkins. Tento incident upevnil vztah mezi Häkkinenem a týmovým šéfem Ronem Dennisem a také vyvolal posun v oblasti bezpečnosti sportu. Naštěstí se Häkkinen plně zotavil a v roce 1996 mohl opět závodit. Tím pádem zmeškal pouhý jeden závod. Do kokpitu Formule 1 usedl tři měsíce po havárii na okruhu Paul Ricard. Celkově byl v poháru jezdců sedmý se ziskem 17 bodů.\n\nRok 1996 znamenal pro McLaren zlepšení; Mercedes-Benz vstoupil do druhé sezóny jako dodavatel motorů a Häkkinen se opět vrátil na pódiová umístění, přestože první vítězství mu stále unikalo. V tomto roce se k týmu připojil David Coulthard, jež přišel z týmu Williams. Na okruhu Spa si Fin málen připsal výhru, když zvolil jednu zastávku v boxech. Havárie Jose Verstappena ale znamenala vyjetí safety caru a zborcení celé strategie. Häkkinen by jinak závod vyhrál o více jak 10 sekund. V šampionátu skončil celkově pátý, se ziskem 31 bodů.\n\nMcLaren vstupoval do ročníku 1997 se sebevědomím. Červená a bílá barva sponzora Marlboro zmizela a vystřídala ji stříbrná a černá barva jiné tabákové společnosti, West. A McLaren se s tím vrátil na vítěznou vlnu. Coulthard vybojoval hned v úvodní Grand Prix Austrálie vítězství po více než 3 sezónách. V průběhu sezóny se McLaren začal pravidelně umísťovat na předních pozicích, v poháru jezdců byl ale úspěšnější Coulthard. Häkkinen měl několik možností připsat si první výhru, na okruzích Silverstone, A1-Ring a Nürburgring. V Jerezu konečně protnul cílovou čáru jako první, stalo se tak ale poté co byl Coulthard požádán aby uvolnil cestu jemu a Jacquesovi Villeneuvovi, který měl problémy s poškozeným vozem. Celkově skončil v bodování šestý za 27 bodů.\n\nRok 1998 byl zlomovým pro kariéru Häkkinena. Vůz McLaren MP4/13 byl prvním, který designoval Adrian Newey, aerodynamik, který v minulých letech projektoval i výborné vozy Williams. Mika vyhrál celkem 8 závodů a ve 13 ze 16 závodů bodoval. Zajistil si tak titul mistra světa, když získal rovných 100 bodů. Za ním skončil Michael Schumacher s vozem Ferrari se ziskem 86 bodů. Häkkinen rovněž devětkrát v sezóně startoval z pole position.\n\nSezóna začala tím, že Häkkinen vyhrál 4 ze 6 prvních závodů. Další tři poté vyhrál Michael Schumacher a v bodování se Finovi výrazně přiblížil. Další výhry pro Fina přišly v Rakousku a v Německu. V Maďarsku a Belgii ale získal pouhý bod, Schumacher toho využil ale jen v prvním případě, když na okruhu Hungaroring vyhrál. V deštivé a chaotické Grand Prix Belgie po kontaktu s Davidem Coulthardem nedojel. Po závodě na Monze se bodový stav u obou srovnal na 80 bodech. Zbývaly pouhé 2 závody. Schumacher startoval na okruhu Nürburgring z pole position, závod ale vyhrál Häkkinen. V posledním závodě v Japonsku mohli oba bojovat o titul, favoritem byl ale Häkkinen. Schumacher sice opět získal pole position, musel ale startovat z konce startovního pole, když ho při zahřívacím kole postihl problém. Nakonec Němec ze závodu odstoupil po defektu pneumatiky. Häkkinen vyhrál závod i celý šampionát.\n\nVůz MP4/14, opět vycházející z tužky Adriana Neweyho, byl stejně jako minulou sezónu konkurenceschopný v boji o vítězství. Na druhou stranu byl od svého loňského předchůdce poruchovější. Cesta za titulem tak byla o něco těžší než v roce 1998. Tým Ferrari opět vsázel na Michaela Schumachera, ten ale v polovině sezóny vypadl ze hry, když vážně havaroval při Grand Prix Velké Británie. Zastoupil jej však jeho týmový kolega Eddie Irvine, který s Häkkinenem bojoval o titul až do posledního závodu v Japonsku. Tam Mika vyhrál před Michaelem Schumacherem a právě Irvinem a s celkovým ziskem 76 bodů obhájil titul mistra světa. Irvine skončil se 74 body jen o 2 body za ním.\n\nZačátek nebyl pro Miku příliš dobrý, když musel odstoupit z úvodní Grand Prix. Na první výhru ale nečekal dlouho, když si ji připsal hned v Brazílii. V následujícím závodě v Imole ale opět nedokončil. V Monaku byl třetí a poté dvakrát vyhrál, ve Španělsku a v Kanadě. Další pódium si připsal ve Francii, na okruhu Silverstone poté nedojel. Právě v tomto závodě utrpěl Michael Schumacher zranění, které ho vyřadilo z boje o titul. Další výhru si připsal v Maďarsku a ve Spa dojel druhý za Coulthardem. V Monze Häkkinen havaroval a kamery ho zachytily nedaleko trati, jak pláče. Při Grand Prix Evropy skončil pátý a byl to jediný závod který dojel a při kterém zároveň nebyl na stupních vítězů. V Malajsii dojel třetí a v již zmíněném Japonsku vyhrál, čímž si zajistil titul. Irvineovi málem nadělil celé kolo.\n\nJako dvojnásobný mistr světa se Häkkinen připojil k elitní skupině jezdců. V sezóně 2000 si přál zkompletovat hattrick, což se mu ale nepovedlo. Häkkinen si připsal vítězství ve Španělsku, Rakousku (stylem start-cíl) a v Maďarsku, kde převzal vedení v šampionátu. Vyhrál i v Belgii, kde provedl dechberoucí manévr, když na rovince Kemmel straight předjel zároveň Michaela Schumachera i Ricarda Zontu. Po další Grand Prix převzal celkové vedení opět Schumacher a mistrovský titul potvrdil v Grand Prix Japonska. Michael Schumacher popsal svůj boj o titul s Häkkinenem jako nejvíce uspokojující.\n\nV roce 2001 vstoupil do sezóny, která se nakonec ukázala jako jeho poslední ve Formuli 1, když byl po sezóně nahrazen svým mladým krajanem a chráněncem Kimim Räikkönenem. Vůz MP4-16 již nebyl tak dobrý a byl to spíše Coulthard, který potrápil Michaela Schumachera v boji o titul.\n\nHäkkinen utrpěl větší nehodu kvůli selhání předního zavěšení v úvodním podniku v Austrálii, když jel druhý. Tato havárie jakoby způsobila pokles jeho motivace. V Brazílii se zdržel na startu, což málem vedlo k tomu, že do něj narazil Olivier Panis. Häkkinen za své jednání dostal pokutu $5 000. Ve Španělsku vedl až do posledního kola a mohl si připsat čtvrtou výhru v řadě na tomto okruhu. Porucha spojky ho nakonec vyřadila ze závodu v posledním kole pouhých 5 zatáček před cílem. Häkkinena poté do boxů na boku svého vozu přivezl David Coulthard. Byl to smutný ale nezapomenutelný moment, zdůrazňující silné pouto mezi Coulthardem a Häkkinenem. Ve Velké Británii dominoval celému závodu a připsal si první výhru v sezóně. V Monze oznámil Häkkinen médiím, že v roce 2002 si dá od závodění pauzu a mezitím se rozhodne o své budoucnosti. Na okruhu Indianapolis si připsal své poslední vítězství ve Formuli 1. Celkově skončil s 37 body pátý. V polovině roku 2002 oznámil úplné ukončení kariéry.\n\nBěhem roku 2004 Häkkinen oznámil své plány na návrat k závodění a hovořil s týmem Williams o angažmá pro rok 2005. Nakonec k dohodě nedošlo a namísto toho provedl svůj comeback k závodění v sérii DTM ve voze Mercedes-Benz. Byla to úspěšná první sezóna, okořeněná jedním vítězstvím.\n\nI v roce 2006 pokračoval v šampionátu DTM s Mercedesem, ale sezóna již byla obtížnější a nejlepším výsledkem bylo několik druhých míst. Magazín Autosport spekuloval, že Häkkinenův styl jízdy se příliš nehodí do vozu DTM.\n\nPři akci Goodwood Festival of Speed v roce 2006 řídil Häkkinen vůz McLaren-Mercedes MP4-20 z roku 2005. Mnozí lidé říkali, že bylo skvělé vidět Häkkinena opět v McLarenu, jelikož byl tenkrát posledním mistrem světa v tomto týmu.\n\nHäkkinen zůstal u Mercedesu i ve třetí sezóně a přestože celkový dojem kazí několik smolných závodů, byl rok 2007 jeho nejlepší. Pravidelně se kvalifikoval do přední řady a dvakrát vyhrál (na okruzích Lausitz a Mugello) a celkově byl v hodnocení osmý.\n\nPo Häkkinenově roční přestávce a následném ukončení kariéry, se mnohokrát spekulovalo o jeho možném návratu. Mika byl spojován s týmem Williams během roku 2004, jelikož Juan Pablo Montoya měl na další rok přestoupit k McLarenu. K dohodě ale nedošlo.\n\nNa konci roku 2006 opět vyvstaly spekulace, tentokrát o možném návratu k týmu McLaren pro rok 2007. Magazín Autosport oznámil, že Häkkinen v listopadu dvakrát testoval v simulátoru McLarenu a diskutoval o možném návratu k týmu. 24. listopadu McLaren oznámil, že Lewis Hamilton usedne do druhého kokpitu McLarenu v roce 2007 a ukončil tak veškeré spekulace. Nicméně se psalo o tom, že Häkkinen působil v roli poradce, když Ron Dennis prohlásil, že: „Je to velmi zajímavá osobnost, kterou přivádíme a která zhodnotí věci, které vyvíjíme.“ Ve čtvrtek, 30. listopadu, Häkkinen celý den testoval McLaren-Mercedes MP4-21 na okruhu Circuit de Catalunya v Barceloně. Absolvoval 79 kol, ale jeho nejrychlejší kolo bylo o 3 sekundy pomalejší než u ostatních jezdců. McLaren prohlásil, že využili jeho odborných znalostí, aby poznali jak se Formule 1 vyvinula od jeho odchodu v roce 2001.\n\nHäkkinen byla také jmenován jako „Zodpovědný pijící ambasador“ sponzorem McLarenu firmou Johnnie Walker.\n\nHäkkinen má ulici po něm pojmenovanou v australském městě Adelaide, kde došlo k jeho málem tragické nehodě.\n\nTým AMG China vstoupil s vozem Mercedes-Benz SLS AMG do série Intercontinental Le Mans Cup – 6 hodinového závodu na okruhu Zhuhau, kde si Häkkinen odbyl debut ve třídě GT3.\n\nHäkkinen oznámil konec závodní kariéry v neděli, 4 .listopadu 2007. Rozhodnutí prý „nebylo snadné“, ale dodal, že “závodění je stále v mé krvi a toto rozhodnutí neznamená, že mi bude bránit závodit pro radost.“\n\nV listopadu 2008 Häkkinen oznámil, že začne novou kariéru v oblasti managementu.\n\nHelma Miky Häkkinena je bílá s tmavě modrými pruhy, královsky modrými pruhy a nebesky modrými pruhy ve středu, modrým kruhem na vrcholu helmy a s jeho jménem napsaným v oblasti brady. Barvy jsou zvoleny podle jeho sponzora z 80. let, společnosti Oy G.W. Sohlberg Ab.\n\nHäkkinen umí jezdit na jednokolce a dokonce s ní vystupoval.\n\nV únoru 2010, nabídl lekce řízení v Mercedes-Benz World, aby vydělal peníze pro dětskou charitu pro nemocnici. Akci sponzoroval myHermes, pro který je Häkkinen ambasadorem.\n\nHäkkinen se také objevil v pořadu Top Gear, kde učil moderátora Jamese Maye základy řízení rally v rámci přípravy na jeho test s Pagani Zonda.\n\nOd roku 1991 se Häkkinen usídlil v Monte Carlu, přestože vlastní domy ve Francii a ve Finsku. 18. května 2008 shořela jeho nově postavená vila ve Francii po zkratu v jeho skříni s trofejemi. Nikdo nebyl zraněn, ale zahynula jeho želva a také byla zničena jeho kolekce trofejí z Formule 1.\n\nHäkkinen se oženil v roce 1998 s Erjou Honkanen. Společně mají syna Huga Ronana (narozen 11. prosince 2000) a dceru Ainu Julii (narozena 12. května 2005). V roce 2008 se rozešli. Häkkinenovo třetí dítě, dcera Ella, se narodila 30. listopadu 2010 jeho přítelkyni Markétě Remešové z České republiky.\n\ntučně vyznačené závody znamenají zisk pole position, závody vyznačené kurzívou označují zajetí nejrychlejšího kola v závodě\n (tučné písmo v označení závodu indikuje pole position, \"kurzíva\" indikuje nejrychlejší kolo)\n\"*\" V závodě byly uděleny pouze poloviční body, kvůli několika chybám stewardů.\n\n"}
{"id": "278480", "url": "https://cs.wikipedia.org/wiki?curid=278480", "title": "Nezmaři", "text": "Nezmaři\n\nNezmaři (Hydroida) jsou řád třídy polypovci z kmene žahavci. Název reflektuje jejich obrovskou regenerační schopnost (u řady druhů rozkrájení jedince na kousky vede k tomu, že z jednotlivých kousků vyrostou jedinci noví).\n\nMají paprsčitě souměrné tělo, žijí v stojatých sladkých vodách a živí se planktonem, který loví pomocí 6 pohyblivých žahavých ramen. Jsou přisedlí pomocí nožního terče. Rodozměna (metageneze) typická pro jiné žahavce zde neprobíhá – stadium polypa je u nich prakticky po celý život (stádium medúzy je potlačeno).\n\nDělí se na čtyři podřády:\n\n"}
{"id": "278487", "url": "https://cs.wikipedia.org/wiki?curid=278487", "title": "Šarženga", "text": "Šarženga\n\nŠarženga ( ) je řeka v Vologdské oblasti v Rusku. Je 183 km dlouhá. Povodí má rozlohu 1500 km².\n\nPramení ve vysočině Severní Úvaly. Ústí do řeky Jug (povodí Severní Dviny).\n\nPřevládajícím zdrojem vody jsou sněhové srážky. Průměrný roční průtok vody činí přibližně 14 m³/s. V létě a na podzim může docházet k povodním. Zamrzá na konci října až v listopadu a rozmrzá ve druhé polovině dubna až na začátku května, kdy také dosahuje nejvyšších vodních stavů.\n\nNa řece leží obydlená místa Logduz, Pleškino.\n"}
{"id": "278489", "url": "https://cs.wikipedia.org/wiki?curid=278489", "title": "Deportace", "text": "Deportace\n\nDeportace je původně trest nuceného a doživotního vystěhování na vzdálené a odlehlé místo, například na ostrov. Ve starém Římě byl spojen se ztrátou majetku a občanských práv. V novověku se například z Anglie od roku 1619 deportovali odsouzenci do Severní Ameriky, od roku 1788 do Austrálie, ale v 19. století se tento trest přestal užívat. Ve Francii se trestanci za politické zločiny deportovali od roku 1873 do roku 1914 na Île des Pins v Nové Kaledonii v Tichém oceánu. V obou případech sloužila deportace také ke kolonizaci zámořských držav.\n\nKdyž se deportace jako specifický druh trestu přestala používat, význam slova se postupně rozšiřoval, takže může znamenat jakékoli nucené vystěhování, vysídlení, přesídlení, odvlečení, zavlečení jedné či více osob zpravidla z politických, náboženských, etnických či jiných společenských příčin. Mezi pojmy deportace, vysídlování nebo etnické čistky je častokrát velmi tenká linie, případně se používají ve stejném smyslu. Vystěhováváním a deportacemi z etnických, rasových či náboženských důvodů byly a jsou postiženy miliony lidí na celém světě. Obzvlášť to platí v první polovině 20. století v národnostně různorodé Evropě, kde opakovaně docházelo k masovým deportacím menšinových skupin obyvatelstva.\n\nNa počátku dvacátého století neexistoval snad ani jeden evropský stát s homogenním obyvatelstvem. Pohyby osob různých národností se dotýkaly téměř každého státu, v němž žily národnostní menšiny. Samozřejmě, že největší vliv na navrácení, repatriace či deportace měly zejména válečné události a jejich konečné výsledky. Obvykle se jednalo o politické rozhodnutí (jako např. nařízení o vysídlení osob německé národnosti přijaté na konferenci v Postupimi).\n\n\n\n"}
{"id": "278490", "url": "https://cs.wikipedia.org/wiki?curid=278490", "title": "Lacerta", "text": "Lacerta\n\nSlovo Lacerta může znamenat:\n\n"}
{"id": "278496", "url": "https://cs.wikipedia.org/wiki?curid=278496", "title": "Efektivnost", "text": "Efektivnost\n\nEfektivnost či efektivita může označovat:\n\n"}
{"id": "278498", "url": "https://cs.wikipedia.org/wiki?curid=278498", "title": "Nezmar", "text": "Nezmar\n\nNezmar řidč. též nezmara, je v původním významu expr. výraz pro nezdolného, nezničitelného, nezlomného, vytrvalého tvora. Označuje se tak člověk pevný, houževnatý, vytrvalý (i ve významu neodbytný). Nezmar může být:\n\n\n"}
{"id": "278500", "url": "https://cs.wikipedia.org/wiki?curid=278500", "title": "Chappal Waddi", "text": "Chappal Waddi\n\nChappal Waddi je nejvyšší horou Nigérie, která měří 2419 m n. m. Nachází se v nigerijském státě Taraba při hranicích s Kamerunem v národní rezervaci Gashaka Forest Reserve. Chappal Waddi je někdy uváděna jako nejvyšší hora západní Afriky (v závislosti na definici západní Afriky).\n"}
{"id": "278501", "url": "https://cs.wikipedia.org/wiki?curid=278501", "title": "The Hollies", "text": "The Hollies\n\nSkupina The Hollies je jedna z nejúspěšnějších britských skupin 60. a počátku 70. let 20. století. Měla nepřetržitou řadu 25 hitových singlů a vedle Beatles a Rolling Stones je to nejúspěšnější beatová skupina té éry. Mezi jejich klasické hity patří písně jako \"Just One Look, Bus Stop, Sorry Suzanne\" nebo \"He Ain't Heavy, He's My Brother\". The Hollies jsou dodnes aktivní kapelou, i když z původních členů zde hrají pouze dva, kytarista a zpěvák Tony Hicks a bubeník Bobby Elliott. V roce 2010 byla skupina uvedena do Rock and Roll Hall of Fame (Rock and rollová síň slávy).\n\nSkupina The Hollies pochází z britského Manchesteru, její jádro tvořili zpěváci a kytaristé Graham Nash a Allan Clarke. Ostatní členové se střídali, dokud se neustálila sestava, kde Nashe a Clarkea doplnili kytarista a zpěvák Tony Hicks, baskytarista Eric Haydock a bubeník Don Rathbone. Název kapely se ustálil na The Hollies, což nebylo původně ani tak zamýšlené jako parafráze jména rock and rollového zpěváka Buddyho Hollyho (jak se často uvádí), ale jednoduše nápad inspirovaný vánoční výzdobou sálu, kde jednou hráli, cesmínou (holly).\n\nV roce 1963 skupina podepsala nahrávací smlouvu s firmou EMI a začala natáčet s producentem Ronem Richardsem, hned první singl s písničkou \"Ain’t That Just Like Me\" se stal menším hitem, což podpořila i následující deska s písničkou \"Searchin‘\". Koncem roku 1963 skupina vyměnila bubeníka za bývalého spoluhráče Hickse Bobbyho Elliotta, který výrazně posílil zvuk skupiny (o dva roky později získal cenu jako beatový bubeník roku). Ještě koncem roku 1963 s ním za bicími natočili svůj první Top Ten hit, americkou píseň \"Stay\". Následovala série jednoho hitu za druhým, které se všechny bezpečně probojovávaly do první desítky nejprodávanějších singlů: \"Just One Look, Here I Go Again, We’re Through\" (první vlastní hit, který napsali Nash, Clarke a Hicks), \"I’m Alive, I Can’t Let Go\" a další. Vydávali i úspěšná alba, která kombinovala zprvu hlavně rock and rollové a beatové skladby, jednak přebírané, jednak i autorské pokusy schovávané pod fiktivního skladatele jménem Ransford. Postupem času se jednoduchý beatový styl posouval k zajímavějším kompozicím (na album Would You Believe z roku 1966 už natočili např. i cover verzi písně \"I Am A Rock\" od Simona a Garfunkela, sama kapela už tvořila zajímavé písně jako \"Fifi The Flea\" nebo \"Oriental Sadness\"). V roce 1964 se merseybeatová horečka díky Beatles přesunula do Ameriky, ale Hollies se zde dlouho nemohli prosadit. Teprve rok 1966 a skladba \"Bus Stop\", která se umístila na pátém místě žebříčku jak ve Velké Británii, tak v USA, jim otevřela cestu i na americký trh. Pro nespolehlivost byl tehdy ze skupiny vyhozen baskytarista Eric Haydock a nahradil ho bývalý spoluhráč bubeníka Elliotta a kytaristy Hickse Bernie Calvert, který skupinu kromě baskytary občas posílil i o piáno.\n\nPo úspěchu hitu \"Bus Stop\" (rocková verze Griegovy \"Sluje krále hor\", kterou napsal hitmaker Graham Gouldman) se kapela rozhodla vsadit na své schopnosti a všechny nahrávané skladby začali psát Nash, Clarke a Hicks, přičemž je podepisovali vždy všemi třemi jmény bez ohledu na přínos jednotlivých muzikantů. První singl, na riffu banja postavená píseň \"Stop Stop Stop\", a zejména pečlivě připravené album \"For Certain Because\" (obě desky 1966) sklidily veliký úspěch a podpořily kapelu v dalším skládání i nahrávání. Ze zpětného pohledu jde bezpochyby o nejsilnější období jejich kariéry. Hollies se snažili vyrovnat s psychedelickými vlivy, natočili další hity \"On A Carousel\" a \"Carrie-Anne\", také album \"Evolution\", ale začínali se poprvé potýkat s problémem komerčního vnímání. Fanoušci skupiny spíše než ryze psychedelické vlivy, které se plně projevily u alba \"Butterfly\" a singlu \"King Midas In Reverse\" (obě 1967), chtěli slyšet jednodušší komerční hity, kterými se Hollies proslavili. Tento problém rozdělil skupinu a Graham Nash, který byl zastáncem progresivnějších směrů, začal stále více spolupracovat s americkými hudebníky Davidem Crosbym (The Byrds) a Stephenem Stillsem (Buffalo Springfield). Když se Hollies definitivně rozhodli vrátit ke komerčnějšímu proudu po úspěchu singlů \"Jennifer Eccles\" a \"Listen To Me\" (od hitu Bus Stop první skladba, kterou nenapsala skupina), Nash ji opustil a stal se členem nově založené \"superskupiny\" Crosby, Stills and Nash. Zpravidla se uvádí, že poslední kapka jeho odchodu byla hádka s Tonym Hicksem ohledně natočení alba předělávek písní Boba Dylana, což Nash považoval za krok nazpět. Hollies uspořádali rozsáhlý konkurs a nakonec se náhradou za Nashe stal liverpoolský rodák Terry Sylvester (předtím člen The Swinging Blue Jeans a The Escorts). Silné postavení úspěšné hitové skupiny podpořil jak následující singl \"Sorry Suzanne\", tak mimořádně úspěšné album \"Hollies Sing Dylan\" (obě desky 1969). Mimořádný celosvětový úspěch slavila také následující balada \"He Ain’t Heavy, He’s My Brother\" (na klavír hrál tehdy ještě neznámý Elton John). Skupina znovu nabyla jistotu autorského zázemí a následující album, symbolicky pojmenované \"Hollies Sing Hollies\" napsali Allan Clarke, Tony Hicks a Terry Sylvester. Přineslo podle dobových trendů výrazně progresivnější vlivy, ale přesto bylo komerčním zklamáním. Skupina začala připravovat třetí „sing“ album, ale projekt Hollies Sing Country nakonec nedokončila a natočila silné a komerčně úspěšné album \"Confessions Of The Mind\". Na desce i novém hitu \"I Can’t Tell The Bottom From The Top\" opět hostoval Elton John.\n\nVrcholem progresivní éry skupiny bylo pak album \"Distant Light\" (1971), ze kterého vyšly i dva hity \"Long Dark Road\" a zejména v Americe úspěšná \"Long Cool Woman (In a Black Dress)\", skladba Allana Clarka znící v duchu skupiny Creedence Clearwater Revival.\n\nAllan Clarke se poté rozhodl natočit několik sólových nahrávek, ale zbytek skupiny to nebyl ochotný akceptovat a Clarke kapelu musel opustit. Náhradou za něj se stal švédský zpěvák Mikael Rickfors s výrazně hlubším hlasem než Clarke. Nový singl \"The Baby\" nesklidil ale takový úspěch jako předešlé hity, a následující \"Magic Woman Touch\" (1972) se dokonce stal prvním propadákem skupiny v Británii od vydání debutního singlu Ain’t That Just Like Me. Hollies tak přerušili úctyhodnou sérii 25 hitových singlů v jedné řadě za sebou. Ani folk-rockové album \"Romany\" nesplnilo očekávání, a jelikož se ani Clarkova sólová kariéra nevyvíjela dobře, k oboustranné spokojenosti se stal znovu hlavním zpěvákem kapely.\n\nHned první singl s ním \"The Day That Curly Billy Shot Down Crazy Sam McGee\" kapelu vrátil do žebříčků a následující balada \"The Air That I Breathe\" jim přinesla znovu celosvětový úspěch (v UK 2. místo žebříčku, v USA 6.). Úspěch mělo i posluchačsky nenáročné, ale kvalitní album nazvané jednoduše \"Hollies\" (1974). Zbytek 70. let Hollies trávili cestováním po celém světě a snahou vypořádat se s novými hudebními trendy. Jejich alba \"Write On, Another Night, Russian Roulette\" a \"A Crazy Steal\" kombinovala rockové a popové skladby, ale nebyla příliš úspěšná, výjimku tvořilo koncertní album \"Hollies Live\", které se překvapivě vyšplhalo až na 4. pozici britského žebříčku. Na počátku let 80. se snažili prosadit albem písní \"Buddyho Hollyho\" v diskotékovém stylu, ale ani změna stylu jim nové fanoušky nepřinesla. Celková frustrující situace, nejistá budoucnost skupiny a neúspěch desek přispěl k ostré hádce uvnitř skupiny a odchodu Terryho Sylvestra a Bernieho Calverta.\n\nDisco éra 80. let přinesla zájem o remixy oldies hitů a Hollies připravili k vydání směsku ze svých největších hitů pod názvem \"Holliedaze\", deska je vrátila do žebříčků, v populárním pořadu britské televize Top Of The Pops vystoupili po letech znovu s Grahamem Nashem i původním baskytaristou Ericem Haydockem. S Nashem také podnikli turné, natočili rozpačitě přijaté nové album \"What Goes Around\" (1983) a dílčí úspěch měl singl z desky \"Stop! In The Name Of Love\" (v 60. letech hit skupiny Supremes). Následovalo období častých personálních změn, skupina přestala vydávat alba (kromě kompilací starých hitů i rarit), výrazný zájem o ně obnovilo až použití starého hitu \"He Ain’t Heavy, He’s My Brother\" v televizní reklamě na pivo značky Miller v roce 1988. Píseň vyšla znovu na singlu a překvapivě se probojovala až na čelní místo britského žebříčku. Úspěch měla i reedice hitu \"The Air That I Breathe\". Zatím posledním hitem se pak stala skladba \"The Woman I Love\" z roku 1993.\n\nV roce 2000 se po smrti své ženy Allan Clarke rozhodl stáhnout ze světa showbusinessu (navíc dle svých slov cítil, že jeho zpěv už nemá stejnou sílu jak dříve) a v Hollies jej nahradil bývalý člen The Move Carl Wayne. Ten v roce 2004 podlehl rakovině. V roce 2006 Hollies vydali nové album (první od roku 1983) \"Staying Power\", v roce 2009 natočili další desku \"Then, Now, Always\". Vedle původních členů Tonyho Hickse a Bobbyho Elliota v současnosti skupinu tvoří Peter Howarth (zpěv), Steve Lauri (kytara, zpěv), Ray Stiles (baskytara) a Ian Parker (klávesy). V roce 2010 byla skupina uvedena do Rock and Roll Hall of Fame (Rock and rollová síň slávy).\n\nGramofonová firma \"Supraphon\" vydala v roce 1972 na singlu písničky Hollies \"Just One Look\" a \"Yes I Will\" (shodou okolností raritní verzi nahrávky, která firmou EMI-Parlophone nebyla určena k vydání a na trh se dostala jen omylem) a výběrové album nazvané jednoduše \"The Hollies\" (průřez jejich hity i albovými písněmi). Do repertoáru a posléze na desky českých skupin a zpěváků se dostalo několik jejich hitů, např.: \"Just One Look\" (\"Tenhle kluk\" - J. Menšlová, I. Kubáková a E. Fatková), \"Sorry Suzanne\" (\"Stosedmkrát\" - Metronom), \"Bus Stop\" (\"Nastav tvář k políbení\", Beatings), \"He Ain’t Heavy, He’s My Brother\" (Karel Gott), \"Jennifer Eccles, Step Inside\" (s původním textem v angličtině, Synkopy 61). V roce 1987 měli Hollies vystupovat v Praze jako náhradníci Chrise Normana, ale nakonec i místo nich přijela další britská skupina The Searchers.\n\n\n\n"}
{"id": "278503", "url": "https://cs.wikipedia.org/wiki?curid=278503", "title": "Aklamace", "text": "Aklamace\n\nAklamace může být:\n\n"}
{"id": "278506", "url": "https://cs.wikipedia.org/wiki?curid=278506", "title": "Český lékopis", "text": "Český lékopis\n\nČeský lékopis (zkr. ČL, lat. \"Pharmacopoea Bohemica\") je základní farmaceutické dílo normativního charakteru závazné na území České republiky. Přispívá k zajištění bezpečnosti, účinnosti a kvality léčiv. Je připravován Lékopisnou komisí a vydáván Ministerstvem zdravotnictví. Současný Český lékopis obsahuje především články převzaté z Evropského lékopisu, dále pak tzv. národní články, týkající se specifických českých záležitostí.\n\nČeský lékopis stanovuje postupy pro výrobu léčivých a pomocných látek, pro výrobu a přípravu léčivých přípravků a pro jejich zkoušení a skladování.\n\nLékopisy mají v Česku tradici z dob habsburské monarchie a Rakouska-Uherska. První lékopis s názvem \"Pharmacopoea Austriacoprovincialis\" byl vydán v roce 1774. První vydání Rakouského lékopisu vyšlo v roce 1812, 8. vydání z roku 1906 platilo i na území samostatného Československa s přestávkou let 1941–1945 až do konce roku 1947. Lékopisná komise pro přípravu Československého lékopisu byla ustavena již 4. ledna 1919, nicméně těsně před jeho dokončením byly práce přerušeny německou okupací v roce 1939. \nOd roku 1941 pak na území Protektorátu Čechy a Morava platil Německý lékopis (6. vydání). Stejně platil Homöopathisches ArzneiBuch (HAB 1934).\nPo 2. světové válce byla opět ustanovena Lékopisná komise a první vydání Československého lékopisu vyšlo roku 1947. Jelikož se jednalo o rukopis z roku 1937, bylo toto vydání v mnoha ohledech již zastaralé. V roce 1952 byl k němu vydán Doplněk. Další 3 vydání Československého lékopisu následovala v letech 1954 (Dopl. 1959), 1970 (Dopl. 1976) a 1987 (Dopl. 1991).\n\nLatinský název prvních tří vydání Československého lékopisu byl \"Pharmacopoea Bohemoslovenica\", u 4. vydání byl kvůli nebezpečí záměny Slovenska (Slovakia) se Slovinskem (Slovenia) změněn na \"Pharmacopoea Bohemoslovaca\".\n\nPo vzniku samostatné České republiky byl roku 1997 vydán Český lékopis 1997, který vychází z Evropského lékopisu a byl k němu každý následující rok vydán nový Doplněk. V roce 2002 vyšel Český lékopis 2002 a v roce 2005 Český lékopis 2005. Oba rovněž vycházejí z Evropského lékopisu a jsou každoročně doplňovány.\n\nAž do roku 2002 byla závaznost lékopisů dána vyhláškami Ministerstva zdravotnictví. Lékopis vycházel jednak v knižní podobě (využívané v běžné praxi) a zároveň jako příloha příslušné vyhlášky – zejména pro právní účely. Pokud je odkazováno na příslušná ustanovení těchto lékopisů, je třeba citovat dle vyhlášky, zejména pokud jde o čísla stran, nikoliv dle neoficiálního knižního vydání. Po roce 2002 je lékopis vydáván již jen formou knižního vydání a v elektronické podobě. Tento stav změnila novela Zákona č. 79/1997 Sb., o léčivech a o změnách a doplnění některých souvisejících zákonů. Od roku 2008 je Český lékopis vydáván a je závazný pro osoby zacházející s léčivy podle nového Zákona č. 378/2007 Sb., o léčivech a o změnách některých souvisejících zákonů.\n\nLékopis je rozdělen do 3 částí:\n\nČlánky ve speciální části mají latinské názvy, které jsou u léčivých látek mezinárodními nechráněnými názvy. V článcích jsou dále uvedeny názvy v češtině a angličtině, dále pak (u chemických látek) chemické vzorce, systematické názvy, fyzikálně-chemické vlastnosti (např. vzhled, skupenství, teplota tání apod.). Následují zkoušky totožnosti, čistoty a metody stanovení obsahu.\n\n"}
{"id": "278507", "url": "https://cs.wikipedia.org/wiki?curid=278507", "title": "Velíz", "text": "Velíz\n\nVrch Velíz (595 m n. m.) se nachází nad vesnicí Kublov v okrese Beroun asi 20 km západně od Berouna na okraji křivoklátských lesů. Archeologické vykopávky zde potvrdily nález pravěkého sídliště, které zde bylo i v době keltské a slovanské. Ve slovanských dobách zde byl uctíván bůh Veles, ochránce stád a pastýřů, dnes je na něm postaven křesťanský kostelík Narození svatého Jana Křtitele se hřbitovem. Blízko vrcholu vyvěrá pramen (jeho voda má v zimě i v létě stejnou teplotu) a kdysi zde bývala i skalka s jeskyní.\n\nJiž od počátku obecního zřízení v roce 1850 patří osada (samota) a vrch k obci Kublov. V roce 1850 je Velíz zmiňován jako osada (obec Kublov tehdy patřila k okresu Křivoklát), v roce 1930 jako samota (v okrese Rakovník), dnes patří Kublov i s Velízem k okresu Beroun.\n\nLouka na jihovýchodním úpatí nesla název U servaného Jana. Český katolický národopisec Václav Krolmus zaznamenal, že se zde v dávných dobách seprali pohané s křesťany a všichni zde zůstali ležet zabití. Podle legendy zde byl davem rozvášněných pohanů roztrhán křesťanský poutník Jan.\nPodle Kosmovy Kroniky české roku 999 přivedli Vršovci na Velíz zajatého přemyslovského knížete Jaromíra (podle jiných reprodukcí Kosmovy kroniky jej zde Vršovci drželi v letech 1004-1012) a mučili jej (podle pověsti se jej chystali rituálně obětovat pod posvátným dubem). Byl zachráněn svou družinou.\nNa paměť své záchrany nechal kníže Jaromír kolem roku 1000 postavit na Velízi kapli zasvěcenou svatému Janu Křtiteli. Roku 1037 kníže Břetislav kapli svěřil benediktinům, kteří si zde zřídili poustevnu a počátkem 14. století proboštství. To bylo za husitských válek vypáleno, kostel byl v 18. století barokně přestavěn. Je zde také hřbitov, na kterém je pochován mimo jiné Josef Leopold Zvonař, rodák z Kublova.\n\nKostel v 20. století obnovil a zrekonstruoval jáhen a akademický sochař Karel Stádník, který se o objekt také staral. Probíhají zde mše každou druhou sobotu od 17 hodin.\n\nVelíz se nachází v Brdské oblasti, v geomorfologickém celku Křivoklátská vrchovina, podcelku Zbirožská vrchovina, okrsku Hudlická vrchovina a podokrsku Kublovská vrchovina, jejíž je samostatnou geomorfologickou částí.\n"}
{"id": "278510", "url": "https://cs.wikipedia.org/wiki?curid=278510", "title": "Jastrzębska Spółka Kolejowa", "text": "Jastrzębska Spółka Kolejowa\n\nSpolečnost Jastrzębska Spółka Kolejowa sp. z o.o. (JSK) je polským majitelem železniční infrastruktury a provozovatelem dráhy na ní. Sídlem společnosti je Jastrzębie-Zdrój.\n\nSpolečnost vznikla 1. dubna 1998 vyčleněním železničního majetku z uhelné společnosti Jastrzębska Spółka Węglowa (JSW). Tato uhelná společnost je držitelem 100 % akcií JSK. Nově vytvořená společnost tak převzala všechny aktivity spojené se správou železniční infrastruktury patřící původně JSW, její údržbou a provozování dráhy na ní.\n\nSpolečnost vlastní více než 145 km kolejí ve stanicích i v traťových kolejí. Do majetku společnosti náleží stanice Borynia (u dolu Borynia), Pniówek (u dolu Pniówek), Zofiówka (u dolu Zofiówka), Krupiński (u dolu Krupiński) a Pawłowice Górnicze.\n\n"}
{"id": "278511", "url": "https://cs.wikipedia.org/wiki?curid=278511", "title": "Messier 21", "text": "Messier 21\n\nMessier M21 (také M21 nebo NGC 6531) je otevřená hvězdokupa v souhvězdí Střelce vzdálená od Země přibližně 3 900 světelných let. Objevil ji Charles Messier 5. června 1764.\n\nM21 je možné najít přibližně 2° jihozápadně od hvězdy Polis (μ Sgr), necelý jeden stupeň severovýchodně od mlhoviny Trifid. Je viditelná i pomocí triedru 10x50, ale jednotlivé hvězdy se s jeho pomocí rozliší pouze obtížně. Dalekohled o průměru 114 mm ovšem ukáže různé hvězdy od 10. magnitudy. Dalekohled o průměru 200 mm hvězdokupu rozloží úplně a okrajové oblasti hvězdokupy v něm vypadají velice nepravidelně.\nSeverovýchodní část hvězdokupy zdobí asi 10 slabých hvězd seřazených do kroužku.\n\nMlhovina leží blízko ekliptiky (přibližně 1°), proto přes ni často přechází tělesa sluneční soustavy. Poblíž hvězdokupy se nachází mnoho dalších objektů Messierova katalogu, například 2° jižně leží mlhovina Laguna, 4° severozápadně otevřená hvězdokupa M23 a severovýchodním směrem jsou to další objekty mezi kulovou hvězdokupou M22 a Orlí mlhovinou.\n\nM21 je možno jednoduše pozorovat z většiny obydlených oblastí Země, protože má dostatečně nízkou jižní deklinaci. Přesto není pozorovatelná v severní Evropě a Kanadě, tedy blízko polárního kruhu a ve střední Evropě zůstává poměrně nízko nad obzorem. Na jižní polokouli je hvězdokupa dobře viditelná vysoko na obloze během jižních zimních nocí a v oblastech blízko obratníku Kozoroha je možné ji vidět přímo v zenitu. Nejvhodnější období pro její pozorování na večerní obloze je od června do října.\nHvězdokupu M21 objevil Charles Messier 5. června 1764 během hledání komet. Popsal ji jako malou hvězdokupu a zařadil ji do svého slavného katalogu. William Herschel o této hvězdokupě nezanechal žádné poznámky, stejně tak ani jeho syn John, který pozoroval oblohu na mysu Dobré naděje. Admirál Smyth ji popsal jako hvězdokupu umístěnou ve velmi bohatém poli hvězd.\n\nM21 má na otevřenou hvězdokupu poměrně značně zhuštěné jádro, vzdálenost mezi jejími hvězdami se blíží jednomu světelnému roku.\n\nHvězdokupa obsahuje okolo 57 hvězd.\nJejí nejjasnější hvězdy osmé magnitudy jsou spektrálního typu B0 a jsou tedy velmi mladé; její stáří se odhaduje na 12 milionů let. Odhady její vzdálenosti od Země se různí, ale uznává se hodnota kolem 3 900 světelných let.\n\n"}
{"id": "278512", "url": "https://cs.wikipedia.org/wiki?curid=278512", "title": "Messier 22", "text": "Messier 22\n\nMessier 22 (také M22 nebo NGC 6656) je kulová hvězdokupa v souhvězdí Střelce. Objevil ji německý astronom Johann Abraham Ihle v roce 1665. Je jednou z nejbližších a nejjasnějších kulových hvězdokup; její vzdálenost od Země je přibližně 10 400 světelných let a je viditelná i pouhým okem. Jasnější jsou pouze Omega Centauri a 47 Tucanae na jižní obloze. Patří také mezi čtyři kulové hvězdokupy, o kterých je známo, že obsahují planetární mlhovinu.\n\nM22 se nachází v oblasti středně bohaté na pohledné hvězdy, nachází se totiž v blízkosti hlavních hvězd souhvězdí Střelce, které svým rozložením připomínají obrys čajové konvice. Hvězdokupa leží téměř 3° severovýchodně od hvězdy Kaus Borealis (λ Sgr). Pokud je obloha zvláště průzračná, je dokonce možné hvězdokupu rozeznat pouhým okem jako velmi slabou hvězdu lépe viditelnou odvráceným pohledem. Obyčejný triedr 10x50 zcela odhalí její kruhový tvar, který vypadá jako hodně matná skvrna, která je směrem do středu velmi jasná. Ovšem k rozlišení jejích nejjasnějších hvězd je zapotřebí dalekohled o průměru alespoň 120 až 150 mm. Ještě větší dalekohledy ji dokážou téměř zcela rozložit na tisíce hvězd, ale jejich pozadí zůstává zamlžené. Zběhlí pozorovatelé mohou zkusit vyhledat planetární mlhovinu, kterou hvězdokupa skrývá. Může být nalezena dalekohledem o průměru alespoň 300 mm vybaveným mlhovinovým filtrem.\n\nPoblíž M22 se nachází mnoho dalších objektů Messierova katalogu, například 3° západně leží kulová hvězdokupa M28 a 5° severně jasná otevřená hvězdokupa M25.\n\nM22 je možno jednoduše pozorovat z většiny obydlených oblastí Země, protože má dostatečně nízkou jižní deklinaci. Přesto není pozorovatelná v severní Evropě a Kanadě, tedy blízko polárního kruhu a ve střední Evropě zůstává poměrně nízko nad obzorem. Na jižní polokouli je hvězdokupa dobře viditelná vysoko na obloze během jižních zimních nocí. Nejvhodnější období pro její pozorování na večerní obloze je od června do října.\nHvězdokupu jako první popsal Charles Messier jako kulatou mlhavou skvrnu bez hvězd. Dodal ovšem, že ji sám neobjevil, tou dobou už byla známa. Opravdovým objevitelem byl Johann Abraham Ihle ve druhé polovině 17. století. M22 je první objevenou kulovou hvězdokupou,\no které bylo známo, že to není pouhá hvězda. Jednotlivé hvězdy v ní jako první rozeznal William Herschel a jeho syn John přesněji popsal, že její nejjasnější hvězdy jsou 11. magnitudy a některé mají výrazně červenou barvu.\n\nTato kulová hvězdokupa je jednou z nejbližších k Zemi: nachází se ve vzdálenosti pouhých 10 400 světelných let od Země, a proto na obloze pokrývá stejně velkou plochu jako Měsíc. V této vzdálenosti je tedy její skutečný průměr přibližně 97 světelných let. Obsahuje přibližně 100 000 hvězd, ale pouze asi třicet proměnných hvězd, z nichž byla polovina známa již na začátku 20. století. Většina jejích proměnných hvězd je typu RR Lyrae, ale jedna taková s periodou 199,5 dne již není považována za skutečného člena hvězdokupy.\n\nMagnituda nejjasnějších členů hvězdokupy je přibližně 11 a průměrná magnituda jejích nejjasnějších 25 hvězd je 12,9, jsou tedy mnohem jasnější než členové hvězdokupy M13, u které je tato hodnota 13,7. M22 se k Zemi přibližuje rychlostí 144 km/s.\n\nM22 patří spolu s M15 k vzácným kulovým hvězdokupám, které hostí planetární mlhovinu. Objevil ji infračervený dalekohled IRAS a dostala název IRAS 18333-2357.\nNa rozdíl od M15 nemá hvězdokupa výrazné středové zhuštění. Že jde o planetární mlhovinu bylo zjištěno až v roce 1989. Ve středu mlhoviny sídlí modrá hvězda. Mlhovina se nazývá také GJJC1 a její stáří se odhaduje na přibližně 6 000 let.\n\n\n"}
{"id": "278513", "url": "https://cs.wikipedia.org/wiki?curid=278513", "title": "Messier 23", "text": "Messier 23\n\nMessier M23 (také M23 nebo NGC 6494) je otevřená hvězdokupa v souhvězdí Střelce vzdálená od Země přibližně 2 050 světelných let. Objevil ji Charles Messier 20. června 1764.\n\nM23 se na obloze nachází přibližně 4,5° severozápadně od hvězdy Polis (μ Sgr) a leží v bohatém hvězdném poli, protože tímto směrem leží velká hvězdná oblaka Mléčné dráhy. Je viditelná i pomocí triedru 10x50, ale jednotlivé hvězdy se s jeho pomocí rozliší pouze obtížně. Dalekohled o průměru 114 mm ovšem ukáže různé hvězdy od 10. magnitudy. Dalekohled o průměru 150 mm hvězdokupu úplně rozloží na stovku hvězd a okrajové oblasti hvězdokupy v něm vypadají velice nepravidelně.\n\nPoblíž hvězdokupy se nachází mnoho dalších objektů Messierova katalogu, například 9° západně leží kulová hvězdokupa Messier 9, 4° jihovýchodně leží otevřená hvězdokupa M21 s mlhovinou Trifid, 6° jihovýchodně mlhovina Laguna a 4° východně hvězdné mračno ve Střelci.\n\nM23 je možno jednoduše pozorovat z většiny obydlených oblastí Země, protože má dostatečně nízkou jižní deklinaci. Přesto není pozorovatelná v severní Evropě a Kanadě, tedy blízko polárního kruhu a ve střední Evropě zůstává poměrně nízko nad obzorem. Na jižní polokouli je hvězdokupa dobře viditelná vysoko na obloze během jižních zimních nocí a v jižní části tropického pásu je možno ji vidět přímo v zenitu. Nejvhodnější období pro její pozorování na večerní obloze je od června do října.\nHvězdokupu M23 objevil Charles Messier 20. června 1764 a zařadil ji do svého slavného katalogu s tímto popisem: \"\"Hvězdokupa blízko hvězdy 65 Hadonoše. Průměr 15'.\"\" John Herschel ji pozoroval na mysu Dobré naděje a popsal ji jako hvězdokupu tvořenou stovkou hvězd od deváté do třinácté magnitudy. Admirál Smyth viděl, že jsou její hvězdy velmi rozptýlené a že je protažená od jihozápadu na severovýchod.\n\nHvězdokupa se nachází ve vzdálenosti kolem 2 050 ly od Země a její skutečný průměr tak je 15 až 20 ly.\n\nHvězdokupa obsahuje kolem 150 potvrzených členů,\nz nichž nejžhavější hvězdy jsou spektrálního typu B9 a nejjasnější mají magnitudu 9,2. Její stáří se odhaduje na asi 300 milionů let.\n\n"}
{"id": "278514", "url": "https://cs.wikipedia.org/wiki?curid=278514", "title": "Termobarometrie", "text": "Termobarometrie\n\nTermobarometrie je soubor metod, které se používají k hrubému odhadu teplotnětlakých podmínek, za kterých došlo ke vzniku stabilních minerálních asociací hornin. Rozděluje se na tři základní části:\n\n"}
{"id": "278518", "url": "https://cs.wikipedia.org/wiki?curid=278518", "title": "Socket 775", "text": "Socket 775\n\nLGA 775 (socket T, socket 775) je typ patice procesoru, další na řadě po socketu 478. Vyznačuje se inovací uchycení procesoru k patici (LGA zkratka z anglické Land Grid Array), která podle Intelu je důležitá pro vyšší nároky napájení procesoru. V této řadě už na procesoru nenajdete piny, ale kontaktní plošky. Piny se nachází tentokrát na patici. Toto řešení se příznivě projevuje i v ceně procesorů pro tuto patici.\n\nVýrazných změn došlo i k uchycení chladičů, které jsou teď upevněny přímo k základní desce. Toto řešení má několik výhod. Při montáži lze použít menší síly a navíc použitím „boxovaných“ chladičů dochází k lepšímu chlazení i okolních součástek na základní desce (typicky napájecí obvody procesoru).\n\nMezi další vlastnosti patří například podpora DDR2 (také DDR3) nebo možnost použít vícejádrové procesory. Podporované frekvence sběrnice jsou 533, 800, 1066, 1333, 1600 MHz.\n"}
{"id": "278519", "url": "https://cs.wikipedia.org/wiki?curid=278519", "title": "Lokomotiva 799", "text": "Lokomotiva 799\n\nLokomotiva řady 799 je malá dvouzdrojová lokomotiva sloužící k posunu v lokomotivních depech. Jde o vozidlo postavené na základu starších lokomotiv řad 700, 701 a 702. Příbuznou je akumulátorová lokomotiva řady 199, postrádající spalovací motor. Obě řady byly vyráběny mezi lety 1992 a 2000.\n\nPo změně poměrů v roce 1989 se začaly čím dál více ozývat hlasy, volající po zefektivnění nejlehčí posunovací služby. Stále používané řady 700-703 již začaly být zastaralé (první prototyp vyroben již roku 1957) a nově vyrobené lokomotivy řady 704 se zdály být naopak příliš výkonné na tuto práci. Jako nejvhodnější řešení byla shledána varianta stavby nové dvouzdrojové lokomotivy (schopné provozu jak pomocí spalovacího motoru, tak na baterii), využívající rámu a pojezdu původních lokomotiv. Alternativně bylo navrhováno vyrobit lokomotivu čistě akumulátorovou. Prototypové přestavby byly zahájeny roku 1992 a probíhaly souběžně ve obou variantách - české depo v Jihlavě stavělo dvouzdrojový stroj (nově označený řadou 799), depo Vrútky na Slovensku mělo na starosti výrobu akumulátorové lokomotivy (řada 199). Oba stroje byly podrobeny zkouškám a nově vzniklé ČD nakonec daly přednost univerzálnější variantě, představované řadou 799 (sériová výroba akumulátorových lokomotiva později proběhla také, ale pouze pro ŽSR pod řadou 199.4). Výrobu české řady 799 zrealizovala nově vzniklá Jihlavská lokomotivní společnost (dnes CZ LOKO, provozovna Jihlava) a do roku 2000 takto přestavěla 41 kusů.\n\nJde o dvouzdrojové hnací vozidlo, které je poháněno buď spalovacím motorem Zetor Z 5801 o výkonu 37 kW při 1 800 ot./min. pomocí elektrického přenosu výkonu přes třífázový trakční alternátor MEZ A 225 M 04, nebo elektrickým proudem z akumulátorové baterie Saft Ferak 70 KPM 250 (84 V, 250 Ah). Přenos výkonu na obě dvojkolí je realizován přes pružnou spojku jedním tramvajovým trakčním motorem ČKD TE 022, který pohání nově doplněnou trakční převodovku s převodovým poměrem 22,7. Na spojce je uložena čelisťová bubnová brzda s pružinovým střadačem a odbrzďovacím elektromagnetem ČKD LA 20. Maximální rychlost je omezena na 10 km/h, popřípadě na 5 km/h při jízdě v akumulátorovém režimu, což dostačuje k zabezpečení posunu např. v okolí lokomotivních remíz či na točnách. V provozu se jim podle továrního označení ADL (akumulátorová a dieselelektrická lokomotiva) přezdívá Adéla.\nOd počátku provozu jsou lokomotivy využívány k posunu v areálech především velkých lokomotivních dep, kde je potřeba často manipulovat s odstavenými lokomotivami (při údržbě či opravách). Mezi největší provozovatele patří depa na hlavním železničním koridoru, např. Česká Třebová, Ústí nad Labem, Ostrava a další.\n\nV roce 2010 bylo přestavěno a k řadě 799 přiřazeno i bývalé posunovadlo Apolo 02 (796.502), vyrobené firmou MTH Hradec Králové v roce 1992. Dnes nese označení 799.042.\n\n"}
{"id": "278522", "url": "https://cs.wikipedia.org/wiki?curid=278522", "title": "Gameport", "text": "Gameport\n\nGameport je tradiční konektor pro vstupní zařízení sloužící pro ovládání her na osobních počítačích. Od roku 1990 byl integrován přímo na základní desce nebo na zvukové kartě, případně jako rozšiřující PCI karta. Game port přestal mít podporu s příchodem operačního systému Windows Vista, takže je pravděpodobné, že výrobci ukončí výrobu tohoto rozhraní. Důvodem opuštění od gameportu je také fakt, že je analogovým rozhraním a většina současných\nzařízení je digitální a připojují se přes USB.\n\n\nPro detekci pohybu používá A-D převodník. Jedny z prvních příruček od IBM popisují tento port jako vhodný pro připojení dvou ovládacích koleček (tzv. \"paddle\"), což je zařízení s jedním kulatým otočným knoflíkem a jedním či více tlačítky. Tento přístup poskytl z historického hlediska IBM-PC převahu v simulačních hrách, obzvláště leteckých simulátorech. Originální gameport, navržený IBM měl zpočátku čtyři analogové osy a čtyři tlačítka na jednom portu, což dovolovalo spojení dvou ovládacích pák.\n\nZatímco jiné standardy pro joystick (např. Atari), jsou velmi jednoduše použitelné pro programátory, game port vyžaduje pečlivé plánování a dobře načasovaný software přerušení spouštění pro čtení vstupu. To samozřejmě způsobilo problémy s výkonem, protože game port zatěžoval CPU, při srovnání se systémy s digitálním (TTL) joystickem.\n\nTypický game port používá kondenzátor a jednoduchý komparátor napětí, které dohromady tvoří jakýsi hrubý A-D převodník, který je pravidelných okamžicích čte vstup (zpravidla nad 30) za sekundu. Skutečná vzorkovací frekvence obvykle závisí na vnitřním odporu joysticku, rychlosti procesoru a dalších vlivech.\n\nGameport je analogové zařízení, což způsobuje nejrůznější problémy. Například všechny druhy ovládacích pák potřebují kalibraci, dokonce i na arkádový styl her.\n\nKalibrace je stále vyžadována i pod moderními operačními systémy, jako je například Windows XP. Účelem kalibrace je změření maximálního rozsahu osy páky u analogových signálů (z potenciometrů) nebo digitálních signálů (s mikrospínačem nebo kontakty). Obvykle sestává z posunu ovládací páky kolem všech jeho os. Ovládací páky, které používají USB konektor, vyžadují také kalibraci až na výjimky.\n\nV dobách operačního systému DOS musela každá hra, která používala gameport, provést vlastní kalibraci. Velmi často se stávalo, že kvůli špatně naprogramované kalibraci se po startu hry stala ovládací páka nepoužitelná. S Windows XP stačí jediná kalibrace přímo v operačním systému, který ji sdílí i s ostatními aplikacemi. Dokud nedojde k odpojení zařízení, zůstává kalibrace platná.\n\nPodpora gameportu je tedy ponechána na samotných výrobcích HW zařízení (zvukových karet, základních desek nebo USB konvertorů).\nVšechny druhy těchto portů v PC trpí nabalováním elektrického šumu.\n\nMaximální proud na game portu je 750 mA, nicméně, je sdílen s klávesnicí, která má (max. 100 mA), myš (~ 25 mA), a video port (VGA využívá 50 mA), tzn. pro skutečné použití přibližně.\n\nNěkteré moderní joysticky podporuje více než 4 tlačítka (např. 6 nebo 8), ale obvykle vyžadují speciální ovladač zařízení pro další tlačítka, aby fungovaly správně, protože game port má hardwarovou podporu pro maximálně 4 druhy různých tlačítek.\n\nJoystick SideWinder od Microsoftu spoléhá na multiplexovaný vlastní tok dat přes 4 standardní tlačítka vstupy a někdy i dosažení plné podpory pro poměrně vysoký počet tlačítek (např. 16 nebo 20). Zřejmé, nevýhodou je potřeba speciální ovladače zařízení, zatímco bez ovladače je joystick obvykle nepoužitelný.\n\nPůvodní game port byl od IBM (v roce 1981 jako samostatná rozšiřující karta pro první IBM PC), původně byly povoleny čtyři analogové osy a čtyři tlačítka na jednom portu, což umožňovalo připojit dva joysticky do speciální \"Y-splitteru\". Některé game porty (obvykle ty, které byly vestavěny na starých deskách) nepodporovaly buď 4 osy, nebo 4 tlačítka, ale pouze 2 osy a 2 tlačítka. 15pinový game port dnes již na běžně vyráběných osobní počítačích nenajdeme, i když existují adaptéry, které umožňují starší joysticky připojit přes USB. Ale tím může být značně snížena přesnost při připojení joysticku k USB adaptéry, převodní elektronika je často horší jakosti.\n\nVzhledem k tomu, že se game port přestěhoval z místa na rozšiřujících karet na zvukovou kartu v roce 1990, tyto konektory obvykle fungují jako konektory pro MIDI nástroje. Rozhraní gameport využívá konektor DA-15, obsahující obvykle dvojnásobek pinů potřebných pro nástroje MIDI. Pro použití gameportu s MIDI nástroji je vyžadován kabel samec-samice konektoru DA-15 a dva 5 pinoví samci typu DIN. Ovladače a hardware gameportu, schopné pracovat s MIDI zařízeními, jsou založené na standardním Roland MPU-401 MIDI rozhraní a podporují většinu standardních MPU-401 aplikací pro Windows a DOS.\n\n"}
{"id": "278537", "url": "https://cs.wikipedia.org/wiki?curid=278537", "title": "Bayerovo označení", "text": "Bayerovo označení\n\nBayerovo označení je označení hvězd písmenem řecké abecedy a genitivem nebo zkratkou latinského názvu souhvězdí.\n\nBayer označení zavedl ve svém atlase hvězd Uranometria z roku 1603. V tomto katalogu hvězdy v každém souhvězdí nejprve zařadil do tříd podle zdánlivé velikosti a v každé třídě pak postupoval již bez ohledu na zdánlivou velikost, často ve směru od hlavy k patě nebo ocasu.\n\n\nPro slabší hvězdy, které v Bayerově katalogu uvedeny nebyly, je používáno Flamsteedovo označení arabskými čísly.\n"}
{"id": "278541", "url": "https://cs.wikipedia.org/wiki?curid=278541", "title": "Kalvárie v Motole", "text": "Kalvárie v Motole\n\nPřírodní památka Kalvárie v Motole se skládá ze dvou navzájem oddělených skalních území po obou stranách Plzeňské ulice u Motolského krematoria v Praze 5. Zatímco jižní strana je poměrně odlehlým lesem, v severní části byl zřízen na přelomu 60. a 70. let 20. století lesopark, sloužící dnes nedalekému řepskému sídlišti jako rekreační oblast.\n\nÚzemí bylo vyhlášeno chráněnou přírodní památkou v roce 1982. Má rozlohu 3,71 ha a rozkládá se v nadmořské výšce 285 až 318 m. n. m. Nachází se na území katastru Motol. Skládá ze dvou částí, obě dominantní výšiny po stranách Plzeňské ulice jsou tvořeny prvohorními horninami.\n\nLokalita je známá skálou vypínající se nad korytem Motolského potoka doplněná křížem. Původně toto místo vypadalo zcela jinak než v současnosti; v 80. letech 20. století musela část kalvárie ustoupit výstavbě moderní čtyřproudé komunikace s tramvajovým pásem.\n\nNápadná bazaltová skála nad Motolským údolím se tyčí nedaleko od areálu krematoria. Nepřehlédnutelný kříž s letopočtem 1721 je vidět již z dálky na jejím vrcholu, na kterém se umístil znak maltézských rytířů -hospitalitů. Jedná se o nejstarší rytířský řad na světě, kterému patřil mlýn pod skalou,zvaný také Motolský nebo Maltézský.Mlýn je poprvé zmiňován roku 1574 jako mlýn Tomanovský. V tomto roce Václav Zajíc z Házmburka dovoluje Janu Tomanovi postavit v Motole nový vodní mlýn. Za třicetileté války byl mlýn zničen a na čas zpustl. Později jej, stejně jako další objekty v Motole, vlastnil řád Maltézských rytířů. Současná pozdně barokní podoba budovy je z druhé poloviny 18. století, fasáda byla částečně upravena klasicistně. Mlyn představuje hodnotnou ukázku hospodářské stavby vhodně zasazené do krajinného prostředí.V současně době mlýn je nepřístupný a je bez funkčního vodního motoru. Již v 19. století byla Kalvárie oblíbeným místem pro výlety a odpočinek, například v roce 1846 sem historik Václav Vladivoj Tomek přivedl své přátele Pavla Josefa Šafaříka a Karla Havlíčka Borovského. Joachim Barrande na lokalitě objevil ve svahu dvě naleziště zkamenělin.\n\nChráněné území bylo využíváno v minulosti jako pastvina. Po ukončení této činnosti v padesátých letech našeho století docházelo k pozvolnému zarůstání území. Jak bylo už řečeno okrajové části chráněného území byly zčásti narušeny výsadbami borovice černé (\"Pinus nigra\") a akátu (\"Robinia pseudoacacia\").\n\nJde o typickou lokalitu motolského souvrství spodního siluru, jedna se o zvláštní geomorfologický útvar s výchozy bazaltových hornin a břidlic silurského stáří. Stratotyp oblastní litografické jednotky motolského souvrství tvoří zářez Plzeňské silnice a přilehlý svah Motolského údolí proti významnému geomorfologickému prvku Kalvarie. Výchoz v rýze Plzeňské ulice je jedním z nemnoha spodních oblastí tohoto souvrství, vyskytuje se zde jak graptolitová tak i negraptolitová fauna, např. ramenonožci (\"Niorhynx niobe\" a \"Valdaria budili\") a hlavonožci. Mozaikovitý půdní profil je tvořen bazickými rankery, místy rankerovými kambizemi až pararendzinami.\n\nNa území této přírodní památky se můžeme setkat s borovicí černou (\"Pinus nigra\"), modřínem opadavým (\"Larix decidua\") a smrkem ztepilým (\"Picea abies\") a také s trnovníkem akátem (\"Robinia pseudoacacia\"), kterým od konce 19. století opakovaně zalesňují bezlesé skály. I přes to však zůstaly zachované nezalesnitelné jižní stráně s nezapojenou skalní vegetací, kde je hojně rozšířena bělozářka liliovitá (\"Anthericum liliago\") a naopak vzácný výskyt čtyř druhů kavylů: kavyl vláskovitý (\"Stipa capillata\"), kavyl Ivanův (\"Stipa joannis\"), kavyl sličný (\"Stipa pulcherrima\"), kavyl tenkolistý (\"Stipa tirsa\") a reliktu česneku tuhého (\"Allium strictum\"), který najdeme v dost početné populaci na skále s křížem, toto místo je jedno z jeho nemnoha lokalit v Čechách. Také zde najdeme koniklec luční (\"Pulsatilla pratensis\").\n\nNa severních svazích skal, a to včetně míst pod porostem borovice černé rosté pěchava vápnomilná (\"Sesleria albicans\") a pcháč panonský (\"Cirsium pannonicum\"), avšak větší část porostu tvoří sveřep vzpřímený (\"Bromus erectus\") a při kraji lesního podrostu byl zaregistrován výskyt jetelu alpínského (\"Trifolium alpestre\"). Kdežto nad pravým břehem Motolského potoka, v západní části památky je malý zbytek habrové javořiny (\"Aceri-Carpinetum\"), také tam roste dymnivka dutá (\"Corydalis cava\"). Vcelku tuto část můžeme charakterizovat jako lesní porost s některými prvky suťového lesa a podrostem hájových jarních bylin.\nDalší druhy, které se na lokalitě vyskytují, jsou např.: silenka ušnice (\"Silene otites\"), řebříček (\"Achillia millefolium agg.\"), česnek šerý horský (\"Allium senescens subsp. montanum\"), pelyněk ladní(\"Artemisia campestris\"), lnička maloplodá (\"Camelina microcarpa\"), chrpa latnatá (\"Centaurea stoebe\"), svlačec rolní (\"Convolvulus arvensis\"), skalník celokrajný (\"Cotoneaster integerrimus\"), hvozdík kartouzek (\"Dianthus carthusianorum\"), hadinec obecný (\"Echium vulgare\"), jestřábník chlupáček (\"Hieracium pilosella\"), netřesk výběžkatý (\"Jovibarba globifera\"), smělek štíhlý (\"Koeleria macrantha\"), lipnice cibulkatá (\"Poa bulbosa\"), mochna písečná (\"Potentilla arenaria\"), mochna stříbřitá (\"Potentilla argentea\"), růže šípková (\"Rosa canina\"), krvavec menší (\"Sanguisorba minor\"), rozchodník šestiřadý (\"Sedum sexangulare\") a rozchodník bílý (\"Sedum album\"), čistec přímý (\"Stachys recta\"), ožanka kalamandra (\"Teucrium chamaedrys\").\n\nVýznam lokality spočívá v přítomnosti některých vzácných teplomilných břichatek, např. nehojné hvězdovky kvítkovité (\"Geastrum floriforme\"), vzácné žaludice lysé (\"Disciseda calva\"), žaludice tuhé (\"Disciseda bovista\") a prášivky žaludicovité (\"Bovista tomentosa\").\n\nVyskytují se zde například bezkřídlí terikolní nosatci (\"Acalles Commutatus\") a (\"Echinodera hypocrita\"), které žijí na území listnatého suťového lesa na svahu se severní expozice a dokazují, že malá svahová plocha přirozeného listnatého lesa ve východní části PP je zbytkem lesního porostu, který se v této oblasti udržel několik set let. Též zde byli zaznamenáni střevlíci \"Carabus intricatus\", \"Carabus nemoralis\" a \"Abax carinatus, Abax ater, Abax parallelepipedus\" a taky vzácný brouk (\"Triplax rufipes\").\n\nKdežto na jižních svazích pozůstatků skalních stepi žiji teplomilní druhy bezobratlovců - hlemýžď páskovka žíhaná (\"Cepaca vindobonensis\"), ze brouků \"Olisthopus sturmii\", \"Harpalus pumilus\", \"Timarcha goettingensis\", \"Luperus xanthopoda\", \"Longitarsus celticus\", \"Cassida pannonica\", \"Apion penetrans\", \"Sitona inops,Sitona longulus\", \"Gymnaetron plantaginis\", \"Otiorhynchus fullo\", \"Trachyphloeus alternans, Trachyphloeus spinimanus, Trachyphloeus angustisetulus, Trachyphloeus asperatus\", \"Brachysomus villosulus\" a zatím jediný nález v Čechách brouka \"Brachysomus subnudus\". Také se zde vyskytují teplomilní pavouci jakož to stepník rudý (\"Eresus cinnaberinus\"), zápřednice zelenavá (\"Cheiracanthium virescens\"), drobná pavučenka sfingová (\"Trichopterna cito\") anebo černá skálovka (\"Zelotes electus\"). Co se tyče půdních organismů se zde vyskytuje teplomilná škvorovka \"Catajapyx aquilonarius\". Ze plazů v teto lokalitě žije bohatá populace ještěrky obecné (\"Lacerta agilis\").\n\nZe ptáků jsou hojně rozšířené takové hajní druhy jako drozd zpěvný (\"Turdus philomelos\"), budníček menší (\"Phylloscopus collybita\") a mlynařík dlouhoocasý (\"Aegithalos caudatus\"). Dříve na travnatých plochách převládal bohatý výskyt sysla obecného (\"Spermophilus citellus\"), ale bohužel už vymizel.\n\nCílem ochrany je zajistit nerušenou existenci geologických objektů. Umožnit jejich další studium. Zachovat poslední zbytky přirozených společenstev (skalní step, lesní porost lipové javořiny).\n\nÚzemí je dlouhodobě pod silným vlivem člověka. Minimálně celá severní část území byla v minulosti kompletně odlesněna a zřejmě zde probíhala pastva. Současné lesy vznikly pod vlivem intenzivní hospodářské činnosti. Území patří do systému městské zeleně Prahy. Hlavně přírodní památka ma význam z hlediska geomorfologického a geologického.Jedna se o geomorfologický fenomen a přírodní ekosystém.Důležité jsou především v tomto aspektu výchozy silurských diabasů a břidlic a xerotermní vegetace.\n\nV místech jmenovaných geologických odkryvů je prioritní uchování geologických fenoménů a jejich ochrana před sukcesí vegetace, jmenovitě před zarůstáním dřevinami. Při péči o geologické odkryvy nelze aplikovat chemické přípravky pro zamezení vegetační sukcese. Jedinou možnou výjimkou je aplikace arboricidů na řeznou plochu pařezů po odstranění akátu. V ostatních částech území preferovat přirozený vývoj lesního porostu s přirozeným druhovým složením.\n\nGeologické fenomény i nelesní biotopy jsou ohroženy zarůstáním dřevinami. Celé ZCHÚ je pod silným vlivem dopravy, protože mezi jeho dvěma částmi vede jedna z nejfrekventovanějších komunikací Prahy. V některých částech je území poškozováno v souvislosti se vstupem obyvatel na plochu ZCHÚ.\nZákladními principy péče o lesy musí být:\n\nPéče o nelesní pozemky: zamezení sukcese dřevin, aby nedocházelo k poškozování geologických fenoménů. Současně s tím bude zajištěna další existence významných vegetačních prvků - společenstev skalních stepí. Toho bude dosaženo úplnou likvidací dřevin (křovin i stromů) na ploše obou segmentů.\nKřoviny a další dřeviny vyřezávat v období mimo vegetační sezonu.\n\nDalší sukcesi dřevin na horní hraně svahu by mělo být zamezeno pravidelným kosením těchto míst, které též udrží výskyt xerothermních trávníků v těchto místech. Kosení nemusí být prováděno na celé lokalitě jednorázově, ale část trávníků (cca 1/3 až 1/2) by měla být ponechána jako biotop např. pro přežití a další vývin některých druhů hmyzu a pro dozrání semen, která se mohou na lokalitě dále šířit.\n\nS jižní strany památky je krásný pohled na okolí a je tady několikrát zmiňovaný kříž, pod skálou s křížem je mlýn, který dříve patřil hospitalitům. Lokalita tohoto území je špatně přístupná a nejsou tam turisticky značené cesty. Pro turisty může být zajímavý ten fakt, že jižní část území je součásti přírodního parku Košíře-Motol a nedaleko leží chráněné území Motolský ordovik. Pro milovníky geocachingu je tady schovaná keška. Existuje možnost ubytováni, vedle se nachází několik hotelů a parkoviště, dobré tramvajové spojení.\n\n"}
{"id": "278544", "url": "https://cs.wikipedia.org/wiki?curid=278544", "title": "Označení hvězd", "text": "Označení hvězd\n\nPro označení hvězd na mapách je obvykle používáno u nejjasnějších hvězd Bayerovo označení řeckými písmeny. U slabších hvězd, které v Bayerově katalogu uvedeny nebyly, je používáno Flamsteedovo označení arabskými čísly. Zatímco Bayer hvězdy v každém souhvězdí nejprve zařadil do tříd podle zdánlivé velikosti a v každé třídě pak postupoval již bez ohledu na zdánlivou velikost, často ve směru od hlavy k patě nebo ocasu, Flamsteed řadí hvězdy v každém souhvězdí podle rektascenze, tedy proti směru pohybu nebeské sféry. V moderních katalozích jsou již hvězdy řazeny bez ohledu na souhvězdí, jen podle rektascenze.\n"}
{"id": "278545", "url": "https://cs.wikipedia.org/wiki?curid=278545", "title": "Kostel svatého Vavřince (Církvice)", "text": "Kostel svatého Vavřince (Církvice)\n\nKostel Svatého Vavřince v Církvici je původně gotická, barokně výrazně přestavěná stavba.\n\nOrientovaná kostelní stavba leží uprostřed bývalého hřbitova zhruba ve středu obce.\n\nKostel byl roku 1344 zmíněn jako zděný. Roku 1684 byl barokně přestavěn. Nachází se uprostřed obce na vyvýšeném místě a je obklopen bývalým hřbitovem. Obdélný orientovaný jednolodní kostel je doplněn dvojicí bočních shodně vysokých pravoúhlých kaplí, takže má půdorys tvaru rovnoramenného kříže. Nad pravoúhlým presbytářem je umístěna věž. Před kostelem je umístěna samostatně stojící zvonice. Mobiliář je většinou barokní. Významný je gotický deskový obraz Piety od Mistra třeboňského oltáře tzv Církvická deska, Zajímavé jsou i obrazy od Ignáce Raaba.\n\nSpolu s kostelem je památkově chráněna i sousední fara.\n"}
{"id": "278547", "url": "https://cs.wikipedia.org/wiki?curid=278547", "title": "Kanada (přírodní rezervace)", "text": "Kanada (přírodní rezervace)\n\nPřírodní rezervace Kanada zahrnuje slepé rameno řeky Moravy nalézající se asi 1,3 km západně od obce Kněžpole v Dolnomoravském úvalu v okrese Uherské Hradiště.\n\nPředmětem ochrany je slepé rameno řeky Morava s výskytem ohrožené vodní a mokřadní flóry a fauny.\n\nV tůni slepého ramene se vyskytují ze vzácných druhů rostlin kotvice plovoucí (\"Trapa natans\"), leknín bílý (\"Nymphaea alba\"), stulík žlutý (\"Nuphar luteus\") a na březích, mělčinách a obnažených dnech roste kosatec žlutý (\"Iris pseudacorus\") aj.\n\nPR je významným útočištěm hmyzu, obojživelníků, plazů, ryb a ptáků.\n\n"}
{"id": "278560", "url": "https://cs.wikipedia.org/wiki?curid=278560", "title": "Lešení", "text": "Lešení\n\nLešení je dočasná stavební konstrukce, která se zřizuje na staveništích pro pomoc při práci ve výškách vně i uvnitř budovy. Všeobecná pravidla určují, že lešení by mělo být co nejjednodušší, bezpečné a mělo by mít dostatečnou nosnost. Lešení se rozlišuje podle konstrukce a tvaru na systémová, trubková a pojízdná. Další rozlišení spočívá v materiálu, z něhož je lešení vyrobeno. Liší se především podle druhu využití.\n\n\nMezi pomocné konstrukce řadíme rovněž pohyblivé pracovní plošiny a závěsné lávky.\n\nNejpoužívanějším materiálem jsou v dnešní době ocel nebo hliníkové slitiny. Dále se používá dřevo. Bambusové tyče jsou běžným materiálem v dnešní době v Asii.\n\nFasádní lešení musí být vybaveno dvoutyčovým zábradlím a při vnějším okraji podlahy zarážkou, která má zamezit pádu materiálu, jestliže jej pracovník upustí na podlahu...\n\n\n"}
{"id": "278572", "url": "https://cs.wikipedia.org/wiki?curid=278572", "title": "Flamsteedovo označení", "text": "Flamsteedovo označení\n\nFlamsteedovo označení je označení hvězd arabským číslem a genitivem nebo zkratkou latinského názvu souhvězdí. Je používáno většinou pouze pro hvězdy, které nemají Bayerovo označení.\n\nJohn Flamsteed ve svém katalogu v každém souhvězdí seřadil hvězdy podle rektascenze, tedy proti směru pohybu nebeské sféry. (V důsledku precese nemusí pořadí podle Flamsteedových čísel souhlasit s pořadím hvězd v pozdějších katalozích sestavených pro jinou epochu.)\n\nNěkteré hvězdy ležící na okraji souhvězdí připadly při dělení oblohy na 88 moderních souhvězdí do jiného jež odpovídá jejich Flamsteedovu označení.\n\nNěkteré položky ve Flamsteedově katalogu jsou chyby: například v roce 1690 pozoroval Uran, ale nepoznal, že je to planeta, a zařadil ho do katalogu jako \"34 Tauri\".\n"}
{"id": "278584", "url": "https://cs.wikipedia.org/wiki?curid=278584", "title": "Instalovaný výkon", "text": "Instalovaný výkon\n\nInstalovaný výkon formula_1 je součet jmenovitých činných výkonů všech stejných zařízení (např. alternátory), nacházejících se v jednom objektu (např. v elektrárně). Udává se obvykle v megawattech nebo kilowattech.\n\nPoměr mezi skutečně vyrobenou energií a teoretickou hodnotou, která by byla získána při nepřetržitém využití instalovaného výkonu, se nazývá koeficient ročního využití.\n\nInstalovaný výkon je také důležitým parametrem pro regulaci elektrické sítě. Ta musí být schopna vykrýt výpadek zdroje s největším instalovaným výkonem.\n\n"}
{"id": "278585", "url": "https://cs.wikipedia.org/wiki?curid=278585", "title": "Kühnův smíšený sbor", "text": "Kühnův smíšený sbor\n\nKühnův smíšený sbor je významné české hudební těleso působící v Praze.\n\nSbor vznikl v roce 1959 spojením původně komorního ženského sboru přidáním mužských hlasů. Sbor založil Pavel Kühn (1938–2003) v době svých studií na AMU a od počátku jej vedl, a to až do své smrti v roce 2003. Na prvním koncertě KSS zazněla kantáta Bohuslava Martinů Mikeš z hor, napsaná přímo pro tento sbor.\n\nPoté nastoupil jako sbormistr Jan Rozehnal, který vedl sbor necelé 4 koncertní sezóny (2003–2006). V současnosti je sbormistrem Mgr. Marek Vorlíček, absolvent oboru dirigování na pražské AMU.\n\nSbor se věnuje zpracování tradičních skladeb klasické hudby i moderní soudobé a experimentální či studiovému nahrávání filmové hudby.\n\nKSS úzce spolupracuje především se Symfonickým orchestrem hlavního města Prahy FOK (pod vedením dirigentů Václava Smetáčka, Zdeňka Košlera, Zdeňka Mácala, Jiřího Bělohlávka, Vladimíra Válka, Petra Altrichtera, Libora Peška, Martina Turnovského, Serge Baudo či Gaetano Delogu. Spolupracoval také s dalšími tělesy (Česká filharmonie, Symfonickým orchestrem Českého rozhlasu, Pražskou komorní filharmonií ad.) a s dirigenty sirem Charlesem Mackerrasem, Vladimírem Ashkenazym, Zubinem Mehtou, či Davidem Zinmanem ad.)\n\n"}
{"id": "278587", "url": "https://cs.wikipedia.org/wiki?curid=278587", "title": "Mlhovina Koňská hlava", "text": "Mlhovina Koňská hlava\n\nMlhovina Koňská hlava (také Barnard 33 a IC 434) je temná mlhovina v souhvězdí Orionu. Nachází se přímo pod hvězdou Alnitak, nejvýchodnější hvězdou pásu Orionu. Od Země je vzdálená 1 500 světelných let a je široká 3,5 ly. Patří mezi nejsnáze identifikovatelné mlhoviny na obloze, je součástí tmavého prachovo-plynového mraku a má tvar koňské hlavy. Drobný černý zářez do červené, emisní, mlhoviny, můžeme vidět ve středu fotografie vlevo. Připomíná koňskou hlavu. Jasná hvězda poblíž je součástí známého pásu souhvězdí Orion. Tvar koňské hlavy je tmavý, protože se jedná o hustý oblak prachu, který leží v popředí a zastiňuje červené světlo emisní mlhoviny. To je způsobeno emisí viditelného světla excitovaného plynu (především vodíku) ultrafialovým zářením blízké hvězdy. Na obrázku je rovněž vidět modrá reflexní mlhovina, která je tvořena prachem, odrážejícím modré světlo sousedních hvězd.\nKoňská hlava patří k nejčastěji foceným objektům amatérských astronomických fotografů.\n"}
{"id": "278597", "url": "https://cs.wikipedia.org/wiki?curid=278597", "title": "Orchon gol", "text": "Orchon gol\n\nOrchon gol ( ) je řeka v Mongolsku (Severochangajský, Bulganský, Selengský, Orchonský ajmag). Je 1124 km dlouhá a je tak nejdelší řekou v Mongolsku. Povodí má rozlohu 132 800 km².\n\nPramení v Changajských horách a teče převážně v úzké dolině, která má místy charakter kaňonu. Vytváří zde vodopád vysoký přibližně 20 m. Na středním toku je dolina stále hluboká a členitá. Na dolním toku, kde řeka opouští hory, se dolina rozšiřuje na 100 až 150 m. Ústí zprava do Selengy (povodí Jeniseje).\n\nPrůměrný roční průtok vody v ústí činí přibližně 120 m³/s. Nejvyšších vodních stavů dosahuje na jaře, díky tání sezónního sněhu. V létě dochází k povodním, které jsou způsobené dešti. Zamrzá od listopadu do dubna.\n\nVyužívá se k plavení dřeva. Vodní doprava je možná do města Süchbátar a při velké vodě až k ústí řeky Túl gol.\n\nNa březích v údolí řeky se nachází množství památek, pro které bylo údolí Orchonu v roce 2004 organizací UNESCO zařazeno ke světovému dědictví.\n"}
{"id": "278601", "url": "https://cs.wikipedia.org/wiki?curid=278601", "title": "Chotýšanka", "text": "Chotýšanka\n\nChotýšanka je levostranný přítok Vlašimské Blanice protékající okresem Benešov ve Středočeském kraji. Délka toku činí 37,1 km. Plocha povodí měří 125,1 km².\n\nChotýšanka pramení východně od Votic u Otradovic v nadmořské výšce okolo 560 m. Okolí této malé říčky směřující převážně severovýchodním směrem je ve větší míře lučinaté. Na horním toku je místy regulována. Na středním a dolním toku její úzké převážně štěrkovité koryto hodně meandruje. Údolí je sevřenější, svahy více zalesněné. Do Vlašimské Blanice se vlévá u obce Libež na 7,9 říčním kilometru v nadmořské výšce 305 m.\n\nVětšina větších přítoků Chotýšanky přitéká z levé strany. Na horním toku mezi Pičínem a Popovicemi nejprve přijímá zleva od Vojslavic přitékající \"Strženecký potok\" (hčp 1-09-03-078) dlouhý zhruba 4,4 km s plochou povodí 7,5 km². Níže po proudu mezi Mladovicemi a Postupicemi přibírá taktéž zleva \"Novoveský potok\" (hčp 1-09-03-080), který přitéká od Nové Vsi a jehož délka činí zhruba 5,4 km s plochou povodí 9,3 km². Další významnější levostranný přítok se nazývá \"Lísecký potok\" (hčp 1-09-03-082) vtékající do Chotýšanky mezi Lhotou Veselkou a Městečkem. Délka toku Líseckého potoka činí zhruba 4,1 km. Plocha povodí měří 11,8 km². Pod Smikovským rybníkem tok říčky posiluje zleva \"Chotýšanský potok\" přitékající od Chotýšan dlouhý zhruba 3,0 km. Pod Takonínem ústí do Chotýšanky další větší levostranný přítok, který se jmenuje \"Bořeňovický potok\" (hčp 1-09-03-086). Délka jeho toku činí téměř 4,5 km. Plocha povodí měří 8,4 km². Na dolním toku ústí zleva do říčky její nejmohutnější přítok \"Divišovský potok\" (hčp 1-09-03-088), dlouhý přibližně 4,2 km s plochou povodí 15,3 km². Pod Slověnicemi posilují říčku ještě dva větší pravostranné přítoky, \"Radošovický potok\" dlouhý přibližně 2,3 km a \"Lipinský potok\" s délkou toku zhruba 3,6 km.\n\nPrůměrný průtok Chotýšanky u ústí činí 0,59 m³/s.\n\nHlásné profily:\n\nM-denní průtoky u ústí:\nN-leté průtoky pod hrází Smikovského rybníka:\nN-leté průtoky ve Slověnicích:\nN-leté průtoky v Libži:\nSjízdnost toku je možná pouze za vysokých vodních stavů. Délka sjížděného úseku činí 11,5 km. Obtížnost WW1. Šířka koryta se pohybuje\nod 3 do 6 m.\n\n"}
{"id": "278606", "url": "https://cs.wikipedia.org/wiki?curid=278606", "title": "Changaj", "text": "Changaj\n\nChangaj (mongolsky \"Хангайн нуруу\") je pohoří v západním Mongolsku nacházející se přibližně 400 kilometrů západně od Ulánbátaru. Masiv se zdvihá z Mongolské vysočiny a klesá na severovýchod přes údolí řeky Ider do rozsáhlého údolí Selengy. Ve směru východ a jihovýchod navazuje na poušť Gobi. V masivu Changaje pramení řeka Orchon.\n"}
{"id": "278608", "url": "https://cs.wikipedia.org/wiki?curid=278608", "title": "Bahnivec horský", "text": "Bahnivec horský\n\nBahnivec horský (\"Redunca fulvorufula\") je antilopa obývající severovýchodní část Jižní Afriky. Vyskytuje se v hornatých oblastech v lesích, nebo v krajinách s roztroušenými stromi a keři, většinou poblíž vodního zdroje.\n\nKohoutková výška se pohybuje kolem 75 cm, hmotnost může přesáhnout i 30 kg. Srst se liší podle třech poddruhů (viz níže), ale většinou je rudohnědá nebo šedá s bílou břišní částí těla. Samci mají zhruba 35 cm dlouhé růžky, které využívají k soubojům o samice v období páření; samice mají růžky také, ale podstatně menší.\n\nBahnivec horský je aktivní ve dne, až na horké dny, kdy odpočívá ve stínu stromů. Živí se trávou, listy, pupeny, květy a pokud je možnost, tak i ovocem. Pokud je vyrušen predátorem, mezi které patří lvi, levharti, psi hyenovití, šakali a karakalové, občas i paviáni, vydá poplašný signál a dá se na útěk, přičemž se snaží co nejrychleji skrýt v nejbližším úkrytu.\n\nJe to zvíře společenské, které žije obvykle v nevelkých stádech tvořených zhruba pěti jednotlivci, včetně jednoho dospělého samce, který stádo vede a brání. V období sucha se tyto stáda občas spojují a tvoří až třiceti členné skupiny. Byly zaregistrovány i výjimky, kdy žil bahnivec horský samostatně. Samci jsou vysoce teritoriální a brání si území velké zhruba 15 až 48 ha.\n\nBahnivec horský se může rozmnožovat po celý rok, ale většina mláďat se rodí v období mezi létem a podzimem, tedy ve vrcholné době období dešťů. Samice se mohou rozmnožovat již ve věku 9 až 12 měsíců, většinou se tak však děje o něco později, mezi 12 až 14 měsícem života. Samci dosahují pohlavní dospělosti ve věku jednoho roku. Samice rodí zhruba po osmi měsíční březosti jediné mládě, které po narození vážní průměrně 3000 g. O výchově mláďat neexistuje příliš důvěryhodných podkladů. Mládě je schopno následovat matku během několika hodin života a matka ho kojí až do chvíle, kdy jí mládě opouští. Jelikož samci dosahují pohlavní dospělosti ve věku jednoho roku, děje se tak těsně před dosažením této věkové hranice.\n\nV přírodě se bahnivec horský dožívá průměrně 12 let.\n\nRozeznáváme tři poddruhy:\n\n\n"}
{"id": "278620", "url": "https://cs.wikipedia.org/wiki?curid=278620", "title": "Chentej", "text": "Chentej\n\nChentej (mongolsky \"Хэнтий нуруу\") je pohoří nacházející se v Centrálním ajmagu a Chentijském ajmagu v severním Mongolsku. Nejvyšší horou je Kõrgus (2751 m). Chentej je pravděpodobným rodištěm Čingischána.\n\nPohoří tvoří rozvodí mezi Severním ledovým oceánem (přes jezero Bajkal) a Tichým oceánem. V masivu Chenteje pramení řeky Onon, Cherlen a Túl (tzv. \"Trojříčí\", mongolsky \"Гурван гол\").\n\n"}
{"id": "278623", "url": "https://cs.wikipedia.org/wiki?curid=278623", "title": "Túl gol", "text": "Túl gol\n\nTúl gol ( ) je řeka v Mongolsku, v Chentijském a Centrálním ajmagu a v Ulánbátaru. Je 704 km dlouhá. Povodí má rozlohu 53 200 km².\n\nPramení v pohoří Chentej a teče v široké dolině, přičemž se rozvětvuje na mnohá ramena. Ústí do řeky Orchon (povodí Selengy).\n\nV létě dochází k povodním. V zimě hladina klesá. Průměrný roční průtok vody u Ulánbátaru činí 20 až 25 m³/s. Zamrzá na konci října a rozmrzá do poloviny dubna. Charakteristické je náledí.\n\nVyužívá se k zavlažování a k zásobování vodou pro hlavní město Ulánbátar.\n"}
{"id": "278629", "url": "https://cs.wikipedia.org/wiki?curid=278629", "title": "Komora", "text": "Komora\n\nSlovo komora není jednoznačné a má dlouhou řadu různých významů:\n\n\n"}
{"id": "278637", "url": "https://cs.wikipedia.org/wiki?curid=278637", "title": "Vlára (řeka)", "text": "Vlára (řeka)\n\nVlára je řeka na jihovýchodní Moravě. Jedná se o nejvýznamnější moravskou řeku nepatřící do povodí Moravy ani Odry. Vlára odtéká průsmykem v Bílých Karpatech na Slovensko, kde se vlévá do Váhu. Podle řeky Vláry se nazývá trať 341 Vlárská dráha.\n\nVlára je jedním z nejtypičtějších příkladů říčního pirátství na území Česka. Pramení ve Vizovických vrších nedaleko vrcholů Klášťov a Svéradov. Protéká obcemi Drnovice, Vlachova Lhota, Vlachovice, Bohuslavice nad Vláří a Štítná nad Vláří-Popov. Ve městě Brumov-Bylnice přijímá levostranný přítok Brumovku a skrz Vlárský průsmyk odtéká na Slovensko, kde u Nemšové tvoří pravostranný přítok Váhu.\n\n\"(P – pravostranný přítok, L – levostranný přítok)\"\n\nVlára\n\n"}
{"id": "278639", "url": "https://cs.wikipedia.org/wiki?curid=278639", "title": "Georgij Beregovoj", "text": "Georgij Beregovoj\n\nGeorgij Timofejevič Beregovoj ( , / \"Heorhij Tymofijovyč Berehovyj\") (15. dubna 1921 Fjodorovka v Poltavské oblasti Ukrajinské SSR – 30. června 1995 Moskva) byl sovětský kosmonaut ukrajinského původu.\n\nAbsolvoval luhanské letecké učiliště. Během II. světové války byl ve věku 20 let pilotem bombardovacího letounu, s nímž podnikl 186 bojových letů. Jednou byl sestřelen, zachránil se na padáku. S Rudou armádou se dostal až k osvobození Československa. Po válce absolvoval vojenskou leteckou akademii a v roce 1948 se stal zkušebním pilotem. V roce 1961 získal titul zasloužilého zkušebního letce SSSR a krátce poté požádal o zařazení do výcvikového střediska kosmonautů. Teprve tam se naučil plavat, zvládnout teorii nebeské mechaniky, techniku kosmických lodí i přístrojového vybavení. Nacvičoval pilotáž společného letu obou Sojuzů. Nedosahoval sice tak dobrých výsledků ve výcviku, jako jeho kolegové, byl však protlačován jako válečný veterán. V roce 1965 absolvoval let na jednom z prvních Sojuzů, hned po tragickém úmrtí Komarova na Sojuzu 1.\n\nDne 26. října 1968 odstartoval ve svých 47 letech s kosmickou lodí Sojuz 3 k letu trvajícímu téměř 95 hodin a to den po vypuštění bezpilotního Sojuzu 2. Letěl sám. Smysl jeho letu bylo zkoušet automatické a ruční spojení dvou lodí typu Sojuz.. Spojení se mu nezdařilo, protože spotřeboval příliš mnoho paliva a dostal se jen 40 metrů k druhému Sojuuzu. Tento neúspěch nebyl veřejnosti oznámen, oficiálně se měly jen ověřit možnosti přibližovacího manévru.\n\nPo zdánlivě úspěšném absolvování letu dostal obvyklou Hvězdu hrdiny SSSR a byl povýšen do hodnosti generálporučíka letectva SSSR. Do kosmu už nebyl puštěn a stal se náčelníkem střediska J. A. Gagarina pro výcvik kosmonautů. Byl ženatý a měl dvě děti. Zemřel na pooperační komplikace ve věku 74 let.\n\n\n\n"}
{"id": "278646", "url": "https://cs.wikipedia.org/wiki?curid=278646", "title": "Vanoise", "text": "Vanoise\n\nVanoise (francouzsky \"Massif de la Vanoise\") je pohoří nacházející se ve Francii v departementu Savojsko. Geograficky se řadí do Západních Alp. Jedná se o turisticky významnou horskou oblast, v které leží mnoho vysokých štítů. V karech hor teče na 17 hlavních ledovců. Nejvyšší vrchol pohoří je Grande Casse (3855 m). Rozloha masivu je 1900 km² a jeho významná část (1436 km²) je součástí Národního parku Vanoise (\"Parc National de la Vanoise\").\n\nNa západě a jihu tvoří hranici masivu údolí řeky Arc. Významná silnice Route des Grandes Alpes vedoucí přes sedlo Col de l'Iseran (2770 m) odděluje na východě masiv Vanoise od pohoří Grajské Alpy. Probíhá zde také hranice národních parků - Národního parku Gran Paradiso (\"Itálie\") a Národního parku Vanoise (\"Francie\"). Sever území je vymezen tokem řeky Isere protékající zde údolím Tarentaise.\n\nNěkdy je pohoří Vanoise přiřazováno k rozlehlejším Grajským Alpám.\n\nPohoří Vanoise je vyhledávané především vyznavači zimích sportů. Nalézají se zde známá lyžařská střediska jako např. Tignes, Les Arcs, La Plagne, Meribel, Val-d'Isère, Val Thorens nebo Courchevel. Na tváři krajiny se zde významně podepsala masivní výstavba lanovek, hotelů a sportovních areálů. Ty přitahují ročně statisíce návštěvníků. Pro turisty je zde vyznačeno kolem 400 km cest a v horách jim slouží na 14 horských chat.\n"}
{"id": "278654", "url": "https://cs.wikipedia.org/wiki?curid=278654", "title": "Nákupní vozík", "text": "Nákupní vozík\n\nNákupní vozík je vozidlo, do nějž zákazníci v samoobslužných prodejnách shromažďují zboží, které hodlají nakoupit, dopravují k pokladně a u některých prodejen případně i na parkoviště k svému automobilu.\n\nHistorickým předchůdcem a souputníkem nákupního vozíku je nákupní košík, sloužící podobnému účelu.\n\nPrvní nákupní vozík společně s nákupním košíkem začal být využíván v roce 1937 v Oklahoma City.\n\nVozíky z Česka\n\nV Česku se od roku 1996 v Hněvotíně u Olomouce se vyrábějí komponenty pro nákupní vozíky. Sídlí zde jeden z 11 závodů firmy Wanzl. Wanzl je největším výrobcem vozíků na světě. Rodina Wanzlů pochází z Olomoucka, ale po přestěhování z Olomoucka založila svou firmu v Bavorsku. Další firma působí v Českých Budějovicích, zase sídlí firma Polidar. Vybavuje obchody, například i nákupními vozíky a košíky.\n\nNákupní vozíky jsou obvykle drátěné nebo jiného takového provedení, aby do nich bylo ze všech stran dobře vidět. Některé nákupní vozíky umožňují i umístění a přepravu malého dítěte, které s sebou nakupující vzal na nákup.\n\nV prodejnách s šikmými pohyblivými chodníky (travelátory) se používají vozíky technicky konstruované tak, že na šikmé ploše se vozík nemůže samospádem rozjet.\n\nS výstavbou a rozvojem supermarketů a hypermarketů začaly být používány na nákupních vozících speciální zámky, které umožňují uvolnění vozíku ze stojanu nebo z řady vozíků pouze po vložení mince nebo žetonu, které jsou uvolněny zpět až po opětovném zapojení vozíku. Toto opatření má motivovat k zachování pořádku v prodejně či u prodejny – krádežím vozíků však nezabrání.\n\nNěkterá velká nákupní centra, u nichž je možno s vozíkem legálně vyjíždět k parkovišti, však i tak mají potíže s jejich rozkrádáním.\n"}
{"id": "278658", "url": "https://cs.wikipedia.org/wiki?curid=278658", "title": "MacBook Air", "text": "MacBook Air\n\nMacBook Air je ultratenký notebook vyráběný firmou Apple od roku 2008, přičemž byl do roku 2015 každý rok vydáván nový model (viz tabulka modelů níže). Poprvé byl představen na konferenci Macworld Expo dne 15. ledna 2008. Vyrábí se ve velikostech 11\" a 13\". Všechny modely jsou vybaveny SSD diskem a procesory Intel.\n\nMacBook Air patří mezi nejtenčí notebooky na světě, jeho výška jde od 0,3 cm na přední straně do 1,7 cm vzadu. Šířka (30 cm) a hloubka (19,2 cm). Výrobcem udávaná hmotnost činí 1.08 kg (11\") a 1.34 kg (13\").\n\nMacBook Air nepatří mezi nejvýkonnější notebooky, tuto oblast Apple obsazuje modelem MacBook Pro. Nicméně patří mezi nejvýkonnější Ultrabooky, kam sice není zařazen, ale svými rozměry tam patří. MacBook Air je cílen na nenáročné uživatele, kteří vyžadují od notebooku snadnou přenositelnost a dlouhou výdrž na baterii. Mimo technické specifikace v tabulce níže mají notebooky Macbook Air následující prvky:\n\n\nMacBook Air je dodáván s předinstalovaným aktuálním operačním systémem macOS. Pro instalaci softwaru z CD nebo DVD disků je možné použít externí optickou mechaniku nebo mechaniku jiného počítače v bezdrátové síti, na kterém jsou nainstalovány příslušné ovladače.\n\n"}
{"id": "278659", "url": "https://cs.wikipedia.org/wiki?curid=278659", "title": "Pavel Běljajev", "text": "Pavel Běljajev\n\nPavel Ivanovič Běljajev – , (26. června 1925 obec Čeliščevo ve Vologodské oblasti SSSR – 10. ledna 1970) byl vojenský letec a sovětský kosmonaut ruské národnosti. Je po něm pojmenován kráter Běljajev na odvrácené straně Měsíce.\n\nNarodil se ve vesnici utopené v tajze a chtěl být proto lovcem, nebo cestovatelem. Žil v početné rodině se čtyřmi sestrami a bratrem, otec pracoval celé dny v nemocnici, matka denně v kolchoze. Ve volných chvílích po škole v okolních lesích lovil zvěř. Na počátku války jej na frontu kvůli věku nevzali, nastoupil jako soustružník továrny v Kamensku-Uralsku. V roce 1943 dostal povolávací rozkaz a narukoval do letecké školy vojenského námořnictva. Nastoupil na východní frontu 9. května 1945 v hodnosti nadporučíka. Sloužil v několika útvarech, na sedmi typech letadel, nepočítaje školní stroje. V roce 1956 byl poslán na vojenskou leteckou akademii a po třech letech absolvoval s vynikajícími výsledky lékařské vyšetření. V roce 1960 byl zařazen do oddílu kosmonautů, pak však následovalo zranění z parašutistického výcviku, jehož vinou se dostal do vesmíru až v roce 1965 s kosmickou lodí Voschod 2. Nedlouho poté byl na návštěvě v Československu.\n\nV prosinci 1969 onemocněl, vředy – krvácení do žaludku a střev, operace se příliš nezdařila a 10. ledna 1970 v nemocnici zemřel. Byl ženatý, měl dvě děti a byl přirozeně jako všichni tehdejší sovětští kosmonauti komunista.\n\nStartovali společně s Leonovem z Bajkonuru na jaře roku 1965. Byl velitelem lodě, absolvovali 17 obletů Země i s Leonovým výstupem (první člověk) do vesmíru, po 26 letových hodinách v pořádku přistáli poblíž města Perm.\n\n\n"}
{"id": "278661", "url": "https://cs.wikipedia.org/wiki?curid=278661", "title": "Nákupní košík", "text": "Nákupní košík\n\nNákupní košík je koš (nádoba), do nějž zákazníci v samoobslužných prodejnách shromažďují zboží, které hodlají nakoupit, a němž je dopravují k pokladně. Patří k obvyklému vybavení samoobslužných prodejen. \n\nPojízdnou obdobou nákupního košíku, sloužící zejména objemnějším nákupům, je nákupní vozík. \n\nV přeneseném významu se jako nákupní vozík nebo nákupní koš označují též elektronické složky pro elektronické údaje o tom, které zboží se zákazník při internetovém nakupování chystá objednat. \n\nOd nákupního košíku je odvozen též makroekonomický pojem spotřební koš. Tak jako pohled do nákupních košíků v prodejně dává představu o tom, jaké věci a v jakém poměru lidé nakupují, tak i spotřební koš je popisem kombinace a poměru zboží (statků), které určitý okruh spotřebitelů nakupuje. Pojem spotřebního koše se používá například při výpočtu inflace.\n\nNákupní košíky jsou obvykle drátěné, z perforovaného plastu nebo jiného takového provedení, aby do nich bylo ze všech stran dobře vidět. \n\n"}
{"id": "278671", "url": "https://cs.wikipedia.org/wiki?curid=278671", "title": "Vostok 2", "text": "Vostok 2\n\nVostok 2 (\"\") byla sovětská vesmírná mise v programu Vostok, která vynesla kosmonauta Germana Titova na oběžnou dráhu z kosmodromu Bajkonur stejnojmennou raketou.\n\nVostok 2 (dle katalogu COSPAR 1961-019A) byla jednomístná loď dlouhá 5 metrů o průměru 2,3 metrů. Její hmotnost byla 4731 kg. Dosáhla oběžné dráhy ve výši 183 - 244 km nad povrchem Země.\n\n\n\nNa oběžné dráze Země zůstal déle než den, mise trvala celkem 25 hodin a 11 minut. Cílem letu bylo prozkoumat zdravotní aspekty delšího pobytu lidského těla v beztížném stavu. Na rozdíl od Vostoku 1 Jurije Gagarina převzal Titov na krátkou chvíli řízení kosmické lodě. Titov na lodi také dvakrát jedl a klidně spal.\n\nCelý let byl téměř bez výhrad úspěšný, poznamenaný pouze záchvatem nevolnosti a poruchou vyhřívání. Ta způsobila pokles teploty v kabině na 6,1 °C. Poslední problém nastal při návratu na Zemi, když se návratový modul neoddělil od servisního modulu bez chyby. Titov uskutečnil 17 obletů zeměkoule. Přistál v katapultovacím křesle na padáku u obce Krasnyj Kut v Saratovské oblasti SSSR nedaleko od jedoucího vlaku. \n\nNávratová kapsle (též přistála na svém padáku) byla rozebraná během vývoje kosmické lodě Voschod. Do roku 2007 byl Titov nejmladším člověkem, který se dostal do vesmíru. V době letu mu bylo méně než 26 let.\n\n\n"}
{"id": "278681", "url": "https://cs.wikipedia.org/wiki?curid=278681", "title": "Koralina", "text": "Koralina\n\nKoralina (orig. \"Coraline\") je dětská fantasy novela z roku 2002. Jejím autorem je britský spisovatel Neil Gaiman, ilustrace vytvořil Dave McKean. Příběh, který je srovnáván s Alenkou za zrcadlem, je dětsky přímočarý, ale oplývá poměrně dramatickou hororovou atmosférou. V roce 2009 byl dokončen stop motion animovaný film se jménem Coraline režiséra Henryho Selicka (v češtině v distribuci pod názvem \"Koralína a svět za tajnými dveřmi\").\n\nHlavní hrdinka \"Koralina Jonesová\" je podnikavá, zvědavá a chytrá holčička, která sama sebe označuje za \"průzkumníka\" a nejvíc nesnáší, když jí lidé říkají \"Karolínko\". Příběh začíná jednoho dne o letních prázdninách, kdy se Koralina s rodiči zrovna přestěhovala do nového domu. Prší, rodiče jsou zaneprázdnění prací na počítači, a tak znuděná Koralina prozkoumává byt. V salónu objeví zamčené dveře, ale maminka jí ukáže, že za dveřmi je jen cihlová zeď, kterou byl dům kdysi rozdělen na menší byty. Když však Koralina dveře druhý den opět otevře, objeví se za nimi dlouhá temná chodba a na druhé straně byt, který vypadá téměř stejně jako ten jejich. Žije v něm \"druhá matka\", bytost s velkými černými knoflíky místo očí, která si chce Koralinu nechat ve svém světě. Koralina odejde, ale příštího dne zmizí její rodiče. Vydá se opět do druhého světa. V komoře tam najde duchy tří dětí, které druhá matka unesla před ní a zůstaly navěky v jejím světě. Koralina musí najít jejich duše, které Druhá Matka ukryla, aby nemohly odejít (zemřít). Dívka se s ní odvážně vsadí, že když najde všechny tři duše a svoje rodiče, budou se moci vrátit domů. Když se jí to nepodaří, zůstane s Druhou Matkou navždy. Nakonec najde své rodiče, uvězněné ve skleněném těžítku, a duše dětí, v podobě skleněných kuliček, s pomocí kamínku s dírkou, talismanu, který jí věnovala její podivínská sousedka. Druhé Matce pak uteče s nemalou pomocí duchů a černé kočky. Její rodiče si nic o svém uvěznění nepamatují, duchové se s ní rozloučí ve snu a všechno dobře skončí.\n\n"}
{"id": "278684", "url": "https://cs.wikipedia.org/wiki?curid=278684", "title": "Kloub (mechanika)", "text": "Kloub (mechanika)\n\nKloub je spojení vzájemně se stýkajících prvků nějakého mechanismu, které však umožňuje nějaký jejich vzájemný pohyb. Podle typu kloubu se liší počet stupňů volnosti tohoto pohybu. Například posuvný či otočný kloub mají jeden stupeň volnosti, kardanův kloub dva atd.\n\nUvnitř kloubu působí určité mechanické namáhání – zatížení (tah, tlak, ohyb, krut …).\n"}
{"id": "278685", "url": "https://cs.wikipedia.org/wiki?curid=278685", "title": "O Goši", "text": "O Goši\n\nO Goši (O goshi, 大腰) je judistický chvat, zvaný také \"velký bočák\". Jedná se o nejpoužívanější boční chvat pro žluté pásky. Součástí zkoušek na žlutý pásek, jako ostatních osm chvatů. Zkoušky na žlutý pásek jsou první zkoušky z vyšších pásků. Začátečnický pásek je bílý. Potom je v pořadí: žlutý, oranžový, zelený, modrý, hnědý, černý. Tyto pásky jsou postupně získávány dle úspěšností zkoušek, které by měl správně trenér zařídit.\n\nZ pravého přirozeného postoje vykročí tori pravou nohou ke špičce pravé nohy ukeho, současně jej vychyluje vpravo vpřed. Zakročením levou nohou dokončí tori obrat o 180°, levou rukou táhne vodorovně, pravou rukou umístěnou na pase soupeře jej přitahuje ke svému boku. Prudkým napnutím nohou a předklonem za stálého tahu oběma rukama hází tori ukeho před sebe.\n\n\n"}
{"id": "278686", "url": "https://cs.wikipedia.org/wiki?curid=278686", "title": "Magdalena Habsburská", "text": "Magdalena Habsburská\n\nMagdalena Habsburská (14. srpna 1532 Innsbruck – 10. prosince 1590 Hall v Tyrolsku) byla rakouská arcivévodkyně, dcera habsburského císaře Ferdinanda I. a jeho manželky Anny Jagellonské. Byla jeptiškou, spolu se svými sestrami založila ženský klášter v tyrolském Hallu.\n\nMagdalena byla šestým potomkem císařského páru. Byla vychována v Innsbrucku na základě jezuitských principů společně se svými sestrami (Johanou, Markétou, Barborou a Helenou). Zřejmě právě jezuitská výchova ovlivnila Magdalenu natolik, že se nechtěla vdát, ale spolu s mladšími sestrami Markétou a Helenou založit spolek zbožných dam, s čímž se její otec Ferdinand jen těžko smiřoval. Roku 1563 založily sestry v tyrolském Hallu ženský klášter. Ten začal naplno fungovat v r. 1568, čehož se Markéta již nedožila. Helena zemřela roku 1574 a Magdalena vedla tedy klášter sama až do své smrti v roce 1590. Dodnes má pověst světice a jedná se o jejím svatořečení.\n\n"}
{"id": "278695", "url": "https://cs.wikipedia.org/wiki?curid=278695", "title": "Nyala nížinná", "text": "Nyala nížinná\n\nNyala nížinná, známá též pod názvem nyala jižní (\"Tragelaphus angasii\") je jihoafrický druh antilopy preferující husté křoviny poblíž vody.\n\nVědecké jméno získala po anglickém umělci a zoologovi Georgovi French Angasovi (1882–1886). Její nejbližší příbuznou je dnes velice vzácná nyala horská (\"Tragelaphus buxtoni\"), obývající střední Etiopii.\n\nVýška v kohoutku je u samců průměrně 110 cm, u samic kolem 90 cm. Délka těla se pohybuje mezi 1,4–1,6 m a hmotnost mezi 55–125 kg. Samec má tělo a hlavu zbarvenou uhlově černošedě, na bocích a hlavě jsou nezřetelné bílé pruhy a skvrny, část končetin je oranžová. Na břiše a na krku má výrazně delší srst, na zadku 40–55 cm dlouhý huňatý ocas a na hlavě výrazné rohy. Samice je menší než samec, nemá žádné rohy a je zbarvena podobně jako mláďata: červenohnědě s bílými pruhy.\n\nNyala nížinná je při nižších teplotách aktivní přes den, horké dny tráví ve stínu stromů odpočinkem a aktivní je převážně až večer. Pokud je vyrušena predátorem (levhartem, psem hyenovitým), vydá poplašný zvuk, na který kromě ostatních nyal reagují i jiné druhy živočichů, např. impaly nebo paviáni, kteří se vydají spolu s nimi na prchavý útěk. Nyala je společenské zvíře, které žije většinou v menších stádech jednoho pohlaví, tvořených max. 30 kusy. Samci nejsou příliš územní a jejich teritoria se často překrývají.\n\nV období dešťů vyhledávají čerstvou zelenou trávu, listy, květy a čerstvé ovoce. Často následují paviány, po kterých spásají zbytky zelených rostlin nebo plodů, které paviáni shazují ze stromů. V období sucha se spokojí s větvičkami, kořínky nebo hlízami. Pokud je vodní zdroj dostupný, pijí několikrát za den; pokud není zdroj k dispozici, dokáží vydržet bez vody i několik dnů, což jim dovoluje přežívát i v sušších oblastech.\n\nNyala se může množit po celý rok. Nejvíce mláďat se však rodí v létě nebo na počátku podzimu. V období rozmnožování samci nahrbují své hřbety a chlupy na něm, čímž se snaží odradit svého protivníka; pokud tento varovný signál nepomůže, často dochází k nebezpečným soubojům, které mohou končit i smrtelným zraněním. Samicím se dvoří po dobu dvou dní a vyčkávají, zda povolí spáření či nikoliv. Po zhruba 7měsíční březosti rodí jedno, velice vzácně dvě mláďata, která po narození váží průměrně 5 kg. Stejně jako u většiny druhů antilop jsou i mláďata tohoto druhu první dny života (zhruba 18 dnů) skryta ve vysoké vegetaci, kde je chodívá samice pravidelně kojit. Samice své matky opouštějí až v době, kdy se jim narodí vlastní mládě; samci ve věku, kdy dosáhnou pohlavní dospělosti.\n\n"}
{"id": "278698", "url": "https://cs.wikipedia.org/wiki?curid=278698", "title": "Erste Group", "text": "Erste Group\n\nErste Group Bank AG je rakouská obchodní banka se sídlem ve Vídni operující ve střední a jihovýchodní Evropě. Pobočky má v Bosně a Hercegovině, Česku (Česká spořitelna), Chorvatsku, Maďarsku, Rakousku, Rumunsku (Banca Comercială Română), Slovensku (Slovenská sporiteľňa), Srbsku (Erste Bank Novi Sad). Od roku 2011 postupně utlumuje své aktivity na Ukrajině a naopak se pokouší proniknout na polský trh.\n\nPodíl volně obchodovaných akcií činí 70,4 %. Největším akcionářem byla v dubnu 2018 nadace Erste Foundation (11,2 % akcií), následovaná Savings Banks & Savings Banks Foundations s 5,5% podílem.\n\n"}
{"id": "278699", "url": "https://cs.wikipedia.org/wiki?curid=278699", "title": "Vostok 3", "text": "Vostok 3\n\nVostok 3 (\"\") byla sovětská vesmírná mise v programu Vostok, která vynesla kosmonauta Andrijana Nikolajeva na oběžnou dráhu. Mise Vostok 3 a Vostok 4 startovaly den po sobě a poprvé v historii se na oběžné dráze nacházely dvě kosmické lodě současně, což umožnilo sovětskému řídícímu středisku naučit se zvládnout i takovýto scénář.\n\nKosmická loď Vostok 3 byla lodí jednomístnou, dlouhou asi 5 metrů, o průměru 2,3 metru. Její hmotnost byla 4722 kg. Do katalogu COSPAR byla zařazena s označením 1962-036A.\n\n\n\nLoď odstartovala na stejnojmenné raketě z kosmodromu Bajkonur v Kazachstánu. Kosmonaut Andrijan Nikolajev na palubě Vostoku 3 hlásil zpozorování lodě Vostok 4 poté, co vstoupila na oběžnou dráhu hned vedle něj. Kosmonauti na palubách obou lodí také poprvé v historii komunikovali mezi sebou rádiem. Poslední prvenství lodě Vostok 3 bylo, že Nikolajev poprvé fotografoval Zemi z oběžné dráhy na barevný fotografický film. Mise trvala celkem 94 hodin a 10 minut a loď uskutečnila 64 obletů zeměkoule. Byla pátou kosmickou lodí ze Země. Nikolajev se volně pohyboval v kabině bez nepříjemných pocitů. Měl přidělený volací znak Sokol. Přistál po třech dnech letu na padáku. u města Karkaralinsk v Karagandské oblasti SSSR. Návratová kabina přistála na svém padáku také.\n\n\n"}
{"id": "278700", "url": "https://cs.wikipedia.org/wiki?curid=278700", "title": "Vostok 4", "text": "Vostok 4\n\nVostok 4 (\"\") byla sovětská vesmírná mise v programu Vostok, která vynesla kosmonauta Pavla Popoviče na oběžnou dráhu. Mise Vostok 3 a Vostok 4 startovaly den po sobě a poprvé v historii se na oběžné dráze nacházely dvě kosmické lodě současně, což umožnilo sovětskému řídícímu středisku naučit se zvládnout i takovýto scénář.\n\nKosmická loď Vostok 4 odstartovala na stejnojmenné raketě z kosmodromu Bajkonur v Kazachstánu. Jednalo se o jednomístnou loď o délce 5 metrů, průměru 2,3 metru a hmotnosti 4723 kg.\nV katalogu COSPAR dostala označení 1962-037A. Byla šestou lodí z naší planety. Pohybovala se na oběžné dráze ve výši 180-237 km nad Zemí.\n\n\n\nKosmonauti na palubách obou lodí poprvé v historii kosmických letů mezi sebou komunikovali rádiem. Vzdálenost mezi loděmi byla 6,5 km. Volací znak lodi byl Berkut. Během mise částečně selhal systém pro podporu života, když teplota v kabině klesla na 10 °C. Let byl ukončen dříve po nedorozumění s pozemním střediskem, které si myslelo, že Popovič jim zadal kódové slovo pro dřívější návrat. Loď během své mise 48x oběhla zeměkouli a celková doba letu trvala 70 hodin a 44 minut .\n\nPopovič přistál na padáku u obce Atasu v Karagandské oblasti SSSR.\n\nNávratová kapsle, která přistála na svém padáku, je uložená v moskevském muzeu NPO Zvezda, ale byla upravená tak, aby reprezentovala loď Voschod 2.\n\n\n"}
{"id": "278703", "url": "https://cs.wikipedia.org/wiki?curid=278703", "title": "Vyšné Terianske pleso", "text": "Vyšné Terianske pleso\n\nVyšné Terianske pleso je ledovcové jezero ve skupině Terianskych ples. Nachází se v karové kotlině v dolině Nefcerka, jež je boční větví Kôprové doliny ve Vysokých Tatrách na Slovensku. Má rozlohu 0,5550 ha a je 190 m dlouhé a 55 m široké. Dosahuje maximální hloubky 4,3 m. Objem vody činí 8470 m³. Leží v nadmořské výšce 2124 m, což ho činí třetím nejvýše položeným tatranským plesem.\n\nNa severovýchodě se táhne od severu hřeben od Hrubého vrchu přes Furkotskou priehybu k Furkotskému štítu. Na jihovýchodě se bezprostředně nad plesem nachází Furkotské sedlo, ze kterého hřeben pokračuje dále na jih k Ostré. Na jihozápad dolina klesá do Kôprové doliny.\n\nPleso nemá pravidelný povrchový přítok. Směrem na jihozápad z něj odtéká Nefcerský potok a částečně pod povrchem odtéká do Nižného Terianskeho plesa. Jezero je po velkou část roku pokryté ledem. Rozměry jezera v průběhu času zachycuje tabulka:\nCelá dolina je přísnou rezervací TANAPu a přístup veřejnosti do ní je zakázaný.\n\n\n"}
{"id": "278705", "url": "https://cs.wikipedia.org/wiki?curid=278705", "title": "Klánovický les", "text": "Klánovický les\n\nKlánovický les (též nazývaný Vidrholec nebo Fiedrholec) zaujímá plochu na východním okraji Prahy na území městských částí Horní Počernice, Újezd nad Lesy a Klánovice a středočeských obcí Úvaly, Šestajovice a Jirny (část Nové Jirny).\n\nTéměř celá pražská část lesa je chráněna jako přírodní park Klánovice-Čihadla, části z něj jako přírodní rezervace Klánovický les a přírodní památka Prameniště Blatovského potoka a evropsky významná lokalita Natura 2000 Blatov a Xaverovský háj. Poblíž Jiren je část lesa chráněna jako přírodní památka Cyrilov-Klánovický les.\n\nLes je nápadný pravoúhlou sítí cest, která ho protkává. Neformálně se dělí na \"východní\" a \"západní\" část podle své polohy k zastavěnému území Klánovic\n\nDnešní přírodní památka Klánovický les (cca 400 ha) bývá občas zaměňována s přírodním parkem Klánovice-Čihadla (přes 1000 ha). Ve skutečnosti je les pouze menší částí tohoto parku, který kromě lesa zahrnuje i louky a pastviny. V dřívějších dobách však bylo zalesněné území rozsáhlejší.\n\nPřírodní rezervace se rozkládá na ploše cca 397 ha. Mezi hlavní důvody ochrany patří spontánní hybridy bříz (hybridní roje) a porosty bezkolencových doubrav. V lese převládají dubové porosty, které se střídají se smrky, modříny a borovicemi. Místy se vyskytuje habr a bříza a v malé míře i další listnaté stromy. Žijí tu zajíci, bažanti, lišky, srnčí a černá zvěř. Ornitologové zaznamenali přibližně 60 druhů hnízdících ptáků. Na několika místech jsou tůně a mokřady se vzácnými rostlinami.\n\nV lese jsou příhodné podmínky pro rekreaci. Návštěvníci se zde mohou pohybovat po značených turistických cestách a po dvou cyklistických kruzích.Nejvíce o historii této lokality se jde dozvědět z naučné stezky začínající u klánovického nádraží, která zde vznikla v rámci činnosti Českého svazu ochránců přírody spolu s jejím dětským turistickým oddílem Stopa. Několik zastávek se věnuje zaniklým osadám Hol (též nazývané Žák), Lhota a Slavětice, dále tabule vykládají i příběh vzniku Klánovic a trasa vede i kolem zchátralé klubovny bývalého golfového hřiště.\n\nPrůzkumem území se zabývali mykologové Mirko Svrček (1985) a Jaroslav Landa (1985, 1986, 1987, 1988). V oblasti byl popsán výskyt následujících druhů: křehutka orobincová (\"Psathyrella typhae\"), třepenitka pomněnková (\"Hypholoma myosotis\"), pavučinec malachitový (\"Cortinarius malachioides\"), pavučinec šupinonohý (\"Cortinarius pholideus\"), pavučinec ředkvičkovitý (\"Cortinarius raphanoides\"), pavučinec tuhý (\"Cortinarius rigidus\"), pavučinec míhavý (\"Cortinarius vibratilis\"), šťavnatka zlatá (\"Hygrophorus aureus\"), špička dubomilná (\"Marasmius quercophilus\"), vláknice mokřadní (\"Inocybe acutella\"), vláknice Boltonova (\"Inocybe boltonii\"), kalichovka hvězdovýtrusá (\"Omphaliaster asterosporus\"), kulháček příživný (\"Claudopus parasiticus\"), holubinka chromová (\"Russula claroflava\"), holubinka Kavinova (\"Russula kavinae\"), holubinka maličká (\"Russula minutula\"), holubinka Zvárova (\"Russula zvarae\"), čirůvka zelánka (\"Tricholoma equestre\"). Z hřibovitých pak hřib příživný (\"Pseudoboletus parasiticus\"), hřib siný (\"Gyroporus cyanescens\") a hřib rubínový (\"Chalciporus rubinus\").\n\nJeště v 17. století byl les mnohem rozsáhlejší a táhl se až ke Kolodějím, k jejichž panství také patřil. Celá oblast a především císařská silnice, která jí procházela, byla po staletí ohrožována lapky a loupežníky a stala se tím příslovečnou. Již roku 1142 nechal kníže Vladislav po svém nastoupení na trůn les od loupežníků vyčistit. Katovské a soudní knihy okolních měst od 16. století obsahují množství záznamů o popravách lupičů z Vidrholce, mnozí odsouzení měli za sebou několik desítek loupeží. V 16. a 17. století musely být stromy na dostřel od císařské silnice z bezpečnostních důvodů vysekány.\n\nRoku 1840 pak byly přes les vykáceny stromy pro stavbu železniční trati z Olomouce do Prahy, po roce 1878 zde realitní podnikatel Václav Klán zahájil výstavbu \"lesní obce\" a roku 1883 byla u ní zřízena železniční zastávka.\n\nTéměř celý Klánovický les je v současnosti majetkem České republiky a hospodaří v něm státní podnik Lesy České republiky, s.p.\n\nV polovině 90. let 20. století se dostal do územního plánu hl. m. Prahy projekt osmnáctijamkového golfového hřiště. Navazuje na protektorátní tradici hřiště provozovaného Golf Clubem Praha, který zde sídlil od srpna 1938. Nedokončené hřiště bylo po roce 1952 zrušeno.\n\nPrvní reálný projekt obnovy golfového hřiště v západní části Klánovického lesa se objevil v roce 1995. Projekt nebyl realizován pravděpodobně z důvodů nedostatku finančních prostředků na straně tehdejšího investora – společnosti Golf Club Praha. Klánovické zastupitelstvo reagovalo na tyto zprávy v září 2005 usnesením, kterým požádalo zastupitelstvo hl. m. Prahy o změnu územního plánu v tom smyslu, aby golfistické plochy na území lesa (kategorie SO2) byly převedeny na lesní pozemky (LR) - poměr hlasování 6/3/0. Taková úprava by realizaci projektu neumožňovala. Několik měsíců po tomto rozhodnutí (prosinec 2005) koupila starou klubovnu Golf Clubu Praha a 2,5 ha lesa společnost Forest Golf Resort Praha, která se oficiálně přihlásila k projektu obnovy golfu v Klánovicích.\n\nMnoho klánovických obyvatel s výstavbou hřiště nesouhlasí, což se projevilo mj. v petici Občanského sdružení za Klánovický les (přes 22 000 podpisů ) i v komunálních volbách v roce 2006 (dilema „les nebo golf“ bylo hlavním tématem voleb, strany podporující celistvost lesa získaly 7 z 9 míst v zastupitelstvu, původně vládnoucí ODS kvůli podpoře společnosti FGRP obhájila pouze jediné místo).\n\nNové zastupitelstvo vzniklé z voleb v roce 2006 žádost o změnu golfistických pozemků v územním plánu na lesní půdu zopakovalo - poměr hlasování 7/2/0.\n\n6. září 2007 se před budovou magistrátu na Mariánském náměstí uskutečnila demonstrace za záchranu Klánovického lesa, které se zúčastnilo 500 osob.\n\nO změně územního plánu, která by zabránila poškození lesa a výstavbu golfového hřiště, mělo Zastupitelstvo hl. m. Prahy rozhodovat 24. 1. 2008. Do zastupitelstva šel materiál, který přes souhlas dominantního vlastníka lesa navrhl zpracování změny na neurčitou dobu přerušit. Takto byl také v ZHMP odhlasován.\n\nPřestože generální ředitel LČR Jiří Novák v lednu 2008 slíbil písemně starostovi Klánovic Ladislavu Hrabalovi, že Klánovický les neprodá ani nepronajme, v červnu podepsal smlouvu o smlouvě budoucí na pronájem pozemků s firmou Forest Golf Resort Praha. Proti tomuto kroku se vzedmula vlna nevole klánovických občanů, kteří s tímto krokem nesouhlasí. Zástupci investora obvinili Stranu zelených z politizace problematiky výstavby golfu v lese.\n\nV květnu 2008 Ministerstvo životního prostředí ČR obdrželo oznámení společnosti FGRP o záměru realizovat projekt golfu v lese. 7. července 2008 MŽP rozhodlo, že posudek vlivu na životní prostředí EIA z devadesátých let je již zastaralý (neobsahuje mj. fakt, že část plánovaného hřiště je součástí naturové rezervace, posuzovaný projekt není identický). Protože podle stanoviska MŽP má projekt významný vliv na životní prostředí, měl projít celým procesem EIA.\n\n3.-4. července 2008 měla v budově českého Senátu proběhnout konference Golfová hřiště v krajině, kterou mělo uspořádat sdružení Pro-GOLF 2005, o.s. (klánovické sdružení podporovatelů výstavby golfového hřiště v Klánovickém lese). Akci měl zaštítit předseda Senátu Přemysl Sobotka. Několik dní před zahájením konference byla bez bližšího vysvětlení zrušena.\n\nPostupný obrat názoru některých klánovických zastupitelů na golf v lese se projevil v hlasování o odvolání starosty Hrabala v lednu 2009 a zejména při schůzi zastupitelstva v červnu 2009. Na tomto jednání bylo přijato usnesení o tom, že Klánovice oficiálně podporují \"kompromisní\", devítijamkové hřiště v lese. Souběžně s tímto hlasováním bylo vyhlášeno referendum o stejné otázce s termínem konání 7. listopadu 2009. V referendu se obyvatelé Klánovic vyslovili proti výstavbě golfového hřiště, když se hlasování zúčastnilo 62,5 % voličů a s výstavbou nesouhlasilo 82 % hlasujících.\n\nV říjnu 2009 byla shromážděna větší část podkladů pro posouzení vlivu záměru na životní prostředí, z nichž nadpoloviční většina byla záporná. Vzhledem k tomu, že pravděpodobný výsledek posuzování projektu by byl negativní, investor se rozhodl svou žádost o EIA stáhnout.\n\nV konceptu nového územního plánu Prahy, který by měl platit od roku 2011, je v Klánovickém lese navrhováno variantní řešení. Buď budou pozemky určeny pro devítijamkové hřiště nebo se bude jednat o les.\n\nDne 23. června 2011 – tedy po více jak pěti letech od prvního usnesení klánovického zastupitelstva – Zastupitelstvo hlavního města Prahy schválilo návrh zpracování změny územního plánu tak, jak byl podán v září 2005. Pro se vyslovilo 48 zastupitelů ze všech politických stran. Jenom 12 zastupitelů z TOP09 návrh na změnu na LR nepodpořili. Náměstek pražského primátora pro územní plánování Josef Nosek nejprve hlasování z programu schůze zastupitelstva vyškrtnul, na nátlak kolegů však bod opět do pořadu schůze vrátil.\n\nKlánovickým lesem vedou turistické značené trasy 0008 z Uhříněvsi do Úval, 0010 do Říčan, 1003 do Uhříněvsi, 3117 (okružní Klánovickým lesem), 6001 do Jiren a 6128 na Sídliště Rohožník v Újezdě nad Lesy. Lesem také vede Naučná stezka Klánovickým lesem a Naučná stezka Lesní galerie I. a II. Cyklisté mohou využít cyklostezky A50, A500 a 8211.\n\n"}
{"id": "278708", "url": "https://cs.wikipedia.org/wiki?curid=278708", "title": "Racionální očekávání", "text": "Racionální očekávání\n\nRacionální očekávání je ekonomická hypotéza, která vznikla v USA na počátcích 70. let 20. století.\nHypotéza tvrdí, že ekonomické subjekty využívají racionálně všechny dostupné informace včetně těch, které poskytuje ekonomická teorie. Jejich předpovědi ohledně budoucího vývoje ekonomicky relevantních veličin tak nebudou systematicky chybné. Jednotlivé subjekty sice mohou tvořit mylná očekávání (jako důsledek překvapení způsobeného šoky), což vysvětluje existenci hospodářských cyklů, avšak nedopouští se systematického opakování chyb. Všechny ekonomické subjekty dohromady tak podle hypotézy budou vytvářet správná racionální očekávání a správně předvídat budoucí hospodářský vývoj.\n\nHypotéza racionálních očekávání měla umožnit zrealističtění modelů fungování tržní ekonomiky založených na teorii celkové rovnováhy tím, že připouští faktory nejistoty a nedokonalých informací. Pracují s ní mnohé moderní makroekonomické modely, teorie her či teorie racionální volby. Je také základním kamenem nové klasické makroekonomie.\n\nZákladní hypotézu racionálních očekávání sepsal již v roce 1961 americký ekonom John Muth. Rozbory jeho prací provedli a na jeho práci odkázali o deset let později američtí ekonomové Robert Lucas a Thomas Sargent. Tyto práce se dají pokládat za počátek školy racionálního očekávání, která prostupuje různými směry ekonomického myšlení.\nHypotéza racionálních očekávání se stala jedním ze základních kamenů nové klasické makroekonomie. S určitým zpožděním se však začala objevovat i v některých nových keynesiánských teoriích.\n\nKritiky školy racionálního očekávání jsou například Sanford Grossman a Joseph Stiglitz.\n\n\n"}
{"id": "278713", "url": "https://cs.wikipedia.org/wiki?curid=278713", "title": "Johana Habsburská", "text": "Johana Habsburská\n\nJohana Habsburská (24. ledna 1547 Praha – 11. dubna 1578 Florencie) byla rodem rakouská arcivévodkyně a sňatkem s toskánským velkovévodou Františkem I. Medicejským toskánská velkovévodkyně.\n\nJohana byla posledním potomkem (jedenáctá dcera z celkem patnácti dětí) císaře Ferdinanda I. a jeho manželky Anny Jagellonské. Svou matku nepoznala, neboť ta zemřela tři dny po jejím narození, nepoznala ani svou nejstarší sestru, polskou královnu Alžbětu, neboť ta zemřela ještě o dva roky dříve. Společně se svými staršími sestrami byla vychovávána v Innsbrucku na základě jezuitských principů. Zde získala důkladné vzdělání – studovala filosofii, hudbu a umění, stejně jako řadu jazyků (francouzštinu, španělštinu, italštinu, maďarštinu a latinu). Na rozdíl od většiny sester však nevstoupila do kláštera.\n\nCísař Ferdinand I. zemřel roku 1564. 18. prosince 1565 byla Johana pravděpodobně díky aktivitě jeho nástupce, jejího staršího bratra Maxmiliána, provdána.. Již Johaniny starší sestry Kateřina, Eleonora a Barbara se provdaly za italské šlechtice a i pro Johanu vybral Maxmilián příslušníka rodu Medicejských Františka, syna florentského vévody Cosima I. Maxmilián tak chtěl získat přístup k medicejským penězům.\n\nJohana se ve Florencii necítila šťastná. Florenťané ji neměli rádi pro její rakouský původ, třebaže právě spojení s rodem římského císaře bylo pro Medicejské velmi prestižní záležitostí. Johanin tchán Cosimo I. de Medici jí naopak byl velmi nakloněn a měl ji v oblibě, nechal pro ni vyzdobit patio v medicejském sídle Palazzo Vecchio. Její manželství nelze ani zdaleka označit za vztah naplněný láskou a náklonností. Johana byla zbožná, nostalgická, vážná až smutná a bolestínská, chladná a pyšná; její manžel ji nejenže ignoroval, ale ponižoval ji svým mimomanželským poměrem, kterým se vůbec netajil. Přesto Johana Františkovi porodila osm dětí – šest dcer a dva syny; narození posledního z nich zaplatila ve svých jednatřiceti letech životem.\n\nJejí pozice na dvoře byla ovšem těžká po větší část trvání jejího manželství, neboť v letech 1566 až 1575 porodila \"pouze\" šest dcer, z nichž jen tři překonaly první roky života. Absence mužského potomka a dědice trůnu byly zdrojem permanentního napětí a konfliktů mezi manželi, jenž dával přednost své životní lásce, milence Biance Cappello. Ta Františkovi, který se stal toskánským velkovévodou po smrti svého otce roku 1574, dokonce porodila syna Antonia (1576), a to v době, kdy od Johany měl pouze dcery (Antonio ovšem nebyl Františkův skutečný syn, těhotenství a porod Bianca předstírala a dítě bylo podvržené). Následník, pokřtěný na počest matčina bratrance španělského krále Filipa II. jménem Filip, se narodil o rok později (1577). Narození vytouženého a dlouho očekávaného dědice bylo přijímáno u dvora s velkou radostí, zhatilo však veškeré naděje Biancy Cappello na to, že by její syn, jehož František adoptoval, mohl usednout na toskánský trůn.\n\nJohana zemřela o rok později při předčasném porodu svého druhého syna. Malý Filip zemřel v pěti letech (1582) a velkovévoda František tak zůstal bez následníka, neboť ač se nedlouho po Johanině smrti znovu oženil, z manželského lože již syna nezplodil. Po jeho smrti v roce 1587 tak na toskánský trůn nastoupil jeho mladší bratr Ferdinand.\n\nJohana zemřela 10. dubna 1578 při předčasném porodu svého osmého dítěte. V pokročilém stupni těhotenství spadla ze schodů velkovévodského paláce ve Florencii a několik hodin poté předčasně porodila svého druhého syna, který vzhledem k tomu, že byl silně nedonošený, vzápětí zemřel. Johana sama skonala následujícího dne. František se několik měsíců po Johanině smrti tajně oženil s Biancou Cappello, veřejně pak byl jejich sňatek slaven 10. června následujícího roku 1579 a Bianca se stala toskánskou velkovévodkyní.\n\nOkolnosti Johaniny smrti vyvolaly mnoho dohadů a šeptalo se dokonce, že na ní měl mít svůj díl její manžel se svou milenkou, kteří ji údajně hodlali otrávit a měli stát za její nehodou. Moderní analýzy Johaniných ostatků otravu vyloučily a potvrdily, že její úmrtí bylo v bezprostřední souvislosti s porodem – Johana utrpěla rupturu dělohy. Kromě toho trpěla těžkou formou skoliózy a její páteř a pánev byly silně deformované. Je zjevné, že i její předchozí porody musely být velmi těžké a je s podivem, že je vůbec přežila.\n\nK poslednímu odpočinku byla uložena do medicejské rodinné hrobky v bazilice San Lorenzo ve Florencii.\n\n\n\n"}
{"id": "278721", "url": "https://cs.wikipedia.org/wiki?curid=278721", "title": "Facebook", "text": "Facebook\n\nFacebook (výslovnost v angličtině , \"fejsbuk\") je rozsáhlý společenský webový systém sloužící hlavně k tvorbě sociálních sítí, komunikaci mezi uživateli, sdílení multimediálních dat, udržování vztahů a zábavě. Se svými 2 miliardami aktivních uživatelů (červen 2017) je jednou z největších společenských sítí na světě. Je plně přeložen do sedmdesáti tří jazyků. Jméno serveru vzniklo z papírových letáků zvaných \"Facebooks\", které se rozdávají prvákům na amerických univerzitách. Tyto letáky slouží k bližšímu seznámení studentů mezi sebou.\n\nV roce 2010 vznikl americký film \"The Social Network\", který pojednává o počátcích Facebooku.\n\nK založení Facebooku vedla dohoda mezi mladým studentem počítačového programování Markem Zuckerbergem, bývalým studentem Harvardovy univerzity a Eduardem Saverinem. Původně byl tento systém omezen jenom pro studenty Harvardovy univerzity, pod doménou \"thefacebook.com\". Během dvou měsíců byl rozšířen na některé další, které patří do tzv. Ivy League, a již do konce roku byly připojeny další univerzity. Nakonec byl přístup otevřen pro všechny uživatele s univerzitní e-mailovou adresou (.edu, ac.uk, ...) nebo pro některé zahraniční schválené univerzity, v Česku k prvním otevřeným vysokým školám patřila Masarykova univerzita. Od 27. února 2006 se začaly do systému připojovat některé nadnárodní obchodní společnosti. Od 26. září 2006 se může dle licence používání připojit kdokoli starší 13 let. Uživatelé se v systému mohou připojovat k různým skupinám uživatelů, kteří působí například v rámci jedné školy, firmy nebo geografické lokace.\n\nPo založení Facebooku se Mark Zuckerberg dostal do sporu s dvojčaty Cameronem a Tylerem Winklevossovými, kteří Marka Zuckerberga obvinili, že jim nápad na síť ukradl.<ref name=\"byznys.lidovky.cz/bratri-zurocili-penize-vysouzene-z-zuckerberga-v-bitcoinu-vydelali-miliardu-dolaru-gn1-/firmy-trhy.aspx?c=A171205_164348_firmy-trhy_kopp\"></ref> Spor vyvrcholil v roce 2011, kdy jim Mark Zuckerberg vyplatil 65 milionů dolarů.\n\nZačátkem prosince 2007 se stal Facebook se svými 57 milióny aktivními členy stránkou s největším počtem uživatelů mezi studentskými weby. Od září 2006 do září 2007 se Facebook dostal z 60. na 7. pozici mezi nejnavštěvovanějšími stránkami světa. Hodnota společnosti byla v roce 2006 odhadována na 100 miliónů USD. Podle serveru TechCrunch, mělo v roce 2005 na Facebooku profil 85 % studentů amerických univerzit, z nichž se 60 % přihlašovalo denně, 85 % alespoň týdně a 93 % alespoň jednou měsíčně.\n\nOkolo roku 2008 se Facebook dostal nad hranici 100 milionů uživatelů.<ref name=\"lupa.cz/clanky/state-prosim-omez-me-vola-sef-facebooku-mark-zuckerberg-zblaznil-se\"></ref> Po celou svou dosavadní dobu a ještě dalších asi pět let po té měl Facebook problém s pěnězi. Facebook tou dobou získával finance především z fondů rizikového kapitálu. V té době se předpovídalo, že klasickou reklamu nahradí lajky a sdílení uživatelů, co je potřeba si koupit, a Facebook potřeboval třetí firmy, který by tento nový \"nereklamní reklamní\" model prodávaly. Jako tyto třetí firmy, které Facebook potřeboval, vyrostly Socialbakers a Cambridge Analytica, které mohly jako základní nástroj využívat Facebookvé Graph API, které ve verzi 1.0 umožňovalo z profilů uživatelů a jejich přátel stáhnout téměř jakékoliv jejich informace. Nakonec ale Facebook skončil u klasického reklamního systému.\n\nV roce 2009 byl po nepokojích v Urumči Facebook zakázán v Číně.<ref name=\"zpravy.aktualne.cz/ekonomika/facebook-chce-zpatky-na-cinsky-trh-v-tichosti-pro-nej-vyvinu/r~901172c4b16011e68f82002590604f2e\"></ref> Podle The New York Times Facebook vyvinul software, který umožňuje blokovat zobrazování vybraných informací v určitých oblastech, který by měl pomoci firmě vrátit se na čínský trh, Facebook ale nezamýšlí používat software sám, ale plánuje ho nabízet k využívání jiným subjektům.\n\nV květnu 2012 byly akcie společnosti uvedeny na burzu NASDAQ, emisní cena akcií 38 USD ocenila celou společnost na 104 miliard USD. Navzdory očekávání však první den obchodování cena akcií nijak výrazně nevzrostla.\n\nV roce 2014 koupil Facebook svého zřejmě největšího konkurenta v oblasti posílání zpráv, službu WhatsApp. Facebook měl zájem i o službu Snapchat, ale ta se koupit nenechala.\n\nV oblasti reklamních služeb Facebook v roce 2014 spustil službu Atlas, jejíž základ koupil od Microsoftu a která umožňuje zobrazovat cílenou reklamu i na mobilních zařízeních a dokáže párovat informace o uživatelích i bez využití cookies. Pro malé obchodníky spustil službu Local Awareness, která umožňuje nastavit vzdálenost od obchodu, ve které se budou zobrazovat reklamy na daný obchod, pokud se v této vzdálenosti bude uživatel mobilního zařízení nacházet a kromě vlastní reklamy bude možné nechat si i zobrazit si mapu cesty k tomuto obchodu.\n\nV roce 2016 spustil projekt ve kterém za úplatu 20 dolarů měsíčně získával od uživatelů jejich data.<ref name=\"zive.cz/clanky/facebook-pres-zakazanou-aplikaci-shromazdil-citliva-data-o-187-tisici-lidech/sc-3-a-198913\"></ref> Kvůli tomu spustil svojí VPN, prostřednictvím které shromažďoval nejcitlivější data o uživatelích jako historie prohlížení, co dělají v které aplikaci, kde se nachází, jak dlouho kterou aplikaci používají, šifrované zprávy, co vyfotili a podobně. VPN Facebook propašoval do App Store prostřednicvím několika aplikací s využitím vývojářského certifikátu Applu , který byl ale určen pouze pro interní testování. Projekt byl ukončen v lednu 2019, po té, co Apple přišel na praktiku s využitím certifikátu a platnost certifikátu ukončil. Za dobu fungování projektu se výzkumu zúčastnilo 187 tisíc lidí, z toho asi 30 tisíc lidí z USA, ostatní byli převážně z Indie. Mluvčí firmy přiznal, že v ojedinějlých případech se aplikace dostaly i k informacím, které neměly sbírat. Účel sbírání dat nebyl veřejnosti znám.\n\nV roce 2017 vyvinul nástroj na rozpoznávání a automatické mazání nahlášených fotografií,<ref name=\"zpravy.aktualne.cz/zahranici/facebook-bude-mazat-nahotu-nemci-hrozi-pokutami/r~bdaba7821aaf11e7b5e5002590604f2e\"></ref> aby zabránil dalšímu zveřejňování jednou smazaných fotografií. Pomocí nástroje by mělo pomoci předejít šíření takových fotografií nejenon na Facebooku, ale i na dalších platformách Facebooku, např. na Instagramu, který byl Facebookem koupen. Tento software byl vyvinut poté, co na Facebook vznikl tlak, aby rychleji odstraňoval nevhodný a násilný obsah, zvláště po té, co byly přes Facebook přenášena online videa znásilnění ženy třemi muži ve Švédsku,<ref name=\"zpravy.aktualne.cz/zahranici/tri-muzi-ve-svedsku-zive-prenaseli-znasilneni-zeny-na-facebo/r~f7428e5ee1a511e68ea50025900fea04\"></ref> znásilnění 15leté dívky v Chicagu<ref name=\"zpravy.aktualne.cz/zahranici/v-usa-zadrzeli-podezreleho-ze-znasilneni-cin-prenasel-zive/r~8a31969817b511e794b9002590604f2e\"></ref> a vraždy 74letého muže.<ref name=\"zpravy.aktualne.cz/zahranici/vrazda-v-zivem-prenosu/r~4a8e7b54242211e7b5e5002590604f2e\"></ref>\n\nV roce 2017 se Facebook dohodl s americkým kongresem, že mu předá 3000 inzerátů Rusů objednaných kvůli ovlivnění prezitentských voleb v USA v roce 2016.<ref name=\"zpravy.aktualne.cz/zahranici/facebook-preda-kongresu-inzeraty-k-volbam-v-usa-ktere-si-obj/r~9aa62c3a9f0711e79142002590604f2e\"></ref>\n\nV polovině srpna 2017 spustil Facebook prodejní portál Marketplace nově v 17 zemích, v Evropě mj. v Česku, Maďarsku, Rakousku, Francii, Německu, a v Itálii.<ref name=\"zpravy.aktualne.cz/ekonomika/facebook-v-cesku-spousti-trziste-obchodovat-v-bazaru-nebudet/r~1d751df680c211e7867b002590604f2e\"></ref> Podle aktualne.cz je záměrem firmy získat informace o nákupním chování lidí a ty pak zužitkovat v cílení reklamy. Několik měsíců před spuštěním Marketplace v Česku zavedl Facebook možnost placení přes Messenger. Podle analytiků bylo důvodem zavedení těchto plateb získání většího přehledu o chování svých uživatelů.\n\nV lednu 2018 vedení Facebooku oznámilo, že se chystá navýšit množství inzertního sdělení, při této příležitosti Mark Zuckerberg všechny ujistil, „že čas, který strávíme na Facebooku je dobře využitý“.<ref name=\"tyden.cz/rubriky/zahranici/zlate-casy-jsou-pryc-uzivatele-facebooku-starnou_467139\"></ref> Také začátkem roku 2018 Facebook vytvořil novou strategii zakazující reklamy na finanční produkty a služby jako binární opce, primární nabídky mincí a kryptoměny.<ref name=\"tyden.cz/rubriky/media/internet/facebook-si-doslapl-na-kryptomeny-zakazal-na-ne-reklamy_465377\"></ref> Kromě toho Facebook přiznal, že lidé jsou na něm zavaleni obsahem, na který reagují stále méně.<ref name=\"lupa.cz/clanky/facebook-je-nemocny-lecit-se-bude-omezenim-neplaceneho-dosahu-stranek\"></ref> Zuckerberg proto zadal svým produktovým týmům úkol, aby na Facebooku lidé zažívali smysluplnější sociální interakce. Uživatelům se měl přednostně zobrazovat obsah od jejich přátel, což dále omezilo zobrazování neplacených příspěvků stránek celebrit, firem, a dalších.\n\nPo té, co Facebook oznámil zpřísnění ochrany osobních dat jako reakci na neoprávněné získání dat od 50 milionech uživatelů Facebooku společností Cambridge Analytica, objevil se interní dokument Andrewa Boswortha z června 2016, ve kterém říká, pro firmu je důležité propojení co největšího počtu uživatelů, i přesto, že Facebook může sloužit negativním účelům.<ref name=\"tyden.cz/rubriky/media/internet/facebook-se-distancuje-od-kontroverzniho-interniho-dokumentu_473781\"></ref> Bosworth v dokumentu napsal, že „Ošklivou pravdou je, že věříme ve spojování lidí tak hluboce, že cokoli, co nám umožní častěji spojit více lidí, je ´de facto´ dobré. A tak spojujeme lidi. To může být špatné, pokud to využijí negativně. Může to stát život, když někoho vystaví kyberšikaně. Někdo možná zemře při teroristickém útoku domluveném na naší síti. Ale stejně spojujeme lidi.“ Podle Zuckerberga se jednalo o výzvu, se kterou většina lidí ve Facebooku nesouhlasila a sám Bosworth se od vyznění textu distancoval. Při výslechu před americkým kongresem Mark Zuckerberg oznámil, že od 25. května Facebook použije pravidla GDPR nejen pro Evropany, ale i pro všechny ostatní uživatele, včetně Američanů.\n\nV květnu 2018 Facebook oznámil spuštění služby pomáhajícím uživatelům hledajícím dlouhodobý vztah najít si partnera.<ref name=\"e.metro.cz/default.aspx?d=03.05.2018&e=ME-PRAHA#strana=19\"></ref> Podle analytika Jamese Cordwella by tato služba mohla vést ke zvýšení množství času, kteří uživatelé na Facebooku tráví.\n\nV květnu 2018 proběhla restrukturalizace Facebooku.<ref name=\"technet.idnes.cz/facebook-blockchain-04k-/kratke-zpravy.aspx?c=A180509_142901_tec-kratke-zpravy_vse\"></ref><ref name=\"technet.idnes.cz/facebook-blockchain-kryptomena-d30-/sw_internet.aspx?c=A180514_093919_tec-kratke-zpravy_hege\"></ref> Facebook byl nově rozdělen na tři hlavní divize, divizi pro aplikace Facebook, Instragram, Messenger a WhatsApp, divizi pro umělou inteligenci, rozšířenou a virtuální realitu a také blockchain a divizi pro reklamní a analytické nástroje. Vedením divize zabývající se blockchainem byl pověřen David Marcus, bývalý šéf PayPalu, který měl před restrukturalizací na starost v rámci Facebooku Messenger. Podle serveru Cheddar.com Facebook začal připravovat vlastní kryptoměnu, se kterou by se mělo platit přímo na Facebooku.\n\nKoncem roku 2018 si Facebook nechal patentovat technologii Offline Trajectories, která má umožnit odhadnout, kam se uživatel chystá.<ref name=\"cdr.cz/clanek/facebook-hodla-vyuzivat-vase-data-aby-predpovedel-kam-se-chystate-jit-proc\"></ref> Facebook by se tímto algoritmem pokoušel hledat nějakou logiku ve stávajících geografických polohách uživatele. Součástí patentu je i porovnávání profilů uživatelů, kteří jsou si nějakým způsobem podobní a podle toho uživatelům navrhovat restaurace, podniky, akce nebo události.\n\nV srpnu 2019 začal Facebook přejmenovávat aplikace Instagram a WhatsApp na Instagram od Facebooku a WhatsApp od Facebooku.<ref name=\"ive.cz/clanky/facebook-prejmenuje-instagram-a-whatsapp-da-vice-najevo-ze-patri-pod-nej/sc-3-a-199659\"></ref>\n\nV listopadu 2019 se ukázalo, že i přes nová pravidla pro přístup ke Group API, definující, že partneři měli mít přístup pouze k názvu skupiny, počtu členů a příspěvkům a pro přístup k datům o členech skupiny už museli tito členové dát souhlas s jejich zveřejněním, asi 100 partnerů Facebooku mělo přístup k datům o členech skupin i bez jejich souhlasu a minimálně 11 z nich k těmto datům skutečně přistoupilo.<ref name=\"svethardware.cz/skonci-to-nekdy-facebook-ma-dalsi-bezpecnostni-prusvih/50601\"></ref> Facebook tyto partnery požádal o smazání dat s následným auditem, kterým má být prověřeno, že data byla skutečně smazána.\n\nTaké v listopadu 2019 Facebook spustil v USA platební systém Facebook Pay pro placení v rámci aplikací od Facebooku,<ref name=\"svethardware.cz/facebook-pay-novy-platebni-system-pro-facebook-i-messenger/50628\"></ref> s plánovaným pozdějším rozšířením i do aplikací Instragram a WhatsApp. Nejedná se o nový platební systém, ale v podstatě pouze o napojení na kreditní a debetní karty a PayPal a nemá nic společného s plánovanou měnou Librou.\n\nV červnu 2019 byl vydán Libra White Paper, ve kterém Facebookem inciovaná nezisková organizace Libra Association popisuje novou měnu. Tento white paper ale neposkytuje uspokojivé odpovědi na znepokojivé otázky a obsahuje i vzájemně si odporující fráze.<ref name=\"lupa.cz/clanky/blockchain-neblockchain-a-kryptomena-nekryptomena-to-je-zuckerbergova-libra\"></ref> Neodpovídá na otázku, proč Facebook pro svůj záměr zapojit do finančního systému lidi bez bankovního účtu, když jiné společnosti, jako M-Pesa a WeChat ke stejnému záměru svojí kryptoměnu nepotřebují. Mezi další otázky, které v dokumentu není odpověď, patří:\nCelý dokument tak vypadá jako snaha něco zamaskovat nejspíše před běžnými lidmi a regulátory. Cílem Facebooku je stát se vydavatelem elektronických peněz a mít velký podíl na všech globálně provedených platbách, k čemuž ale nejspíše nemá patřičné licence, což se snaží obejít kryptoměnovo-blockchainovou rétorikou, ovšem disponuje dostatečnou masou uživatelů, aby se na finančním trhu mohl dominantním hráčem stát. A protože Libra odráží měnový koš a málo rizikové dluhopisy, jedná se vlastně o spekulativní aktivum, které by regulátory mohlo a mělo zajímat. Ohledně Libra Blockchainu dokument zmiňuje, že každý blok v něm se skládá ze souboru transakcí, který účastníci odsouhlasí prostřednictvím mechanismu LibraBFT, který transakce řadí a finalizuje. Ovšem současně o něm protichůdně uvádí, že na rozdíl od předchozích blockchainů je Libra Blockchain jednolitou datovou strukturou, která umožňuje i mazání starších záznamů. Dceřiná společnost Calibra byla podle white paperu vytvořena kvůli vytvoření peněženky pro digitální token Libry a podle všeho tato dceřiná společnost jako jediná z celé organizace usiluje o získání finanční licence, ale pouze licence na převod peněz. Podle Facebooku Calibra vznikla kvůli oddělení finančních a osobních dat uživatelů, a že finanční data uživatelů nebudou zneužity pro cross-selling, pokud to uživatelé sami nepovolí. Ovšem protože Facebook používá různé úskoky k získávání souhlasu, lze očekávat, že nějaký úskok bude využit i v případě Calibry. Přestože Libra i Calibra jsou produkty Facebooku, Facebook se snaží vzbudit dojem nezávislosti. Facebook sice slibuje, že dataCalibry nebudou poskytnuta Facebooku pro reklamní účely, ale neříká, že data Facebooku nebudou poskytnuta Calibře, takže je možné, že aby Facebook prostřednictví Calibry dosáhne toho, že uživatel povolí Facebooku dostávat informace o svých finančních transakcích. Navíc téměř všichni uživatelé Libry budou využívat některou ze služeb Facebooku, takže spárovat transkace z Calibry s jednotlivými uživatelskými účty není složité. Calibra je zřejmě způsob, jak účast Facebooku na projektu co nejvíce zamaskovat ale přitom si udržet v Libra Association rozhodující vliv.\n\nZačátkem října 2019 Libru přestal podporovat PayPal,<ref name=\"svethardware.cz/kryptomena-libra-dostava-ranu-projekt-opousti-paypal/50339\"></ref> později z projektu Libry odstopily finanční společnosti Mastercard, Visa, eBay, Mercado Pago a Stripe.<ref name=\"svethardware.cz/kryptomenu-libra-opousti-i-mastercard-visa-ebay/50396\"></ref> Také zrušila přístupová práva aplikacím kterým i po změně pravidel v Graph API přístupová práva k datům uživatelům skupin zůstala.\n\nPrvní jednání zbývajících členů Libra Association se mělo konat 14. října 2019 v Ženevě.\n\nPo registraci v systému a odsouhlasení licence používání má uživatel možnost vyplnit svůj detailní profil a může se připojovat k různým skupinám uživatelů a získávat nové kontakty. Pokud jiný uživatel souhlasí s tím, že je váš \"přítel\", můžete vidět také jeho profil. Někteří uživatelé ovšem svoje profily pomocí nastavení práv uživatelů zveřejňují i lidem, kteří jsou zapsáni pod stejnou skupinou nebo i celému internetu. Systém umožňuje komunikaci mezi uživateli pomocí zpráv, diskusních fór nebo diskusemi na uživatelských profilech (anglicky \"The Wall\"). Další funkce obstarávají externí i interní aplikace. Ty nejpoužívanější pocházejí přímo z dílen Facebooku. Facebook ale také poskytuje otevřené API, které může kdokoli využít a napsat si vlastní rozšiřující aplikaci. Hlavní síla Facebooku je v propojenosti jednotlivých komponent, většina textu může sloužit jako hypertextové odkazy k dalšímu obsahu.\n\nTéměř jakýkoliv publikovaný obsah lze hodnotit označením Líbí se mi. Po nějakou dobu se diskutovalo i o zavedení opačného tlačítka Nelíbí se mi, u kterého se zdálo, že bude opravdu uskutečněno, ale nakonec bylo místo tohoto tlačítka uvedeno šest nových tlačítek s různými emocemi, které jsou od 9. října 2015 v testovacím provozu na irském a španělském Facebooku.\n\nTato aplikace, která byla vyvinuta přímo autory systému Facebook, umožňuje sdílet fotografie na sociální síti Facebook. Upload fotografií je řešen přes javový applet, statickou stránku s formulářem nebo pomocí externích aplikací. Jedna galerie fotografií může mít prozatím maximálně 200 fotografií, ale počet galerií na jednoho uživatele k březnu 2010 není omezen. Fotografie lze komentovat a lze na nich také jednoduše označovat přátele za pomoci technologie rozpoznávání obličejů, kteří pak dostanou oznámení, že se na dané fotce nacházejí.\n\nPodle vyjádření Facebooku:\n\nDne 11. dubna 2011 Facebook spustil novou funkci označování fotek: lidé mohou na fotce označit Facebook stránku značky, produktu, společnosti nebo osoby, podobně, jako tomu je u označování přátel na fotkách. V srpnu 2011 Facebook oznámil, že se chystá do mobilní aplikace přidat fotofiltry. Má v plánu zveřejnit více než deset fotofiltrů, které budou vytvářet snímky podobné zrnitým snímkům na Instagramu.\n\nFacebook připravil software DeepFace, který dokáže na fotografiích správně rozpoznat tvář konkrétního člověka v 97,35 % případů (lidský mozek správně tvář rozpozná v 98 % případů). Systém má být nasazen kvůli tomu, aby uživatel Facebooku dostal zprávu, když někdo na Facebook uloží jeho fotografii, a mohl se rozhodnout, zda ji chce smazat. Současně ale Facebook bude vědět, kde se dotyčný pohyboval, pokud ho někdo vyfotí náhodou.\nTuto funkci Facebook oficiálně spustil v roce 2017, údajně mimo území Kanady a EU.\n\nOd roku 2016 jsou pomocí umělé inteligence pro fotografie vytvářeny stručné textové popisky, co se na fotografiích může nacházet.<ref name=\"zive.cz/clanky/lide-jsou-nepoucitelni-online-sluzba-rajce-je-stale-plna-soukromych-fotografii-vystavenych-verejne/sc-3-a-199684\"></ref>\n\nTato aplikace je určená pro sdílení videa mezi přáteli. Uživatelé mohou do služby přidávat vlastní videa tak, že je odešlou, přidají prostřednictvím Facebook Mobile nebo video natočí prostřednictvím nahrávací funkce webové kamery. Videa se dají jednoduše prohlížet pomocí technologie Flash a na přidávaných videích mohou uživatelé navíc „označit“ svoje přátele téměř stejným způsobem, jako když označují svoje přátele na fotkách. Jedinou výjimkou je to, že se nezobrazuje umístění přítele ve videu. Uživatelé si také mohou posílat videozprávy. Videa nelze zařazovat do kategorií na rozdíl od fotek, které jsou řazeny do alb. Jedno video může mít maximálně 1024 MB a může být maximálně 45 minut dlouhé. V současné době se nejvíce využívá MP4. Facebook Video podporuje formát 1080p a dokonce rozlišení 4K. Uživatelé si teď mohou přidat všechna videa do jednoho seznamu stop, jako je například na YouTube. Tato možnost byla spuštěna v lednu 2015.\n\nFacebook události představují způsob, jakým členové mohou dát svým přátelům vědět o událostech, které se budou konat v rámci jejich komunity, a pořádat společenská setkání. Tato aplikace je určena pro plánování událostí nebo jakýchkoliv akcí. Umožňuje nastavit mnoho informací o akci, zvát přátele na akce nebo akci zveřejnit. K akci lze přidávat další multimediální obsah.\n\nUdálosti vyžadují název, síť, jméno pořadatele, typ události, čas zahájení, místo konání a seznam přátel, kteří byli pozváni. Události mohou být veřejné nebo soukromé. Soukromé události nelze najít prostřednictvím vyhledávání a přístup k nim je jenom na pozvání. Osoby, které nebyly pozvány, neuvidí popis soukromé události, zeď ani fotky. Neuvidí ani příspěvky týkající se dané události v kanálu vybraných příspěvků. Při vytváření události může uživatel povolit přátelům nahrávat fotky a videa. Za povšimnutí stojí, že na rozdíl od událostí v reálném světě jsou všechny události považovány za samostatné entity (když se tedy v reálném světě události překrývají, nelze se zúčastnit jedné a současně jiné).\n\nV únoru 2011 Facebook začal používat mikroformát hCalendar pro události a mikroformát hCard pro místa konání událostí. Tyto mikroformáty umožňují uživatelům extrahovat podrobnosti o události do vlastního kalendáře nebo aplikací pro vytváření map. Pro třetí strany je snadnější exportovat události z Facebook stránek do formátu iCalendar.\n\nKaždý uživatel má v profilu \"The Wall\", na kterou mu ostatní uživatelé mohou psát vzkazy a zobrazují se zde v podstatě všechny děje v sociální síti Facebook. Na Wall se dá vkládat i další multimediální obsah. Od března 2012 je forma \"ZEĎ\" postupně všem uživatelům změněná na styl \"Timeline\". Tento styl lépe zobrazuje vaší historii a důležité okamžiky.\n\nTimeline obsahuje v záhlaví velkou fotografii o rozměrech 850×315 bodů a při nahrávání obrázku není možné nahrát obrázek, který má na výšku méně než 399 bodů.<ref name=\"lupa.cz/clanky/jak-nejlepe-vyuzit-hlavni-fotografii-na-vasem-novem-profilu-na-facebooku-timeline\"></ref> Fotografie v záhlaví je veřejná a kdokoliv si jí může stáhnout. Do levé spodní části obrázku v záhlaví Facebook umisťuje profilovou fotografii, která se zobrazuje s rozměry 125×125 bodů. Fotografii do záhlaví není nutné nahrávat. Při vhodném návrhu je možné pomocí kombinace fotografie v záhlaví a profilové fotografie obě sladit v jeden celek, což bylo možné vidět např. u uživatelů Kay Int Veen, Eduardo Calvo a Giuseppe Draicchio.\n\nNa timeline bylo zavedené filtrování, které způsobuje, že uživatel na své timeline nemá přístupné všechny příspěvky. Na timeline se po zavedení tohoto filtrování nejprve zobrazují vybrané příspěvky a teprve po té se zobrazuje časová posloupnost, ovšem čím starší příspěvky si chce uživatel zobrazit, tím méně příspěvků z té doby vidí.\n\nUživatelé si mezi sebou mohou posílat virtuální dárky, které představují vektorové obrázky. Jeden dárek stojí 1 dolar.\n\nV květnu 2007 Facebook představil službu Facebook Marketplace, která uživatelům umožňovala zveřejňovat bezplatné tříděné reklamy v těchto kategoriích: Na prodej, Bydlení, Práce a Jiné. Reklamy lze zveřejňovat v dostupném nebo požadovaném formátu. Tržiště mají k dispozici všichni uživatelé Facebooku a v současné době je zdarma. Bazar slouží k vkládání inzerátů, výměně a prodeji různých věcí, tato služba je mezi uživateli velmi rozšířená. V roce 2009 Facebook převedl vlastnictví služby Marketplace na společnost Oodle. Provoz původní služby Marketplace byl ukončen v listopadu 2014.\n\nNěkterý uživatel chce čas od času pošťouchnout a navázat kontakt nebo touto metodou jen tak upozornit své přátele. „Šťouchnout“ je mezi uživateli velmi oblíbená funkce, i když její princip je jednoduchý - jen oznamuje, že do vás váš přítel šťouchl a vy na to můžete reagovat. „Šťouchnutí“ se interpretuje různě, především jako snaha o upoutání pozornosti, jeho další varianta je výzva k pohlavnímu styku. Existuje spousta podobných aplikací jako např. X Me dovolující libovolnou akci jako „Obejmutí“ (Hug), „Polibek“ (Kiss) nebo „Zlechtání“ (Tickle). Další podobné aplikace dovolují uživatelům si mezi sebou posílat různé předměty jako různé druhy alkoholu (Booze Mail), rybičky v akváriu (My Aquarium) nebo třeba různé druhy mimozemšťanů (My Solar System).\n\nStatusový řádek umožňuje uživateli vystavovat tzv. statusy, což jsou krátké texty vyjadřující zpravidla nálady, názory nebo stav uživatele, popřípadě jeho oblíbené vtipy, odkazy či hlášky.\n\nZáměrem facebooku bylo poskytnout vlastní elektronickou poštu na doméně @facebook.com. Jelikož tato aktivita nevyšla, je doporučeno jako prevence před možným spamem (e-mailovou adresu lze snadno odhadnout) službu Používat Facebook e-mail deaktivovat.\n\nMessenger vznikl jako samostatná aplikace oddělením chatu z vlastní facebookové aplikace. V dubnu 2015 byla spuštěna webová verze Messengeru.\n\nSlužba Facebook Poznámky byla spuštěna 22. srpna 2006 jako blogovací funkce, která umožňovala použití tagů a integrovaných obrázků. Později uživatelé dostali možnost importovat blogy ze služby Xanga, LiveJournal, Blogger a dalších blogovacích služeb. Nejnovější využití Poznámek zahrnuje internetový mém „25 náhodných věcí o mně“, který spočívá v tom, že uživatel o sobě napíše 25 věcí, o nichž jeho přátelé neměli dosud tušení, a použije tagovací funkci, jež požádá 25 přátel, aby udělali totéž. Během prvního únorového týdne roku 2009 si na Facebook profil napsalo poznámku „25 náhodných věcí“ téměř 5 miliónů uživatelů.\n\nDne 18. srpna 2010 Facebook oznámil zprovoznění nové funkce Místa, která uživatelům umožňuje prostřednictvím mobilního zařízení „oznámit svoji polohu“ na Facebooku a dát tak svým přátelům vědět, kde se právě nacházejí. V listopadu 2010 Facebook představil „Výhodné nabídky“, součást služby Místa, která uživatelům umožňuje, aby z aplikace v mobilním zařízení oznámili svoji polohu v restauracích, supermarketech, barech a kavárnách a jako odměnu za to získali slevy, kupóny nebo zboží zdarma. Tato funkce je inzerována jako digitální verze věrnostní kartičky nebo kupónu, kdy zákazník dostane odměnu za svoje loajální nákupní chování.\n\nFunkce Místa je momentálně dostupná jenom v některých zemích: Austrálie, Rakousko, Belgie, Bulharsko, Estonsko, Kanada, Kajmanské ostrovy, Japonsko, Spojené království, Spojené státy, Francie, Itálie, Španělsko, Norsko, Dánsko, Švédsko, Polsko, Jihoafrická republika, Finsko, Irsko, Singapur, Tchaj-wan, Thajsko, Hongkong, Filipíny a Malajsie. Zprovoznění v mnoha dalších zemích se připravuje.\n\nDne 10. října 2010 byla funkce Místa po iPhonech zprovozněna také pro BlackBerry. Službu Místa lze používat i v operačním systému Android. Ostatní uživatelé, včetně uživatelů Windows Mobile, musí mít prohlížeč HTML5, aby mohli používat tuto službu přes web Facebook pro dotyková zařízení. Dne 24. srpna 2011 bylo oznámeno ukončení provozu služby Facebook Místa. V listopadu 2014 zažila funkce Facebook Místa comeback a vrátila se v nové podobě. Její součástí jsou úvodní obrázky pro vyjádření emocí, oddíly pro objevování, úvodní stránky měst nebo kategorií, hlubší integrace s rozhraním API pro umístění, dotazy protokolu Graph Search a obsah generovaný uživateli.\n\nFacebook Platforma poskytuje sadu rozhraní API a nástrojů, které umožňují externím vývojářům integrovat protokol „open graph“, ať už prostřednictvím aplikací na webu Facebook.com nebo na externích webech a zařízeních. Facebook Platforma byla spuštěna 24. května 2007. Vyvinula se z možnosti vyvíjet aplikace jenom na webu Facebook.com v platformu, která podporuje také integraci na webu a v zařízeních.\n\nStatistické údaje pro Facebook Platformu z května 2010:\n\nExterní společnosti, jako jsou například společnosti Adonomics, Kontagent a Mixpanel, poskytují metriky pro aplikace. Jako reakce na volání po Facebook aplikacích se vznikly blogy, například AppRate, Inside Facebook a Face Reviews. Dne 4. července 2007 společnost Altura Ventures oznámila vznik fondu „Altura 1 Facebook Investment Fund“, čímž se stala světově první firmou s investičním kapitálem vloženým pouze do Facebooku.\n\nDne 29. srpna 2007 Facebook změnil způsob měření oblíbenosti aplikací, aby obrátil pozornost k zajímavějším aplikacím, protože byl kritizován za to, že hodnocení aplikací jenom podle počtu lidí, kteří si je nainstalovali, zvýhodňuje vysoce virální, ale v podstatě neužitečné aplikace. Facebook Aplikace se staly terčem kritiky technického blogu Valleywag, který je označuje jako „roh neužitečnosti“. Jiné hlasy volají po omezení externích aplikací, aby „uživatelské prostředí“ na Facebooku nebylo degradováno.\n\nPrimárním záměrem celé řady vývojářů Facebook aplikací bylo bezpochyby vytvoření virálních aplikací. Stanfordova univerzita dokonce v podzimním semestru 2007 nabídla kurz s názvem Computer Science (CS) 377W: Create Engaging Web Applications Using Metrics and Learning on Facebook (Počítačová věda (PV) 377 W: Vytváření zajímavých webových aplikací s využitím metrik a informací na Facebooku). Mnoho aplikací vytvořených studenty tohoto kurzu bylo velmi úspěšných a zařadilo se mezi nejlepší Facebook aplikace. Některé z aplikací získaly za jeden měsíc více než 3,5 miliónů uživatelů.\n\nV květnu 2010 Facebook začal testovat službu Otázky, která by se měla stát konkurentem služeb, jako je například Yahoo! Answers. Dne 24. března 2011 Facebook oznámil, že jeho nový produkt, Facebook Otázky, využívá kromě dlouhých odpovědí i krátké anketní otázky a že ho lze propojit přímo s relevantními položkami v adresáři „fanouškovských stránek“ na Facebooku.\n\nVe stejném týdnu, kdy oslavoval desáté výročí vzniku, vydal Facebook aplikaci Paper pro iPhone. Aplikace má dvě hlavní funkce: za prvé, kanál vybraných příspěvků na Facebooku je grafičtější, protože aplikace využívá technologii, jako je například zobrazení fotek na celou obrazovku a záznam videa. Obsah je uspořádán pod hlavičkami, například „Tvůrci“ a „Planeta“; za druhé, Paper umožňuje uživatelům zveřejňovat aktualizace stavu, fotky a příspěvky na Facebooku, jejichž design je odlišný a zaměřený více na prezentaci.\n\nFirmy mohou na Facebooku zakládat oficiální stránky („Pages“), díky kterým mohou komunikovat se svými příznivci („Likers“, dříve „Fans“). Ke komerčním účelům je možné na Facebooku využívat také PPC reklamu - textové inzeráty doplněné o obrázek. Při dostatečně velké útratě mohou firmy na Facebooku nakupovat i bannery. Tento způsob inzerce je ale teprve na začátku, mediálním zastoupením pro Facebook je v ČR agentura Arbo Interactive.\n\nPortálových aplikací je nepřeberné množství:\n\nHry jsou často založené na využití sociálnosti uživatelů. Provozovatelé her získávají nové uživatele tím, že své stávající uživatele uplácejí novými funkcemi nebo zpřístupněním skrytých funkcí za rozeslání pozvánek co možná největšímu počtu svých \"přátel\". To některé uživatele vede k zakládání vícero účtů, což se zase sám FB snaží popírat.\n\nFarma heroes saga je jednou z nejpopulárnějších her na facebooku. Hra je velmi snadná. Hráč dostane pět životů v jednom čase a musí se s ním hrát. Hráči musí přepnout dlaždice a dělat zápasy dosažení zadaného cíle v každé úrovni. Jedno je důležité, že zde existuje určitý počet tahů v každé úrovni. Takže je potřeba dokončit své cíle v tomto počtu tahů.\n\nFriends For Sale má 3,7 milionu aktivních uživatelů. U jejího zrodu stáli dva studenti, Alexander Le a Siqi Chen. Během 3 měsíců se tato aplikace stala s 300% růstem 10. nejoblíbenější na celém Facebooku, v současnosti má na 300 milionů zhlédnutých stránek měsíčně.\n\nAplikace Mafia Wars patří k velmi populárním hrám, zaměřeným na páchání virtuálních zločinů a neustálé rozšiřování své mafie. Není zpoplatněna přímo, její výdělky plynou z principu zpoplatňování prémiového obsahu pomocí služeb kreditních karet nebo služby PayPal.\n\nAplikace FarmVille je flashová hra, kde se uživatel stará o virtuální farmu a pomocí virálního efektu spolupracuje se svými přáteli ve svém sousedství, aplikace také nabízí placený prémiový obsah.\n\nPodle Seana Parkera je Facebook první z aplikací, u kterých se její tvůrci zamysleli nad tím, jak získat co nejvíce uživatelova času a udržet pozornost uživatele co nejdéle.<ref name=\"technet.idnes.cz/sean-parker-facebook-navykovy-dk6-/sw_internet.aspx?c=A171110_134710_sw_internet_pka\"></ref><ref name=\"faktors.tyden.cz/rubriky/po-praci/kruta-pravda-o-facebooku-jednou-vas-dostane_456663\"></ref> Což podle Parkera znamená, že uživatel musí každou chvíli dostat malou dávku dopaminu. Princip je podobný jako u hracích automatů, kdy automat dává hráči čas od času malé částky a hráč nikdy neví, zda právě v příští minutě nevyhraje závratnou výhru.\n\nV případě Facebooku je tou malou odměnou to, že jiný uživatel dá uživateli lajk. Uživatel, který dostal lajk, chce uspokojení ze získání lajku zopakovat. Lajk je zpětná vazba, která motivuje uživatele, aby na Facebook nahrál více obsahu a dostal tak více lajků a více komentářů.\n\nPodle Parkera zakladatelé Facebooku (on sám, Mark Zuckerberg a Kevin Systrom z Instagramu) využili zranitelnosti lidské psychiky a přesně věděli, co dělají.\n\nZpůsob hledání potenciálních přátel Facebookem je součástí neveřejného algoritmu, ale řada mechanismů byla již odhalena, ovšem není jestli ještě fungují.<ref name=\"lupa.cz/clanky/facebook-doporucuje-pratele-i-dle-geolokace-jak-je-vlastne-najde\"></ref> Celý systém je založen na pravděpodobnosti.<ref name=\"zpravy.tiscali.cz/facebook-vas-ma-prectene-jak-vybira-lidi-ktere-byste-mohli-znat-266392\"></ref>\n\nFacebook používá k dohledávání následující údaje:\n\nFacebook popírá, že by k navrhování přátel používal data od ostatních webů a služeb, ke kterým uživatelé dali Facebooku přístup.\n\nNěkolik hodin po té, co Facebook potvrdil používání geolokačních dat pro navrhování přátel, používání geolokačních dat pro tento účel popřel.\n\nProtože je vše založené na pravděpodobnosti, mohou se stát případy, jako případ, kdy muž odešel od manželky kvůli milence a Facebook navrhl tuto milenku jako přítelkyni manželce.\n\nJádro Facebooku je postaveno na softwarovém balíku LAMP (Linux, Apache, MySQL, PHP). Systém ale používá mnoho dalších technologií jako AJAX, Java nebo Flash.\n\nPro tvorbu aplikací pro Facebook byl vytvořen jazyk FBML (\"Facebook Markup Language\"), který je rozšířením HTML a zajišťuje konzistenci aplikací a bezpečnost. Je také možné používat upravený JavaScript pod názvem FBJS (\"Facebook JavaScript\"). Pro dotazy k databázi se používá FQL (\"Facebook Query Language\"). Společnost Facebook pomocí svých developerských stránek uvolňuje některé svoje technologie pod různými licencemi k volnému užití.\n\nPro bezpečnou výměnu souborů mezi zaměnstnanci je určen server files.fb.com, na kterém běží program Accellion File Transfer, který ale obsahuje chyby jako XSS, Pre-Auth SQL Injection, lokální eskalace oprávnění, či chyby umožňující vzdálené spuštění kódu.<ref name=\"www.root.cz/clanky/postrehy-z-bezpecnosti-facebooku-zavaril-software-pro-bezpecne-sdileni-souboru\"></ref> Na server se útočníkům podařilo nahrát dva vlastní webshelly.\n\n\nPodle studie doktorandů z Princetonu má Facebook mezi lety 2015 a 2017 přijít až o 80 % uživatelů, výzkumníci své závěry o vzestupech a pádech sociálních sítí odvodili od případu sociální sítě MySpace a aplikovali na ně model šíření nakažlivých chorob. Data o vyhledávání názvu sociálních sítí čerpali ze služby Google Trends. Výsledky výzkumu byly po zveřejnění podrobeny kritice vzhledem k zjednodušení problému – významná část uživatelů při opakovaných návštěvách sociální sítě již adresu nemusí vyhledávat (pamatuje si ji sám uživatel či jeho webový prohlížeč), případně uživatel se k sociální síti připojuje pomocí aplikace na chytrém telefonu a tudíž název sítě prostřednictvím vyhledávače Google nehledá. Společnost Facebook na tuto analýzu zareagovala podobnou zprávou, kde pomocí počtu „lajků“ facebookových stránkách univerzit či dat z Google Scholar vyvodil, že Princetonu bude ubývat počet studentů, až univerzita zcela zanikne. Facebook dále poukázal na snižující se frekvenci vyhledávání slova „air“ (anglicky vzduch), z čehož po vzoru princetonské studie spočítal, že kolem roku 2060 na Zemi žádný vzduch nebude.\n\nProblémy Facebooku vyplývají z koncentrace citlivých osobních dat a spousty aplikací, které k nim mají přístup. Aplikace může napsat kdokoli a poté data použít ke svým účelům. Facebook byl zakázán v některých pracovištích a školách pro sdílení nevhodného obsahu. Facebook je blokován například v Sýrii údajně z důvodu pomlouvání vládních autorit přes Facebook. Facebook také nechtěně umožnil pomocí aplikace Beacon ostatním přátelům zjistit, co daný uživatel nakupuje na internetu. Julian Assange tvrdí, že Facebook a Google mají tajné projekty na sledování. Navíc jen podle lajků lze statisticky s vysokou pravděpodobností určit pohlaví, náboženské vyznání, rasu, atp.\n\nSamotné podmínky užití Facebooku velmi zasahují do práv a soukromí uživatelů, neboť obsahují oprávnění na použití veškerého obsahu podléhajícího duševnímu vlastnictví, který uživatel zveřejní na Facebooku nebo v návaznosti na něj, souhlas s přenesením a zpracováním osobních údajů uživatele ve Spojených státech amerických, povolení použít jméno uživatele a profilové fotografie ve spojení s komerčním, sponzorovaným nebo souvisejícím obsahem a souhlas s případným odškodněním Facebooku za veškeré škody, ztráty a výdaje jakéhokoli druhu (včetně přiměřených poplatků a nákladů na právní zastoupení) pokud vůči Facebooku vznese žalobu související s kroky dotyčného uživatele.\n\nI přesto, že si uživatelé nastaví omezenou viditelnost svého telefonního čísla, může být podle svého telefonního čísla dohledatelný, protože volba „Kdo vás může vyhledat pomocí telefonního čísla, které jste zadali?“, o které skoro nikdo neví, je nadřazená nastavení viditelnosti telefonního čísla.<ref name=\"www.lupa.cz/clanky/neprozrazuje-facebook-vase-telefonni-cislo-aniz-byste-o-tom-vedeli\"></ref> Tuto volbu není možné nastavit na „Jenom já“. Standardně je tato volba nastavena na „Všichni“.\n\nKanadská komise pro ochranu soukromí zjistila, že Facebook porušuje kanadské zákony o shromažďování osobních údajů, které si provozovatel ponechává i poté, co se uživatelé ze sítě odhlásí. Komise dala v červenci 2009 provozovatelům měsíční lhůtu na přijetí opatření ke změnám.\n\nExistují rozšíření webových prohlížečů informující uživatele Facebooku o úniku osobních informací.\nSpory o ochranu osobních dat a jejich přenos do USA, by podle Věry Jourové měl řešit ÚOOÚ, protože Facebook působí i v Evropě.\nFacebook spolupracoval s americkou Národní bezpečnostní agenturou (NSA) na tajném sledovacím programu PRISM. Informace o programu unikly na veřejnost přičiněním Edwarda Snowdena, který byl externím spolupracovníkem Národní bezpečnostní agentury.\nFacebook blokuje účty osobám, které jeho prostřednictvím šířily nenávist a extremistické názory. V květnu 2019 tak např. Facebook zablokoval účty několika prominentních uživatelů, které považuje za nebezpečné - kontroverzního komentátora, novináře a příznivce krajní pravice Mila Yiannopoulose, majitele konspirátorského portálu \"InfoWars\" Alexe Jonese nebo Louise Farrakhana, lídra černošského muslimského hnutí Islámský národ, vnímaného jako černošský protipól bělošského rasistického uskupení Ku-klux-klan.\nFacebook v roce 2019 zažaloval novozélandskou společnost Social Media Series Limited, která již několik let prodává falešné lajky a sledovatele pomocí rozsáhlé sítě botů a vlastních účtů, které ovládala. Tyto praktiky jsou zakázané a Facebook si na firmu opakovaně stěžoval. Social Media Series Limited přesto neustále vytvářela nové a nové stránky typu Likesocial.co a IGFamous.net, skrze které se snažila vyhnout postihům. Firma prodejem získala finanční prospěch kolem 9,4 mil. dolarů. Krátce předtím Facebook žaloval několik čínských společností, které prováděly totožnou činnost a falešné lajky navíc prodávaly i na Twitteru, Pinterestu a dalších platformách. Nákupem falešných lajků se některé firmy snažily uměle zvýšit sledovanost. Instagram proto využil k analýze robotické programy a umělou inteligenci a začal tyto falešné lajky mazat a zároveň vyzval majitele takových účtů ke změně hesla.\n\nAkcie společnosti Facebook jsou kótovány na NASDAQ pod symbolem FB.\nIPO společnosti Facebook proběhlo dne 18.5.2012 a v jeho rámci umístila společnost na trhu 421 miliónů akcií za cenu 38 USD za akcii, což odpovídalo horní hranici stanoveného cenového rozpětí 34-38 USD. Dosažená cena IPO ocenila hodnotu celého Facebooku na 104 mld.USD, což učinilo tento úpis jedním z největších v historii technologického sektoru a suverénně největším v historii internetu.\n\nEmise akcií ovšem nebyla zpočátku příliš úspěšná a cena klesla z 38 dolarů za kus až pod 20 dolarů. Akcií se proto zbavila řada vedoucích členů společnosti Koncem srpna 2013 přesáhla cena akcií kurz stanovený v IPO a ke konci roku 2013 se cena pohybuje na hranici 50 USD.\n\nFacebook je možné, stejně jako jiné sociální sítě, využít marketingově, a to zejména pro virální marketing.\n\nNěkteré firmy nakupují fanoušky, aby vzbudila dojem většího zájmu vzhledem ke konkurenci, což má ale za následek, že nové příspěvky se zobrazí méně fanouškům firmy, kteří mají o odebírání novinek opravdu zájem. Situace se zhoršila v prosinci 2013, kdy viditelnost příspěvků byla snížena na 4 % fanoušků a v únoru 2014 dále snížena na 2 % a pokud firmy nezaplatí, měla by jim být viditelnost příspěvků snížena až na nulu. Aby byl zachován dojem fungování, přešel Facebook z metriky „lidé, kteří o tom mluví“ na jinou metriku. Podle Valleywagu se tímto Facebooku povedl největší kanadský fór internetové éry, když přesvědčil nepočítaně celebrit, skupin, firem i značek, že jeho služby jsou nejlepší cestou k dosažení lidí a v okamžiku, kdy jsou na něm všichni doslova závislí, udělal z nich svá rukojmí.\n\nOd 1. 1. 2016 Facebook upravil podmínky používání a jedna ze změn dovoluje společnosti prodávat téměř vše, co uživatelé na její servery uploadují.\n\nTo mimo jiné znamená i to, že profesionální fotografie a záběry mohou být jednostranně Facebookem odprodány třetí osobě, aniž by autor byl jakkoli finančně kompenzován.\n\nFacebook nabízí reklamu nejen přímo na Facebooku, ale také na Instagramu a ve své partnerské síti, kterou nazývá Audience Network. Facebook nabízí téměř neomezené možnosti cílení reklamy zaměřené na region, zájmy, pohlaví, příjem, zaměstnání a další cílící ukazetele umožňující velmi přesné nastavení reklamy na Facebooku a Instagramu. Jedním z klíčových bodů pro úspěch na Facebooku je tzv. pochopení Facebook Relevance Score, tj. schopnosti vytvořit vhodný obsah pro potencionální cílovou skupinu, na které chceme obsah propagovat. Čím lepší obsah a přesnější cílení máme, tím nižší jsou náklady na reklamu. Cíle reklamy na Facebooku můžeme rozdělit dle Facebook Ads manažeru takto:\n\n\nFacebook také nabízí bohaté množství remarketingových a retargetingových cest - nejen remarketing webových stánek, ale také znovu oslovení již zaangažovaných lidí na Facebooku, např. zhlédnutí videa atd.\n\nLidé mohou získat psychickou závislost. Dále může užívání prohlubovat reálnou osamělost. Pokud se někdo rozhodne z Facebooku odejít, mohou u něho vzniknout abstinenční příznaky a nepochopení okolí, proč dotyčný nechce Facebook používat.\n\nV Dánsku proběhl experiment týkající se dopadů, pokud člověk stráví týden bez Facebooku, kterého se zúčastnilo asi 500 lidí ve věku 17 až 76 let a jehož výsledkem bylo, že účastnící experimentu byly po tomto týdnu bez Facebooku šťastnější, rozhodnější a klidnější, čímž se potvrdilo, že Facebook je příčinou celé řady každodenních problémů.<ref name=\"magazin.aktualne.cz/tyden-bez-facebooku-mene-stresu-a-vice-socialni-interakce/r~2e5e7c28886411e58f1e002590604f2e/\"></ref> Účastníci experimentu měli také více času na skutečné společenské aktivity.\n\nFacebook bývá také často kritizován pro nedostatečnou ochranu soukromí, které dle kritiků otevírá dveře kyberšikaně.\n\nV roce 2014 se na společnost Facebook snesla vlna kritiky kvůli sociologickému průzkumu, při němž bylo sledováno, jaké dopady mají negativní (či pozitivní) zprávy na náladu jedince. Ke zjištění bylo použito např. zpráv od falešných přátel. Kritika se snesla hlavně z důvodu neuvědomnění uživatelů na fakt, že se stali účastníky experimentu, kterých prý mohlo být až 700 000. Společnost se ale braní tím, že uživatelské podmínky podobné skutky umožňují.\n\nFacebook je dále kritizován za to, že sleduje chování na internetu nejen registrovaných uživatelů, ale i neregistrovaných. Sám Facebook sledování neregistrovaných uživatelů přiznává. Kvůli sledování uživatelů včetně těch neregistrovaných byla na Facebook podána žaloba. Sledování ne-uživatelů Facebooku bylo podle prohlášení Facebooku způsobeno chybou a navíc je podle Facebooku šmírovací cookie zásadní bezpečnostní nástroj. Protože otázka sledování neregistrovaných uživatelů Facebooku byla otevřena už po druhé a zřejmě je pro Facebook výhodná, očekává se, že podobná chyba se vloudí do kódu Facebooku znovu. Uživatel přihlášený k Facebooku je sledován pomocí cookie na všech stránkách, na kterých jsou umístěny jeho aktivní prvky, pokud se uživatel odhlásí a cookie si smaže, může ji Facebook snadno obnovit. Uživatelé, kteří nejsou registrovaní na Facebooku, dostanou cookie přidělenou také, včetně těch uživatelů, kteří vyjádří zájem o nesledování. Facebook je také kritizován za tzv. stínové profily. Facebook na základě různých indikátorů vyhledává a shromažďuje data i o uživatelích, kteří Facebook nepoužívají. O těchto lidech má Facebook obdobné informace, jako o jeho uživatelích.\n\nFacebook používá i stínové údaje. K cílení reklam tak využívá i osobní údaje, které nejsou součástí profilu. Facebook, díky vazbám na přátele, může získat osobnostní profil člověka, i když není uživatelem. Facebook také lobboval proti GDPR.\n\nV Čínské lidové republice existuje velice přísná cenzura na internetu, Facebook proto v roce 2016 vyvinul software na cenzuru příspěvků, aby získal povolení působit na lukrativním čínském trhu.\n\nPodle spoluzakladatele Facebooku Seana Parkera Facebook doslova mění vztahy ve společnosti, pravděpodobně podivným způsobem narušuje produktivitu. A podle Parkera jen Bůh ví, co Facebook dělá s mozky dětí.\n\nRoku 2018 došlo k bezpečnostní chybě, která ohrozila 50 miliónů účtů. Útočník mohl převzít kontrolu nad účtem a aplikacemi třetích stran. Roku 2019 vyšlo najevo, že pravděpodobně od roku 2012 Facebook uchovával na interních počítačích hesla miliónů uživatelů v otevřené formě. Facebook také do IPTC obrázků ukládá informace umožňující sledování. \n\nExistuje několik důvodů k zamyšlení nad tím, zda účet u Facebooku zrušit:\n\n"}
{"id": "278722", "url": "https://cs.wikipedia.org/wiki?curid=278722", "title": "Dolní Lužice", "text": "Dolní Lužice\n\nDolní Lužice (německy \"Niederlausitz\", dolnolužickosrbsky \"Dolna Łužyca\", hornolužickosrbsky \"Delnja Łužica\", polsky \"Dolne Łużyce\", latinsky \"Lusatia inferior\") je historické území, které je od roku 1945 rozděleno mezi Německo a Polsko. Téměř celá německá část Dolní Lužice je součástí spolkové země Braniborsko, zatímco vesnice Geierswalde (lužickosrbsky \"Lejno\"), Kromlau (lužickosrbsky \"Kromola\") a město Lauta (lužickosrbsky Łuty) náležejí od roku 1990 k Sasku. Menší polská část je součástí Lubušského vojvodství. Centrem Dolní Lužice je Chotěbuz (německy \"Cottbus\", dolnolužickosrbsky \"Chóśebuz\", hornolužickosrbsky \"Choćebuz\") v dnešním Braniborsku. V letech 1348–1635 byla Dolní Lužice součástí České koruny.\n\nDolní Lužice sousedí na jihu s Horní Lužicí, na východě se Slezskem, na severovýchodě s Lubušskem, na severu a severozápadě s vlastním Braniborskem, na západě s tou částí území bývalé provincie Sasko, která dnes náleží k Braniborsku.\n\nV německé části žijí vedle převažujích Němců také menšinoví Lužičtí Srbové. Polská část je po odsunu Němců obývaná Poláky.\n"}
{"id": "278729", "url": "https://cs.wikipedia.org/wiki?curid=278729", "title": "Ramon Berenguer V. Provensálský", "text": "Ramon Berenguer V. Provensálský\n\nRamon Berenguer V. Provensálský (\"fr. Raimond Bérenger IV de Provence\", 1198 – 19. srpna 1245, Aix-en-Provence) byl hrabě provensálský (1209–1245) a hrabě z Forcalquier (1222–1245).\n\nRamon Berenguer V. byl synem hraběte Alfonse II. a Garsindy ze Sabranu. Alfons II. zemřel již roku 1209 a poručníkem budoucího, zatím pětiletého hraběte byl příbuznými stanoven Sancho z Roussilllonu, dědův mladší bratr. Ramon se ujal svého hrabství roku 1219.\n5. června 1219 se oženil s prý krásnou a velmi důvtipnou Beatrix, dcerou savojského hraběte Tomáše I. Z manželství se narodilo šest dětí. Dospělosti se dožily čtyři dcery, které se staly manželkami králů.\n\nDědičkou hrabství se stala nejmladší dcera Beatrix. Vážně nemocný Ramon Berengar chtěl odkázáním majetku do rukou Beatrix předejít tomu, aby hrabství získala francouzská koruna a rozšířila tak své územní državy.\n\nSprávou hrabství byla pověřena po Ramonově skonu hraběnka Beatrix a dlouholetý správce Romeo de Villeneuve. Dcera Beatrix byla provdána za mladšího bratra francouzského krále Karla z Anjou. Hrabě byl pohřben v kostele v Aix-en-Provence. Jeho hrobka byla zničena roku 1793.\n\n"}
{"id": "278731", "url": "https://cs.wikipedia.org/wiki?curid=278731", "title": "Blues?", "text": "Blues?\n\nBlues? (1994) je demokazeta české písničkářky Radůzy natočená živě v Městské knihovně v Praze 24. března 1994, vydalo ji však hudební vydavatelství Black Point. Jedná se o první Radůzinu nahrávku, nahrála ji rok poté, co ji objevila Zuzana Navarová a pozvala jako hosta na koncert skupiny Nerez. Z jejího repertoáru z této doby ovšem nebyli hudební kritici příliš nadšení, o to větší pak pro ně bylo překvapení z prvního oficiálního alba \"Andělové z nebe\", které Radůza vydala sedm let poté, během kterých vystudovala konzervatoř. V roce 1994 Radůza také natočila klip pro Českou televizi.\n\n\n"}
{"id": "278733", "url": "https://cs.wikipedia.org/wiki?curid=278733", "title": "Heroes", "text": "Heroes\n\nHeroes (anglicky hrdinové) může být:\n\n"}
{"id": "278734", "url": "https://cs.wikipedia.org/wiki?curid=278734", "title": "Jan Henryk Dąbrowski", "text": "Jan Henryk Dąbrowski\n\nJan Henryk Dąbrowski [dombrovski] (2. srpna 1755, Pierzchów, poblíž Krakova – 6. června 1818 Winna Góra Poznaňské velkovévodství) byl polský generál, jeden z národních hrdinů Polska.\n\nDąbrowski byl synem Jana Michała Dąbrowského, který sloužil v saské armádě a dosáhl hodnosti plukovníka. Matka Sofia Maria von Lettow pocházela z rodiny skotsko-německého původu, ale již několik generací plně polonizované.\n\nMladý Jan Henryk sloužil v letech 1770-1792 v saské armádě, a poté vstoupil do polské armády, kde složil přísahu věrnosti targowické konfederaci. \n\nBěhem národního povstání pod vedením Tadeusze Kosciuszka proti druhému dělení Polska roku 1794 sloužil Dąbrowski jako jeden z předních polských důstojníků. Podařilo se mu obsadit 2. října 1794 Bydhošť, jako následek vítězné bitvy u Brombergu. Pak byl 18. listopadu 1794 povýšen do hodnosti generálporučíka. Po zhroucení povstání se stáhl do Velkopolska, ale pokus o průlom se zbytky jeho armády s cílem dosažení Francie selhal. Roku 1795 se přidal k politickému sjednocujícímu hnutí Agencja a o rok později na výzvu Józefa Wibického odjel do Francie, aby tam od r. 1797 organizoval polské dobrovolnické jednotky. \n\nVe službách revoluční Francie na půdě nově založené Cisalpinské republiky. Tato legendární jednotka byla založena jako Dunajská legie a jejím konečným cílem bylo s pomocí Francie osvobodit polské území a opět restituovat nezávislé Polsko. Ve skutečnosti byly polské jednotky používány revoluční Francií jako cizinecké pluky pro vlastní vojenské a politické cíle. Prvním slavným bojištěm byla Itálie při Bonapartově italském tažení. Dąbrowski se se svou legií účastnil bitvy u Reggia (3. července 1797), obsazení Říma (5. května 1798) i bitvy u Trebbie (17.-19. června 1798), kde byl raněn. V Itálii se stal Dąbrowski svobodným zednářem. Ve francouzské Velké armádě pak byly polské dobrovolnické jednotky považovány za jedny z nejspolehlivějších.\n\nRoku 1806 jsou polské jednotky součástí Napoleonovy armády v pruském tažení. V bitvě u Friedlandu (14. června 1807) je Dąbrowski opět raněn. Po Tylžském míru (8. července 1807) vzniklo Knížectví varšavské a generál Dąbrowski stál vedle Poniatowského v čele jeho armády. \n\nÚčastnil se ruského tažení r. 1812 a tam byl při obraně mostu přes Berezinu (28. listopadu 1812) těžce raněn. V německé kampani roku 1813 po bitvě u Lipska (16.-19. října 1813) a smrti knížete Poniatowského (19. října 1813) se stal Dąbrowski vrchním velitelem zbylých polských vojsk (5000 mužů). \n\nPo zrušení velkovévodství varšavského vídeňským kongresem organizoval pro cara Alexandra I. (který se stal králem \"Polského království\" - tzv. Kongresovky) polskou armádu, ale roku 1816 opustil službu.\n\nDnešní polská hymna nese název Dąbrowského pochod. Píseň složil Józef Wybicki jako „Píseň polských legií v Itálii“ a vyjadřuje toužebný sen, že legie v čele s Dąbrowskim se vrátí do vlasti a zde obnoví nezávislý polský stát.\n\n\n"}
{"id": "278740", "url": "https://cs.wikipedia.org/wiki?curid=278740", "title": "Atestace", "text": "Atestace\n\nSlovo atestace není zcela jednoznačné a může být označením pro:\n\n"}
{"id": "278742", "url": "https://cs.wikipedia.org/wiki?curid=278742", "title": "Georgij Dobrovolskij", "text": "Georgij Dobrovolskij\n\nGeorgij Timofejevič Dobrovolskij (1. června 1928 v Oděse – 29. června 1971) byl sovětský vojenský letec a kosmonaut ruské národnosti, který tragicky zahynul v kosmu.\n\nVyrůstal v Oděse a snil o námořnickém životě. Nicméně na námořní školu vybrán nebyl, dostal se na speciální leteckou školu. Otec od rodiny utekl, když byly Georgijovi dva roky, matka, kterou měl nesmírně rád, byla celý život uklízečkou. Na počátku druhé světové války byl v Oděse zatčen a za přechovávání revolveru odsouzen na 25 let vězení. Odtud se mu podařilo 19. března 1944 utéci na falešné doklady a za 20 dní byla Oděsa osvobozena. Po válce přes den studoval na stavebním učilišti a po nocích se živil vykládáním nákladních lodí v přístavu. Dostal se na Čugujevské vojenské letecké učiliště, nastoupil do stíhacího leteckého útvaru, naučil se létat na stíhacích letadlech Jak, Lavočkin a MiG všech modifikací. V roce 1961 ukončil studium na Vojenské letecké akademii v Moninu.. Po dokončení akademie se stal politickým pracovníkem, ale létal dál. Oženil se, měl dvě děti.\n\nV roce 1962 mu byla nabídnuta možnost stát se kosmonautem a tak brzy nastoupil ve Hvězdném městečku k výcviku. V roce 1963 byl členem týmu kosmonautů. V letech 1965 až 1966 byl ve skupině kosmonautů, která se připravovala k obletu Měsíce a také absolvoval výcvik pro vojenskou orbitální stanici Almaz. Potom se připravoval pro práci na stanici Saljut 1 zprvu jako velitel záložní posádky, pak byl jmenován velitelem posádky hlavní.\n\nUž jeho první let ve funkci velitele kosmické lodě Sojuz 11 skončil v roce 1971 katastrofou. Původně jmenovaná posádka pro onemocnění Kubasova neletěla, vysláni byli náhradníci. Posádka ve složení Dobrovolskij, Vladislav Volkov a Viktor Pacajev odstartovala z Bajkonuru 6. června 1971, v pořádku se spojila s orbitální stanicí Saljut 1 a zjistila zde nedýchatelný vzduch zapáchající kouřem. Po odstranění závady kosmonauti řadu dní plnili zadané úkoly. Pro zhoršování fyzické kondice posádky bylo rozhodnuto program letu zkrátit.\n\nVečer 29. června se oddělil Sojuz 11 od stanice Saljut a započal se sestupem. Při sestupové fázi byly pyrotechnicky odpáleny spojovací šrouby s nepotřebným obytným modulem. Otřesem výbuchu se však neplánovaně otevřel odvětrávací ventil už ve výši 186 km nad povrchem. Vzduch unikl během 30 sekund a všichni tři kosmonauti zahynuli zadušením po letu trvajícím 570 hodin. Přistávací modul na padácích měkce přistál za asistence čekajících vrtulníků. Smrt kosmonautů byla zjištěna až po přistání kabiny na Zemi.\n\n\n"}
{"id": "278748", "url": "https://cs.wikipedia.org/wiki?curid=278748", "title": "Heidi Janků", "text": "Heidi Janků\n\nHeidi Janků, rozená Heidi Hantlová, (* 23. listopadu 1962 Ostrava–Vítkovice) je česká zpěvačka, moderátorka a muzikálová herečka.\n\nPochází z muzikantské rodiny. Její matka hrála na violoncello, otec na dechové nástroje a pozoun. Od první třídy navštěvovala lidovou školu umění, kde se naučila vše, co používá v současnosti. Zabývala se také sborovým zpěvem, hrála na klavír. V sedmé třídě začala zpívat a tancovat ve folklórním sboru a natočila své první nahrávky v ostravském rozhlase s cimbálovkou Lučina. Na gymnáziu se začala věnovat moderní muzice a zpívat s různými kapelami. V třetím ročníku začala zpívat s kapelou Proměny. Mezitím působila v divadelním sboru Aproximace. Před maturitou šla na konkurz Pavla Nováka a konkurz vyhrála. Po nějaké době se jí ozval Ivo Pavlík který jí nabídnul kariéru sólové zpěvačky.\n\nNa TV Barrandov uváděla v roce 2012 eroticky laděný pořad pod názvem \"Intim Night\", v roce 2014 uváděla s Patrikem Hezuckým pořad \"Nikdo není perfektní\". Od konce října 2017 na TV Barrandov moderuje pořad \"Aféry – neuvěřitelné životní příběhy\" – potom, co vedení TV Barrandov ukončilo spolupráci s Michalem Jagelkou a jeho občasnou alternaci Kateřinu Kristelovou přesunulo k moderování bulvárního magazínu \"Paparazzi\".\n\nPoprvé se vdala za Zbyňka Janků, poté si vzala v roce 1992 Ivo Pavlíka, se kterým žila až do jeho smrti.\n\nMěla sourozence, bratra Karla.\n\n"}
{"id": "278752", "url": "https://cs.wikipedia.org/wiki?curid=278752", "title": "Lefebvre", "text": "Lefebvre\n\nLefebvre nebo Lefèvre je francouzské příjmení, které příslušelo vícero známým osobám:\n\n\n\n"}
{"id": "278755", "url": "https://cs.wikipedia.org/wiki?curid=278755", "title": "Pavla Tomicová", "text": "Pavla Tomicová\n\nPavla Tomicová (* 25. června 1962 Karviná) je česká divadelní a filmová herečka.\n\nNarodila se v Karviné, vyrůstala v Havířově. Vystudovala střední pedagogickou školu a rok učila. Přihlásila se na obor loutkářství na pražské DAMU. Už při studiu začala spolupracovat s divadlem Drak v Hradci Králové. Po dokončení studií nastoupila v tomto divadle do stálého angažmá. V tomto divadle působila jako loutkoherečka deset sezón. Režisér Vladimír Morávek jí nabídl v roce 1996 roli Milady Kotrlé ve hře \"Buldočina\" uváděné v Klicperově divadle v Hradci Králové. Po úspěchu v této roli již v tomto divadle zůstala v angažmá do sezony 2016/2017, kdy odešla na volnou nohu. V rámci festivalu rozhlasové tvorby Prix Bohemia Radio obdržela v roce 2014 rozhlasovou Thálii za roli Mado v rozhlasové hře francouzské autorky Danièle Sallenave \"Znásilnění\". Má dvě děti, syna Adama z prvního maželství a dceru Anežku z druhého manželství s hercem Ondřejem Malým.\n\n\n\n\n\n\n\n"}
{"id": "278759", "url": "https://cs.wikipedia.org/wiki?curid=278759", "title": "Aminosacharidy", "text": "Aminosacharidy\n\nAminocukry jsou deriváty sacharidů, u nichž je většinou jedna hydroxylová skupina (-OH) nahrazena amino skupinou (-NH) . Biochemicky nejvýznamnější jsou 2-amino sacharidy (tzn. sacharidy, u nichž došlo k výměně na druhém uhlíku). Aminocukry patří mezi primární aminy. Jsou to bazické sloučeniny. \n\nSamotné aminocukry se většinou v přírodě nevyskytují. Mnohem častější bývají jejich N-acetylované deriváty, u nichž je acetylovou skupinou snížena bazicita amino skupiny. \n\nNejvýznamnějšími aminocukry jsou:\n"}
{"id": "278763", "url": "https://cs.wikipedia.org/wiki?curid=278763", "title": "Eleonora Provensálská", "text": "Eleonora Provensálská\n\nEleonora Provensálská (1223, Aix-en-Provence – 24./25. června, 1291 Amesbury) byla anglická královna. Během svého života ovlivňovala politiku manžela i syna, celý život si byla velice blízká se svou sestrou Markétou, francouzskou královnou.\n\n Eleonora byla jednou ze čtyř dcer provensálského hraběte Ramona Berenguera V. a Beatrix, dcery savojského hraběte Tomáše. Roku 1235 se o její ruku začal ucházet anglický král Jindřich III, jeho zájem byl podnícen sňatkem Eleonořiny starší sestry Markéty s francouzským králem Ludvíkem IX. Svatba se konala 14. ledna 1236 v katedrále v Canterbury.\n\nJindřich se do své mladičké choti zamiloval, oblíbil si ji natolik, že svým novým příbuzným začal svěřovat vysoké posty u dvora, což zapřičinilo mnohé nesváry s anglickou šlechtou. Od roku 1247 se v ostrovním království začalo díky Jindřichově štědrosti a lásce k rodině dařit i jeho nevlastním bratrům Lusignanům.\n\nEleonora udržovala vztah s Markétou, sestrám se podařilo zmírnit nepřátelství mezi oběma dvory a jejich manželé se dokonce stali spojenci.\nManželství bylo požehnáno mnoha dětmi, z nichž čtyři se dožily dospělosti. Eleonora ovdověla roku 1272 a odešla do klášterního ústraní. Svého chotě přežila téměř o dvacet let, zemřela roku 1291 s pověstí světice v opatství Amesbury a tam byla i pohřbena.\n\n\n"}
{"id": "278764", "url": "https://cs.wikipedia.org/wiki?curid=278764", "title": "Gynekologie", "text": "Gynekologie\n\nGynekologie (z řeckého výrazu \"γυνή\" / gyné - žena) je lékařský podobor zabývající se prevencí nemocí a léčbou ženských pohlavních orgánů, spadá pod lékařský obor, který se správně nazývá gynekologie a porodnictví. Někdy je tento obor také zván souslovím ženské lékařství.\n\nV přeneseném významu slova je tímto slovem někdy označováno i nějaké konkrétní zdravotnické pracoviště spadající pod obor gynekologie a porodnictví, např. gynekologická ambulance či gynekologická klinika.\n\nZahrnuje vyšetření zevních a vnitřních pohlavních orgánů ženy. Vhodné je, pokud je gynekologická ambulance vybavená ultrazvukem a videokolposkopy, které umožňují ukládání kolposkopických obrazů do dokumentace pacientky.\nPro případy suspektních cytologických nebo kolposkopických nálezů je dobré, pokud gynekologie zajišťuje expertní kolposkopické vyšetření, odběry biopsií a dispenzarizaci po ošetření hrdla děložního na dobu nezbytně nutnou.\n\nMezi ženské poruchy patří ženská neplodnost (infertilita, sterilita), tedy neschopnost otěhotnět, či donosit plod.\n\nRakovinu děložního hrdla patrně způsobuje lidský papilomavir (HPV). S těmito viry se po počátku sexuálního života setká až 80 % žen. U většiny z nich se ale imunitní systém dokáže ubránit během několika měsíců po nákaze.\n\nPřenašeči jsou patrně muži, kteří jsou nositeli virů, aniž mají nějaké příznaky nebo problémy s infekcí. Také na ně mohou být tyto viry přeneseny od žen. Není to běžnou praxí, ale přítomnost papilomavirů lze detekovat ze spermatu.\n\nLékař, specialista na gynekologii se nazývá gynekolog, lékařka pak gynekoložka.\n\nGynekologie patří mezi lékařské obory prvního styku.\n\n\n\n"}
{"id": "278767", "url": "https://cs.wikipedia.org/wiki?curid=278767", "title": "Expedice 14", "text": "Expedice 14\n\nExpedice 14 byla čtrnáctá posádka dlouhodobě obývající Mezinárodní vesmírnou stanici (ISS). Velitel Michael López-Alegría a palubní inženýr Michail Ťurin startovali z kosmodromu Bajkonur 18. září 2006 ve 4 hodiny a 9 minut UTC na palubě Sojuzu TMA-9. Připojili se k Thomasu Reiterovi, který pracoval na ISS od 6. července 2006 (\"Discovery\", mise STS-121). V prosinci 2006 vystřídala Thomase Reitera Sunita Williamsová (\"Discovery\" mise STS-116) a zůstala zde i s Expedicí 15.\n\n\n\n\n\nHlavní část posádky Expedice 14 startovala společně s vesmírnou turistkou Anúší Ansáriovou Sojuzem TMA-9 z kosmodromu Bajkonur v Kazachstánu 18. září 2006. Kosmonaut Ťurin, který loď pilotoval, bez problému přistál 20. září u vesmírné stanice. Novou posádku přivítali členové Expedice 13: ruský velitel Pavel Vinogradov, americký palubní inženýr Jeffrey Williams a také další člen nové expedice, německý astronaut ESA Thomas Reiter, který na stanici přiletěl dříve, v červenci 2006.\n"}
{"id": "278768", "url": "https://cs.wikipedia.org/wiki?curid=278768", "title": "Cisterna", "text": "Cisterna\n\nCisterna je stabilní nebo mobilní nádrž na kapalinu nebo na sypké látky, někdy umístěná na silničním či železničním vozidle.\n\nOznačuje se tak někdy i celý cisternový vůz.\n\nPůvodně byla cisterna označením pouze pro nádrž na srážkovou vodu, a byla budována v místech, kde byl jiné pitné či užitkové vody nedostatek. Pro tyto účely byly cisterny budovány již od starověku. Velkými cisternami byla vybavena mnohá starověká i středověká města. Velký rozvoj používání cisteren proběhl na konci 19. století v souvislosti s výstavbou železnic. Vzhledem ke spotřebě parních lokomotiv bylo zajištění dostatku vody nezbytným předpokladem pro provozování dopravy. Tam, kde nebyla k dispozici podzemní voda, byly proto budovány cisterny na srážkovou vodu.\n\n"}
{"id": "278771", "url": "https://cs.wikipedia.org/wiki?curid=278771", "title": "Nekrofobie", "text": "Nekrofobie\n\nNekrofobie je chorobný strach (fobie) z mrtvol a věcí se smrtí spojených (rakve, hřbitovy...). Označení pochází z řečtiny \"nekros\" – mrtvola a \"fobos\" – strach. Stejně jako u ostatních fobií stačí ke vzniku nekrofobie traumatizující zážitek z dětství.\n\nČasto je zaměňována s tanatofobií, přesto že mezi těmito nemocemi existují rozdíly.\n"}
{"id": "278772", "url": "https://cs.wikipedia.org/wiki?curid=278772", "title": "Dulce Provensálská", "text": "Dulce Provensálská\n\nDulce Provensálská (1090 – 1127/30) byla provensálská a barcelonská hraběnka, dcera Gilberta z Gévaudanu a Gerbergy Provensálské.\n\nDulce Provensálská se po otcově smrti roku 1112 provdala za barcelonského hraběte Ramona Berenguera III. Z tohoto svazku vzešlo několik dětí včetně budoucích barcelonských a provensálských hrabat. Dcera Berenguela se stala manželkou kastilského krále Alfonse VII.\n"}
{"id": "278778", "url": "https://cs.wikipedia.org/wiki?curid=278778", "title": "Berenguer Ramon I. Provensálský", "text": "Berenguer Ramon I. Provensálský\n\nBerenguer Ramon I. Provensálský (1115 Mauguio - 1144 Melgueil) byl provensálský hrabě v letech 1131-1144, syn barcelonského hraběte Ramona Berenguera III. a Dulce Provensálské.\n\nBerenguer Ramon I. byl mladším synem a proto podědil po matce provensálské hrabství (starší bratr \nRamon Berenguer IV. získal po otci hrabství barcelonské). Nový provensálský hrabě se roku 1135 oženil s Beatrix, dcerou hraběte z Melgeuil a Vilemíny z Montpellieru. Z tohoto manželství se narodil jediný syn Ramon Berenguer II.\n\nBerenguer Ramon I. strávil celý svůj život tahanicemi s pány z Baux, kteří si také dělali nároky na hraběcí titul (potomci Berenguerovy tety z matčiny strany Štěpánky, provdané za Raimonda z Baux). Zemřel na válečné výpravě.\n"}
{"id": "278779", "url": "https://cs.wikipedia.org/wiki?curid=278779", "title": "Šimósa (provincie)", "text": "Šimósa (provincie)\n\nProvincie Šimósa (: 下総国; \"Šimósa no kuni\") byla stará japonská provincie na ostrově Honšú, na jejímž území se dnes rozkládá severní část prefektury Čiba. Dohromady se sousední provincií Kazusa byla rovněž známá pod jménem Sóšú (総州) a samostatně i jako Hokusó (北総). Sousedila s provinciemi Hitači, Kazusa, Kózuke, Musaši a Šimocuke. \n\nKazusa byla většinou ovládána z hradního města Ótaki, i když staré hlavní město se nacházelo nedaleko Ičihary.\n\nStaré provinční hlavní město se nacházelo v blízkosti dnešní Ičikawy, i když důležitějším centrem bývala Sakura. Provincii Šimósa nebo alespoň její části často ovládali daimjó ze sousedních provincií Musaši nebo Kazusa.\n"}
{"id": "278783", "url": "https://cs.wikipedia.org/wiki?curid=278783", "title": "Ekonomie strany nabídky", "text": "Ekonomie strany nabídky\n\nEkonomové strany nabídky je ekonomická škola makroekonomie, která argumentuje ekonomickým růstem a používá nabídku (lidi, kteří produkují zboží a služby), která vyrovnává daň z příjmu a tržní růst. Ostře kontrastuje s klasickou keynesiánskou ekonomikou jako \"ekonomii strany poptávky\".\n\nEkonomie strany nabídky se snaží redukovat hospodářskou politiku na liberální či neoliberální cíl. Jde o to, maximálně podporovat ty, kteří vytváří hospodářské bohatství. Toho všeho lze dosáhnout jedině realizací jedné elementární liberální myšlenky, že k tomu, aby se hospodářství vrátila prosperita a stabilita, je třeba vrátit tržnímu hospodářství všechna jeho práva.\n\nEkonomie strany nabídky představuje negaci dvou základních poselství keynesiánské filosofie:\n\nLafferovská ekonomie strany nabídky se zaměřila zejména na analýzu negativních dopadů vysoké míry zdanění. Sehrála též velkou roli v pokusech dostat do souladu snižování daní s požadavkem omezení rozpočtových deficitů bez nutnosti radikální restrikce výdajů. Klíčem k dosažení tohoto stavu, který se do té doby jevil většině ekonomů jako absurdní, se alespoň po jistou dobu stala koncepce Lafferovy křivky.\n\nZákladní myšlenkou ekonomie strany nabídky je hypotéza, že nabídka výrobních faktorů je podstatně pružnější, než předpokládala keynesiánská ekonomie, která ji buď zcela opomíjela anebo ji považovala za zanedbatelnou. Změna sazeb daní vyvolá v chování jednotlivce změny různého druhu.\nZměnou první je \"důchodový efekt\", který vyjadřuje, že jedinec v zájmu udržení si životní úrovně vynakládá při zvýšení sazeb daní zvýšené pracovní úsilí a naopak. Druhou změnou je efekt substituce, vyjadřující ochotu smířit se s nižšími příjmy při větším množství volného času. Klíčovým bodem je tvrzení, že změny mezních sazeb daní vyvolávají změny poměrných cen práce a úspor, čímž vyvolávají i změny v jejich nabídce.\n\nZměny mezních sazeb daní tedy mohou vyvolávat různé pohyby.\n\nLafferova křivka vycházející z nuly a končící ve stu ilustruje logický závěr, že kdyby byly sazby daní nulové, byly by i příjmy státu nulové. Růstem sazeb daní by rostly i příjmy státu z daní, ale současně by narušovaly podněty k práci, úsporám a investicím. Z toho plyne, že od určitého bodu (\"Lafferův bod\") se příjmy v důsledku rychlejšího úbytku zdaňovaného základu zmenšují. Ze spojitosti funkce vyplývá, že vždy existují dvě různě vysoké sazby daně, nižší a vyšší, umožňující stejné příjmy státu, protože je každá spjatá s jiným daňovým základem. Je zcela logické, že by se tedy zdanění mělo pohybovat v levé části grafu, kdy jsou spokojeny obě strany, to je stát i ostatní ekonomické subjekty.\n\n\n\n\n"}
{"id": "278786", "url": "https://cs.wikipedia.org/wiki?curid=278786", "title": "Tarot", "text": "Tarot\n\nTaroty (\"tarocchi\", \"trionfi\") jsou původně hrací karty s nejasným původem. Nejčastěji jsou spojovány se hrou Taroky či s vykládáním budoucnosti. Názory na jejich původ i využití, stejně jako na jejich symboliku a její funkci, se značně různí.\n\nDoba a místo vzniku tarotových karet jsou neznámé, z historických pramenů je však nesporné, že poprvé se objevily v Evropě. Z několika dochovaných středověkých právních listin, jež zakazovaly (a přesně vypočítávaly) všechny tehdy známé hazardní hry, se dá odvodit, že na konci 13. století ještě známy nebyly, nezmiňovali se o nich ani Petrarca, který v polovině 14. století napsal pojednání o hazardních hrách, či jeho současník Boccaccio, který ve svém Dekameronu postupně uváděl všechny tehdy známé neřesti. První dochovaná zmínka o hracích kartách je pravděpodobně v zákoně bernského kantonu z roku 1367 (jenž je zakazoval), podobné zákony jsou známy např. z italské Florencie (1376), francouzského Marseille (1381), Lille (1382) či německého Ulmu (1397).\n\nV novověku k nejdůležitějším tarotovým kartám patřil \"Wirthův tarot\" z konce 19. století, který vytvořil francouzský hermetik Osvald Wirth. Ve dvacátem století pak k nejdůležitějším patří \"Crowleyův tarot\" , nazvaný podle anglického okultisty Aleistera Crowleyho.\n\nMezi několika tarotovými hrami, které vznikaly za prvé republiky v Československu je nejdůležitější tzv. \"Lasenicův tarot\", nazvaný tak podle hermetika Petra Kohouta, který byl znám jako Pierre de Lasenic. Výtvarné provedení originálních karet je dílem Lasenicova blízkého přítele a žáka, prof. Vladislava Kužela. Spolu s karetní sadou vznikla také kniha \"Tarot, klíč k iniciaci\". \n\nV sedmdesátých letech 20. století začala vznikat velká tarotová arkána českého hermetika Josefa Loudy, známého pod pesudonymem Theofanus Abba. Výtvarně je pracoval Martin Stejskal, který k nim v 90. letech připojil i malá arkána a na konci roku 2018 byla hra, spolu s celým dílem Theofana Abby, vydána. \n\n\n"}
{"id": "278791", "url": "https://cs.wikipedia.org/wiki?curid=278791", "title": "Koupelna", "text": "Koupelna\n\nKoupelna je samostatná místnost v bytě, vybavená přívodem a odpadem vody. Samozřejmostí je přívod teplé vody. Je určena pro koupání a mytí. Bývá vybavena vanou nebo sprchovým koutem a umyvadlem se zrcadlem. Někdy je součástí koupelny i záchod a bidet. V mnoha bytech bývá v koupelně umístěna i pračka.\n\nV poslední době i kvůli zmenšujícím se prostorám koupelen ve velkých obytných domech je stále oblíbenější sprchový kout.\n\n"}
{"id": "278800", "url": "https://cs.wikipedia.org/wiki?curid=278800", "title": "Nadproud", "text": "Nadproud\n\nNadproud je takový elektrický proud, který je větší než jmenovitý proud I, respektive vyšší než povolená kladná odchylka jmenovitého proudu.\n\nNadproudy se vyskytují zejména v případech elektrického zkratu, kdy elektrickým obvodem protéká zkratový proud. Ten je v běžném elektrickém rozvodu 0,4 kV, 50 Hz dán především zkratovým výkonem nejbližšího transformátoru. \n\nNadproudy se také vyskytují při provozu elektromotorů, kde v okamžiku rozběhu protéká vinutím motoru několikanásobně vyšší elektrický proud než je jeho běžná jmenovitá hodnota. Záběrový proud motoru vinutí elektromotoru vytváří obvod zapojený jako „vinutí nakrátko“. S nárůstem otáček motoru pak za normálních okolností tento záběrný proud postupně klesá až na úroveň jmenovité hodnoty elektrického proudu.\n\nNadproudy způsobené elektrickým zkratem jsou nebezpečné zejména z požárního hlediska, dále kvůli tomu, že by mohlo dojít k trvalému poškození elektrického vedení nebo transformátoru a dalších technických zařízení. Proto jsou pro omezení nadproudů do obvodu vkládány jistící prvky ve formě pojistek, rychlovypínačů a motorových jističů, které nežádoucí nadproudy dokážou odstranit tím, že elektrický obvod havarijně rozpojí buď v postižené větvi sítě, nebo přímo na výstupu ze sekundárního vinutí transformátoru.\n\nNejméně nebezpečným a nejčastějším případem nadproudu pak bývá nadměrné zatížení sítě, kdy je do sítě (obecně ke zdroji) připojeno příliš mnoho elektrických spotřebičů, které pro svoji funkci vyžadují nadměrné množství elektrické energie.\n\n"}
{"id": "278802", "url": "https://cs.wikipedia.org/wiki?curid=278802", "title": "Kasplja", "text": "Kasplja\n\nKasplja ( a ) je řeka ve Smolenské oblasti v Rusku a ve Vitebské oblasti v Bělorusku. Je 136 km dlouhá. Povodí má rozlohu 5410 km².\n\nOdtéká z jezera Kasplja na Vitebské vysočině. Ústí zleva do Západní Dviny nad městem Suraž. Hlavní přítoky jsou Jelša, Gobza, Udra.\n\nZdroj vody je smíšený s převahou sněhových srážek. Průměrný průtok vody u města Lepino ve vzdálenosti 13 km od ústí činí 39,6 m³/s.\n\nNa řece leží město Děmidov.\n"}
{"id": "278804", "url": "https://cs.wikipedia.org/wiki?curid=278804", "title": "Abatyše", "text": "Abatyše\n\nAbatyše či Matka představená je označení pro představenou ženského kláštera u některých katolických řeholí. Její povinností je řídit patřičný klášter nebo ústav a bdít nad tím, aby v něm byla zachovávána pravidla řehole. Její konkrétní pravomoce určují pravidla daného řádu či kongregace. Slovo vzniklo z aramejského \"Abba\" (otec) přes latinské abbatissa.\n\n\n"}
{"id": "278807", "url": "https://cs.wikipedia.org/wiki?curid=278807", "title": "Vostok 5", "text": "Vostok 5\n\nVostok 5 (\"\") byla sovětská vesmírná mise v rámci programu Vostok, která vynesla kosmonauta Valerije Bykovského na oběžnou dráhu. Podobně jako Vostok 3 a Vostok 4 byly Vostok 5 a Vostok 6 spojené mise a podobně jako předcházející pár kosmonautů se i tyto dva Vostoky na oběžné dráze k sobě přiblížily a navázaly rádiové spojení.\n\nVostok 5 byla jednomístná kosmická loď o délce 5 metrů, průměru 2,3 metru a hmotnosti 4720 kg.\nDo vesmíru ji z kosmodromu Bajkonur v Kazachstánu vynesla stejnojmenná raketa 14. června 1963. Byla později zaevidována v katalogu COSPAR pod označením 1963-020A. Byla devátou lodí na orbitě planety Země.\n\n\n\nKosmonaut Valerij Bykovskij měl původně zůstat na oběžné dráze osm dní, ale plán mise byl několikrát změněn kvůli sluneční aktivitě, až byl let nakonec po pěti dnech ukončen. I tak zůstává tento let nejdelším letem jediného kosmonauta v historii. Mise trvala celkem 118 hodin a 57 minut a loď uskutečnila 81 oběhů Země. Používal volací znak \"Jastreb\". Celý jeden oběh se pohyboval odpoután po své kabině. Vyzkoušel ruční řízení. Čtyřikrát denně jedl.\n\nBykovskij měl během mise problémy s odpadovým systémem. Další nepříjemností bylo, podobně jako při letech Vostok 1 a Vostok 2, problémové oddělení servisní části od návratového modulu před vstupem do atmosféry. Bykovskij přistál na padáku 540 km severozápadně od města Karaganda.\nNávratová kapsle, která přistála na svém padáku, je uložená v Ciolkovského muzeu ve městě Kaluga.\n\n\n"}
{"id": "278808", "url": "https://cs.wikipedia.org/wiki?curid=278808", "title": "Vostok 6", "text": "Vostok 6\n\nVostok 6 (\"\") byla sovětská vesmírná mise v rámci programu Vostok. Kosmonautka Valentina Těreškovová, která se nacházela na palubě, se stala první ženou ve vesmíru. Podobně jako Vostok 3 a Vostok 4 byly Vostok 5 a Vostok 6 spojené mise a podobně jako předcházející pár se i tento na oběžné dráze k sobě přiblížil a navázal rádiové spojení.\n\nVostok 6 byla jednomístná kosmická loď o délce 5 metrů, průměru 2,3 metru a hmotnosti 4713 kg.\nByla desátou lodí ze Země a do katalogu COSPAR zanesena s označením 1963-023A.\n\n\n\nLoď odstartovala z kosmodromu Bajkonur v Kazachstánu na špici stejnojmenné rakety. Mise trvala 70 hodin a 41 minut, Tereškovová (později provdaná za kosmonauta Nikolajeva) přitom 48x obletěla Zemi. Původně měla mise trvat jen 24 hodin, ale protože velitelka lodě měla jen drobné zdravotní potíže, létala déle. Oproti souběžně letící lodi Vostok 5 měla odlišnou oběžnou dráhu. Používala volací znak Čajka. Přistála na padáku v katapultovacím křesle 620 km severovýchodně od města Karaganda.\nNávratová kapsle, která přistála na svém padáku, se nalézá v muzeu RKK Eněrgija ve městě Koroljov.\n\n\n"}
{"id": "278812", "url": "https://cs.wikipedia.org/wiki?curid=278812", "title": "Seznam ostrovů Itálie", "text": "Seznam ostrovů Itálie\n\nNejvětší ostrovy v Itálii (italsky ostrov - \"isola\"). Přehled ostrovů v Itálii s plochou přes 10 km²\n\n"}
{"id": "278816", "url": "https://cs.wikipedia.org/wiki?curid=278816", "title": "Česká unie sportu", "text": "Česká unie sportu\n\nČeská unie sportu, ČUS (do 27. dubna 2013 Český svaz tělesné výchovy, ČSTV) je český spolek. Sdružuje sportovní a tělovýchovné svazy s celostátní působností. Nejvyšším orgánem je valná hromada, nejvyšším výkonným orgánem je výkonný výbor.\n\nZa rok 2011 vykázal ČSTV ztrátu 1,1 miliardy korun. Do roku 1990 zkratku ČSTV používal Československý svaz tělesné výchovy a sportu. Česká unie sportu je zřizovatelem Vyšší odborné školy ČUS, jejíž absolventi získají titul DiS.\n\nČUS je majoritním akcionářem společnosti SKIAREÁL Špindlerův Mlýn, a.s. Areál si v listopadu 2012 na 20 let s opcí na dalších 20 let pronajala akciová společnost MELIDA.\n\n\n\n"}
{"id": "278829", "url": "https://cs.wikipedia.org/wiki?curid=278829", "title": "Craniata", "text": "Craniata\n\nCraniata (obratlovci v širším slova smyslu) je skupina strunatců téměř shodná se skupinou Vertebrata (obratlovci v užším slova smyslu). Vertebrata na rozdíl od Craniata nezahrnují sliznatky (Myxini).\n"}
{"id": "278831", "url": "https://cs.wikipedia.org/wiki?curid=278831", "title": "Bitva o Iwodžimu", "text": "Bitva o Iwodžimu\n\nBitva o Iwodžimu (: Battle of Iwo Jima; : 硫黄島の戦い, \"Iótó no tatakai\" nebo \"Iódžima no tatakai\") probíhala od 16. února 1945 do 26. března 1945 mezi Spojenými státy a Japonskem. Americké jednotky zaútočily na japonský ostrov Iwodžima s cílem obsadit zdejší letiště a vytvořit si tak leteckou základnu pro útok na hlavní japonské ostrovy. Jednalo se o první případ celé války, kdy bylo cílem spojeneckých jednotek obsazení vlastního japonského území (tj. území, které bylo součástí Japonska před druhou světovou válkou a jehož obyvatelé byli Japonci), čemuž také odpovídala i intenzita odporu japonských vojáků.\n\nPůvodně se předpokládalo, že bitva o relativně malý ostrov skončí poměrně rychle, opak však byl pravdou. Vynalézavost generála Kuribajašiho, který vytvořil z ostrova a zejména hory Suribači jednu z největších podzemních pevností celého Japonska (opevnění zahrnovalo 18 km podzemních tunelů), a odhodlání japonské posádky, která měla od japonského velení zakázáno kapitulovat, vedly k tomu, že se boj o ostrov navzdory zdrcující materiální i početní převaze Spojenců protáhl na více než měsíc a představuje jednu z nejkrvavějších bitev spojenecké ostrovní kampaně.\n\nV pondělí 19. února 1945 došlo k vylodění na Iwodžimě. V 9:00 ráno, dorazil první americký vyloďovací člun k pláži Futacune na jihozápadě ostrova. Japonská pěchota a dělostřelectvo mlčelo a američtí vojáci nenaráželi na odpor. Byli zmateni takovýmto vývojem událostí a rozhodli se postupovat do vnitrozemí. První překážka se objevila po 300 metrech. Na strmém svahu tvořeném sopečným popelem vojáci americké námořní pěchoty podkluzovali a padali. V tu chvíli Kuribajašiho dělostřelectvo zahájilo palbu ze všech stran. Nejvíce palby přicházelo z vyhaslé sopky Suribači. Americké ztráty začaly narůstat. Vylodění na Iwodžimě bylo nejkrvavějším z celé války o Tichomoří. Do večera padlo 600 Američanů a 1 200 jich bylo zraněno. Do příštího rána byly pláže obsazeny. 20. února přistály na Iwodžimě první americké posily. S nimi byl 21. února zahájen útok na sopku Suribači, setkal se však s urputným odporem a brzy ztroskotal.\n\nStejně jako na zemi probíhaly těžké boje i na moři. V týž den, 21. února 1945 byla konvenčním bombardováním a kamikaze zasažena letadlová loď USS \"Saratoga\". Byla tímto útokem tak vážně poškozena, že musela odplout na opravu do USA. Zároveň byla potopena eskortní letadlová loď USS \"Bismarck sea\". Zatím na Iwodžimě pokračovaly tvrdé boje.\n\nV pátek 23. února byl zahájen nový útok proti sopce Suribači. Tento útok překvapivě uspěl. Američané se pomalu dostávali na vrchol sopky a v 11:40 zde šest příslušníků námořní pěchoty vztyčilo vlajku Spojených států amerických. Obsazení sopky Suribači nebylo úplným vítězstvím, ale výrazně to podpořilo morálku amerických vojáků na Iwodžimě. Bitva o Iwodžimu dál pokračovala.\n\n3. divize námořní pěchoty se pomalu probíjela na sever. Dne 4. března přistály první bombardéry B-29 na čerstvě dobytých letištích na Iwodžimě, zatímco okolo stále zuřila bitva.\n\n9. března byli japonští obránci zatlačeni až do severovýchodní části ostrova. V půli března Američané zachytili vysílání generála Kuribajašiho. Znělo: „Nejedli jsme ani nepili pět dní, ale náš bojový duch je silný. Budeme bojovat až do konce.“\n\nBitva skončila v noci z 25. na 26. března, kdy se zbytky japonské posádky, které již neměly dost potravin, munice ani pitné vody, rozhodly pro sebevražedný útok na spojenecké pozice. Se smrtí několika set japonských vojáků tak zanikl organizovaný ozbrojený odpor na Iwodžimě a ostrov byl následující den prohlášen za bezpečný. Nutno podotknout, že daný útok nepředstavoval pouze „lepší sebevraždu“, ale také poslední japonský úspěch bitvy, neboť spojenecké jednotky podcenily rizika takovéto akce, díky čemuž se Japoncům podařilo proniknout do prostor letiště a pobít větší počet pilotů a letištního personálu, kteréžto ztráty nebylo lehké nahradit.\n\nI po oficiálním ukončení bitvy zde zůstávali japonští vojáci, poslední dva (kulometčíci Macudo Linsoki a Jamakage Kufuku) se vzdali v lednu 1949.\n\nPrávě na hoře Suribači pořídil 23. února 1945 Joe Rosenthal jednu z nejslavnějších fotografií celé války.\n\nDůsledkem bitvy bylo, že ostrov zůstal okupován Spojenými státy až do roku 1968.\n\n\n\n"}
{"id": "278835", "url": "https://cs.wikipedia.org/wiki?curid=278835", "title": "Gymnázium Varnsdorf", "text": "Gymnázium Varnsdorf\n\nGymnázium Varnsdorf je katolické gymnázium poskytující osmileté všeobecné gymnaziální vzdělání. Škola klade obzvláštní důraz především na výuku v oblasti jazyků, informační a výpočetní techniky a estetické výchovy a na výchovu v křesťanském duchu. Škola nemá vlastní internát ani jídelnu, na obědy žáci dochází do jídelny patřící ZŠ Náměstí.\n\nGymnázium bylo založeno jako Biskupské gymnázium Varnsdorf v roce 1995 z rozhodnutí litoměřického biskupa Koukla a výuku zahájilo v září 1996. V roce 2006 byla škola přejmenována na Gymnázium Varnsdorf.\n"}
{"id": "278844", "url": "https://cs.wikipedia.org/wiki?curid=278844", "title": "Hóšó", "text": "Hóšó\n\nHóšó (: 鳳翔 ~ \"letící Fénix\") byla první letadlová loď japonského císařského námořnictva a také první letadlová loď na světě, od počátku stavěná pro tento účel, která vstoupila do služby. V japonském námořnictvu měla jednoho předchůdce, nosič hydroplánů \"Wakamija\", který dostal před dokončením \"Hóšó\" na příď vzletovou palubu, k testům leteckých postupů.\n\nKonstrukce trupu \"Hóšó\" byla založena na křižníkovém designu, ale přesto šlo o novou konstrukci. Loď byla od počátku konstruována jako letadlová. Stavba lodi probíhala v loděnici Asano v Jokohamě. Kýl byl založen 16. prosince 1919, loď byla spuštěna na vodu 13. listopadu 1921 a dokončena 27. prosince 1922. Předběhla tak o 13 měsíců britskou letadlovou loď HMS \"Hermes\", která byla objednána dříve a rovněž konstruována od počátku jako letadlová, ale jejíž stavba se protáhla.\n\nZpočátku měla \"Hóšó\" sloužit ke kombinovanému provozu palubních letadel i hydroplánů, ale během konstrukce byla její koncepce změněna na klasickou letadlovou loď. Konstrukce lodi byla založena na trupu křižníku. Po dokončení měla \"Hóšó\" jednu vzletovou a přistávací palubu, jejíž přední část se svažovala dolů. Na pravoboku byl umístěn ostrov se stožárem, před ostrovem byl jeřáb a za ostrovem byly tři komíny, které bylo možné během leteckých operací sklopit pod úroveň paluby. Během přestavby v roce 1923 bylo odstraněno zešikmení přední části paluby, odstraněn ostrov i jeřáb a stožár se dal sklopit. Loď tak získala hladkopalubové uspořádání s velitelským můstkem pod palubou, které bylo v japonském námořnictvu velice oblíbené, protože operujícím letounům nehrozila kolize s nástavbami.\n\nV letech 1932 až 1933 se na \"Hóšó\" testovalo nové světelné zařízení \"čakkan šidótó\" pro navedení letounů na přistání. Po úspěšných zkouškách bylo následně instalováno i na ostatní letadlové lodě císařského námořnictva. Během přestavby v roce 1934 byly komíny definitivně fixovány ve sklopené poloze.\n\nProtože \"Hóšó\" byla první loď svého druhu v japonském námořnictvu, během dvacátých let sloužila především pro vyvinutí metodiky leteckého provozu a taktiky leteckých operací, v čemž navázala na upravený nosič hydroplánů \"Wakamija\".\n\nV létě 1928 se \"Hóšó\" zúčastnila námořního cvičení u Amami Óšima, během kterého se testovala použitelnost koordinovaného útoku hladinových jednotek torpédy s leteckým torpédovým útokem. Tři vyslané torpédonosné letouny vyčkaly začátku torpédového útoku křižníků a poté zaútočily na formaci bitevních lodí z opačné strany, než křižníky. Ze tří torpéd dvě zasáhla bitevní loď \"Mucu\".\n\n\"Hóšó\" se účastnila šanghajského incidentu, když například 28. ledna 1932 její letouny bombardovaly Šanghaj. Dne 5. února se pět letadel z \"Hóšó\" utkalo s devíti čínskými stíhači a 19. února se opět letci z \"Hóšó\" dostaly do vzdušného souboje. Mezi 23. a 26. únorem zaútočily letouny z \"Hóšó\" a \"Kaga\" na japonská letiště u Su-čou a Chang-čou. Při návratu z útoku na letiště u Chang-čou bylo devět bombardérů a šest stíhaček Nakadžima A1N2 z \"Hóšó\" napadeno pěti čínskými stíhači, přičemž Japonci sestřelili tři z nich.\n\nDne 26. září 1935 byla \"Hóšó\" poškozena během incidentu 4. \"kantai\" východně od severního Honšú. Od roku 1937 se účastnila druhé čínsko-japonské války. Od srpna do prosince 1937 letouny z \"Hóšó\" podporovaly operace japonské armády v Číně. V té době byla \"Hóšó\" společně s letadlovou lodí \"Rjúdžó\" součástí \"Dai-iči kókú sentai\" ( ~ 1. divize letadlových lodí). V té době se její letecký park skládal z devíti stíhaček Nakadžima A2N a šesti útočných letounů Jokosuka B3Y1.\n\nV době vypuknutí druhé světové války v Pacifiku už byla konstrukce \"Hóšó\" překonána novějšími nosiči. Loď byla příliš malá a pomalá pro provoz moderních letounů a sloužila hlavně pro výcvik nových pilotů. \"Hóšó\" se ještě účastnila operací během bitvy u Midway, ale už ne v hlavním útočném svazu, ale v podpůrné roli jako letadlová loď dálkového krytí hlavních sil admirála Jamamota. V té době stále ještě nesla dvouplošné torpédové bombardéry s pevným podvozkem Jokosuka B4Y1. Byl to právě bombardér B4Y1 z lodi \"Hóšó\", který ráno 5. června 1942 vyfotil hořící letadlovou loď \"Hirjú\".\n\nOd roku 1943 byla loď stažena z bojových operací a sloužila ve Vnitřním moři k výcviku. Byla prodloužena letová paluba, aby umožnila bezpečný start a přistání i těžším modernějším letounům. Dne 19. března 1945 byla v Kure lehce poškozena náletem palubních letadel z TF 58 viceadmirála Mitschera, přičemž bylo zabito šest mužů posádky.\n\n\"Hóšó\" byla jedna z pouhých čtyř japonských letadlových lodí, které přežily druhou světovou válku. Po skončení války byla přestavěna na transportní loď, což mimo jiné spočívalo ve zkrácení letové paluby a sloužila až do června 1946 k repatriaci japonských vojáků zpět do Japonska. Poté byla vyřazena a v roce 1947 sešrotována.\n\n\n"}
{"id": "278845", "url": "https://cs.wikipedia.org/wiki?curid=278845", "title": "Beseď", "text": "Beseď\n\nBeseď ( , ) je řeka ve Smolenské a Brjanské oblasti v Rusku a v Mohylevské a Homelské oblasti v Bělorusku. Je 261 km dlouhá. Povodí má rozlohu 5600 km².\n\nPramení na jihu Smolenské oblasti. Ústí zleva do řeky Sož (povodí Dněpru) ve vzdálenosti 30 km nad městem Homel.\n\nPrůměrný průtok vody v ústí činí 27,8 m³/s.\n\nVodní doprava je možná od obce Krasnaja Gora, která se nachází 98 km od ústí..\n"}
{"id": "278847", "url": "https://cs.wikipedia.org/wiki?curid=278847", "title": "Marek Šindelka", "text": "Marek Šindelka\n\nMarek Šindelka (* 1984, Polička) je český spisovatel, držitel Ceny Jiřího Ortena a dvou cen Magnesia Litera za prózu.\n\nStudoval kulturologii na Filozofické fakultě UK v Praze a scenáristiku na pražské FAMU, kde navázal doktorským studiem.\n\nZa básnickou prvotinu \"Strychnin a jiné básně\" (Paseka, 2005), kterou napsal jako dvacetiletý, mu byla udělena Cena Jiřího Ortena. V roce 2008 mu v nakladatelství Pistorius & Olšanská vyšel román s názvem \"Chyba\" o překupníkovi, který si do těla zasadí vzácnou rostlinu, aby ji mohl propašovat kupci. Následovala kniha povídek \"Zůstaňte s námi\", vydaná v roce 2011, a po ní další povídková sbírka \"Mapa Anny\" v roce 2014.\n\nZa povídkovou knihu \"Zůstaňte s námi\" obdržel cenu Magnesia Litera 2012 v kategorii prózy a v téže kategorii bodoval o čtyři roky později také s knihou \"Únava materiálu\", inspirovanou osudy běženců.\n\nPublikoval i v časopisech \"Souvislosti\", \"A2\" a \"Host\".\n\n\nDvě povídky, které se později staly součástí sbírky \"Mapa Anny\", vyšly napřed časopisecky. V literární příloze \"Respektu\" 17. prosince 2012 vyšla povídka \"Představení začíná\", v \"Lidových novinách\" 10. srpna 2013 vyšla povídka \"Kopie\".\n\n"}
{"id": "278848", "url": "https://cs.wikipedia.org/wiki?curid=278848", "title": "Jaroslav Černý (fotbalista)", "text": "Jaroslav Černý (fotbalista)\n\nJaroslav Černý (* 26. června 1979, Horní Benešov, Československo) je bývalý český fotbalový záložník. Mimo Česko působil na klubové úrovni v Turecku, Německu, Rakousku a na Slovensku. Na kontě má dva starty za reprezentační A-tým České republiky.\n\nSe seniorským fotbalem začínal v týmu Třince, kde začal svoji kariéru a odkud přestoupil do Opavy a hned po roce se stěhoval do Olomouce. Tam vydržel dvě sezony, kde ale druhou z nich příliš nehrál a odešel tedy do Brna. Zde byl oporou týmu a až na poslední sezonu nastupoval pravidelně. V roce 2007 si ho vyhlédlo vedení týmu Českých Budějovic a Černý odešel právě do tohoto klubu. V létě toho roku se o něj začala zajímat Slavia, ale získat ho se jí podařilo až v zimě roku 2008. V sezoně 2007/08 získal se Slavií mistrovský titul a tu samou radost si mohl zopakovat i následující sezonu.\n\nDisciplinární komise potrestala J. Černého pokutou 10 000 Kč za nafilmování faulu v utkání 25. července 2009 v zápase SK Slavia Praha – FK Mladá Boleslav. Jeho spoluhráč Marek Jarolím vyrovnal z nařízeného přímého kopu na konečných 1:1.\n\nNa sklonku roku 2010 nastávají ve Slavii problémy s penězi, v té době také končí smlouva J. Černému. Slavia se vydává cestou šetření a nabízí tvořivému záložníkovi novou, ale nižší smlouvu, tu J. Černý odmítá a míří do tureckého týmu MKE Ankaragücü. Zde nedostává příliš prostoru a odchází do slovenského klubu FK Senica. V týmu po půl roce prodloužuje smlouvu o rok. S mužstvem je ale dohodnutý, že v případě zajímavé nabídky klub opustí. O hráče se začaly zajímat v zimním přestupovém období sezony 2012/13 České Budějovice, kam odešel na půlroční hostování. Nastoupil ale jen v 5 zápasech a v polovině dubna 2013 byl přeřazen na farmu do SK Strakonice 1908. Po konci smlouvy konci smlouvy v Senici, v létě 2013, zamířil do německého SV Bad Füssing, odkud v lednu 2014 přestoupil do rakouského klubu z nižší soutěže ATSV Schärding. Zde pobyl rok.\n\nV současnosti působí v pražském klubu SK Dolní Chabry hrajícím 1.A třídu.\n\nV létě roku 2009 byl nominován do reprezentace trenérem Strakou na domácí přátelský zápas v Jablonci nad Nisou s Maltou. Ten se uskutečnil 5. června 2009 a Černý odehrál první poločas, utkání skončilo hubenou výhrou domácího celku 1:0.\n\nNominován byl také později trenérem Bílkem na přátelské turné v USA, kde nastoupil v 63. minutě do zápasu s Tureckem (22. května 2010, výhra Turecka 2:1).\n\n"}
{"id": "278851", "url": "https://cs.wikipedia.org/wiki?curid=278851", "title": "Seznam lékařských odborností", "text": "Seznam lékařských odborností\n\nToto je úplný seznam odborností podle číselníku VZP. Přehled lékařských atestací naleznete v článku lékařské atestace v České republice.\n\n\n\n\n\n\n\n\n\n"}
{"id": "278853", "url": "https://cs.wikipedia.org/wiki?curid=278853", "title": "Seznam německy píšících spisovatelů", "text": "Seznam německy píšících spisovatelů\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "278856", "url": "https://cs.wikipedia.org/wiki?curid=278856", "title": "Stratég", "text": "Stratég\n\nStratég (starořecky: \"στρατηγός, stratégos\" (novořecky: \"stratigós\"), mn. č. starořec.: \"στρατηγοί, stratégoi\" (novořec.: \"stratijí\")) byl ve starověkém Řecku titul velitele armády. V helénistických státech a v Byzanci tak byl titulován i vojenský místodržící. V soudobém řeckém vojsku se jedná o označení nejvyšší generálské hodnosti pozemního vojska. V češtině znamená tolik co vojevůdce.\n\nSlovo \"stratég\" pochází ze starořeckého slova \"στρατηγός\", složeniny ze starořeckých slov \"στρατος, stratos \" - ležení, vojsko a \"αγώ, agó\" — vedu.\n\nVelký význam získal tento úřad v Athénách 5. století př. n. l., kde měl stratég kromě vojenské moci i moc politickou. Od roku 510 př. n. l. bylo každoročně shromážděním lidu - ekklésií voleno 10 stratégů - po jednom z každé fýly. Každý z nich velel oddílu hoplítů složených z příslušníků své fýly. Každá osoba mohla být volena opakovaně bez omezení. Ve velení v poli se střídali.\n\nStratégům byl zprvu nadřízen vojensko-náboženský úřad polémarcha, kterým byl jeden z archontů. Protože od roku 487 př. n. l. byli všichni archonté vybíráni losem, což nemohlo zajistit vybrání kvalitního velitele, tak veškerá vojenská moc přešla od polémarcha na stratégy. \n\nPotom, co se stratégové stali vrchními veliteli, nahradili je v roli velitelů oddílů taxiarchové. Zákon o tom, že každý ze stratégů reprezentuje jednu fýlu, byl nakonec pozměněn tak, že z jedné fýly mohli být zvoleni dva na úkor fýly jiné. \n\nNa začátku každého tažení se též rozhodovalo o tom, kterému ze stratégů bude svěřeno vrchní velení. Takový stratég se nazýval \"στρατηγός αυτοκράτωρ, stratégos autokrátor\". Ač musel na konci úkolu, nebo tažení, pro které byl zvolen, skládat účty ze své činnosti, požíval během funkčního období a v rámci obvodu svého působení obrovské autority s téměř neomezenou mocí. \n\nStratégové potom postupně koncentrovali ve svých rukou téměř veškerou výkonnou moc, jako v případě Themistokla, Kimóna a Perikla, který zastával tuto funkci prakticky nepřetržitě od roku 443 př. n. l. do své smrti v roce 429. Stratégy byli též Kleón, Alkibiadés a Nikiás. \n\nKe konci klasické doby byly každému ze stratégů vyhrazovány obvody působení, například nad hoplíty, nad pobřežím u Eleusíny, nad Munichií a loděnicemi atd. S poklesem politické a vojenské moci Athén poklesl i význam athénských stratégů.\n\nVe starověké Spartě byli stratégové voleni jen pro čas války a mohli zastupoval krále v roli hlavního velitele. Úřad existoval i v jiných řeckých obcích. Stratégem byl titulován například Dionýsios Starší, tyran v Syrakúsách. Titul stratéga náležel i náčelníkovi Aitólského spolku. Mohl jím být zvolen kterýkoli z občanů opakovaně, nikoli však následující rok po skončení funkčního období. Též ve svých rukou drželi moc vojenskou i politickou, protože byli vůdci v poli a zároveň řídili správu a svolávali sněm. Také v čele Achajského spolku stáli nejprve dva stratégové, později od roku 255 př. n. l. jeden. Byli voleni podle podobných zásad jako v Aitólském spolku. I zde jim náležela jak funkce vojenská, tak i správní.\n\nV helénistických říších diadochů užívali tento titul místodržící územních celků. \n\nVe řeckém ptolemaiovském Egyptě ztratili tito stratégové zcela svoji vojenskou funkci a stali se pouze představiteli krajů se správními funkcemi (\"nómos\" - kraj, odtud \"stratégos tú nómú\"). Toto uspořádání v Egyptě přetrvalo i během římské nadvlády, dokud tito krajští stratégové nebyli ve 4. století nahrazení exaktory (\"exactores\"), když byli předtím nuceni odevzdat značnou část svých kompetencí jiným institucím. Kromě těchto stratégů existoval ve městě Alexandrii úřad městského stratéga, který zastával funkci policejního charakteru.\n\nTitul stratéga byl součástí titulatury římských císařů v zemích s převahou řeckého jazyka.\n\nV Byzantské říši užívání titulu navázalo na svoji původní vojenskou funkci. V souvislosti s nutností zvýšené ochrany impéria postupně od 7. století splývala administrativní a vojenská správa území, až došlo k novému rozdělení na celky nazvané thémy. Stratégové byli zprvu místními veliteli vojska a postupně přibírali i administrativní funkce a zastávali i funkci soudce. Byli jmenováni přímo císařem.\n\nV moderní řecké armádě náleží titul stratéga (\"Στρατηγός, Stratigós\") nejvyššímu generálovi v pozemní armádě. Tato hodnost odpovídá hodnosti generála a stupni OF-9 v systému NATO. V letectvu této hodnosti odpovídá \"Πτέραρχος - Ptérarchos\" a v námořnictvu \"Ναύαρχος, Návarchos\". Od slova \"stratigós\" jsou odvozeny i další generálské hodnosti v řecké armádě mimo jedné - \"Αντιστράτηγος, Andistrátigos\" - generálporučík a \"Υποστράτηγος, Ipostrátigos\" - generálmajor. Hodnosti brigádního generála naproti tomu odpovídá hodnost \"Ταξίαρχος, Taxíarchos\".\n\n\n"}
{"id": "278876", "url": "https://cs.wikipedia.org/wiki?curid=278876", "title": "Ultrafán", "text": "Ultrafán\n\nUltrafán je čirá fólie podobná silnějšímu celofánu, která se používá ve filmové technice jako podklad pro kreslení titulků a v kresleném filmu na zhotovení kreseb jednotlivých pohybových fází animace.\n\nUltrafán byl objeven v 10. letech 20. století a umožnil posunout animační techniky tak, že už nebylo třeba překreslovat celou scénu i s postavami. Ultrafán umožnil překreslovat pouze aktuálně se měnící část.\n\nTechnologií ultrafánu byly vytvořeny nejslavnější filmy 30. a 50. let 20. století a technika se užívala až do 90. let. Mezi produkty této techniky patřil králík Bugs, kačer Duffy, kuře Tweety, Petty Boop, Pepek námořník, Mickey Mouse, Pluto, Goofy, Sněhurka a sedm trpaslíků a další.\n"}
{"id": "278877", "url": "https://cs.wikipedia.org/wiki?curid=278877", "title": "Demänovská dolina", "text": "Demänovská dolina\n\nDemänovská dolina je údolí ležící jižně od Liptovského Mikuláše v severní části pohoří Nízké Tatry na Slovensku. Jeho délka činí 15 km a je součástí Národního parku Nízké Tatry.\n\nNa konci se údolí rozděluje na dvě ledovcová údolí: Repiskou a Širokou, které obepínají ve svém středu boční hřeben Ostredku. V závěru údolí se nachází Vrbické pleso. V údolí se nachází propojený komplex Demänovských jeskyní, které vznikly krasovatěním triasových vápenců. Mezi nejvýznamnější jeskyně patří Okno, Demänovská jeskyně míru, Demänovská ledová jeskyně, Demänovská jeskyně svobody, ledová Dračí jeskyně, Beníková jeskyně a Dveře, ale i další.\n\nDemänovská dolina je národní přírodní rezervace v oblasti Národního parku Nízké Tatry. Nachází se v katastrálním území obce Demänovská Dolina v okrese Liptovský Mikuláš v Žilinském kraji. Území bylo vyhlášeno v roce 1973 na rozloze 836,88 ha. Ochranné pásmo nebylo stanoveno.\n\n"}
{"id": "278880", "url": "https://cs.wikipedia.org/wiki?curid=278880", "title": "Grafický design", "text": "Grafický design\n\nGrafický design je kategorie užitého umění. Grafický design je proces vizuální komunikace a řeší vizuální problémy pomocí jedné nebo více typografií, ilustrací a fotografií. Výtvarné návrhy grafického designu jsou vytvářeny na objednávku za určitým účelem a jsou určeny k průmyslovému zpracování. Grafičtí designéři vytvářejí a kombinují symboly, obrazy a text a vytvářejí vizuální reprezentace nápadů a zpráv. Používají typografické, vizuální umění a techniky rozvržení stránky pro vytváření vizuálních kompozic. \n\nTiskem, realizováním trojrozměrných poutačů či nápisů, umístěním na dopravních prostředcích, billboardech, použitím na internetu, v televizi, filmu a dalších. Všechny disciplíny grafického designu – logo, logotyp, inzeráty, plakáty, letáky, typografie knih či časopisů, web design a nesčetně dalších jsou určeny k vizuální komunikaci.\n\nLidé v grafickém designu si říkají: designéři, grafici, reklamní grafici, kreativní grafici, DTP operátoři, infografici, 3D grafici, sazeči, zlomaři, layouteři apod.\n\n\n"}
{"id": "278885", "url": "https://cs.wikipedia.org/wiki?curid=278885", "title": "Česká společnost entomologická", "text": "Česká společnost entomologická\n\nČeská společnost entomologická byla založena dvaceti českými entomology 17. ledna 1904 v Praze. Jejím prvním předsedou byl profesor karlínského gymnázia František Klapálek (1863–1919).\n\nČeská společnost entomologická (dříve Československá společnost entomologická) sdružuje profesionální i amatérské zájemce o studium hmyzu. Mnozí badatelé, ať už profesionálové nebo amatéři, patřili mezi světově uznávané specialisty ve svém oboru.\n\nJako předsedové se ve vedení vystřídali František Klapálek, Emanuel Lokay, Antonín Wimmer, František Štěrba, Oldřich Šustera, Jan Obenberger, Vladimír Balthasar, Leopold Heyrovský, Antonín Pfeffer, Karel Hůrka, Ivan Hrdý, Svatopluk Bílý, Josef Jelínek a David Král.\n\n"}
{"id": "278891", "url": "https://cs.wikipedia.org/wiki?curid=278891", "title": "Jokosuka B4Y", "text": "Jokosuka B4Y\n\nJokosuka B4Y1 byl japonský třímístný jednomotorový palubní bombardovací letoun dvouplošné koncepce. Letoun sloužil v letech 1936–1943 v japonském císařském námořnictvu. Ve službě nahradil bombardér Micubiši B2M. V době svého vyřazení to byl poslední palubní dvouplošník, který japonské námořnictvo provozovalo. Spojenci letounu přidělili označení Jean, zatímco japonské námořnictvo letoun označilo Námořní palubní útočný letoun typ 96 (: 九六式艦上攻撃機, \"Kjúroku šiki kandžó kógekiki\").\n\nV roce 1932 japonské námořnictvo vydalo specifikace \"7-Ši\" na stavbu nového palubního bombardéru. Do soutěže se přihlásily továrny Aiči, Micubiši a Nakadžima, které postavily po jednom prototypu. Žádný z nich ale nebyl přijat a v roce 1934 byla vyhlášena nová soutěž (podle specifikací 9-Ši) na výkonnější letoun, který už by nahradil zastaralý bombardér Jokosuka B3Y1. Osloveny byly firmy Micubiši, Nakadžima a Jokosuka. Jako nejlepší byl vyhodnocen prototyp B4Y1 firmy Jokosuka, který navrhl konstruktér \"Sanae Kawasaki\". Nový letoun poprvé vzlétl na konci roku 1935 s kapalinou chlazeným vidlicovým motorem Hiro vz. 91 o výkonu 448 kW. Druhý a třetí prototyp z roku 1936 již měly zabudované hvězdicové devítiválce Nakajima Hikari 2 o 627 kW chlazené vzduchem. Typ byl považován za dočasné řešení, protože námořnictvo požadovalo torpédový bombardér s daleko vyššími výkony, srovnatelnými s jednoplošnou stíhačkou Micubiši A5M. Letoun byl klasicky uspořádaný dvouplošník s pevným podvozkem a celokovovou konstrukcí místy potaženou plátnem. Měl stejná křídla jako typ Kawaniši E7K. Posádka byla třímístná. Pilot seděl vpředu v otevřené kabině, zatímco navigátor a střelec seděli za ním v kryté kabině.\n\nPřestože byl B4Y1 především palubní bombardér, byl používán i z pozemních základen 13. a 15. kókútai. Ze svých palub ho provozovaly letadlové lodě \"Akagi\", \"Hóšó\", \"Kaga\", \"Rjúdžó\", \"Sórjú\" a \"Unjó\" a pozemní jednotky 13. a 15. kókútai. V roce 1940 byl typ u prvoliniových jednotek nahrazen jednoplošným letounem Nakadžima B5N (\"Kate\"). Od té doby až do roku 1943 letoun létal už jen z palub menších lodí \"Hóšó\" a \"Unjó\".\n\nB4Y1 byl nasazen v čínsko-japonské válce a na počátku druhé světové války. V bitvě u Midway létalo 8 letounů B4Y1 z letadlové lodi \"Hóšó\". Jeden z nich 5. června pořídil známý snímek hořící letadlové lodě \"Hirjú\".\n\nVzhledem k tomu, že firma Jokosuka neměla vlastní výrobní závody, podělily se o sériovou výrobu B4Y konkurenční dodavatelé. Micubiši Džúkógjó vyrobila 135 kusů, Nakadžima Hikóki 37 kusů a Daidžúiči Kaigun Kókúšó (11. námořní arzenál) v Hiro 28 kusů.\n\n\n\n\n\n"}
{"id": "278905", "url": "https://cs.wikipedia.org/wiki?curid=278905", "title": "Saintgermainská smlouva", "text": "Saintgermainská smlouva\n\nSaintgermainská smlouva byla jednou z mírových smluv podepsaných po skončení první světové války. Jejím cílem bylo formálně ukončit válečný stav a právně zakotvit rozpuštění rakouské části dřívějšího Rakousko-Uherska a stanovit podmínky vzniku nového rakouského státu. Smlouvu podepsalo 10. září 1919 v zámku v Saint-Germain-en-Laye poblíž Paříže Rakousko a 27 spojenců a zástupců přidružených stran.\n\nV květnu roku 1919 přicestovala do St. Germain-en-Laye delegace rakouských vyjednavačů, přímá účast na rozhovorech jí však byla odepřena; na vyjednávání se mohla podílet pouze prostřednictvím písemně podávaných návrhů. Veškerá vina za rozpoutání válečného konfliktu byla uvalena na Rakousko-Uhersko a Německé císařství.\n\n21. října 1918 se sešlo 208 německy mluvících delegátů rakousko-uherské říšské rady a prohlásilo se za Provizorní národní shromáždění Německého Rakouska. 30. října byl zvolen Karl Renner za kancléře Německého Rakouska. O den později byla vyhlášená Maďarská demokratická republika, čímž se de facto rozpadlo Rakousko-Uhersko. 11. listopadu 1918 císař Karel I. podal abdikaci a ještě téhož dne opustil svou rezidenci v Schönbrunnském zámku ve Vídni.\n\nDen poté bylo Německé Rakousko prohlášeno za demokratickou republiku a mělo se stát součástí Německé říše. Mezitím, na území Předlitavska bylo vyhlášeno několik nástupnických států, tedy Československo, Polsko a Jugoslávie. Ve stejné době došlo i k italské okupaci Jižního Tyrolska a Trentina.\n\nPrvní rakouské volby byly pořádány 16. února 1919 a vyhrál je opět Karl Renner. Volby potvrdily i platnost Habsburského zákona. V květnu 1919 Karl Renner přicestoval i se svou vyjednávací delegací do Saint-Germain, kde však zjistil, že nejsou připuštěni k vyjednávání, ale jen k vlastnímu podpisu mírové smlouvy, ke kterému došlo 10. září.\n\nSmlouva ze St. Germain obsahuje celkem 381 článků. K nejdůležitějším z nich patří tyto body:\n\nPo oddělení těchto území zbyla z bývalého Rakousko-Uherska část čítající přibližně 6,5 milionů obyvatel. Na Maďarsko byla, stejně jako na Rakousko, uvalena povinnost platit reparace. Obdobou smlouvy ze St. Germain byla Versailleská smlouva.\n\nSmlouva ze St. Germain vstoupila v platnost formálně 16. července 1920 a právně tak potvrdila zánik Rakousko-Uherska.\n\n\n"}
{"id": "278911", "url": "https://cs.wikipedia.org/wiki?curid=278911", "title": "Polonismus", "text": "Polonismus\n\nPolonismus – jazykový prostředek přejatý do jiného jazyka z polštiny nebo podle polštiny v něm vytvořený, v češtině např. slova bryčka, mazurka, hulán, tklivý, bazanovec aj.\n\n"}
{"id": "278915", "url": "https://cs.wikipedia.org/wiki?curid=278915", "title": "Arnaut de Mareuil", "text": "Arnaut de Mareuil\n\nArnaut de Mareuil, Maruelh, Marhol, či Maroill (žil někdy ve 12. století) byl trubadúr, který skládal lyrickou poezii v okcitánském jazyce. Dvacet pět až dvacet devět jeho písní, všechny cansony (šest z nich včetně hudby) se zachovaly do současnosti.\n\nJeho jméno naznačovalo, že Arnaut pocházel z Mareuil-sur-Belle (Dordogne) v kraji Périgord. Sám o sobě říkal, že byl učencem z chudé rodiny, který se nakoneč stal žongléřem. Usadil se nejprve u šlechtického dvora v Toulouse a poté v Béziers. Arnaut se patrně zamiloval do hraběnky Azalais, dcery Raimonda V. z Toulouse, která byla vdaná za Rogera II. Trencavela, neboť Arnautovy přeživší básně mohou být chápány jako výrazy jeho lásky. Alfonso II. Aragonský, který byl Arnautovým sokem o přízeň Azalais, podle jedné z básní ji král žárlivě přesvědčoval, aby ukončila své přátelství s Arnautem. Trubadúr tedy odjel do Montpellier, kde našel patrona v hraběti Vilémovi.\n\nArnaut de Mareuil nebyl tak slavný umělec, jako jeho současník Arnaut Daniel. Jeho básně jsou psány v elegantnější, prostější formě a jemném citu.\n\n\n"}
{"id": "278918", "url": "https://cs.wikipedia.org/wiki?curid=278918", "title": "Voduška puku", "text": "Voduška puku\n\nVoduška puku (\"Kobus vardonii\") je antilopa obývající vlhké stepi západní až východní Afriky, zvláště na jižním území Demokratické republiky Kongo a Zambie. Podle některých zoologů lze spekulovat o možnosti, že jde o poddruh vodušky kob (\"Kobus kob\").\n\nVýška v kohoutku této antilopy se pohybuje kolem 80 cm, délka těla mezi 1,3-1,8 m a hmotnost mezi 70 až 80 kg. Svým zlatožlutým zbarvením se velice podobá vodušce kob a vodušce červené (\"Kobus leche\"), od kterých se liší delší srstí a zlatožlutě zbarvenými končetinami. Ocas je více nažloutlý a měří 18-30 cm. Břicho a spodní strana krku je zbarvena špinavě bíle, stejně jako skvrny kolem očí a tlamy. Rohy, které mají pouze samci, jsou až 50 cm dlouhé a nevýrazně lyrovitě tvarované.\n\nBěhem horkých dnů zůstává ve stínu stromů a aktivní je jen ráno a v pozdním odpoledni, kdy hledá trávu, listy a kořínky. Pokud je vyrušena, vydává pískavý zvuk, který varuje další vodušky puku, ale i jiné antilopy na poměrně velkou vzdálenost. Během období sucha tvoří samice zhruba 30 členná stáda, která se v období dešťů kvůli většímu bezpečí spojují a tvoří až 60 členné skupiny. Samci žijí samotářsky a vlastní při vysokých populačních hustotách malé území, leky, při nižších hustotách obhajují teritoria. Pokud se stádo samic dostane na samcovo území, snaží se je zde samec na co nejdelší dobu zdržet.\n\nVoduška puku se může zpravidla rozmnožovat po celý rok. Nejvíce mláďat se však rodí v období dešťů, tedy mezi lednem a dubnem, kdy je dostatek potravy a vody. Samice rodí zhruba po 240 denní březosti jediné mládě, které zůstává několik prvních dnů ukryto ve vegetaci, kde je částečně chráněno před svými hlavními predátory, a kde ho chodí matka pravidelně kojit a pojídat jeho trus, který by mohl pronikavým pachem predátory přilákat. Po několika týdnech mládě tento úkryt opouští a přidává se ke skupině dalších mláďat.\n\nRozeznáváme dva poddruhy:\n\n\n"}
{"id": "278924", "url": "https://cs.wikipedia.org/wiki?curid=278924", "title": "Brekcie", "text": "Brekcie\n\nBrekcie je sedimentární hornina, která vzniká buď ledovcovým, nebo suchozemským způsobem. Její zrnitost je hrubá. Brekcie má proměnlivou barvu, která závisí na minerálním složení. Brekcie je tvořena ostrohrannými úlomky minerálů a hornin. Vzácně se uvnitř brekcií vyskytují zkameněliny.\n\nSkladba horniny je velmi kolísavá. Původ je ale vždy stejný, a to blízkost mateřských hornin při jejich uložení. Minimální je tedy transport, třídění a opracování zrn. Brekcie často vzniká při rozpadu hornin přímo na místě nebo svahovými sesuvy, zřícením útesu nebo jeskyň.\n\nBrekcie má ještě jednu podobu, a to takzvanou mrazovou suť, kdy vznik horniny je podpořen mrazovým rozpadem a pukáním hornin a sutě z ledovcových morén.\n\nZnáme ještě tektonické a vulkanické brekcie, vznikající při výbuších sopek. Specialitou jsou pak impaktní brekcie, které vznikají při dopadu meteoritů na zemský povrch (známou je např. impaktní brekcie v kráteru Gardnos v Norsku).\n"}
{"id": "278931", "url": "https://cs.wikipedia.org/wiki?curid=278931", "title": "Pico do Arieiro", "text": "Pico do Arieiro\n\nPico do Arieiro je hora na ostrově Madeira v Portugalsku. S výškou 1818 m je na ostrově třetím nejvyšším vrcholem, hned za Pico Ruivo (1861 m) a Pico das Torres (1851 m). Vrchol hory je přístupný po silnici a je celkem plochý.\n\nZa dobrého počasí je z vrcholu Pico do Arieiro vidět ostrov Porto Santo, východní výběžek ostrova Madeira zvaný Ponta de São Lourenço a ostrovy Desertas, přímo shora je výhled na část \"Údolí jeptišek\" (Curral das Freiras). Na tři světové strany je výhled na oceán, západním směrem vidíme náhorní plošinu Paul da Serra. Při cestě na Pico do Arieiro se těsně pod vrcholem objeví výhled na Funchal.\n\nNa vrcholu se nachází restaurace, prodejna suvenýrů, vyhlídka a velké parkoviště. Vychází odtud turistický chodník na vzdušnou čarou 3,5 km vzdálený vrchol Pico Ruivo (2,5 hod.). Překonávají se při tom stovky metrů výškového rozdílu převážně po schodech a kolísavým charakterem. Cesta také prochází neosvětleným tunelem a vede po okraji několik set metrů hlubokých propastí. V odpoledních hodinách zde téměř pravidelně padá hustá mlha. Přes obtížnost se na tuto cestu někdy vydává až 1000 turistů denně. Někteří se však nevracejí zpět, ale pokračují k Achada do Teixeira, kudy již vede silnice.\n\nV zimních měsících někdy na vrchol napadne sníh, který se neudrží dlouho. Pro obyvatele ostrova se jedná o atrakci, která je důvodem k výletům na Pico do Arieiro.\n"}
{"id": "278933", "url": "https://cs.wikipedia.org/wiki?curid=278933", "title": "Centrální dogma molekulární biologie", "text": "Centrální dogma molekulární biologie\n\nCentrální dogma molekulární biologie popisuje cestu přenosu informace mezi biopolymery. V principu dovoluje přepis mezi nukleovými kyselinami a překlad z RNA do proteinů. To má za důsledek nemožnost toku informací z bílkovin do nukleových kyselin, a tedy zanášení změn v organismu zpět do genetické informace – tím je mj. popřen základní předpoklad teorie lamarckismu (dle níž se získané vlastnosti a dovednosti dědí).\n\nMezi tři hlavní zástupce biopolymerů, které nesou informace, patří DNA, RNA a bílkoviny. Mezi nimi existuje hypoteticky devět cest (3×3). Tři obvyklé (u všech buněk), tři speciální (jen ve zvláštních případech) a tři zatím neobjevené (pravděpodobně neexistují). Obvyklá cesta je replikace DNA, transkripce do RNA a translace z RNA do proteinů.\n\nSamotný pojem „centrální dogma“ zavedl laureát Nobelovy ceny Francis Crick, avšak šlo o chybné pochopení toho, co slovo \"dogma\"\" \"znamená. Domníval se, že slovo \"dogma\" znamená něco zjevného, a nikoliv něco, co nelze zpochybnit.\n\nV živých organismech jsou informace zapsány v polymerech – složitých látkách vytvořených z opakujících se jednoduchých složek (monomerů). DNA, RNA i proteiny jsou lineární polymery, proto pořadí, ve kterém jsou monomery uspořádány, nese zpracovatelnou informaci.\nPři přenosu z jedné informační úrovně do jiné je použito původní vlákno jako vzor pro výstavbu nového.\n\n\n\n\n"}
{"id": "278938", "url": "https://cs.wikipedia.org/wiki?curid=278938", "title": "Osťor (přítok Sože)", "text": "Osťor (přítok Sože)\n\nOsťor ( , ) je řeka ve Smolenské oblasti v Rusku a v Mohylevské oblasti v Bělorusku. Je 274 km dlouhá. Povodí má rozlohu 3 490 km².\n\nPramení ve Smolenské vysočině. Ústí zleva do řeky Sož (povodí Dněpru).\n\n\nZdrojem vody jsou především sněhové srážky. Průměrný průtok vody ve vzdálenosti 36 km od ústí činí 20,8 m³/s. Zamrzá v listopadu až na začátku ledna a rozmrzá na konci března až v dubnu.\n\nNa řece leží město Roslavl.\n"}
{"id": "278940", "url": "https://cs.wikipedia.org/wiki?curid=278940", "title": "Droba", "text": "Droba\n\nDroba je sedimentární hornina, přesněji druh slabě vytříděného pískovce s obsahem základní hmoty vyšším než 15 %. Základní hmotu drob, která je obvykle druhotná, tvoří většinou jílové minerály a silt. Písková zrna představuje směs živců, křemene, slíd a úlomků hornin (tzv. litických úlomků). Vzniká především v mořském prostředí. Barva horniny je nejčastěji šedá a velikost zrn je různá, od jemné po hrubou.\n\nSlovo \"droba\" je odvozeno od drobných úlomků, které tvoří horninu. Německý termín \"grauwacke\" použil poprvé G. S. O. Lazius v roce 1789 podle starého hornického výrazu z pohoří Harz.\n\nDroby jsou považovány za texturně nezralé horniny. Jsou nevytříděné, běžná jsou slabě opracovaná zrna a obsahují často i oblázky (nad 2 mm v průměru). Písčitá zrna většinou tvoří živce (plagioklasy i ortoklasy), křemen, muskovit a litické (horninové) úlomky. Horninové úlomky nejčastěji představují rohovce, krystalické břidlice nebo fragmenty metamorfovaných či vyvřelých hornin. Základní hmota, která tvoří 15–75 % horniny tvoří jílové minerály nebo křemitá, zřídka i vápnitá či železitá hmota. Akcesorie často tvoří pyrit, granáty, biotit, chlority, turmalíny, epidot, apatit nebo augit. Hornina má šedou, hnědou, černou až žlutavou barvu.\n\nPokud některý z minerálů tvoří 5 až 10 % všech písčitých zrn, může být jeho název použit jako přídavné jméno před slovem droba (např. muskovitická droba, muskoviticko-křemitá droba atď.).\n\nDroby nejčastěji vznikají v mořském prostředí. Tvoří podstatnou část turbiditů, kde se střídají s jílovci a břidlicemi. Někdy asociují i s černými břidlicemi. Turbiditní proudy přinášejí z šelfu při silných bouřkách, povodních nebo zemětřeseních různorodý materiál – písek, silt, jíl ale i štěrk. Všechen tento siliciklastický materiál může tvořit droby. Droby se usazují ve vzdálenějších částech turbiditních vějířů, často v nich lze pozorovat gradační zvrstvení, ojediněle i schránky mělkovodních organismů, které turbiditní proud strhl z okraje šelfu.\n\nDroby jsou časté v oblastech vulkanických oblouků, nebo území kde zvětrávají bazické vulkanity. Časté jsou na aktivních kontinentálních okrajích (předobloukové, vnitřněobloukové i zaobloukové pánve). Zvětráváním bazických hornin vznikají horniny s převahou jílů, takovéto droby potom obsahují jen nepatrnou příměs křemene.\n\nDroby často vytvářejí omezené vrstvy s rozsahem několik km² s mocností zhruba 1 metr. Opakovaně se přitom střídají především s břidlicemi tím způsobem, že vrstva droby ostře sedá na podložní břidlici a směrem nahoru přechází do nadložní břidlice.\n\nV Čechách jsou droby známy z proterozoických sedimentů barrandienu. Na Moravě a ve Slezsku z hornin spodního karbonu tzv. kulmské facie.\n\nZnámy jsou i z alpské Grauwackenzone. Na Slovensku jsou časté v karbonských horninách gemerika, veporika a hronika. Běžné jsou též v paleogenních sedimentech flyšového pásma.\n\nRozšířeny jsou například i ve Walesu a na jihu Skotska, v Longfordském masivu v Irsku a Lake District v Anglii.\n"}
{"id": "278941", "url": "https://cs.wikipedia.org/wiki?curid=278941", "title": "Droby", "text": "Droby\n\nSlovo droby má několik významů:\n\n"}
{"id": "278943", "url": "https://cs.wikipedia.org/wiki?curid=278943", "title": "Pedro z Urgellu", "text": "Pedro z Urgellu\n\nPedro z Urgellu (\"portugalsky D. Pedro Sanches, D. Pedro de Portugal ou D. Pedro I de Urgel\", 1187, Coimbra – 2. června 1258) byl hrabě z Urgellu, syn portugalského krále Sancha I. a aragonské princezny Dulce.\n\nDruhorozený syn Pedro se po otcově smrti v březnu 1211 snažil staršímu Alfonsovi II. zamezit v nástupu na trůn. Pletichy se mu nezdařily a dokonce se obrátily proti němu. Byl donucen odejít do exilu. Živil se jako námezdný žoldák, v letech 1216–1228 bojoval ve službách Almohadů někde v Maroku.\n\nRoku 1229 se Pedro oženil s dědičkou urgellského hrabství Aurembiaix a stal se tak na dva roky hrabětem z Urgellu, protože manželka roku 1231 zemřela. Manželství bylo bezdětné. Jako člen královského aragonského dvora prokázal králi Jakubovi jisté služby a tak byl odměněn vládou nad Mallorkou. Zúčastnil se dobývání Valencie a Ibizy. Měl dva levobočky.\n\n"}
{"id": "278967", "url": "https://cs.wikipedia.org/wiki?curid=278967", "title": "Usnesení (soud)", "text": "Usnesení (soud)\n\nUsnesením rozhoduje soud tam, kde nerozhoduje rozsudkem. Tedy především v procesních záležitostech, jako je zahájení řízení, podmínky řízení, odmítnutí, změna nebo zpětvzetí návrhu účastníka řízení, přerušení i zastavení řízení, či náklady řízení. Také se jím ale schvaluje soudní smír nebo nařizuje výkon rozhodnutí. \n\nUsnesení nemusí být vždy vyhotoveno písemně, vždy však musí být účastníkům řízení vyhlášeno. V trestním řízení se však nevyhlašuje tehdy, pokud se činí mimo soudní jednání za neúčasti osob, jichž se dotýká. Pokud je písemné, musí obsahovat označení soudu a účastníků řízení, výrok, poučení o opravném prostředku, datum a místo vydání. Usnesení nemusí vždy obsahovat odůvodnění. Jestliže by se v něm vyskytly nějaké písařské chyby, mohou být vždy dalším usnesením opraveny.\n\nVykonatelnost usnesení se neváže vždy na jeho právní moc, ta může nastat ještě dříve, např. už jen doručením účastníkům řízení, případně uplynutím lhůty k plnění. Soud navíc není usnesením vázán, pokud jím jen upravuje vedení řízení.\n\n"}
{"id": "278972", "url": "https://cs.wikipedia.org/wiki?curid=278972", "title": "Vilém z Rubroeku", "text": "Vilém z Rubroeku\n\nVilém z Rubroeku též Vilém Rubruk (asi 1220 Cassel, Vlámsko – 1270/1293) byl vlámský františkán, cestovatel a spisovatel.\n\nV roce 1253 na přání francouzského krále Ludvíka IX. a papeže Inocencem IV. podnikl výpravu k mongolskému chánovi Möngkeovi do Karakorumu. Jeho úkolem bylo obrátit chána na křesťanství a získat ho na stranu evropských panovníků proti Saracénům. Vydal se do Palestiny, poté do Konstantinopole a přes Černé moře na Krym a podél Azovského moře přešel k řece Volha. Pokračoval severně od Aralského jezera do Turkestánu a přes Altaj dospěl v prosinci roku 1253 do chánova hlavního města Karakorumu, které leželo západně od dnešního Ulánbátaru, kde pobýval 6 měsíců. V roce 1254 se vydal zpět kolem Kaspického moře, Arménii a Kypr došel 15. srpna 1255 do Tripolisu.\n\nDíky této pozoruhodné výpravě vznikl jeden z nejlepších cestopisů své doby. Jedná se o pečlivý záznam nejen historický a etnografický, ale hlavně geografický. Přinesl první informace o Mandžusku, Koreji a Tibetu.\n\n\n"}
{"id": "278984", "url": "https://cs.wikipedia.org/wiki?curid=278984", "title": "Rorschachův test", "text": "Rorschachův test\n\nRorschachův test inkoustových skvrn je jedna z psychologických metod užívaných k rozboru osobnosti. Jedná se o projektivní test, využívající projekci myšlenkových pochodů a osobnostních rysů na neurčité objekty.\n\nTento test koncipoval Hermann Rorschach (8. 11. 1884 – 2. 4. 1922), švýcarský psychiatr, který svůj test poprvé představil v roce 1921. Tuto techniku vytvořil ve spolupráci s E. Bleulerem a C. G. Jungem.\n\nVe své malbě se zajímal o náhodné skvrny a praskliny na zdech už Leonardo da Vinci, který se inspiroval Sandrem Botticellim.\n\nNěmecký psycholog William Stern (autor prvních inteligenčních testů) používal při psychologické diagnostice fotografie mraků.\n\nRorschachův test obsahuje pouze deset karet. Nejedná se tedy o libovolné skvrny. Zpočátku Rorschach vytvořil mnoho inkoustových skvrn, které nechal otestovat na mnoha lidech, a z nich vybral pouhých deset takových, které v lidech vyvolávaly nejvíce reakcí a nejvíce podněcovaly jejich fantazii.\n\nTest obsahuje pět karet černobílých, dvě černo-červené na bílém pozadí a tři barevné. Všechny skvrny jsou souměrné dle vertikální osy procházející středem karty.\n\nJednotlivé podnětové tabule by se správně neměly zveřejňovat a být volně šiřitelné - z etických důvodů.\n\nPsycholog předloží pacientovi kartu s obrázkem, postupně jednu po druhé v daném pořadí. Pacient má udávat, co na obrázku vidí. Uvádění dalších informací o administraci testu by mohlo zkreslit výsledky a informace tak nejsou veřejnosti poskytovány.\n\nPříklad:\n\nKe každé kartě je vytvořena tabulka možných odpovědí, která napomáhá psychologově diagnostice, aby byla metoda objektivní. Tyto návody vznikly během testování sady karet na velkém vzorku osob. Existuje však více diagnostických metod, které nejsou vytvořeny Rorschachem. Nejčastěji užívanou metodou je systém Johna E. Exnera.\n\nExnerův systém vytvořil kódování na bázi statistiky, kdy lze každou odpověď zařadit do některé kategorie. Výsledek lze tak matematicky zpracovat.\n\nOdpůrci vidí Rorschachův test jako snahu o objektivní analýzu osobnosti z nesmyslných skvrn vyvolávajících subjektivní reakce. Je také otázkou, zdali odpověď odhalí pacientovo psychologické nitro a pochod myšlenek, protože většina z nás své myšlenky před jejich hlasitým vyřčením cenzuruje.\n\nExnerův systém kódování do kategorií může být silně zkreslen osobností psychologa, který se snaží pacientovy odpovědi zařadit do předurčených kategorií. Je tedy rozdílné, zdali skvrnu připomínající podprsenku psycholog zaznamená do kategorie „sexualita“ či „oblékání“.\n\nMnozí taktéž zpochybňují validitu testu (zdali opravdu měří to, co měřit má, tedy pacientovu osobnost).\n\nJe také napadána reliabilita testu (jeho spolehlivost, zdali u stejných osob a v různém čase naměří to samé): je zde možné zkreslení závislé na situaci, ve které testování probíhá. Jaká je osobnost psychologa, zdali sedí blízko či daleko pacienta, zdali mu kartu natáčí.\n\nTest by měl měřit osobnostní charakteristiky, mnozí psychologové ho však používají i k diagnostice duševních poruch. K tomu však není test přímo určen. Dříve byl používán i k odhalení homosexuality, tato domněnka však byla vyvrácena, Rorschachův test neměří sexuální orientaci.\n\nAby nebyla široká veřejnost ovlivněna návody, jak správně Rorschachův test použít, a tudíž se pacienti nesnažili test „obelhat“, originální karty i s popisky jsou oficiálně prodávány jen licencovaným psychologům.\n\nRorschachův test je stále jednou z nejpoužívanějších metod. Například v soudním lékařství je hned druhou nejpoužívanější metodou. Ročně je Rorschachovu testu podrobeno okolo šesti milionů osob na celém světě. Tento test je rozšířen ve všech světadílech. V roce 1998 proběhl výzkum mezi českými psychology, kde 94 ze 108 psychologů uvedlo, že tuto metodu používá, z čehož si ji 77 psychologů vysoce cení. Metoda dlouhodobě patří k nejpoužívanějším v České republice, v průzkumu z roku 2009 byla na prvním místě (29 % všech psychologů), v průzkumu z roku 2002 na čtvrtém (45 %). \n\n"}
{"id": "278987", "url": "https://cs.wikipedia.org/wiki?curid=278987", "title": "Povstání kristerů", "text": "Povstání kristerů\n\nPovstání kristerů (španělsky: cristeros, česky též válka kristerů či kristiáda; 1926-1929) je označení pro povstání části katolických obyvatel Mexika proti protikatolické politice vlády prezidenta Mexika Plutarca Elíase Callese. Povstání mělo charakter několika lokálních povstání, které během roku 1926 postupně přešly do fáze občanské války.\n\nVztahy mezi mexickým státem a římskokatolickou církví byly jedním ze základních problémů mexických dějin po roce 1820. Především v době liberální reformy 50. a 60. let 19. století sílily snahy o omezení politického a hospodářského vlivu římskokatolické církve v zemi. Tato liberální politická linie byla postavena na představě, která v podstatě odpovídala postupné odluce církve a státu, inspirovala se v evropském osvícenství a pro mexické liberály se zdála klíčovou také v souvislosti s pozemkovým majetkem a hospodářským vlivem římskokatolické církve (dále jen církev). Od počátku se jednalo o kontroverzní politickou strategii. Liberální politiky vůči církvi neměly v této době zdaleka celospolečenskou podporu a budily obavy především v konzervativním politickém táboře, který byl tradičně církvi nakloněn. Tento politický konflikt během 60. let 19. století vyvrcholil občanskou válkou, spojenou s restauračními pokusy (znovuobnovení Mexického císařství) a zahraniční intervencí do Mexika. S nástupem režimu Porfiria Díaze (1873-1911) se vztahy mexického státu a církve opět stabilizovaly. Jak shrnuje M.J. Gonzáles:\nRežim P. Díaze se během posledního desetiletí své existence potýkal s celou řadou problémů, které vyplývaly z postupné sociální změny, ke které v Mexiku docházelo, ale také z nedemokratické podstaty režimu samotného. Jednalo se především o procesy industrializace a urbanizace, které znamenaly vznik nových sociálních skupin obyvatelstva (například středních tříd a městského proletariátu). Dynamika těchto změn byla sice v řadě případů nastartována Díazovými vládami, ale na konci 19. století byla již mimo jejích kontrolu. Politická koalice o kterou se Díazův režim opíral se přitom skládala z bohatých latifundistů, armády, zahraničního kapitálu investujícího v zemi, ale také mexické katolické církve.\n\nV roce 1910 Díazův režim padl pod tlakem politické opozice vedené liberálním politikem Franciskem Maderou. Madero zastupoval především zájmy mexických středních tříd a liberálních intelektuálů. Avšak v zemi ve stejné době existovalo již poměrně silné socialistické hnutí, které si získalo podporu nejenom ve městech ale také na venkově. Katolická církev sledovala revoluční dění s úzkostí, ale také v něm viděla příležitost ke vstupu do měnící se politické sféry. V roce 1912 založila politický subjekt Národní katolickou stranu (Partido Nacional Catolico), které se ve volbách do kongresu podařilo zvítězit ve státě Zacatecas a Jalisco. Madero a jeho stoupenci reagovali anulováním volebních výsledků.. Přestože spoluzakladatelem strany byl mexický arcibiskup, strana ale později neměla podporu katolického kléru.\n\nPo provedení vojenského puče pod vedením bývalého porfiriofského generála Victoriana Huerty v únoru roku 1913, byl F. Madero zavražděn a revoluce přešla do otevřené občanské války. Huertovu protiústavní vládu přitom podporovali mimo představitelů latifundistů, zahraničního kapitálu a armády také vysocí představitelé katolického kléru \n\nProti Huertově režimu se zformovala poměrně široká koalice, která spojila svoje síly v Konstitucionální armádě pod vedením Venustiana Carranzy. Této koalice se účastnily také jednotky Emiliana Zapaty a Pancho Villy, kteří ideologicky reprezentovali nejradikálnější verzi řešení pozemkové otázky a práv indiánů na mexickém venkově, ale kteří ne zcela sdíleli proti-církevní postoje Obregóna nebo Carranzy.\n\nMexická ústava z roku 1917 se stala hlavní příčinou a platformou sporu mezi státem a církví.Po porážce V. Huerty byl v roce 1916 svolán zákonodárný kongres, jehož úkolem bylo zakotvení nových politických změn do ústavní listiny. Volby do kongresu se konaly v atmosféře doznívajících bojů a následků občanské války, takže volební účast klesla pod 30%. Kromě toho Carranzovi protivníci se voleb účastnit nesměli. Kongresu tak dominovali stoupenci V. Carranzy a politických zájmů mexických středních vrstev a inteligence (umírnění liberálové), a těch progresistů (zvaní \"jacobinos\"), kteří si katolickou církev spojovali s konzervatismem,odporem k modernizaci a s porfiriátem. Podle názoru Roberta A. Campiho mohl mít konflikt s církví také další dimenzi, kterou představovala její angažovanost v sociálních programech na venkově i ve městech v duchu encykliky \"Rerum Novarum\" papeže Lva XIII.(1891).V tomto smyslu představovala církev hlavního konkurenta, při rozhodování o tom, jakým směrem se bude mexická společnost ubírat.\nČlánek 130 mexické ústavy z roku 1917 se dotýkal některých nejdůležitějších aspektů vztahu mezi církvemi (nikoliv jen římskokatolickou církví, ale všemi \"církvemi\" v zemi). Církve a církevní představitelé podle něj neměli právo kritizovat základní zákony země, či zpochybňovat autoritu vlády. Církevní hodnostáři byli podřízeni občanským zákonům, sňatek byl prohlášen za občanský svazek a federální vláda získala exekutivní moc nad záležitostmi církví. Státní legislativa mohla také určovat počet kněží ve své jurisdikci a konečně také kněžská funkce byla omezena jen na mexické občany. Článek 27 potom omezoval vlastnická práva církví nejen nad pozemky ale i nad nemovitým majetkem včetně kostelů, jež byly vyhlášeny za vlastnictví státu. Konečně článek 3 se týkal sekularizace vzdělání, které bylo vyjmuto z vlivu církve.\n\nKatolická církev zaujala k ústavě od počátku nesouhlasné stanovisko a označila ústavu za „škodlivou“ \n\nV letech 1918-1924 nedošlo k doslovnému provádění těchto článků mexické ústavy. Álvaro Obregón, ač byl sám původně v táboře \"jacobinos\", se jako prezident Mexika v letech 1920 až 1924, rozhodl k umírněnému postupu v souvislosti s vlastním prováděním ústavy. To ale neznamenalo, že by v Mexiku nedocházelo k často i násilným projevům protikatolických nálad. V roce 1921 došlo v souvislosti s protesty katolíků k pouličním srážkám mezi socialisty a katolíky v Morelii při kterých zemřelo asi 50 lidí. Ve stejném roce v kostela Panny Marie z Guadalupe v hlavním městě Mexiku explodovala bomba ukrytá pod oltářem.\n\nV době vlády Obregónova nástupce Plutarca Elíase Callese (1924-1928) dostala otázka vztahů mezi církví a mexickým státem do další fáze. Během roku 1925 došlo hned k několika událostem, které přispěly k zostření sporu. Vláda podpořila schizmatického patriarchu José Joaquina Peréze, jež odmítal autoritu Říma a prohlašoval celibát za nemorální. Biskup z Huejatly zakázal svým kněžím poslušnost zákonům, které se protivily církevnímu výkladu. Ve státě Tabasko bylo povoleno vykonávat kněžský úřad jen ženatým kněžím.. Na začátku roku 1926 mexický arcibiskup Mora y del Río veřejně (na stránkách novin El Universal) prohlásil, že církev by měla odmítat provádění proti-církevních článků ústavy.. V reakci na to Calles nařídil uzavření některých katolických konventů a kostelů, 156 škol a sirotčince ve Victorii a nemocnice v Guadalajaře.. Během února a března 1926 pokračovalo další zabavování církevního majetku a provádění článků 2, 37 a 130 mexické ústavy po celém území federace.\n\nCírkev a její stoupenci odpověděli založením Ligy na obranu náboženské svobody (\"Liga nacional para la defensa de la libertad religiosa\"), „organizace, jež ventilovala zlost městských katolíků a opakovala ve svých manifestacích, deklaracích a sloganech to, co církevní hierarchie uváděla ve svých pastorálních dopisech, diecézních poselstvích a na kazatelnách po celé zemi.“, jak ji charakterizovali H. Camín a L. Meyer.\n\n14. června 1926 byl schválen tzv. Callesův zákon (přesněji \"Zákon o reformě trestního zákoníku\"), který blíže specifikoval provádění těch bodů ústavy týkající se vztahů církví a státu. Mimo jiné stanovoval, že učitelé nemohli být zároveň kněžími, kněží se nesměli vyjadřovat k respektive kritizovat vládu nebo ústavu (trest za to byl od 1 do 5 let), kněžím bylo zakázáno nosit na veřejnosti kněžský oděv (pod pokutou 500 pesos), vláda si osobovala právo k uzavření jakéhokoliv kostela v zemi, kněží museli být registrováni u státních autorit.. V této situaci reagovala Liga na obranu svobody náboženství vyhlášením ekonomického bojkotu. Dne 24. června 1926 mexičtí biskupové se souhlasem papeže Pia XI. pozastavili sloužení bohoslužeb a dalších církevních rituálů v celé zemi.. Katolická církev a Liga se dále snažily pomocí petice dosáhnout změny ústavy, což ale mexický parlament odmítl, s odkazem na to, že kněží se nesmějí účastnit politického procesu .\n\nSuspenze katolických bohoslužeb a dalších úkonů (například křty a pohřby) vyvolala bezprostřední odezvu především na mexickém venkově v podobě lidového povstání, které záhy přešlo v tak zvanou \"kristiádu\". Tato v první fázi izolovaná povstání lokálního charakteru zaplavila především státy Colima, Jalisco, Guanajuato a Michoacán ve středo-západě země. Povstání byla bezprostřední reakcí a zaskočila obě strany konfliktu, jak katolickou církev i tak Callesovu vládu. Na začátku nešlo ale o organizované a jednotné hnutí, které by systematicky koordinovalo svojí činnost a stanovilo si konkrétní politický program. K těmto pokusům došlo až později. Nicméně proti-církevní politika revoluční vlády, jejímž těžištěm byla doposud spíše mexická města, nebyla často jediným důvodem k povstání. Kořeny povstání měly také svůj vztah k široké škále postojů, zkušeností a chápání vládní pozemkové a zemědělské reformy ze strany konkrétních vesnických komunit. Jak argumentuje například Jennie Purnell lidové postoje se často lišily právě v otázce pozemkové a zemědělské reformy:\nJinými slovy, mexický venkov byl v obou klíčových otázkách mexické revoluce (vztah církve a státu a pozemková reforma) názorově značně roztříštěn. Motivy, cíle i forma povstání se tak lišily v jednotlivých státech. Relativně centrálně organizované bylo povstání například v Colimě, zatímco v Michoacánu bylo koordinováno jen v některých částech státu a celkově postrádalo jednotné vedení. Význam postojů k pozemkové reformě se zde projevil v angažovanosti některých \"rancheros\" v povstání. Jak uvádí Ch.R. Boyer existovala také poměrně velká propast mezi motivy povstalců z řad lidových vrstev a katolickými i církevními vůdci, kteří se stali mluvčími povstání nebo povstání interpretovali ve smyslu boje za svobodu náboženství. K povstaleckému vojsku se přidali někteří generálové (například Enrique Gorostieta), kteří v minulosti sloužili ve federální armádě Victoriana Huerty nebo Porfirio Díaze, což povstání dodalo protirevoluční a konzervativní podstatu alespoň v očích oponentů.\n\nPovstání přešlo během roku 1926 v guerillový typ občanské války. Povstalecké jednotky měly od počátku problém s nedostatkem munice a zbraní. V roce 1926 čítala povstalecká armáda na 12 000 vojáků, Callesova vláda měla na začátku roku 1927 asi 50 000 mužů. Tato forma vedení války se stala pro vládní armádu závažným problémem, i přes početní a technologickou převahu. Konflikt byl doprovázen řadou násilností vůči místními obyvatelstvu, kterých se dopouštěly obě strany konfliktu. V lednu 1927 povstalci kontrolovali vesnice León, Guanajuato a Atotonilko v Jalisku, kde popravili neurčený počet vládních úředníků. Následně vládní vojáci popravili 45 katolíků obviněných z protistátní činnosti. Hlavní strategie povstalců spočívala v přepadání vlaků. Například v dubnu 1927 kristerové pod vedením otce Josého Reyese Vegy a Victoriana Ramiréze přepadli vlak mezi hlavním městem Mexikem a Guadalajarou. Kristeros zabili posádku, stráže a všech 113 pasažérů. Zainteresovaní katolického kněze v tomto incidentu, vedlo vládu k obvinění špiček katolické církve z podpory povstání. Mexický arcibiskup José Mora y del Rio obvinění odmítl ale zároveň prohlásil, že katolíci mají právo bojovat za svou víru. On a dalších několik prelátů bylo následně mexickou vládou deportováno. V této době dosáhly represe vrcholu. Došlo k vraždám kněží, ničení kostelů a popravám podezřelých ze sympatii s povstalci.\n\nPostoje katolické hierarchie k povstání byly značně ambivalentní. Na jedné straně se katolická církev snažila distancovat od násilí, ke kterému během povstání a následné války docházelo na obou stranách. Papež Pius XI. dával jednoznačně přednost kompromisnímu a mírovému řešení, po případě pasivní rezistenci. Guerillová válka znamenala pro církev celou řadu morálních problémů. Ačkoliv se hlava katolické církve v Mexiku - mexický arcibiskup osobně neangažoval v povstání ani v guerillové válce, vyjádřil povstalcům nepřímo podporu, když se vyjádřil v tom smyslu, že katolíci mají právo bojovat za svou víru. Mexičtí biskupové zaujali zdrženlivé stanovisko ale alespoň dva katoličtí kněží se kristiády osobně účastnili v řadách povstalců (vedle José Reyese Vegy také Aristeo Pedroza). Právě angažovanost José Reyese Vegy vedla Callesovu vládu k dalšímu přitvrzení persekuce proti katolické církvi. Jean Meyer ve své vlivné studii o povstání kristerů došel k závěrům, že většina katolických kněží byla vůči povstání nepřátelská. Meyer tvrdí, že v lednu 1927 z celkem 3600 katolických kněží v zemi, bylo 5 aktivními účastníky povstání.\n\nNa podzim roku 1927 začalo být jasné, že vypořádání se s guerillovou válkou se nedaří, tak lehce, jak vláda předpokládala. Obregón, který se měl stát znovu mexickým prezidentem jako nástupce P. Callese, neměl zájem na prodlužování konfliktu, který zemi značně vyčerpával a oslaboval postavení revoluční vlády. Tyto prvotní snahy ale přerušil neúspěšný atentát na generála A. Obregóna v listopadu 1927. Čtyři atentátníci a kněz Miguel Pro Juaréz, který s pokusem o atentát neměl nic společného, byli popraveni. Nicméně i poté si Obregón uvědomoval nutnost kompromisu a během roku 1928 volal po umírněnějším postoji vlády ve vztahu k povstalcům i k římskokatolické církvi. V červenci 1928 byl však zabit katolickým radikálem José de Léon Toralem. Obregónovo zabití tak dohodu znemožnilo.\n\nBěhem roku 1928 a 1929 se vládní vojska pokusila o neúspěšnou ofenzívu proti povstalcům. V roce 1928 došlo také ke snahám o větší koordinaci a zformulování požadavků kristerů, ve formě 15 bodového programu.Nicméně v této fázi války se povstalcům nedařilo získat podporu ze strany amerických katolických organizací, které doposud částečně jejich boj finančně podporovaly. Kromě toho neměli podporu, jak ze strany katolického kléru, tak ze strany některých prominentních katolíků, kteří se přidali na stranu vlády a řešení viděli v kompromisu. Přes postupné oslabování se ještě v březnu roku 1929 povstalcům pod velením José Reyese Vegy podařilo zvítězit nad vládními vojsky u Tepatitlánu ve státě Jalisco. Z vládní perspektivy se dohoda o ukončení konfliktu stala prioritou v situaci, kdy se objevovaly politické spory mezi dřívějšími obregonisty a Callesem, a v době, kdy se začínala projevovat světová ekonomická krize. Americký velvyslanec v Mexiku Dwight Morrow inicioval počátek jednání mezi všemi stranami konfliktu: mezi mexickou vládou, lídry kristeros a mexickými biskupy. Prezident Emilio Portes Gil následně uznal právo biskupů na jmenování kněží a také právo katolických občanů na petice, nicméně ústava z roku 1917 změněna nebyla. Pro řadu kristerů byla tato dohoda hořkým zklamáním. Kromě toho se jednalo o nepsanou dohodu. I přes sliby amnestie prezidenta Portese Gila vládní vojska přistoupila k likvidaci vůči kristerům, kteří se jí vzdali. Asi 5000 kristerů a jejich vůdců bylo zastřeleno.\n\nUzavření kompromisu a následná likvidace kristerovského hnutí ze strany vlády, nevedla k ukončení proti-církevní politiky v Mexiku, jelikož kompromis v podstatě neřešil hlavní příčiny konfliktu. Vláda se nevzdávala svého původního cíle, kterým bylo získat plnou kontrolu nad římskokatolickou církví. Kromě toho sporná ústava zůstala v platnosti beze změny. Spor však přešel do nové etapy.\n\nKristiáda si vyžádala celkem asi 90 000 obětí, toto číslo ale zahrnuje podle Roberta L. Scheiny kromě mrtvých také ty občany Mexika, kteří v důsledku konfliktu a perzekucí, jež konflikt doprovázely, emigrovalo nebo bylo vyhoštěno. Katolickou církev proticírkevní politika revolučního režimu silně zasáhla. V roce 1926 bylo v Mexiku kolem 4500 kněží, v roce 1935 mělo jenom 334 kněží státní příslib (či licenci) k vykonávání svého úřadu.Tento dramatický úbytek byl výsledkem emigrace, vyhoštění a také zabíjením kněží.. Podle \"Baltimor Catholic Review\" bylo v letech 1926-1934 v Mexiku zabito nejméně 40 katolických kněží.\n\nAž do roku 1937 pokračovala proticírkevní politika, kterou zahájil v roce 1926 P.E. Calles. Státní úřady využívaly v rámci této politiky všechny možné nástroje k tomu, aby vliv katolickou církve a náboženství v mexické společnosti umenšily a podřídily ji vlivu státu. Například v roce 1934 guvernér státu Veracruz odepřel státní souhlas 187 z 200 kněží ve státě (tito museli stát následně opustit). V polovině států federace neměli v roce 1934 ani jednoho státem uznávaného kněze. Ve 13 státech federace byly uzavřeny téměř všechny kostely. Docházelo k přejmenovávání ulic a míst s náboženskými jmény. Dokonce i španělské slovo \"adios\" (sbohem) bylo pro svůj původně náboženský smysl zakázáno. Úřady také uzavřely všechny kněžské semináře, čímž chtěly zabránit nárůstu počtu katolického kněžstva v zemi.\n\nV roce 1937 došlo ke dvěma zlomovým událostem, které ve svých důsledcích vedly k novému modu vivendi mezi římskokatolickou církví a mexickým státem. Za prvé nejvyšší soud Mexika prohlásil rozhodnutí státu Chihuahua dát povolení k vykonávání kněžského úřadu jednomu knězi za svévolné. Za druhé, došlo k znovuotevření některých kostelů v zemi. Cárdenasova administrativa se očividně snažila zabránit opakování konfliktu z let 1926-1929 a k otázce vztahu mezi církví a státem se stavěla mnohem pragmatičtěji. Podle R.A. Campiho lze v této době sledovat vznikání širokého národního, regionálního a lokálního kompromisu, který je možno ilustroval podporou mexické římskokatolické církve Cárdenasově nacionalizaci ropného průmyslu v zemi v roce 1938. Součástí tohoto kompromisu bylo také stažení se ze sekulární (politické) oblasti, kterou církev přenechala laikům. Papež Pius XI. v encyklice o náboženské situaci v Mexiku \"Nos es muy conocida\" (1937) nabádal mexické katolíky, aby se zdrželi násilných aktů proti státní moci, a vyzval je k účasti ve volbách, i když významnou část dokumentu věnoval tématu obrany náboženských práv a svobod.\n\nCárdenasův nástupce v úřadu prezidenta Mexika Manuel Avila Camacho, sám věřící katolík, potom položil konkrétní základy nového modu vivendi mezi katolickou církví a mexickým státem svým prohlášením \"\"Jsem věřící.\"\", které mělo přispět k celospolečenskému smíru. Jeho vláda zrušila kontroverzní části článku 3 ústavy z roku 1917.\n\nPovstání kristerů zanechalo v mexické společnosti hluboké stopy a dlouhou dobu bylo tabuizováno nebo vykládáno jednostranně. Od 70. let 20. století se v historiografii objevily první pokusy o více vyváženější revizi pohledu a interpretace povstání kristerů i nové úvahy o roli a významu náboženství a lidové zbožnosti v mexické revoluci. Také římskokatolická církev se k tématu kristiády a konfliktu mezi státem a církví vrátila, když papež Jan Pavel II. v roce 2000 kanonizoval několik účastníků povstání nebo obětí revolučních represí.\n\n\n\n"}
{"id": "278999", "url": "https://cs.wikipedia.org/wiki?curid=278999", "title": "Vladimir Džanibekov", "text": "Vladimir Džanibekov\n\nVladimir Alexandrovič Džanibekov, , vlastním jménem Vladimir Alexandrovič Krysin (* 13. května 1942 vesnice Iskandar v Taškentské oblasti, Uzbecká SSR, nyní Uzbekistán) byl sovětský vojenský letec a kosmonaut. Ve vesmíru byl pětkrát.\n\nVe svých 11 letech začal navštěvovat Suvorovské učiliště. Díky výtečnému vysvědčení se dostal na státní universitu v Leningradě, dnešním Petrohradě. Zapsal se na fyzikální fakultu. Doufal, že bude moci skloubit studium s létáním. Časem se rozhodl universitu opustit, přešel na letecké učiliště a věnoval se naplno své hlavní zálibě, létání. Po čase se stal leteckým instruktorem. Poté jej získal kosmonaut German Titov pro absolvování náročné lékařské prohlídky a vstupu do Hvězdného městečka. Zde absolvoval výcvik budoucích kosmonautů. V roce 1970 vstoupil do Komunistické strany. Byl zařazen do záložní posádky sovětsko-amerického letu a v době jejich letu sloužil jako spojař v řídícím středisku. Pak byl zařazen do skupiny určené k programu Sojuz – Saljut. Získal hodnost kapitána. Do vesmíru se dostal z kosmodromu Bajkonur pětkrát.\n\nV roce 1978 se Sojuzem 27 letěl jako velitel společně s Makarovem na orbitální stanici Saljut 6, spojili se s ní, později přestoupili na také připojenou loď Sojuz 26. Tehdy se poprvé na oběžné dráze napevno spojily postupně tři kosmické lodě. Po šesti dnech ve vesmíru v pořádku přistáli na území Kazašské SSR.\n\nPodruhé letěl roku 1981 na palubě Sojuzu 39 společně s kosmonautem Džugderdemidinem Gurragčá z Mongolska, opět na Saljut 6 jako osmá mezinárodní posádka. I zde byl velitelem mise. Bylo to 8 dní ve vesmíru, i tentokrát proběhlo přistání v pořádku.\n\nUž rok poté letěl potřetí v lodi Sojuz T-6 na novou stanici Saljut 7. K této stanici to byla první pilotovaná posádka. I tento let byl téměř osmidenní. U stanice byla souběžně připojena loď Sojuz T-5.\n\nNa stejnou orbitální stanici se dostal o další dva roky později s lodí Sojuz T-12 jako velitel letu. V posádce měl Světlanu Savickou a Igora Volka. Na orbitě byli 11 dní.\n\nNaposledy vzlétl v roce 1985 ke svému pátému letu, cílem byla opět stanice Soljut 7 (byla bez energie), s kosmickou lodí Sojuz T-13, ovšem tentokrát to byl pobyt dlouhodobý na 113 dní. Jeho kolegou byl Ing. Viktor Savinych. Přijali nákladní loď Progress 24, i Sojuz T-14 s dalšími kosmonauty, pak jej na stanici vystřídal kosmonaut Vasjutin a Džanibekov se vrátil na Zemi v Sojuzu T-14 s Grečkem. Bylo mu 43 roků.\n\nVe vesmíru tento v pořadí 86. kosmonaut Země strávil 145 dní.\n\n\nPozději dosáhl hodnosti generálmajora a v roce 1990 se stal velitelem Hvězdného městečka. Dne 6. listopadu 1993 byl členem posádky balonu, která se chtěla v USA zúčastnit pokusu o první oblet Země. Pokus se nezdařil. V roce 2005 se v Londýně zúčastnil prestižní autogramiády společně s řadou dalších kosmonautů a s filmovými hvězdami.\n\n"}
{"id": "279001", "url": "https://cs.wikipedia.org/wiki?curid=279001", "title": "Protestantská etika a duch kapitalismu", "text": "Protestantská etika a duch kapitalismu\n\nProtestantská etika a duch kapitalismu (v německém originále Die protestantische Ethik und der Geist des Kapitalismus) je jedno z nejproslulejších děl německého sociologa Maxe Webera. Poprvé bylo toto dílo publikováno v letech 1904–1905. Ačkoliv duch kapitalismu je pojem poprvé použitý Wernerem Sombartem, zásadního významu nabyl až v Protestantské etice a duchu kapitalismu Maxe Webera. Weber se v něm zabývá mimo jiné vztahem mezi rozmachem (nikoli vznikem) kapitalismu a náboženstvím, respektive protestantismem.\n\nWeber začal nejdříve se studiem šesti velkých světových náboženství (konfucianismu, hinduismu, buddhismu, křesťanství, islámu a judaismu). Na základě jejich analýzy došel k závěru, že kapitalismus se ve východní kultuře nemohl rozvinout, jelikož mu v tom bránily tamější náboženské systémy. Tato východní náboženství totiž dávala do popředí jiné hodnoty než náboženství v západních zemích. Se vznikem protestantismu se pak podle Webera přímo pojí změna sociálních poměrů, které umožnily vyrůst právě myšlenkám kapitalismu. Duchem kapitalismu je míněn vztah lidí k akumulaci majetku, který vznikl a vyvíjel se společně s protestantismem.\n\nMax Weber ve svém díle hledá příčiny vzniku kapitalismu, respektive jeho ideálního typu. Své názory opírá o rozsáhlý historický a statistický výzkum. Vznik kapitalismu je spojen s moderní západní společností, a to díky racionalizaci a byrokracii. Kapitalismus se ovšem odlišuje od pouhé snahy hromadit peníze, a to právě svým specifickým duchem. Jeho původ nalézá Weber v protestantství, zvláště potom v kalvínském protestantismu. Jeho cílem je určit podíl protestantské etiky na vývoji kapitalistické společnosti. Protestantismus má podle Webera určitý \"racionalizační potenciál\", kdy dochází k praktickému využití náboženských hodnot v racionálním jednání a aktivitách. Na základě shromážděných empirických dat dochází Weber k závěru, že protestanté jsou ve svém konání ve srovnání s katolíky více zaměřeni na zisk a jsou v této činnosti také úspěšnější. S kalvínským protestantismem je spojena specifická mentalita, ze které následně vychází kapitalismus. Kalvínský životní styl nabádá k šetrnosti, střídmosti a střízlivosti, k životu naplněnému praktickými aktivitami a zřeknutím se okázalého a rozhazovačného způsobu života, zisk se tak stává racionálním sebeúčelem. Kapitalistický duch je tedy jednoznačně spojen s pracovitostí a askezí. Zde Weber odkazuje na slova Benjamina Franklina, který tvrdí, že je třeba svůj čas věnovat aktivnímu vydělávání peněz, zároveň však nikdy zbytečně neutrácet. Každý člověk je tak ke svému povolání skutečně \"povolán\" a tím, že jej bude zastávat zodpovědně a efektivně, oslavuje boží dílo. V této představě je poté zisk známkou správného jednání a boží přízně, naopak neúspěch je známkou toho, že je třeba pracovat lépe. Základním pojmem je učení o predestinaci, podle kterého je usilovná a asketická práce jedinou cestou ke spáse. Svoji předurčenost ke spáse či zatracení nemohou lidé ovlivnit, mohou pouze z ukazatelů na své životní cestě posuzovat, zda kráčí správně. Hromadění kapitálu tak přestává mít negativní nádech a naopak se stává jasným ukazatelem boží nakloněnosti. Práce se tak stává hodnotou a ne pouhým zdrojem obživy.\n\nVznik myšlenky kapitalismu úzce souvisí s etikou a celkovou kulturou protestantismu. Protestantismus Weber nepojímal jako náboženský proud, spíše jako kulturní postoj individuí a skupin na každodenní život. Duch kapitalismu se nezabývá ziskem jako takovým, spíše však o cestu k němu, která jedince vede k ekonomickému myšlení, usilovnosti, perfekcionalismu, atd. Celkově povinnosti v zaměstnání a v životě zavedou člověka k zisku „kapitálu“. Opak „ducha kapitalismu“ se dá označit jako tradicionalismus. Weber vycházel z faktu, že na konci 17. století byly ekonomicky dominantní především ty regiony, kde převažoval protestantismus. Protestanti byli dominantní také díky tzv. nitrosvětské askezi, jejímž účelem byla akumulace kapitálu, jeho ukládání a šetření. Hlavní motto byla píle, která je zavedla k vytvoření jisté etiky v povolání, obchodu a racionálnímu pohledu na ekonomický ale i sociální život. Podle Weber zde ale existuje také problém vytvoření tzv. „iracionality“  racionalizace. „Člověk je orientován na zisk jako na účel svého života, není to už pro něho prostředek za účelem uspokojování materiálních životních potřeb“.  Snažil se ukázat zvláštní metodu, jakou se náboženství obtiskává do moderní kultury. \n\nDuch kapitalismu se podle Maxe Webera opírá o dvě základní hodnoty, kterými jsou práce a šetrnost, jež jsou charakterizující pro mentalitu moderních kapitalistů. Práce sama o sobě je cílem i organizujícím prvkem života jedince. Ruku v ruce s prací kráčí šetrnost, s níž souvisí další centrální hodnota kapitalismu – investice. Zisk má být znovu investován, čímž umožní rozšíření produkční základny.\n\nDuch kapitalismu se poté opírá o protestantské hodnoty, které říkají, že známkou vyvolenosti je úspěch v povolání. Jelikož kalvinisté věří, že jejich osud je předurčen, je úspěch v povolání cestou, jak zjistit, zda jsou právě oni vyvolení. Jedinec tedy musí zasvětit veškeré své úsilí práci, která je protestanty považována za cíl, nikoli za prostředek, a vydělané finance šetřit či znovu investovat do podnikání, ne je vydávat za světské radovánky.\n\nProtestantské hodnoty tedy podpořily rozvoj ducha kapitalismu a nepřímo i rozvoj kapitalismu samotného. Weber k tomu říká: „Z idejí se stávají hybné síly historie.“\n\nDůležité jsou také etické předpoklady kapitalistického vývoje. Z původně nábožensky motivovaného racionálního způsobu života, kdy se člověk asketickým zřeknutím všech požitků s pomocí píle, snaží „dospět na hádanku predestinace a rozšiřovat boží slávu na zemi“, postupně oddaloval náboženskému obsahu a zaměřoval se na pouhé hromadění majetku s touhou po největším zisku. \n\nDílo Maxe Webera je členěno do třech kapitol:\n\nWeberova teorie byla kritizována již za jeho života. Argumentováno bylo zejména tím, že jev, který je Weberem nazýván duchem kapitalismu, lze vypozorovat již v italských obchodních městech ve 12. století, tedy dlouho před vznikem kalvinismu. Další argument byl namířen ke skutečnosti, že klíčový koncept práce jako povolání, kterou Weber spojoval s protestantismem, byl obsažen již v katolické víře. Tato kritika následně přiměla Webera svůj koncept upravit a rozlišit tzv. moderní kapitalismus od kapitalismu.\n\nDílo Maxe Webera je základní monografií, která otevřela rozsáhlou diskuzi. Weber přidal ke vzniku a vývoji kapitalismu nový pramen, náboženství. Tím byla otevřena brána zcela novému směru zkoumání, protože do té doby se o náboženství v souvislosti s kapitalismem neuvažovalo. Weber dal tímto dílem také význam střídmému asketickému životnímu stylu, který byl až dosud ve zdánlivém rozporu s vyvíjenou snahou o akumulaci bohatství. Díky této koncepci je Weber spolu s Émilem Durkheimem považován za zakladatele sociologie.\n\n\n\n"}
{"id": "279002", "url": "https://cs.wikipedia.org/wiki?curid=279002", "title": "Rabaçal (Madeira)", "text": "Rabaçal (Madeira)\n\nRabaçal (1064 m) je místo na ostrově Madeira, kde (bažinatá) náhorní plošina Paul da Serra (1500 m) přechází v hluboké údolí vedoucí odsud severozápadním směrem. Délka údolí je přibližně 12 km. Do tohoto údolí vtéká postupně asi 35 potůčků tvořících říčku Ribeira da Janela. Ta ve stejnojmenném místě na severním pobřeží vtéká do oceánu. Dva z potoků na počátku údolí pod náhorní plošinou do něj padají vodopádem. Jeden z nich je vodopád Risco, druhý je tvořen mnoha menšími vodopády a nazývá se \"25 fontes\" (25 pramenů). V těchto místech začínají také dvě levády stejného jména (Risco, 25 fontes). Po neoznačené cestě dále dolů údolím lze narazit i na další levády .\n\nRabaçal spadá do okresu Calheta a je výchozím místem pro pěší turistiku kolem levád. Je zde turistická ubytovna a bufet. K nim, po úzké klikaté silnici od 2 km vzdáleného parkoviště na náhorní plošině, vozí turisty místní doprava.\n"}
{"id": "279003", "url": "https://cs.wikipedia.org/wiki?curid=279003", "title": "Kopce", "text": "Kopce\n\nPřírodní památka Kopce, ev.č. 2039, představuje mohutný kerný sesuv pískovců s rozsedlinovými pseudokrasovými jeskyněmi na severovýchodně orientovaném svahu asi 100 m severně od kóty (699 m). Nachází se v nadmořské výšce 645-680 m v Komonecké hornatině na okraji Vizovických vrchů, asi 1 km severně od obce Lidečko v okrese Vsetín. Přírodní památka je ve správě Krajského úřadu Zlínského kraje.Nově byla památka vyhlášena Nařízením Zlínského kraje ze dne 11. února 2019 s účinností od 8. března 2019.\n\nPP byla vyhlášena s cílem ochrany je mohutného skalního sesuvu pískovců s rozsedlinovými jeskyněmi představujícími významné zimoviště netopýrů.\n\nDo dnešní doby je zde dokumentováno 12 rozsedlinových a suťových jeskyní.\n\nLes na území PP tvoří převážně smrk ztepilý (\"Picea abies\"), přimísen je buk lesní (\"Fagus sylvatica\") a méně jedle bělokorá (\"Abies alba\").\n\nPP je významným hnízdištěm lesních druhů ptáků jako je např. holub doupňák (\"Columba oenas\"), datel černý (\"Dryocopus martius\"), žluna šedá (\"Picus canus\"), vzácně ořešník kropenatý (\"Nucifraga caryocatactes\") a čáp černý (\"Ciconia nigra\").\n\nLokalita je významným zimovištěm netopýrů, především kriticky ohroženého vrápence malého (\"Rhinolophus hipposideros\").\n\n"}
{"id": "279008", "url": "https://cs.wikipedia.org/wiki?curid=279008", "title": "Odměrný válec", "text": "Odměrný válec\n\nOdměrný válec je plastová nebo skleněná dutá nádoba s ryskami, která je určena k odměřování přibližného objemu kapalin nebo pevných látek. Nejčastěji se používá v chemické laboratoři k odměřování objemů kapalin nebo roztoků látek o známe koncentraci pro chemické reakce. K odměření objemu vody se odečítá nejnižší bod menisku a u rtuti nejvyšší bod menisku; jinými slovy, odečítá se výška středu hladiny.\n\nDíky odměrným válcům můžeme také určit objem pevných těles. Toto měření se provádí tak, že na začátku se zaznamená daný objem kapaliny ve válci a následně se dovnitř vloží pevné těleso. Od hodnoty objemu kapaliny po vložení tělesa se odečte objem kapaliny ze začátku a výsledkem je daný objem pevného tělesa.\n"}
{"id": "279011", "url": "https://cs.wikipedia.org/wiki?curid=279011", "title": "Adelard z Bathu", "text": "Adelard z Bathu\n\nAdelard z Bathu (asi 1080 - asi 1160) byl cestovatel, filosof, překladatel, matematik, geometr, astronom a astrolog.\n\nProcestoval minimálně Sicílií a Sýrii. Díky znalosti arabštiny později přeložil do latiny stěžejní díla z geometrie a astronomie (např. \"Základy\" od Eukleida či \"Astronomické tabulky\" od al-Chwárizmího). Pracoval na pojednání o sokolnictví, o použití astrolábu a abacusu. Sestavil několik horoskopů pro anglickou královskou rodinu, které se zachovaly dodnes v Britské knihovně.\n\nO překladu Eukleidových základů se vypravuje i známá legenda, kterak učenec získal její přepis. Byl uložen v Córdobské knihovně, kam bylo během arabské okupace Španělska zakázáno vkročit křesťanovi. Adelard se jí měl zmocnit v roce 1120, když sem pronikl v přestrojení za muslima. Pravdivost této legendy sice nelze potvrdit, ale jen stěží ji lze vyvrátit.\n\n"}
{"id": "279021", "url": "https://cs.wikipedia.org/wiki?curid=279021", "title": "Doubravice (zámek, okres Šumperk)", "text": "Doubravice (zámek, okres Šumperk)\n\nDoubravice je zámek ve stejnojmenné obci v okrese Šumperk zhruba 5 km jihovýchodně od Mohelnice, dnes je již částečně zchátralý.\n\nPrvní písemná zpráva o místní tvrzi pochází z roku 1382, kdy byla v majetku vladyky Hynka ze Žeranovic. Později se stala střediskem malého panství, jehož majitelé se často střídali. Tvrz byla zničena za bojů mezi markrabaty Joštem a Prokopem, kdy v roce 1405 zpustošil Doubravice litovelský hejtman Přibík z Odlochovic. V roce 1448 se již uvádí jako pustá a tehdy ves s tvrzištěm koupil Hynek z Rokytnice, který ji následně daroval Janu ze Slavíkovic.\n\nKolem roku 1450 byl majitelem Doubravice Jan Bítovský ze Slavíkovic. V 1. polovině 16. století zde obnovili Bítovští ze Slavíkovic renesanční tvrz, protože Václav Záviš, zvaný starší Bítovský (†1553) na ní opět sídlil. Bítovští ze Slavíkovic drželi Doubravici až do roku 1624, kdy ji Anna ze Zástřizl, rozená Bítovská ze Slavíkovic, na Malenovicích a Loukách, prodala Kateřině Lvové z Rožmitálu. Doubravici držel od roku 1626 manžel Kateřiny Lvové, Zdeněk František Lev z Rožmitálu a Blatné. Zmiňován je tu ještě roku 1631. Třicetiletá válka však znamenala zánik tvrze, roku 1642 byla ves s tvrzí vypleněna švédským vojskem. Z kamenů bývalé tvrze, kterou stará ústní tradice umísťuje do východní části vsi nazývané \"Prchov\", byl prý postaven pozdější doubravický zámek.\n\nZa panství kartuziánského kláštera v Olomouci (1669-1784), který již předtím vlastnil blízké vsi Moravičany, Palonín a později ještě Pavlov, Radnici a Lechovice se Doubravice v 18. století staly sídlem většího panství. Kartuziánský řád byl zrušen v roce 1782 a jeho majetek převzal náboženský fond. Ten prodal Doubravické panství v roce 1807 Fürstenberkům. V části obce zvané \"Zámčí\", postavila kartuziánská vrchnost jednoduchý barokní zámek. Architektonicky bezvýznamný zámek zřejmě sloužil jako sídlo správy panství a jeho hospodářským potřebám. V roce 1869 dal olomoucký arcibiskup Bedřich z Fürstenberka (1853-1892) zámeckou budovu k dispozici Prvnímu moravskému vyššímu hospodářskému ústavu (odborná zemědělská škola), který po čase zanikl.\n\nV letech 1869-1876 byla v zámku umístěna sladovna. Poslední majitelé hrabata Dubští z Třebomyslic (1901-1945) užívali zámek jako skladiště, po určitou dobu také jako dřevařskou továrnu.\n\n"}
{"id": "279026", "url": "https://cs.wikipedia.org/wiki?curid=279026", "title": "Bohouňovice", "text": "Bohouňovice\n\nNázev Bohouňovice má více sídel:\n"}
{"id": "279027", "url": "https://cs.wikipedia.org/wiki?curid=279027", "title": "Peter L. Berger", "text": "Peter L. Berger\n\nPeter Ludwig Berger (17. března 1929 Vídeň - 27. června 2017) byl americký sociolog a luteránský teolog. Jeho asi nejznámější práce, kterou napsal společně s Thomasem Luckmannem, nese název \"Sociální konstrukce reality\".\n\nMezi Bergerovy známé teorie se řadí koncept sociální reality, na nějž pohlížel jako na součást vědomí. Velkou část své pozornosti věnoval i náboženství a zkoumal ho z pohledu sociálního konstruktivisty.\n\nNarodil se ve Vídni. Vyučoval ho Alfred Schütz, kterého ovlivnil například Edmund Husserl. Krátce po druhé světové válce Berger emigroval do Spojených států. V roce 1949 absolvoval Wagner College v New Yorku, kde získal bakalářský titul. Ve studiích dále pokračoval v nedaleké The New School, na které roku 1952 obdržel doktorský titul. Mezi lety 1956–1958 byl odborným asistentem na Severokarolínské univerzitě v Chapel Hill, dalších pět let působil na Hartford Theological Seminary. V následujících letech byl jmenován profesorem, od roku 1985 působí na Bostonské univerzitě.\n\nKnihu Sociální konstrukce reality Berger napsal spolu s Thomasem Luckmannem a patři k jejich nejvýznamnějším publikacím. Kniha se realitu snaží vysvětlit jako společností vytvářený a podmíněný fenomén. Z konstruktivismu vyplývá, že realita nemusí být pouze jedna a hlavně, že nemusí být shodná. A důležitou součástí je i to, že svět z pohledu konstruktivistů není nikdy dokončený. Jeho tvorba se odvíjí a uspořádává hlavně od zkušeností. Po vydání knihy se začala objevovat příliš radikální interpretace, kdy za Bergerem chodili latinskoameričtí revolucionáři s prosbou o radu - \"Mluvíte o konstrukci společnosti a my ji chceme rekonstruovat.\" Rady se údajně nikdy nedočkali. Berger s Luckmannem společně nakonec prohlašovali, že nejsou konstruktivisté.\n\nV tomto díle se autor věnuje provázanosti sociální konstrukce a náboženství. Důležitým prvkem je jakýsi řád (nomos), který se snaží mít připravenou odpověď na jakoukoliv situaci, která by mohla nastat. Situace a připravenost zmíněného řádu se opět odvíjí od zkušeností. Tento řád si společnost pečlivě hlídá nejen subjektivně, ale i za použití různých institucí, které mají zajistit dohled nad jeho dodržováním a nad tím, že se nebude měnit.\n\nMetodologický ateismus i agnosticismus se uplatňují v sociologickém zkoumání náboženství i v religionistice. Těmito a jinými tématy se právě Berger zabýval.\n\n\"„Každý výzkum týkající se náboženství, který se opírá o empirické poznatky, musí být bezpodmínečně založen na metodologickém ateismu.“\" \n\nZ citátu výše vyplývá, že podle Bergera je jakýkoli výzkum o náboženství je metodologickým ateismem. Metodologický ateismus ale vylučuje vše s náboženstvím spojené – existenci Boha, či andělů; cokoli nadpřirozeného. (Tento jev se nazývá tzv. „uzávorkování“ - nesoustředí se na analýzu jevů nebo na zkušenost, ale ze začátku popírá existenci fenoménu a vyřazuje předběžná přesvědčení o něm.) Metodologický ateismus z empirických poznatků nevychází; naopak vylučuje vše s náboženstvím spojené – existenci Boha, či andělů – cokoli nadpřirozeného. Berger udává, že náboženství je produktem lidské aktivity a lidského vědomí. Víra je pouhou projekcí lidské mysli do velké prázdného vesmíru.\n\nBerger říká, že vědecké studie o náboženství musí počítat s apriorní podmínkou –  s metodologický dohadem, že pojem “svatý” neexistuje. Jako svaté Berger chápe mysteriózní a úctu vzbuzující sílu, která není lidská, ani není s lidmi nijak spřízněná. Věří, že se ukrývá v určitých zkušenostech.\n\nMetodologický ateismus ale nemůžeme považovat za průkazný vzhledem k tomu, že tvrzení musí být podloženy důkazy na základě pozorování a nemůžeme se spoléhat pouze na apriorní dojmy a dohady, na kterých se ale metodologický ateismus zakládá.\n\nZákladem metodického agnosticismu je důraz na empirické poznání. Nepopírá Boha, ani sním nic spojené, ale soustředí se na fakta.\n\nMetodologická neutralita či agnosticismus umožňuje religionistům nepředpojatě zkoumat náboženské přesvědčení a náboženskou praxi těch druhých.\n\n"}
{"id": "279029", "url": "https://cs.wikipedia.org/wiki?curid=279029", "title": "Tiché pleso", "text": "Tiché pleso\n\nTiché pleso je krasové jezero v Široké dolině, která je boční větví Javorové doliny ve Vysokých Tatrách na Slovensku. Má rozlohu 0,0460 ha a je 30 m dlouhé a 22 m široké. Dosahuje maximální hloubky 0,8 m a objemu 145 m³. Leží v nadmořské výšce 1748 m. Pleso vzniklo zřícením stropu jeskyně. Jmenuje se podle dřívějšího názvu Široké doliny.\n\nNa západě se zvedá hřeben Horvátova vrchu, který na jih pokračuje přes Zámky, Sedlo pod Zámkami až k Široké. Východně od plesa se tyčí vrchol Svišťovek. Na sever se otevírá Široká dolina.\n\nPleso nemá povrchový přítok ani odtok. Teplota vody v létě dosahuje přibližně 20 °C. Ve vzdálenosti od něj asi 75 m se nachází nestálé Malé Tiché pleso. Široký jarok, který ústí do Javorinky, se objevuje až níže v dolině. Rozměry jezera v průběhu času zachycuje tabulka:\nPleso není přístupné pro veřejnost.\n\n\n"}
{"id": "279031", "url": "https://cs.wikipedia.org/wiki?curid=279031", "title": "Malé Tiché pleso", "text": "Malé Tiché pleso\n\nMalé Tiché pleso je malé nestálé krasové jezírko v Široké dolině, která je boční větví Javorové doliny ve Vysokých Tatrách na Slovensku. Je 11,2 m dlouhé a 8,5 m široké. Dosahuje maximální hloubky 2 m.\n\nNa západě se zvedá hřeben Horvátova vrchu, který na jih pokračuje přes Zámky, Sedlo pod Zámkami až k Široké. Východně od plesa se tyčí vrchol Svišťovek. Na sever se otevírá Široká dolina.\n\nPleso nemá povrchový přítok ani odtok. Ve vzdálenosti od něj asi 75 m se nachází Tiché pleso. Široký jarok, který ústí do Javorinky, se objevuje až níže v dolině.\n\nPleso není přístupné pro veřejnost.\n\n"}
{"id": "279046", "url": "https://cs.wikipedia.org/wiki?curid=279046", "title": "Arkóza", "text": "Arkóza\n\nArkóza je typ pískovce s podílem nestabilních zrn (živce, muskovit, úlomky nestabilních hornin) nad 25 %.\n\nJde o zpevněnou sedimentární horninu říčního vzniku vyznačující se střední až velkou zrnitostí. Má proměnlivou barvu, nejčastěji však hnědou, žlutou nebo bílou. Arkóza má obvykle jílovitou základní hmotu a kalcitový tmel. Často je zbarvená do růžova (od růžových živců) nebo červena (od hematitu). Často obsahuje i lupínky muskovitu. Hrubozrnné arkózy se podobají žule. V důsledku krátkého transportu jsou slabě vytříděny.\n\nTermín jako první použil A. Brongniart v roce 1823.\n\nArkóza vzniká všude, kde zvětrávají magmatické nebo metamorfované horniny bohaté na živec, například granitoidy.\n\nZvětralina, která tvoří klasty arkózy, zpravidla je však jen krátce transportována nebo se velmi rychle usazuje, zrna nestabilních hornin a živců, by se při delším transportu rychle rozpadla. Arkóza se tak tvoří především na okraji horských pásem ve vyšších zeměpisných šířkách. Živce totiž chemicky zvětrávají v povrchových podmínkách na jílovité materiály (kaolinizace), obzvlášť ve vlhkém a teplejším prostředí.\n\nArkózy se proto nacházejí spíše v sušším a chladnějším prostředí, i když to není pravidlem. Podle dnešních představ vznikají arkózy přímo během nebo ihned po skončení orogeneze v neklidném prostředí. Jsou proto texturně nezralými horninami, častá je jejich hrubá vrstevnatost nebo šikmé zvrstvení. Velká část arkóz se nachází přímo v nadloží granitických hornin, typické jsou též pro deltové, říční a kontinentální prostředí. Větší tělesa arkózy tak nalezneme především v říčních plošinách na úpatích hor.\n\nVe světě jsou známy například ze sparagmitového souboru baltického štítu nebo z Německa (Sárská pánev). V Českém masivu arkózy vytvářejí polohy v karbonských a permských sedimentech, například v okolí Krkonoš nebo v blanické a boskovické brázdě.\n\nNa Slovensku jsou v Západních Karpatech známé polohy arkóz ze Starohorských vrchů, Slovenského rudohoří, ale i z obalových jednotek tatrika, např. z karbonských hornin selecké jednotky v Považském Inovci.\n\nArkózy se běžně používají jako stavební kámen, případně jako příměs do betonu a jako kamenivo. V případě vysoké čistoty však mohou být těženy jako zdroj živců pro sklářský průmysl.\n"}
{"id": "279048", "url": "https://cs.wikipedia.org/wiki?curid=279048", "title": "David Střihavka", "text": "David Střihavka\n\nDavid Střihavka (* 4. března 1983, Praha, Československo) je bývalý český fotbalový útočník. Mimo Česko působil na klubové úrovni v Anglii, Nizozemsku, Libanonu, Itálii a na Slovensku.\n\nSvoji fotbalovou kariéru začal v Junioru Praha. Přes mládež Bohemians Praha a AC Sparta Praha se propracoval do Jablonce, kde již nastupoval pouze v seniorském týmu. Za dvě sezony odehrál pouhých 5 zápasů a poté se vrátil do Sparty, kde se sice neprosadil, i tak s mužstvem získal v sezoně 2004/05 mistrovský titul. Sezónu 2003/04 strávil na hostování v Bohemians 1905. V roce 2005 odešel do Blšan, kde začal trvaleji hrát. Toho si všimlo vedení Baníku a do týmu si ho povolalo. Na podzim 2006 dal v dresu Baníku v zápase proti SK Kladno 4 branky a přispěl k vysokému vítězství 5:1. Stal se čtvrtým čtyřgólovým střelcem v historii samostatné české ligy (po Josefu Obajdinovi, Robertu Vágnerovi a Vratislavu Lokvencovi). I v Baníku podával stabilní výkony, což neušlo zrakům pozorovatelů z anglického druholigového klubu Norwich City FC, kam byl v létě 2007 uvolněn na hostování. Šlo o jeho první zahraniční angažmá. Tam ale po změně trenéra prakticky nehrál a tak v lednu 2008 vzal zavděk hostováním ve Slavii Praha. V sezoně 2007/08 získal se Slavií mistrovský titul.\n\nPřed sezonou 2009/10 Ostravu po 3 letech opustil a podepsal smlouvu s FC Viktoria Plzeň, s níž v ročníku 2010/11 získal svůj třetí mistrovský titul. V zimě 2011 se přesunul na hostování do nizozemského Tilburgu. Před sezonou 2011/12 Plzeň po skončení smlouvy opustil a podepsal dvouletý kontrakt v MŠK Žilina. Před jarní částí sezony byl poslán na hostování do 1. FC Tatran Prešov a před následujícím ročníkem rozvázal smlouvu s Žilinou a vrátil se do Česka, konkrétně do 1. FK Příbram. Smlouvu podepsal na dva roky, ale ani ne po roce v mužstvu předčasně skončil. V srpnu 2013 se dohodl na angažmá v libanonském Al-Ahed S.C. V dubnu 2014 zamířil do FK Dukla Banská Bystrica. V zimním přestupovém období ročníku 2014/15 odešel do libanonského klubu Racing Bejrút, kde odehrál jarní část sezóny a vybojoval s klubem záchranu v lize. Poté mu skončila smlouva.\nPo konci angažmá v klubu v červenci 2015 posílil český výběr fotbalistů bez angažmá pod hlavičkou ČAFH, který na mezinárodním evropském turnaji FIFPro vyhrál titul.<br>\nNa podzim roku 2015 působil v klubu US Folgore Caratese ASD z nižší italské ligy.\n\n"}
{"id": "279050", "url": "https://cs.wikipedia.org/wiki?curid=279050", "title": "Starobrněnský klášter", "text": "Starobrněnský klášter\n\nStarobrněnský klášter je klášter nacházející se v Brně, na Mendlově náměstí ve čtvrti Staré Brno. Založila ho jako klášter cisterciaček roku 1323 česká a polská královna vdova Eliška Rejčka, jež je zde pochována se svým druhem, moravským zemským hejtmanem Jindřichem z Lipé. Prostředky k výstavbě kláštera Eliška získala od krále Jana Lucemburského, který jí věnoval svůj majetek na Starém Brně. Roku 1333 byl ke klášteru přistavěn špitál, součástí areálu je také bazilika Nanebevzetí Panny Marie.\n\nV roce 1782 byl císařským výnosem klášter zrušen a majetek připadl státu. Následujícího roku byl předán augustiniánům jako náhrada za objekt původního augustiniánského konventu u kostela svatého Tomáše na nynějším Moravském náměstí. Od té doby funguje ve starobrněnském klášteře augustiniánské Opatství svatého Tomáše.\n\nSoučástí kláštera je gotický kostel Nanebevzetí Panny Marie. Byl vystavěn z neomítnutých cihel (slezský styl), v chrámu byly slouženy bohoslužby od roku 1333. Pod dlažbou chrámové lodi v místě označeném korunkou a písmenem E je hrobka zakladatelky Starobrněnského kláštera Elišky Rejčky a pohřben je zde i Jindřich z Lipé. Kostel byl postaven poblíž staršího kostela Nanebevzetí Panny Marie z 10. století, který stál v místě dvora. Postaven byl původně jako rotunda a ve 12. století byl přebudován do podoby jednolodní stavby s obdélníkovým presbytářem. Ten, v podobě získané poslední přestavbou na konci 13. století, přetrval v areálu kláštera až do 80. let 18. století, kdy byl zbourán. Celou složitou stratigrafii odkryl archeologický výzkum Muzea města Brna, realizovaný zde pod vedením Dany Cejnkové v 70. letech 20. století.\n\nKrálovna vdova Eliška Rejčka se na založení kláštera připravovala několik let. Když následovala svého v roce 1319 druha Jindřicha z Lipé, který byl jmenován moravským zemským hejtmanem, do Brna, začala připravovat a zvětšovat své majetky, které roku 1323 darovala nově založenému klášteru na Starém Brně, do něhož byly uvedeny cisterciačky. Nový konvent, zvaný též klášter Králové, se tak stal bohatou institucí, disponující velkým hospodářským zázemím, jehož příslušnice byly členkami významných šlechtických rodin. Pro klášter bylo vybráno místo pod hradem Špilberk, poblíž brodu přes Svratecký náhon a Svratku, nedaleko trhové osady Staré Brno. Na vybraném místě již stál gotický kostel Nanebevzetí Panny Marie dokončený nejpozději roku 1300, jenž byl farním pro Staré Brno i další vsi. K němu byly první řádové sestry přivedeny 15. května 1323 (zároveň ztratil farní funkci), zakládací listinu nového kláštera vydala Eliška Rejčka v Brně o dva týdny později. Stávající kostel sestrám provizorně sloužil do roku 1333, kdy jeho zasvěcení přešlo na nově vybudovaný klášterní kostel, dnešní baziliku Nanebevzetí Panny Marie. Po smrti Jindřicha z Lipé v roce 1329 žila Eliška Rejčka zřejmě v klášteře, kde zemřela roku 1335.\n\nKlášter na Starém Brně disponoval díky svému královskému založení velkým majetkem. Konvent byl několikrát vypleněn, vypálen či zpustošen (za husitských válek, za česko-uherských válek, za třicetileté války), vždy však byl obnoven a díky svým finančním možnostem vypomáhal i blízkému Starému Brnu. V roce 1712 zakoupily starobrněnské cisterciačky oslavanské panství, jehož zámek byl ve středověku původně klášterem cisterciaček. Starobrněnský klášter byl zrušen za josefinských reforem dne 18. března 1782, tehdy v něm žilo 58 sester, z toho 42 chórových. Majetek zrušeného konventu převzal náboženský fond, tedy stát.\n\nV Brně se usadil Řád augustiniánů již v roce 1344 za podpory moravského markraběte Jana Jindřicha. Ten založil 2. února 1350 v Brně jejich klášter s chrámem svatého Tomáše, což potvrdil v roce dokončení jeho kněžiště 1356 i papež Inocenc VI. Chrám byl koncipován jako místo posledního odpočinku moravských markrabat a je v něm pohřben syn zakladatele markrabě a římský král Jošt Lucemburský. Císař Karel IV. věnoval svému bratru Janu Jindřichovi pro klášter obraz byzantsko-italského původu, Černou Madonu, jenž je uchovávána dodnes v hlavním oltáři. Klášter byl vybudován mimo město hned vedle středověkých městských hradeb, ale rozšířením opevnění se stal součástí města Brna. Význam kláštera na Moravě i v rámci řádu dosvědčuje, že v 18. století získal zvláštní papežské právo používat pro svého představeného hodnost infulovaného opata, kteréžto označení jinak augustiniáni jako žebravý řád nepoužívají. Brněnské opatství je jediným augustiniánským opatstvím na světě.\nReformy císaře Josefa II. se augustiniánského kláštera značně dotkly, avšak význam kláštera jej ochránil před zrušením. Římskoněmecký císař a moravský markrabě Josef II. totiž nařídil výnosem z 15. března 1783, aby augustiniáni opustili stávající klášter, který pak využil pro umístění moravských politických úřadů (místodržitelství, dnes Moravská galerie na Moravském náměstí čp. 1 v Brně). Augustiniáni náhradou dostali budovy zrušeného kláštera cisterciaček s kostelem Nanebevzetí Panny Marie na Starém Brně. Papež Jan Pavel II. kostelu Nanebevzetí Panny Marie udělil titul bazilika minor apoštolským brevem ze 6. října 1987. V klášteře je dnes umístěno Mendelovo muzeum Masarykovy univerzity s expozicí zakladatele genetiky Gregora Johana Mendela, jenž byl opatem kláštera v letech 1868–1884 a po němž se nyní jmenuje náměstí, na kterém se klášter nalézá. V klášteře byl z prostředků augustiniánské thurnovské hudební fundace vychováván Leoš Janáček, který zde později působil jako ředitel kůru. Z klášterního pivovaru vznikl dnešní pivovar Starobrno. Od února 2018 je v provozu expozice nového Muzea starobrněnského opatství.\n\nOd roku 1997 byl jedenáctým opatem kláštera Lukáš Evžen Martinec, který dle svých slov požádal z důvodu dlouhodobé náročné práce o dočasné uvolnění. V lednu 2015 mu generál řádu Alejandro Moralo schválil roční dovolenou. Martinec byl od 1. února 2015 vyvázán ze služby v brněnské diecézi a ukončil svůj úřad opata ve starobrněnském klášteře. Od tohoto data tedy správu opatství převzal delegát, pověřený generálem OSA, P. Juan Ignacio Provecho Lopez OSA.\n\nV opatství funguje od druhé poloviny roku 2014 mezinárodní komunita.\n\n\n\n\n\n"}
{"id": "279054", "url": "https://cs.wikipedia.org/wiki?curid=279054", "title": "Bubínek", "text": "Bubínek\n\nBubínek má tyto významy:\n\n\n\n"}
{"id": "279055", "url": "https://cs.wikipedia.org/wiki?curid=279055", "title": "Jan Kovařík", "text": "Jan Kovařík\n\nJan Kovařík (* 19. června 1988, Most) je český fotbalový záložník, od února 2013 působící v týmu FC Viktoria Plzeň. Jeho fotbalovým vzorem je Robin van Persie. Mezi jeho silné stránky patří centry z křídla.\n\nS fotbalem začal v klubu FK Litvínov, odkud se přes mužstva FK Teplice, SK Slavoj Osek a Fotbalová škola Most, dostal do Slavie Praha.\n\nV zimě 2008/09 si ho povolal do kádru pro zimní přípravu tehdejší trenér hlavního mužstva Karel Jarolím. Kovařík nastoupil ke všem utkáním turnaje Fortuna Víkend šampionů v roce 2008. Do týmu se v jarní části neprosadil a pokračoval v mládeži. V létě 2008 byl po půl roce byl opět zařazen do slávistické přípravy na sezónu. Následně odešel hostovat do Dynama České Budějovice. Po návratu do Slavie debutoval 18. května 2009 v zápase 1. ligy proti FK Viktoria Žižkov (výhra 3:1). Na jaře 2009 slavil s mužstvem zisk mistrovského titulu.\n\nPřed ročníkem 2008/09 zamířil na roční hostování do Dynama České Budějovice. V dresu Českých Budějovic si odbyl svůj prvoligový debut, když nastoupil v 1. kole proti Teplicím (prohra 0:4). Po podzimu 2008 vedení \"sešívaných\" povolalo hráče zpět. Celkem za České Budějovice odehrál pět utkání v lize, gól nedal.\n\nV létě 2009 zamířil společně s Tomášem Jablonským ze Slavii do Baumitu Jablonec jako součást transferu za Adama Hlouška, který zamířil opačným směrem. V Jablonci nastupoval pravidelně v základní sestavě. Během tří a půl sezóny odehrál 94 ligových utkání, v nichž vstřelil 11 gólů.\n\nV zimní přestávce sezóny 2012/13 přestoupil za 15 milionů Kč do mužstva FC Viktoria Plzeň. Během zimního soustředění na Kypru si poranil koleno.\n\nPrvní ostrý start absolvoval v úvodním zápase Plzně 14. února 2013 v jarní vyřazovací části Evropské ligy 2012/13 v šestnáctifinále proti domácímu italskému mužstvu SSC Neapol. Plzeň zvítězila v Neapoli 3:0. Hrál i o týden později v domácí odvetě, kterou Plzeň opanovala poměrem 2:0 a postoupila do osmifinále. Kovařík v zápase vstřelil svůj první gól v plzeňském dresu, když v 51. minutě otevíral skóre utkání. V osmifinále odehrál celé domácí utkání proti tureckému celku Fenerbahçe Istanbul, Plzeň poprvé v tomto ročníku Evropské ligy prohrála doma (0:1). 14. března v odvetě v Istanbulu nastoupil rovněž v základní sestavě, Viktoria remizovala 1:1 a vypadla z Evropské ligy.\n\nV Gambrinus lize debutoval za Viktorii v prvním ligovém zápase Plzně po zimní přestávce 25. února 2013 proti domácímu Brnu, utkání skončilo výhrou hostů 3:1. 17. března 2013 přispěl jedním gólem k vítězství 4:0 nad Duklou Praha, která hrála prakticky celý zápas v oslabení o jednoho hráče. Byl to jeho první ligový gól za Viktorii, jehož docílil ve čtvrtém zápase. Sezónu 2012/13 Gambrinus ligy završil ziskem ligového titulu, Plzeň porazila 1. června v posledním 30. kole sestupující FC Hradec Králové 3:0 a udržela si dvoubodový náskok před největším konkurentem Spartou Praha.\n\nV prvním soutěžním zápase nastoupil za Viktorii 12. července 2013 v Superpoháru proti FK Baumit Jablonec (prohra 2:3). V prvním utkání 4. předkola Ligy mistrů 2013/14 (resp. play-off předkola) 20. srpna proti slovinskému týmu NK Maribor nacentroval míč na Vladimíra Daridu, který vstřelil druhý gól zápasu. Viktoria zvítězila na domácí půdě 3:1. Zahrál si i v základní skupině Ligy mistrů, kde se viktoriáni střetli s německým Bayernem Mnichov, anglickým Manchesterem City a ruským CSKA Moskva.\n\n24. srpna 2013 v 6. ligovém kole vstřelil gól domácímu Slovácku, když dorazil do sítě vyražený míč, Plzeň vyhrála 3:1. S Plzní skončil na konci sezony 2013/14 na 2. místě v domácí lize i českém poháru.\n\nV prvním soutěžním zápase nastoupil za Viktorii 18. července 2014 v Superpoháru proti AC Sparta Praha (prohra 0:3). S Plzní se představil ve 3. předkole Evropské ligy UEFA 2014/15 proti rumunskému týmu FC Petrolul Ploiești, 31. července 2014 byl v prvním zápase u konečné remízy 1:1. Plzeň nakonec s Petrolulem v odvetě, ve které Kovařík nenastoupil, vypadla po domácí porážce 1:4. Dvě kola před koncem ročníku 2014/15 Synot ligy získal s mužstvem mistrovský titul.\n\nV létě 2015 podepsal s mužstvem nový kontrakt do konce ročníku 2017/18. 18. července 2015 se podílel na zisku Superpoháru, když Viktorka porazila FC Slovan Liberec 2-1. 18. července 2015 se podílel na zisku Superpoháru, když Viktoria porazila FC Slovan Liberec 2:1. S Plzní se představil ve 3. předkole Ligy mistrů UEFA, kde klub narazil na izraelský celek Maccabi Tel Aviv FC. V prvním zápase na půdě soupeře Viktorka zvítězila 2-1, ale v odvetě prohrála 0-2 a vypadla. S mužstvem následně hrál 4. předkolo Evropské ligy UEFA, kde tým narazil na klub ze Srbska FK Vojvodina Novi Sad. Po výhrách 3-0 a 2-0 (v tomto zápase Kovařík nenastoupil) Plzeň postoupila do základní skupiny Evropské ligy, kde bylo mužstvo nalosováno do skupiny E společně s FK Dinamo Minsk (Bělorusko), Villarreal CF (Španělsko) a Rapid Vídeň (Rakousko). V posledním utkání na domácí půdě proti Villarrealu (remíza 3:3) se střelecky prosadil v 65. minutě. Západočeši získali ve skupině čtyři body, skončili na třetím místě a do jarní vyřazovací části nepostoupili. Fotbalista odehrál v základní skupině Evropské ligy všech šest zápasů. V ročníku 2015/16 získal tři kola před konce sezony s Viktorkou mistrovský titul, klub dokázal ligové prvenství poprvé v historii obhájit. V sezoně nastoupil ke všem třiceti ligovým zápasům, ve kterých se šestkrát prosadil. V ročníku 2015/16 získal tři kola před konce sezony s Viktorkou mistrovský titul, klub dokázal ligové prvenství poprvé v historii obhájit.\n\nS Viktorkou postoupil přes ázerbájdžánský Qarabağ FK (remízy 0:0 a 1:1) do 4. překola – play-off Ligy mistrů UEFA, což znamenalo jistou podzimní účast Plzně v evropských pohárech. 4. předkolo LM Západočeši proti bulharskému PFK Ludogorec Razgrad výsledkově nezvládli (prohra 0:2 a remíza 2:2) a museli se spokojit s účastí ve skupinové fázi Evropské ligy UEFA. Viktorka byla nalosována do základní skupiny E společně s AS Řím (Itálie), Austria Vídeň (Rakousko) a FC Astra Giurgiu (Rumunsko). V prvních dvou střetnutích proti AS Řím (remíza 1:1) a Austrii Vídeň (remíza 0:0) Kovařík nenastoupil. 20. 10. 2016 odehrál ve 3. kole na domácí půdě posledních 14 minut proti Astře Giurgiu, utkání skončilo 1:2. V Odvetě hrané 3. listopadu 2016 na hřišti Astry předvedla Viktorka velmi kvalitní výkon, ale v konečném důsledku jen remizovala se soupeřem 1:1. V dalším střetnutí Plzeň definitivně ztratila naději na postup, když podlehla římskému AS v poměru 1:4. Z výhry se Západočeši radovali až v posledním střetnutí hraném 8. prosince 2016, kdy před domácím publikem otočili zápas proti Austrii Vídeň z 0:2 na 3:2, přestože od 18. minuty hráli oslabeni o jednoho hráče. Plzeň touto výhrou ukončila 14 zápasovou sérii bez vítězství v Evropské lize. Viktoria skončila v základní skupině na třetím místě.\n\nAktuální k 18. prosinci 2018\nGóly Jana Kovaříka v české reprezentaci do 21 let \n\n"}
{"id": "279058", "url": "https://cs.wikipedia.org/wiki?curid=279058", "title": "Lovre Vulin", "text": "Lovre Vulin\n\nLovre Vulin (* 2. února 1984) je chorvatský fotbalový obránce, působící v klubu NK Pakoštate.\n\nVulin je obránce většinou hrající na levé straně obrany. Už za kariéru prošel takovými týmy jako HNK Hajduk Split nebo Standard Lutych. V zimě 2008 přišel na testy do pražské Slavie. Premiéru v jejím dresu si odbyl v zápase Tipsport ligy proti Českým Budějovicím. Poté působil na hostování v Dynamu České Budějovice.\n"}
{"id": "279059", "url": "https://cs.wikipedia.org/wiki?curid=279059", "title": "Mančice", "text": "Mančice\n\nNázev Mančice má více sídel:\n"}
{"id": "279067", "url": "https://cs.wikipedia.org/wiki?curid=279067", "title": "Rentgenová astronomie", "text": "Rentgenová astronomie\n\nRentgenová astronomie je část astronomie zabývající se vesmírnými objekty, které vysílají rentgenové záření, tedy elektromagnetické vlnění o vlnové délce 0,1 nm až 10 nm. Nejčastějšími zdroji ve vesmíru jsou neutronové hvězdy, supernovy, mlhoviny vzniklé po výbuších supernov a černé díry, resp. akreční disky hmoty vtahované do černé díry.\n\nDne 8. listopadu 1895 objevil německý fyzik Wilhelm C. Röntgen (1845–1923) při experimentech s vakuovými trubicemi nový druh paprsků, které označil jako „paprsky X“. Dne 28. prosince téhož roku publikoval Röntgen článek s názvem „Nový druh paprsků: předběžné oznámení“ v časopise fyzikálně lékařské společnosti ve Würtzburgu. Paprsky našly ihned uplatnění v medicíně a také krystalografii. O vysvětlení podstaty rentgenového záření se zasloužil německý fyzik Max von Laue, který si rentgenové paprsky představoval jako elektromagnetické vlnění s malou vlnovou délkou. Roku 1912 publikoval Laue se svými spolupracovníky v Mnichově práci s názvem „Interferenční jevy s rentgenovými paprsky“. Dokázal tím vlnovou podstatu paprsků a položil základy strukturní rentgenové analýzy.\n\nK využití rentgenového záření v astronomii došlo mnohem později, neboť jeho detekce není možná na povrchu Země, kde je pohlcováno atmosférou. Pokusy tedy musely probíhat v horních vrstvách atmosféry, kde je vzduch mnohem řidší. První pokusy proběhly v září roku 1949, kdy Němci vypustili raketu V2, která nesla malý Geigerův-Müllerův počítač, a zachytili rentgenové záření Slunce. V roce 1959 navrhli Italové Bruno Rossi a Riccardo Giacconi rentgenový dalekohled a v následujících desetiletích jej úspěšně realizovali. První rentgenový zdroj mimo sluneční soustavu byl objeven 18. června 1962. Tým pod vedením Giacconiho vypustil raketu Aerobee, která detekovala silný rentgenový zdroj v souhvězdí Štíra (Sco X-1). Kromě raket se používaly i detektory umístěné na balónech, mezi jejich největší úspěch patří první přímé změření magnetické indukce hvězdy, konkrétně zdroje Her X-1.\n\nVýznamným pokrokem v rentgenové astronomii bylo vypuštění sondy Uhuru 12. října 1970, od této doby bylo možné detekovat rentgenové zdroje po celé obloze. Giacconi dospěl k poznatku, že rentgenové zdroje se soustřeďují ve směru ke středu naší galaxie. Podařilo se identifikovat zdroj Cygnus X-1 jako binární systém, který se skládá z neutronové hvězdy a velmi hmotného temného objektu. Byla tak objevena první černá díra. V následujících letech docházelo k vypouštění dalších rentgenových družic, velmi významnou byla Einsteinova rentgenová observatoř (vypuštěna 1978), byla totiž jako první nositelkou rentgenového dalekohledu. Družice ROSAT vypuštěná roku 1990 německými astronomy za přispění Britů a Američanů zdvojnásobila počet tehdy známých zdrojů (asi 160 000). Kromě klasických rentgenových zdrojů detekovala ROSAT i rentgenové záření Měsíce a komety Hyakutake. Zatím poslední výzkumy provádějí družice XMM-Newton a Chandra. S těmito družicemi jsou spojeny i CCD detektory (detailní studium spekter zbytků po výbuších supernov) a spektroskopy.\n\nRakety používané v počátcích rentgenové astronomie umožňovaly pouze krátké pozorování v řádu minut pomocí Geiger-Müllerových počítačů. Atmosférické balóny měly pozorovací dobu mnohem delší, mohly ovšem detekovat záření pouze s vyšší energií, neboť se mohly vyskytovat jen v poměrně malých výškách. Mnohem přesnější zařízení k zaznamenání rentgenového záření, než je Geigerův počítač, je rentgenový dalekohled. Tyto dalekohledy se musí vypořádat s tím, že se rentgenové paprsky téměř nelámou a k úplnému odrazu dochází až při téměř tečném dopadu vzhledem k materiálu. Odrazné plochy dalekohledu se proto potahují tenkou vrstvou kovu s vysokou elektronovou hustotou (Ni, Au, Pt, Ir). Při konstrukci těchto dalekohledů se používá třech typů Wolterova řešení. Wolterův typ I je konstrukčně jednoduchý, nejčastěji používaný (na družicích Einsteinova rentgenová observatoř, ROSAT, XMM-Newton, Chandra). Je tvořen paraboloidními segmenty (primární zrcadla), hyperboloidními segmenty (sekundární zrcadla) se společnou osou a ohnisky. Wolterův typ II je tvořen podobnými segmenty, k odrazu paprsků však dochází vně. Má také větší ohniskovou vzdálenost než typ I. Wolterův typ III je tvořen paraboloidními a elipsoidálními segmenty, ještě nebyl použit při konstrukci dalekohledu.\n\n\n"}
{"id": "279068", "url": "https://cs.wikipedia.org/wiki?curid=279068", "title": "Ultrafialová astronomie", "text": "Ultrafialová astronomie\n\nUltrafialová astronomie je odvětví astronomie, které se zabývá pozorováním vesmírných objektů v ultrafialovém záření, tedy ve vlnových délkách od 10 do 380 nm. Světlo v těchto délkách je absorbováno zemskou atmosférou, takže observatoře musí být umístěné ve vrchních vrstvách atmosféry nebo ve vesmíru.\n\nV ultrafialovém záření se ve sluneční soustavě studuje především Slunce (siločáry magnetického pole), ale září v něm také Země, Jupiter a Saturn (zde je vidět aurorální ovál). V ultrafialovém oboru svítí mnoho objektů ve vzdáleném vesmíru, intenzivně např. mladé hvězdy a aktivní jádra galaxií.\n\n"}
{"id": "279069", "url": "https://cs.wikipedia.org/wiki?curid=279069", "title": "Bogd úl", "text": "Bogd úl\n\nBogd úl ( ) je horský masiv na jih od hlavního města Mongolska, Ulánbátaru, na levém břehu řeky Túl. Nachází se v Centrálním ajmagu kde zaujímá rozlohu 40,8 km². Nejvyšší horou je 2257 metrů vysoký Cecégün úl. Od roku 1996 je území biosférickou rezervací UNESCO.\n\nPolovinu rozlohy Bogd úlu tvoří lesy. Zbytek tvoří plochy s keřovými porosty, horské stráně, louky a pastviny. Jde o nejjižnější hranici lesa v Mongolsku. Žije zde více než 40 druhů savců a desítky druhů ptáků. Roste zde více než 260 druhů rostlin.\n\nBogd úl byl chráněn již ve 13. století a roku 1778 byl výnosem mandžuského císaře vyhlášen \"Hlavní posvátnou horou\" (Bogd chán úl) čtyř chalchských provincií Vnějšího Mongolska. Ve dvacátých letech 20. století zde čínská vojska v klášteře Mandzširyn chijd držela v zajetí Bogdgegéna - hlavu Vnějšího Mongolska. Bogdgegén byl osvobozen oddíly bělogvardějského dobrodruha barona Ungern von Sternberga. Po vzniku Mongolské lidové republiky byl status chráněného území potvrzen, svatyně na Cecégün úlu a klášter Mandzširyn chijd však byly vypáleny.\n\n"}
{"id": "279072", "url": "https://cs.wikipedia.org/wiki?curid=279072", "title": "Nikolaj Michajlovič Karamzin", "text": "Nikolaj Michajlovič Karamzin\n\nNikolaj Michajlovič Karamzin (rusky Николай Михайлович Карамзин) (12. prosince 1766, Michajlovka, Orenburská oblast – 3. června 1826, Petrohrad) byl ruský preromantický spisovatel a historik, známý především svými dvanáctisvazkovými \"Dějinami Říše ruské\", ve kterých zpracoval ruské dějiny do počátku 17. století.\n\nKaramzin je považován za nejvýznamnějšího představitele ruské sentimentální prózy díky svému intelektuálnímu cestopisu \"Listy ruského cestovatele\" (1791, Письма русского путешественника), napsanému v duchu Laurence Sterna, a povídkám \"Liodor\" (1792, Лиодор), \"Ubohá Líza\" (1792, Бедная Лиза) a \"Natalja, bojarská dcera\" (1792, Наталья, боярская дочь). Je zakladatelem ruské moderní žurnalistiky, které dal ráz populárně encyklopedického čtení a jako první se v ní věnoval i politickým otázkám. Literární ruštinu zbavil pout církevně slovanského jazyka, neboť jako základ svých děl použil lidovou mluvu vytříbenou zkoumáním starých pramenů, a tím je učinil přístupné nejširším vrstvám. \n\nKaramzinovy \"Dějiny Říše ruské\" (1816-1829, \"История государства Российского\") měly ve své době ohromný vědecký i společenský dopad, neboť před jejich sepsáním prakticky nikdo z historiků Ruska neprováděl kritické zkoumání starých pramenů. Teprve Karamzin vytvořil dílo velkého stylu na vědeckém podkladě a stal se na dlouhou dobu autoritou v otázkách ruského dějepisu, přičemž mnohé jeho závěry nepozbyly dosud na platnosti. Karamzin také prokázal neocenitelné služby i staré ruské literatuře, jejíž mnohé památky (například \"Slovo o pluku Igorově\") vešly ve známost díky němu.\n\nKaramzin pocházel ze šlechtické rodiny tatarského původu Kara Murza, poruštěné již za vlády cara Ivana Hrozného. Mládí strávil na usedlosti svého otce, který byl důstojníkem carské armády, a četba starých románů z této doby v něm zanechala trvalou náklonnost k literatuře. Měl domácí učitele, vzdělával se v internátní škole v Simbirsku a ve třinácti letech byl poslán do Moskvy do pensionátu profesora moskevské university Schadena, jehož přednášky rovněž navštěvoval. Zde se věnoval studiu filozofie, rétoriky, logiky, poetiky a jazyků (hlavně francouzštině a němčině). \n\nRoku 1781 vstoupil Karamzin po vzoru svého otce do vojenské služby v Preobraženském pluku v Petrohradě. Sblížil se s básníkem a politikem Ivanem Ivanovičem Dmitrijevem (1760–1837) a začal svou literární dráhu, především překlady německého osvícenského básníka a malíře Solomona Gessnera. Po smrti svého otce roku 1784 opustil Karamzin vojenskou službu a žil nějaký čas v ústraní v Simbirsku, kde vstoupil do zednářské lóže. Koncem roku 1784 odjel do Karamzin do Moskvy, kde se sblížil s uměleckým kroužkem soustředěným kolem spisovatele, novináře, vydavatele a svobodného zednáře Nikolaje Ivanoviče Novikova (1744–1818), v jehož časopise \"Dětské čtení\" (Детскоe чтениe), který redigoval, vydával svá první díla a překlady (např. Julia Caesara od Williama Shakespeara). Vliv tohoto kroužku na Karamzina trval čtyři roky a sehrál rozhodující úlohu v jeho další umělecké orientaci, neboť Karamzin se zde seznámil se spisy nejvýznamnějších evropských preromantiků - Jeana-Jacquese Rousseaua, Laurence Sterna, Gottholda Ephraima Lessinga (jehož tragédii \"Emila Galotti\" rovněž přeložil) a Johanna Gottfrieda Herdera.\n\nRoku 1789 se Karamzin vydal do zahraničí. Navštívil Německo, Švýcarsko, Anglii a Francii (zde byl svědkem počátků francouzské revoluce, kterou odsoudil, i když byl některým ideám francouzských revolucionářů nakloněn), seznámil se s předními zástupci evropské vědy a kultury (například s Immanuelem Kantem, kterého navštívil v Královci) a získal nové představy o organizaci literárního života ve své vlasti. Hned po svém návratu roku 1790 založil první ruský literární časopis \"Moskevský žurnál\" (Московский журнал), ve kterém se pravidelně zabýval literární kritikou, prosazoval estetiku sentimentalismu a ve kterém také vydal umělecký výsledek své cesty po Evropě, intelektuální cestopis \"Listy ruského cestovatele\" (1791, Письма русского путешественника), napsaný ve Sternově duchu. Toto v ruské literatuře naprosto ojedinělé dílo společně s povídkami \"Liodor\" (1792, Лиодор), \"Ubohá Líza\" (1792, Бедная Лиза) a \"Natalja, bojarská dcera\" (1792, Наталья, боярская дочь) přinesly Karamzinovi slávu nejvýznamnějšího představitele ruské sentimentální prózy a přezdívku \"ruský Sterne\".\n\nUdálosti jakobínské diktatury ve Francii roku 1793 Karamzinem otřásly a vedly jej k odklonu od osvícenských ideálů a v jeho literárních dílech sílí subjektivismus a fatalismus (povídky \"Ostrov Borngolm\" a \"Sierra-Morena\"). V této době také Karamzin připravil literární almanachy (sborníky) ruské poezie \"Aglaja\" (dva svazky, 1793 a 1794, Аглая) a \"Anoidy\" (rovněž dva svazky, 1796 a 1797, Аониды) a od roku 1798 se pokoušel vydávat časopis \"Panteon zahraniční literatury\" (Пантеон иностранной словесности), od čehož však kvůli sílící cenzuře ze strany úřadů carevny Kateřiny Veliké v souvislosti s myšlenkami francouzské revoluce upustil. \n\nKdyž pak za vlády cara Alexandra I. nastalo určité společenské uvolnění, založil Karamzin nový časopis \"Evropský věstník\" (Вестник Европы), který vycházel v letech 1802 až 1803. Přispívala do něj celá řada známých ruských básníků (například Gavrila Romanovič Děržavin, Vasilij Andrejevič Žukovskij a další) a sám Karamzin v něm vydal historickou povídku \"Starostka Marta aneb pád Novgorodu\" (1802, Марфа-посадница, или покорение Новагорода) a části svého nedokončeného autobiografického románu \"Rytíř naší doby\" (1802 - 1803, Рыцарь нашего времени). Kromě toho v časopise pojednával o politických a sociálních otázkách a tyto publicistické stati vydal ve formě zpovědi v knize \"Moje zpověď\" (1802, Моя исповедь).\n\nNa přelomu 18. a 19. století se začal prohlubovat Karamzinův zájem o dějiny. Poté, co napsal historickou práci \"Historické pochvalné slovo imperátorce Kateřině II\" (1802, Историческое похвальное слово императрице Екатерине Второй), ve které vyjádřil své názory na podstatu monarchie v Rusku a na povinnosti cara a jeho poddaných, byl roku 1803 prostřednictvím tehdejšího ministra osvěty jmenován oficiálním státním historiografem s úkolem napsat přehled ruských dějin. Na základě tohoto pověření zanechal Karamzin v podstatě své spisovatelské činnosti, neboť mu téměř veškerý čas zabralo zkoumání státních archivů a knihoven, kde často nacházel dosud neznámé a neprozkoumané materiály. Jen roku 1811 napsal pro cara Alexandra I. stať s názvem \"O starém a novém Rusku\" (О древней и новой России), ve kterém se velice konzervativně vyslovuje proti carovým reformám, ačkoliv byl dříve pokládán téměř za republikána. Tato změna Karamzinových názorů je většinou vykládána jako následek událostí francouzské revoluce a jako zřeknutí se mladistvého sentimentálního blouznění. \n\nVýsledkem Karamzinova historického bádání bylo vydání prvních osmi dílů jeho \"Dějin Říše ruské\" (История государства Российского) roku 1816, které obsahovaly přehled ruských dějin od počátků do roku 1560. \"Dějiny\" měly takový úspěch, že car povolal Karamzina do Petrohradu ke dvoru, a že se Karamzin stal roku 1818 čestným členem Petrohradské akademie věd. V letech 1821, 1824 a 1826 vydal Karamzin ještě další tři díly svých dějin a dovedl je do roku 1606. Poslední dvanáctý díl popisující historické události v Rusku v letech 1606-1612 byl vydán až po Karamzinově smrti roku 1829.\n\nKaramzin byl dvakrát ženat. Poprvé se oženil roku 1801 s Jelizavetou Ivanovnou Protasovovou, která však již následující rok zemřela po porodu dcery Sofie. Roku 1804 se Karamzin oženil podruhé, tentokrát s nemanželskou dcerou knížete Vjazemského Kateřinou Andrejevnou Kolyvanovou, se kterou žil až do své smrti roku 1826, k níž přispěl prodělaný zápal plic. \n\nKaramzin je považován za zakladatele ruské moderní žurnalistiky, které dal ráz populárně encyklopedického čtení a jako první se v ní věnoval i politickým otázkám. Literární ruštinu zbavil pout církevně slovanského jazyka, neboť jako základ svých děl použil lidovou mluvu (vytříbenou ovšem zkoumáním starých pramenů), a tím je učinil přístupné nejširším vrstvám. Jeho \"Dějiny Říše ruské\" měly ve své době ohromný vědecký i společenský dopad, neboť před jejich sepsáním nikdo z dějepisců, zabývajících se ruskými dějinami, neprováděl kritické zkoumání starých pramenů. Teprve Karamzin vytvořil dílo velkého slohu na vědeckém podkladě a stal se na dlouhou dobu autoritou v otázkách ruského dějepisu, přičemž mnohé jeho vývody nepozbyly dosud na platnosti a aktuálnosti. Jeho spisy tak sehrály obrovskou roli v dějinách ruské osvěty a \"Dějiny Říše ruské\" mají tak význam nejen vědecký, ale i literární.\n\nKaramzin prokázal neocenitelné služby i staré ruské literatuře, jejíž mnohé památky (například \"Slovo o pluku Igorově\") se staly známými jen díky jeho \"Dějinám\"..\n\n\n\n\n\n"}
{"id": "279073", "url": "https://cs.wikipedia.org/wiki?curid=279073", "title": "Branislav", "text": "Branislav\n\nBranislav, zkráceně Braňo, je slovanské jméno, varianta jména Bronislav. Mezi známé nositele patří:\n\n\n"}
{"id": "279075", "url": "https://cs.wikipedia.org/wiki?curid=279075", "title": "Delger mörön", "text": "Delger mörön\n\nDelger mörön nebo Muren ( v překladu znamená \"Široká řeka\", ) je řeka v Mongolsku (Chövsgölský ajmag) a na krátkém úseku tvoří hranici s Ruskem (Tuva). Je 445 km dlouhá. Povodí má rozlohu 26 600 km².\n\nPramení na svazích horského hřbetu Ulan-Tajga a teče převážně v dolině, která je hluboká 150 až 300 m. Je levou zdrojnicí Selengy, kterou vytváří po spojení s řekou Iderín gol.\n\nPrůměrný roční průtok vody v ústí činí 33 m³/s. Maxima dosahuje v červnu. Zamrzá na 4 až 5 měsíců.\n\nVyužívá se k zavlažování a zásobování města Mörön vodou.\n"}
{"id": "279077", "url": "https://cs.wikipedia.org/wiki?curid=279077", "title": "Retroreflexní materiál", "text": "Retroreflexní materiál\n\nOdrazka je optický prvek odrážející viditelné světlo. Oproti běžným povrchům ale neodráží světlo podle Lambertova kosínového zákona, ale většinu dopadajícího světla odráží zpět ve směru ke zdroji.\n\nTohoto efektu lze dosáhnout:\n\n"}
{"id": "279080", "url": "https://cs.wikipedia.org/wiki?curid=279080", "title": "Postův korespondenční problém", "text": "Postův korespondenční problém\n\nPostův korespondenční problém (PCP) je nerozhodnutelný problém představený matematikem Emilem Postem v roce 1946. Problém je algoritmicky nerozhodnutelný. Redukce z PCP nebo jeho doplňku se používají k důkazům nerozhodnutelnosti.\n\nPostův systém je tvořen neprázdným seznamem S dvojic neprázdných řetězců:\n\nŘešením Postova systému je každá neprázdná posloupnost přirozených čísel I:\n\nPostův korespondenční problém je pak rozhodnout, zda pro daný konkrétní Postův systém existuje řešení či nikoli.\n"}
{"id": "279082", "url": "https://cs.wikipedia.org/wiki?curid=279082", "title": "Iderín gol", "text": "Iderín gol\n\nIderín gol ( ) je řeka na severu Mongolska, v Zavchanském a Chövsgölském ajmagu. Je 452 km dlouhá. Povodí má rozlohu 24 555 km².\n\nPramení na severních svazích pohoří Changaj a protéká převážně v široké stepní dolině mezi jejich výběžky. Soutokem s Delger mörönem vytváří řeku Selengu.\n\nZdrojem vody jsou převážně dešťové srážky. Vodnost řeky stoupá mírně na jaře a v létě dochází k povodním. Od listopadu do března hladina klesá. Průměrný roční průtok vody na dolním toku činí 57 m³/s. Zamrzá v listopadu a rozmrzá v dubnu.\n\nVodní doprava není možná. Přes řeku vedou dva mosty dřevěný v Džargalantu a betonový v Galtu.\n"}
{"id": "279084", "url": "https://cs.wikipedia.org/wiki?curid=279084", "title": "STS-133", "text": "STS-133\n\nMise STS-133 byla posledním startem raketoplánu Discovery do kosmu. Start původně plánovaný na listopad 2010 se odkládal a nakonec raketoplán vzlétl až 24. února 2011. Hlavním úkolem bylo přípojení plošiny ELC 4 a doručení víceúčelového logistického modulu „Leonardo“ a náhradních dílů k Mezinárodní vesmírné stanici (ISS).\n\nBěhem mise byl na palubu ISS dopraven i americký robot nazvaný Robonaut 2 pro testování ve stavu beztíže.\n\nVšichni jsou Američané.\n\nV pondělí 20. září 2010 byl raketoplán Discovery převezen na startovací rampu LC-39A. Zkušební odpočítávání TCDT () za účasti letové posádky proběhlo 15. října 2010.\n\nRaketoplán Discovery STS-133 měl původně vzlétnout do kosmu 1. listopadu 2010. Z různých příčin ale musel být start několikrát odložen a po problémech s únikem plynného vodíku při tankování a nalezení trhliny v pěnové izolaci nádrže ET bylo rozhodnuto, že nádrž ET musí být před startem opravena.\n\nDne 22. prosince 2010 byl raketoplán Discovery STS-133 převezen zpět do haly VAB, kde byly opraveny praskliny na vnější palivové nádrži. Vedení NASA kvůli tomu odložilo start STS-133 až na konec února 2011. Převoz celé sestavy zpět na startovací rampu se po dokončení oprav uskutečnil 1. února 2011.\n\nRaketoplán Discovery STS-133 úspěšně odstartoval do kosmu 24. února 2011 ve 21:53:24 UTC (22:53:24 SEČ). Po navedení na oběžnou dráhu kosmonauti otevřeli dveře nákladového prostoru, vyklopili parabolickou anténu pro pásmo Ku, aktivovali manipulátor SRMS a provedli základní kontrolu nákladového prostoru.\n\nProběhla standardní kontrola tepelné ochrany raketoplánu pomocí senzorů OBSS (), příprava skafandrů pro budoucí výstupy do kosmu, instalace sbližovací kamery, vysunutí stykovacího mechanizmu a sbližovací motorické manévry.\n\nRaketoplán se připojil k Mezinárodní kosmické stanici ISS v sobotu 26. února 2011 ve 20:14 SEČ. Tentokrát trvalo poněkud déle, než se ustálilo kývání raketoplánu a mohly být přitaženy příruby stykovacího zařízení. Posádky se tak setkaly v ISS až ve 22:16 SEČ. Ještě během téhož letového dne kosmonauti pomocí manipulátorů SRMS a SSRMS vyzvedli z nákladového prostoru plošinu ELC4 a přemístili ji na staniční nosník S3. Na plošině ELC4 byl při startu upevněn náhradní (záložní) radiátor pro termoregulační systém stanice a je zde také řada úchytných bodů pro budoucí umístění další externího vybavení stanice.\n\nHlavní náplní čtvrtého letového dne bylo přenášení nákladu mezi raketoplánem a stanicí (bylo přeneseno cca 900 kg vybavení pro ISS a přes 1000 kg nákladu pro návrat na Zemi) a také příprava na výstup do kosmu (EVA-1).\n\nVýstup EVA-1 proběhl v pondělí 28. února 2011 od 16:46 SEČ. Během výstupu kosmonauti Steve Bowen a Al Drew postupně nainstalovali záložní napájecí kabel J612 mezi moduly Unity a Tranquility, přemístili vadný modul čerpadla z mobilního transportéru MT na plošinu ESP-2 a provedli řadu drobnějších údržbářských prací na povrchu stanice. Na konci výstupu se uskutečnil propagační experiment, při kterém kosmonauti do malé kovové termosky \"zachytili kosmické vakuum\" a přitom vše fotograficky dokumentovali. Získaný materiál (termoska a snímky) bude vystaven na Zemi a má sloužit ke zvýšení zájmu mladých Japonců o kosmický výzkum. Výstup EVA-1 trval celkem 6 hodin a 34 minut.\n\nZ nákladového prostoru raketoplánu byl vyložen modul (Permanent Multipurpose Module) PMM Leonardo a byl natrvalo připojen k dolnímu uzlu modulu Unity.\n\nDruhý výstup do kosmu (EVA-2) provedli Drew a Bowen 2. března 2011. Během výstupu kosmonauti vypustili zbývající amoniak z vadného čerpadla (přemístěného při EVA-1), sejmuli plošinu LWAPA na experimenty z modulu Columbus, nainstalovali reflektory na dva vozíky CETA, nainstalovali kameru a ochrannou krytku na manipulátor DEXTRE, nasadili krytku na kameru manipulátoru SSRMS a provedli několik dalších drobnějších prací na povrchu stanice. Výstup EVA-2 trval celkem 6 hodin a 14 minut.\n\nVe čtvrtek 3. března 2011 kosmonauti vybalovali náklad z modulu PMM a také o cca 1,7 km zvýšili dráhu ISS pomocí manévrovacích motorků raketoplánu. V druhé polovině dne měli kosmonauti trochu osobního volna. Na konci osmého letového dne se uskutečnil telefonický rozhovor mezi americkým prezidentem Obamou a posádkami na ISS.\n\nPokračovalo přenášení nákladu mezi PMM Leonardo a stanicí.\n\nKosmonauti dokončili přenášení nákladu mezi raketoplánem a ISS, a také vybalování věcí z nového modulu PMM. Podařilo se jim také opravit zařízení CDRA (Carbon Dioxide Removal Assembly) pro odstraňování oxidu uhličitého z atmosféry stanice.\n\nPo chvilce zaslouženého odpočinku se posádky rozloučily a rozdělily. Poslední průlez mezi raketoplánem a stanicí ISS byl uzavřen 6. března 2011 ve 22:11 SEČ.\n\nK odpojení Discovery STS-133 od ISS došlo 7. března 2011 ve 13:00 SEČ. Následoval standardní inspekční oblet stanice a pak se raketoplán vzdálil. Ještě tentýž den proběhla závěrečná kontrola tepelné ochrany raketoplánu pomocí OBSS.\n\nKosmonauti provedli standardní testy přistávacích systémů raketoplánu, úklid kabiny a zaklopení parabolické antény pro pásmo Ku.\n\nRaketoplán Discovery ukončil svoji poslední (39. misi) návratem od Mezinárodní vesmírné stanice ISS dne 9. března 2011 v 17:57 hodin SEČ, když úspěšně přistál na letišti SLF () na Kennedyho vesmírném středisku (KSC). Skvělá kariéra tohoto konkrétního stroje se tak uzavřela. Raketoplán Discovery během téměř 27 roků služby od roku 1984 absolvoval 39 misí, při kterých strávil v kosmu přes 355 dní a nalétal cca 238 milionů km. Tento raketoplán bude později umístěn v muzeu NASA.\n\n"}
{"id": "279088", "url": "https://cs.wikipedia.org/wiki?curid=279088", "title": "Andy Bell", "text": "Andy Bell\n\nJméno a příjmení Andy Bell náleží těmto osobnostem:\n\n"}
{"id": "279090", "url": "https://cs.wikipedia.org/wiki?curid=279090", "title": "Windsor (hrad)", "text": "Windsor (hrad)\n\nHrad Windsor () v anglickém Windsoru v hrabství Berkshire je druhý největší obývaný hrad na světě (hned po Pražském hradě) a také nejdéle soustavně obývaný hrad již od dob Viléma I. Dobyvatele. Plocha, kterou hrad zabírá, činí přibližně 45 000 čtverečních metrů. Tento výpočet vyplývá z plochy, která byla odkryta v roce 1992 při požáru, a byla odhadnuta na jednu pětinu celkové plochy hradu.\n\nSpolečně s Buckinghamským palácem v Londýně a Holyrood Palace v Edinburghu je jednou z oficiálních rezidencí britské monarchie.\n\nVětšina králů a královen Anglie měla přímý vliv na stavbu a vývoj hradu, který byl jejich kasárnami, pevností, domovem, oficiálním palácem, a občas dokonce i jejich vězením. Historie hradu a britských monarchů je nerozlučně spjata. V období míru byly rozšiřovány jeho obytné prostory a v období válek bylo vylepšováno jeho opevnění.\nHrad se za dobu své existence stále vyvíjel až do dnešní podoby, která je zobrazena na plánku. Ve středu se nachází uměle vytvořený pahorek (v plánku písmeno \"A\"), na kterém Vilém Dobyvatel vybudoval první dřevěný hrad.\n"}
{"id": "279093", "url": "https://cs.wikipedia.org/wiki?curid=279093", "title": "Matiční jezero", "text": "Matiční jezero\n\nMatiční jezero je vodní plocha v Pardubicích. Jezero vzniklo v roce 1910 regulací řeky Chrudimky a oddělením jejího slepého ramene. Na břehu jezera se nachází několik významných staveb, například Vila Viktora Kříže.\n\nMatiční jezero se nachází bezprostředně u východního břehu řeky Chrudimky asi 1 kilometr od jejího soutoku s Labem a asi 0,5 km jihovýchodně od Pernštýnského náměstí. Na severu na něj navazují Bubeníkovy sady, společně se kterými tvoří okolí Matičního jezera rozsáhlou klidovou zónu v blízkosti historického centra města. Na východním břehu se nachází vilová čtvrť Kamenec a nedaleko jižního břehu prochází železniční trať Kolín – Česká Třebová.\n\nVodní plocha tzv. jezera se původně regulovala dle okolností proti možnému zaplavení (východní) přilehlé uliční kanalizační sítě a zástavby. V jižním cípu nabíralo přebytečnou vodu a na zrcadlové straně rybníku zpětně byla voda vypouštěna. Z části dodnes dochovaný samotný val u koryta řeky, který přechází v „lavorovitý“ park v případě nejvyšší nutnosti – stejně jako poddimenzované Bubeníkovy sady – k okolní zástavbě plnilo přirozenou bariéru proti povodni. Od padesátých let je tento systém neudržovaný a tudíž i původní stromoví fakticky ležící vodou oduhnívá.\n\nMatiční jezero v Pardubicích na Bílém Předměstí vzniklo v roce 1910 regulací řeky Chrudimky a oddělením jejího slepého ramene. Na jeho břehu stála dřív dřevěná restaurace, kterou za první republiky spravovala pardubická Matice školská. Podle ní byl okolní park pojmenován Matiční ostrov a jezero Matiční. Ve dvacátých letech minulého století zde bylo populární kluziště. Trénovali zde i hokejisté. V roce 1913 se zde hrálo první utkání v ledním hokeji v Pardubicích.\n\nV současné době je jezero využíváno jako rekreační, mimo zimu rybáři a v zimě jako přírodní kluziště. Na jeho břehu stojí ze strany od řeky Rybářská restaurace. Protože jezero nikdo po celé desítky let nečistil, docházelo v něm k usazování zbytků organického materiálu a tím i jeho zanášení, zahnívání vody a k následnému úhynu ryb.\n\n"}
{"id": "279106", "url": "https://cs.wikipedia.org/wiki?curid=279106", "title": "Uniqa pojišťovna", "text": "Uniqa pojišťovna\n\nUNIQA pojišťovna, a.s. je univerzální pojišťovna sídlící v Praze. Patří dlouhodobě mezi 10 největších pojišťoven na českém trhu (více na: http://www.cap.cz/statisticke-udaje/vyvoj-pojistneho-trhu. Je dceřinou společností rakouské pojišťovací skupiny UNIQA Insurance Group.\n\nUNIQA pojišťovna, a.s. byla založena jako „Česko-rakouská pojišťovna“ (1.7.1993 zahájena pojišťovací činnost) a základní kapitál (při založení 50 mil. Kč) tehdy do podniku vložili akcionáři rakouský pojišťovací koncern Bundeslaender Versicherung (celým názvem Versicherungsanstalt der Oesterreichischen Bundeslaender AG) a česká Agrobanka Praha,a.s. Podíl Agrobanky byl posléze odkoupen, později během cca osmiletého období si část akcií \"zakoupila\" (jako finanční investor formou navýšení základního kapitálu) Evropská banka pro obnovu a rozvoj. Aktuální základní kapitál činí 500 mil.Kč. Bundeslaender Versicherung se mezitím v Rakousku spojil s Austria Collegialitaet a Raiffeisen Versicherung do holdingu s pracovním názvem BARC, který v roce 1999 přijal zcela novou obchodní značku UNIQA. Tak jak se tato nová identita postupně etablovala, docházelo k definování a postupnému systematickému zavádění koncernových standardů ve všech koncernových společnostech a tudíž pochopitelně i v České republice. V roce 2007 se 100 % akcionářem stala UNIQA International AG. (německy, anglicky)\n\n"}
{"id": "279107", "url": "https://cs.wikipedia.org/wiki?curid=279107", "title": "Ralph Linton", "text": "Ralph Linton\n\nRalph Linton (27. února 1893 Filadelfie – 24. prosince 1953 New Haven) byl americký antropolog, vlivný především v polovině 20. století, hlavně díky jeho pracím \"The Study of Man (1936)\" a \"The Tree of Culture (1955)\". Jedním z jeho hlavních přínosů bylo zkoumání vztahu mezi statusem a rolí.\n\nLinton se narodil ve Filadelfii v roce 1893, v kvakerské rodině, která vlastnila restaurace. Jak už to je u tehdejších antropologů časté, jeho oficiální vzdělání probíhalo z větší části v jiném oboru, v jeho případě v archeologii.\n\nV roce 1911 začal studovat na \"Swartmore College\" a přestože jeho otec chtěl, aby pokračoval v rodinném podnikání, rozhodl se pro studia archeologie a už v té době se podílel na vykopávkách v Guatemale. Školu absolvoval v roce 1915 a pokračoval ve studiu archeologie na Pensylvánské Univerzitě. Zde se podílel na vykopávkách ve státech New Jersey a Nové Mexiko. Poté začal studovat postgraduálně na Kolumbijské Univerzitě, ale nebyl příliš ovlivněn tehdy zde působícím Franzem Boasem, asi nejvlivnějším americkým antropologem té doby. Když vypukla první světová válka, Linton bojoval jako dobrovolník ve Francii a po návratu svá studia dokončil na Harvardu.\n\nPo roce stráveném na Harvardu se Linton rozhodl více soustředit na terénní práci, nejprve v pueblu Mesa Verde a na Markézách ve Francouzské Polynésii. Během pobytu v Pacifiku se jeho zájem přesunul od archeologie směrem ke kulturní antropologii, přestože se stále velice zajímal o studium kulturních artefaktů a primitivního \"umění\". Z Markéz se vrátil v roce 1922 a doktorský titul získal v roce 1925.\n\nV té době byl také kurátorem sbírek předmětů Amerických Indiánů ve \"Field Museum of Natural History\" v Chicagu, pokračoval také ve vykopávkách v Ohiu a analyzoval předměty o kmeni Pawnee v muzejních depozitářích. V té době již vydal řadu odborných článků. V letech 1925–1927 Linton podnikl cestu na Madagaskar, kde shromažďoval exponáty pro své muzeum. Zkoumal tu západní okraj okruhu austranézské kultury, se kterou se již setkal při výzkumu na Markézách. Provedl tu také svůj terénní výzkum, na základě kterého publikoval knihu \"The Tanala: The Hill Tribe of Madagascar (1933)\", svou nejdetailnější etnografickou práci.\n\nPo svém návratu Linton začal působit na \"University of Wisconsin\", kde se rozšířila katedra sociologie právě o studium antropologie. Ta nakonec získala vlastní katedru. Někteří z jeho tehdejších studentů se v oboru prosadili, například Clyde Kluckhohn a Marvin Opler. Do této doby se Linton pohyboval především v terénu, ale ve Wisconsinu měl dostatek času pro výuku a publikaci teoretických článků. V roce 1936 vydal svou práci \"The Study of Man\", ve které prokázal svou schopnost psát velice čtivým stylem. V té době také potkal svou třetí manželku \"Adelin Hohlfeld\", která s ním nejprve spolupracovala jako sekretářka, editorka a později už přímo jako spoluautorka řady jeho prací.\n\nVydání knihy \"The Study of Man\" udělal z Lintona jednoho z čelných teoretiků oboru, který inspiroval především ty, kteří se pohybovaly mimo pojetí Franze Boase. Díky tomu bylo Lintonovi nabídnuto, aby v roce 1937 převzal vedení katedry antropologie na Kolumbijské Univerzitě, kde byl jeho předchůdcem v této pozici právě Franz Boas. Jeho příchod prováděly spory. Boasova nejbližší spolupracovnice byla Ruth Benedictová a jmenování Lintona vyvolalo odpor členů katedry. Linton v té době spolupracoval s Rodertem Redfieldem a Melvillem Herskovitsem na prestižním výzkumu problematiky akulturace. Výsledkem byla jejich společná publikace \"Memorandum for the Study of Acculturation (1936)\". Linton také získal grant pro studenty, zabývající se problémem akulturace od vládní agentury \"Works Progress Administration\", která byla součástí programu New Deal na řešení následků ekonomické krize. Jeho příspěvky o v publikaci \"Acculturation in Seven American Indian Tribes\" jsou dodnes jedny z jeho nejpodnětnějších prací.\n\nBěhem druhé světové války se Linton podílel na válečném plánování a jeho úvahy o válce a roli USA v ní jsou znát například na jeho poválečné publikaci \"The Science of Man in the World Crisis (1945)\". Během války Linton podnikl výzkumnou cestu do Jižní Ameriky, během které zjistil, že trpí srdeční chorobou. Po válce se přesunul na Yale University, kde učil a publikoval v letech 1946–1953. Začal zde pracovat na knize \"The Tree of Culture\", ambiciózní publikaci, která se zabývala kulturou celého lidstva. Během práce na této knize však na štědrý den roku 1953 zemřel na selhání srdce a knihu \"The Tree of Culture\" dokončila až jeho žena.\n"}
{"id": "279110", "url": "https://cs.wikipedia.org/wiki?curid=279110", "title": "Nový Svět (Olomouc)", "text": "Nový Svět (Olomouc)\n\nNový Svět ( nebo \"Salzergut\") je historická obec, městská čtvrť a katastrální území na jihu statutárního města Olomouce s cca 1 tisícem obyvatel. Působnost Komise městské části Nový Svět zasahuje i do katastrů Holic a Hodolan.\n\nHistorické centrum tvoří široká ulicová náves s názvem Sudova upomínající na osobnost Jana Sudy. Na jejím začátku je kříž s reliéfem Panny Marie Bolestné z roku 1820.\n\nPůvodně šlo o osadu s názvem Dědinka (\"Dörfel\"), která se rozkládala asi 4 km před Blažejskou bránou u soutoku Moravy s jedním s jejích ramen. První písemná zmínka o ní je z roku 1402. Patřila městu, které ji roku 1435 prodalo měšťanu Lukáši Salzerovi, po němž získala jméno \"Salzergut\" (Salzerův statek). A i když již v roce 1498 Olomouc využila předkupního práva a vesnici získala zpět, tento název jí už zůstal. Žili zde drobní rolníci, rybáři a řemeslníci. Po zboření Dědinky kvůli výstavbě olomoucké pevnosti po roce 1750 našli její obyvatelé vhodné místo pro obnovení své vesnice až v katastru Holic. \n\nNové osídlení se oficiálně jmenovalo \"Neue Welt\", stále se však používal název \"Salzergut\". I když šlo o holický katastr a Nový Svět spadal také do školního obvodu i farnosti Holice, obklopen byl prakticky sousedními Hodolany. Jeho stavebnímu rozvoji bránily také kasárna a vojenské cvičiště, stejně jako městská plynárna nebo Heikornovy závody MILO. V roce 1850 se Nový Svět stal samostatnou obcí, o čtyři roky později zde bylo napočítáno 403 obyvatel. Šlo převážně o německou obec, část olomouckého jazykového ostrova, až po založení Československé republiky a vzniku Velké Olomouce v roce 1919 zde převážilo české obyvatelstvo. Tehdy zde již žilo přes 2400 obyvatel. Působila zde řada, především německých spolků: od roku 1888 čtenářský, po roce 1911 Svaz Němců a Schulverein, až v roce 1919 zde byla zřízena pobočka Sokola Holice. V roce 1923 naproti tomu Turnverein. Téhož roku veřejná knihovna hlavního města Olomouce otevřela pobočku Nový Svět.\n\n\n"}
{"id": "279111", "url": "https://cs.wikipedia.org/wiki?curid=279111", "title": "Karosa SB", "text": "Karosa SB\n\nKarosa SB je typ československého autobusu , který byl vyvíjen národním podnikem Karosa Vysoké Mýto současně s typem Škoda 706 RTO ve druhé polovině 50. let 20. století. Měl být součástí jednotné řady, která měla obsahovat autobusový přívěs Karosa B 50, návěs Karosa NO 80, desetimetrový autobus SB, jedenáctimetrový vůz 706 RTO a šestnáctimetrový článkový Škoda 706 RTO-K.\n\nSB (\"střední bus\") je standardní dvounápravový autobus se samonosnou karoserií. Vůz, který měl být určen jak pro městský, tak i meziměstský a dálkový provoz (podobně jako 706 RTO), měl být alternativou sériově vyráběného modelu 706 RTO pro menší počet cestujících. V městské verzi měl dvoje pneumaticky ovládané dveře (v převisech před přední a za zadní nápravou), linková a dálková varianta měla pouze přední dveře (dveře dálkového vozu byly ovládané ručně pomocí kliky). Sedačky byly rozmístěny 1+1 (městská verze) nebo 2+2 (meziměstská a dálková).\n\nPro vozy SB zadní nápravu dodaly \"Automobilové závody Klementa Gottwalda\" (dříve Praga), přední náprava byla odvozena od tatrovácké z autobusu Tatra 500 HB. Karoserie měla mnoho shodných prvků s vozovou skříní vozu 706 RTO.\n\nProtože se vývoj motoru, převodovky a zadní nápravy výrazně zpožďoval, bylo jasné, že sériová výroba vozu SB nebude možná. Zatímco v letech 1958 a 1959 byly vyrobeny čtyři prototypy, Karosa již vyvíjela nástupce modelu 706 RTO, řadu Š. Vyrobené vozy SB byly ve všech uvažovaných variantách: 2 kusy linkových meziměstských a po jednom městském a dálkovém. V jednom autobuse byl zastavěn motor Praga, v dalších dvou Tatra (u posledního vozu není značka pohonné jednotky známa).\n\n\n\n"}
{"id": "279112", "url": "https://cs.wikipedia.org/wiki?curid=279112", "title": "František (kadidlo)", "text": "František (kadidlo)\n\nFrantišek je označení pro vonný kužel zapalovaný o Vánocích, např. v Česku. Jedná se o pálené dřevěné uhlí – často se používá lípové. Dřevěné uhlí se namele a přidá se k němu kadidlo (olibanum) – pryskyřice z kadidlovníku pravého (\"Boswellia sacra\"), které dodává hořícímu františku charakteristickou vůni.\n\nTradice pálení vonných františků pochází z česko-německého pohraničí, především z Krušnohoří, a je stará cca 300 let. Její kořeny ovšem sahají podstatně hlouběji až do archaických dob, kdy se vykuřovaly a očišťovaly příbytky na přelomu starého a nového roku.\n\nPůvod pojmenování \"františek\" není zcela jasný: vykládá se jako obměna anglického ' („kadidlo“), které pochází ze starofrancouzského ' („čisté, ryzí kadidlo“) pocházející z latinského \"\" („to, co je zapálené“);, avšak přímý přenos z angličtiny je málo pravděpodobný a přenos prostřednictvím jiného jazyka je nejistý; Jiří Rejzek se tak přiklání k tomu, že se jedná o původní české pojmenování motivované tvarem připomínajícím mnišskou kapuci františkánů.\n\n"}
{"id": "279113", "url": "https://cs.wikipedia.org/wiki?curid=279113", "title": "EURONEXT 100", "text": "EURONEXT 100\n\nIndex EURONEXT 100 je blue chipovým indexem panevropské burzy Euronext. V bázi indexu se nachází 100 nejlepších - nejlikvidnějších akcií obchodovaných v rámci burzy Euronext. Index byl založen k 31. prosinci roku 1999 s hodnotou 1000 bodů. A v současné době reprezentuje 81 % kapitalizace všech titulů obchodovaných na burze Euronext. V reálných číslech se poté jedná o hodnotu 1,177 miliardy eur z celkové částky 1,477 miliardy eur. V bázi indexu jsou nejvíce zastoupeny akcie francouzských společností. Z celkového počtu sta emisí jich je francouzských 62, nizozemských 20, belgických 10, portugalských 6, německých 1 a britských také 1.\n"}
{"id": "279116", "url": "https://cs.wikipedia.org/wiki?curid=279116", "title": "Tanatofobie", "text": "Tanatofobie\n\nTanatofobie (nebo také thanatofobie) je chorobný strach ze smrti. Toto označení pochází z řeckých slov \"Thanatos\" (v řecké mytologii je Thanatos bůh smrti a sama smrt) a \"phobos\" (strach). Tanatofobie se nemusí omezovat pouze na strach z vlastní smrti nebo umírání.\n\nČasto je zaměňována s nekrofobií, přestože mezi těmito nemocemi existují rozdíly.\n\nOpačnou patologií je thanatofilie, která si naopak libuje v morbidních tématech.\n"}
{"id": "279121", "url": "https://cs.wikipedia.org/wiki?curid=279121", "title": "NEXT 150", "text": "NEXT 150\n\nNEXT 150 je kapitalizačně-váhový index sto padesáti titulů, po prvním stu listovaných v EURONEXT 100, obchodovaných na burze Euronext. Reprezentuje hlavně středně kapitalizovaný segment trhu. Index byl založen ke dni 31. prosince 2001 s hodnotou 1000 bodů. V současné době reprezentuje 6 % kapitalizace titulů na burze Euronext. V tomto případě se jedná o částku 88,62 milionu eur.\n"}
{"id": "279126", "url": "https://cs.wikipedia.org/wiki?curid=279126", "title": "Královská obora", "text": "Královská obora\n\nKrálovská obora neboli Stromovka je 95 ha rozlehlý park v Praze-Bubenči v nivě Vltavy jižně od Císařského ostrova, od něhož ji odděluje průplav. Je to jeden z nejvýznamnějších přírodně krajinářských parků v Praze. Vyskytuje se zde velké množství exotických dřevin. Je tvořena soustavou travnatých a zalesněných ploch, které mají jak parkovou tak lesní podobu. Již od středověku zde byla obora v majetku panovníka a roku 1804 se proměnila ve veřejně přístupný lesopark udržovaným ve stylu anglického parku. Je chráněn jako přírodní památka s názvem Královská obora a je spolu s místodržitelským letohrádkem rovněž chráněn jako kulturní památka. Nachází se zde soustava rybníčků, které jsou napájeny Rudolfovou štolou. Slouží ke sportovním, rekreačním i kulturně vzdělávacím účelům.\n\nNěkteří autoři předpokládají, že Královská obora byla založena králem Přemyslem Otakarem II. v místě jilmové doubravy, snad v roce 1268. Tento les náležel ke zboží kláštera svatojiřských benediktinek. Historická zmínka o Královské oboře (v Ovenci) se týká roku 1320, kdy ji Jan Lucemburský vyňal z majetku, který postupoval svatovítskému proboštství.\n\nV roce 1495 byl na jižní náhorní hraně obory vystavěn královský lovecký letohrádek pro Vladislava Jagellonského, pozdější místodržitelský letohrádek.\n\nZa panování Ferdinanda I. v roce 1547 byl v oboře zřízen rybník a o 12 let později byla obora rozšířena. K roku 1575 je doloženo, že v oboře žilo velké množství jelenů, kachen, hus a jiného divokého ptactva . \n\nZa panování Rudolfa II. byly v oboře provedeny rozsáhlé změny. Lovecký letohrádek byl po roce 1578 renesančně přestavěn na lodžiovou vyhlídkovou stavbu. V roce 1584 byly provedeny parkové úpravy, vytvořeny další rybníky. V letech 1584 až 93 byla pod Letnou proražena tzv. Rudolfova štola pro napájení nového Velkého rybníka. Toto nesmírně technicky a časově náročné dílo přivádělo vodu z Vltavy poblíž dnešního Štefánikova mostu, vyústění pak bylo do středu Královské obory poblíž Šlechtovy restaurace.\n\nV této souvislosti Česká komora zřejmě vyjádřila svůj vděk panovníkovi tím, že zakoupila a Rudolfovi II. darovala mlýn v Předním Ovenci. Jde o dnešní Císařský mlýn na západním okraji Stromovky. Mlýn byl v letech 1589–1590 přestavěn, jeho areál byl rozšířen o arkádovou chodbu a lázeň s grottou a navíc zde byla vybudována brusírna drahých kamenů. V roce 1606 byla k Císařskému mlýnu přistavěna mohutná bosovaná brána s monogramem \"R\" v průčelí. Z roku 1624 pochází dopis zahradníka a lesníka Baltazara Sedlmayera, adresovaný královské komoře; v něm se dotazuje, zda může o velikonocích \"netrpělivé obecenstvo\" opět přivést do obory, jak je odedávna zvykem.\nV roce 1679 Císařský mlýn vyhořel. O deset let později v roce 1689 byla v Královské oboře poblíž Velkého rybníka postavena nákladem hraběte Kryštofa Vratislava z Mitrovic Královská dvorana. Pachtýřem prvního hostince byl Joan Batista du Bois, který téhož roku 1689 žádal o jeho rozšíření pro obydlí své rodiny a čeládky. To byla pozdější Šlechtova restaurace.\nOd roku 1804 je Královská obora zpřístupněna veřejnosti celoročně a je využívána jako park, pro nějž se ujal název Stromovka. Z ohrady se šesti branami se dochovaly brána západní a severozápadní brána z Gotthardské ulice s pamětní tabulkou z roku 1804. Současné úpravy pocházejí vesměs z 19. století, kdy byly některé rybníky zrušeny a vytvořena současná soustava potoků, luk a zalesněných ploch. Bylo vysazeno mnoho druhů introdukovaných dřevin a zahradních kultivarů, což vytvořilo z Královské obory významné arboretum.\n\nRoku 1866 společnost Buštěhradská dráha prodloužila železniční trať Kladno – Bruska (dnes stanice Praha-Dejvice) do Buben, kde ji napojila na státní dráhu. Ve Stromovce trať prochází po jejím horním okraji a také krátkým tunelem, zvaným Bubenečský či Dejvický.\n\nVroce 1885 byla do Královské obory prodloužena trať koněspřežné tramvaje, která končila u Marinkovy továrny v Holešovicích (u dnešního Veletržního paláce). 8. září 1898 byla jako první z pražských tratí koňky zprovozněna pro elektrické tramvaje. 15. května 1908 byla vybudována u Výstaviště tramvajová smyčka, druhá v Praze, první stálá. Úsek Výstaviště – Královská obora byl naposledy v provozu 28. září 1941, koleje byly vytrhány 1944, později byla v úvodní části tohoto úseku obnovena smyčka Výstaviště. U bývalé konečné Královská obora dosud stojí budova bývalé vozovny.\n\nČást Královské obory byla roku 1890 vyčleněna pro vybudování výstaviště.\n\nU příležitosti Jubilejní zemské výstavy v Praze roku 1891 byla u horního vstupu parku (u dnešního severního konce Ovenecké ulice) ukončena Křižíkova elektrická dráha na Letné, první elektrická tramvajová trať v Praze i v českých zemích, navazující na letenskou lanovku. Roku 1893 byla tramvajová trať prodloužena Stromovkou k Místodržitelskému letohrádku, přičemž překračovala železniční tunel. Roku 1903 byly koleje z Královské obory odstraněny.\n\nV roce 1891 byl v Královské oboře nedaleko výstaviště, uspořádán II. všesokolský slet. Sokolové se tak připojili k Jubilejní výstavě na blízkém výstavišti, kde se prezentovali svou výstavkou. Přípravy poněkud zkomplikovala jarní povodeň, která vyhlédnutý pozemek zanesla bahnem. Za necelé dva měsíce byly na pozemku zapůjčeném městem vybudovány tribuny a další objekty, 15 dní po akci byl pozemek v původním stavu městu vrácen.\n\nPři povodni v srpnu 2002 byla zaplavena vodou, což vedlo k částečnému poškození vegetace. Část obory za železniční tratí Praha-Děčín u řeky Vltavy pak poškodila další velká povodeň v červnu 2013.\n\nNachází se v západní centrální části pražské kotliny, v říční nivě Vltavy, až na jižní část, která leží mimo nivu ve svahu říčního údolí. Prochází tudy dvě železniční tratě, buštěhradská a podmokelská dráha. Park je ohraničen ze severu plavebním kanálem Troja - Podbaba, na severozápadě uměle zaslepeným ramenem Vltavy a ze zbylých stran pak městskou výstavbou. \n\nGeologický podklad je složený z hornin ordovického stáří a na něm je hlinitá a písčitá náplava IV., nejnižší, vltavské terasy. \n\nVe střední rovinné části území, která tvoří, dá se říci, bezodtokou mísu, je vysoká hladina podzemní vody (0 - 2 metry pod povrchem), půda se tedy udržuje podmáčená. \n\nOd severu k jihu jsou ordovické horniny zastoupeny skaleckými vrstvami (písčito-jílovité břidlice až písčité jílovce), dobrotivskými břidlicemi, řevnickými křemenci, liběňskými břidlicemi (spolu s dobrotivskými břidlicemi budují převážnou část skalního podkladu území) a letenskými vrstvami (vyšší terasový sediment, nižší se pak nazývá maninská terasa). Holocenní náplavy v údolní terase jsou složením velmi rozmanité, obsahují písčité štěrky s různým stupněm zahlinění (písčitými, hlinitými a místy humosními a jílovitými náplavy). \n\nHolocenní náplavy jsou překryty navážkami zemin místního charakteru s příměsí cihel, škváry a dalších stavebních materiálů.\n\nI když se na první pohled může zdát, že park dominuje především hojnou vegetací, určitě stojí za zmínku i rozmanitá fauna.\n\nV letech 2001 a 2003 byl zjištěn výskyt 25 druhů měkkýšů \"(Mollusca)\", 54 druhů arborikolních ploštic \"(Heteroptera)\", 227 druhů motýlů \"(Lepidoptera) - např. Batolec červený (Apatura ilia), Otakárek ovocný (Iphiclides podalirius)\", 109 druhů blanokřídlých \"(Hymenoptera) - např. Pačmelák (Bombus barbutellus), Čmelák zahradní (Bombus hortorum)\", 140 druhů vybraných čeledí brouků \"(Coleoptera)\", 5 druhů obojživelníků \"(Amphibia) - např. Skokan zelený (Rana aesculenta), Čolek obecný (Triturus vulgaris), Ropucha obecná (Bufo bufo)\", 2 druhy plazů \"(Reptilia) - např. Ještěrka obecná (Lacería agilis), Užovka obojková (Natrix natrix)\", 34 druhů ptáků \"(Aves)\" - např. Kavka obecná \"(Corvus monedula),\" Kvakoš noční \"(Nycticorax nycticorax),\" Strakapoud prostřední \"(Dendrocopos medius)\" a 4 druhy savců \"(Mammalia) - např. Veverka obecná (Sciurus vulgaris)\"\".\"\n\nZa účelem zachování původních živočišných společenstev, zejména bezobratlých, tvoří základní kostru porostů domácí dřeviny a zachovávají se i ty přestárlé a odumřelé s dutinami. Tyto odumřelé dřeviny jsou důležité pro ohrožené druhy určitých druhů hmyzu a dalších členovců a obratlovců závislých na stromových dutinách (netopýři, ptáci, plši apod.)\n\nStromy a keře zastoupené v oboře jsou pouze z malé části původní (ty se nacházejí zejména podle slepého ramene), většina je ovlivněna člověkem. Podél všech rybníčků jsou křovinaté porosty pravidelně udržovány člověkem, místy jsou vysázeny i záhony okrasných rostlin. Druhové složení vegetace ovlivňují i vodní ptáci, například kachny divoké \"(Anas platyrhynchos),\" které se zde vyskytují celoročně. Po povodni v roce 2002 odumřelo obrovské množství stromů a do třech let po povodni oschlo 224 kusů. To se člověk pokusil napravit vysazením téměř 50 tis. cibulovin, 20 tis. trvalek, cca 3 tis. rhododendronů a azalek, obnovením cca 20 ha trávníků a ošetřením celkem cca 1 tis. stromů a vysazením cca 300 nových stromů.\n\nNachází se zde množství exotických dřevin, včetně šlechtěných okrasných forem, z jehličnanů například tisovec dvouřadý (\"Taxodium distichum\")a pamodřín Kaempferův (\"Pseudolarix kaempferi).\" Také tu nalezneme mnoho kultivarů buků, dubů - např. Dub dvoubarevný \"(quercus bicolor)\", jasanů a dalších druhů stromů. \n\nVětšinu bylinného porostu v oboře s výjimkou rumištních stanovišť a některých míst v podrostech stromů tvoří travnaté plochy. Porosty jsou díky lokalitě v nivě hojně podmáčeny, díky čemuž je možné v oboře rozlišit 4 typy trávníků odvozených od původních lučních společenstev (typ kostřavy červené, typ psinečku, typ pryskyřníku, typ ostřicový). Z rekreačních důvodů jsou ale často sekány, což negativně ovlivňuje množství bylinných druhů.\n\nCelá rovinná plocha parku je velmi podmáčená, což se odráží na vegetaci. Celý systém rybníků je napájen přes již zmíněnou Rudolfovu štolu, díky ní je udržován pohyb vody ve všech zdržích a vodních plochách a nedochází tak k jejímu zahnívání. Systém rybníků, který ve Stromovce funguje, je tedy napájen z Rudolfovy štoly a zároveň řeší odvodnění nejnižšího místa parku pro srážkové vody. V nejnižším místě se i akumuluje srážková voda, aby byla odvedena přes systém rybníků a dále odvodňovacími úseky až do Vltavy, pod jez Trója, těsně nad areálem ČOV Praha, do provozní hladiny jezu Klecany.\n\nVelká část území se špatně odvodňuje díky geologické stavbě a malé propustnosti téměř vodorovného povrchu. Nyní je hladina podzemních vod stabilní, plyne tak z dlouhodobých pozorování.\n\nNynější snahou je mimo jiné omezovat nepůvodní dřeviny a ty kvalitní dožívající nechat až do přirozené smrti a s ohledem na bezpečnost z nich zanechat torza. Pařezy odstraňovat pouze na místech, kde by bránily nově vzniklým alejím, pařezy nechávat vysoké minimálně 30 cm. S výjimkou listí jírovců, napadeného klíněnkou, zanechávat spadené listí a používat ho jako muč ve skupinových výsadbách.\nPark je upraven ve stylu anglické zahrady, s rozlohou 95 ha je největší pražskou zahradou. Slouží ke sportovním, rekreačním i kulturně vzdělávacím účelům. Je zde množství cest určených na procházky či projížďky na kole. Oproti zvyklostem anglických parků zde neplatí pravidlo zákazu vstupu na trávník, je tedy vhodný například na pikniky. Z terasy Místodržitelského letohrádku je krásný výhled na panorama severních částí Prahy.\n\nTéměř na okraji směrem k tramvajové zastávce Výstaviště Holešovice se nachází restaurace s názvem Vozovna, u které je dětské hřiště. Takových hřišť se po celé oboře nachází ještě několik.\n\nDopravní dostupnost do parku je velice dobrá, z centra Prahy se dostanete tramvají do 15 minut. \n\n\n\n\n"}
{"id": "279130", "url": "https://cs.wikipedia.org/wiki?curid=279130", "title": "Hoštejn (hrad)", "text": "Hoštejn (hrad)\n\nHoštejn () je hradní zřícenina ležící nad stejnojmennou obcí Hoštejn v okrese Šumperk 7 km západně od Zábřeha. Z původně gotického hradu zůstaly jen sotva patrné zbytky. Na východní straně ostrohu je zachovaná soustava příkopů a valů. V nejzápadnějším cípu oválného hradiště jediný nadzemní zbytek zdi paláce, pod ním patrný sklep a část zasypaného schodiště. Od roku 1964 je chráněn jako kulturní památka.\n\nZakladatelem hradu byl pravděpodobně příslušník rodu Hrabišiců Boreš z Rýzmburka, který v tomto kraji založil také augustiniánský klášter Koruna Mariina v Krasíkově. V Borešově listině pro tento klášter z roku 1267 najdeme mezi svědky mimo jiné jméno jistého Mutiše de Honstein, jehož snad můžeme pokládat za Borešova purkrabího na hoštejnském hradě. Hrad, o němž máme první přímou písemnou zmínku z roku 1289, byl postaven pravděpodobně jako mocenská protiváha zábřežského hradu pánů ze Zábřeha, politických odpůrců pánů z Rýzmburka. Hrabišicové coby příznivci německého krále Rudolfa Habsbuského byli oponenty Přemysla Otakara II. Po králově smrti na Moravském poli roku 1278 jejich pozice ještě zesílila, takže hrad Hoštejn, který byl dočasně v držení Protivy ze Zábřeha, získal zpět do svých rukou poručník dětí Boreše z Rýzmburka Fridrich ze Schonburku.\n\nV dalších letech se zmiňuje Zbraslavská kronika o Hochštejně jako o \"loupežnickém hnízdě\", proti němuž bylo králem Václavem II. vysláno královské vojsko pod vedením Záviše z Falkenštejna. Fridrich ze Schonburku zřejmě nebyl lupičem v pravém slova smyslu, ale Závišovým politickým protivníkem a stoupencem protikrálovské koalice v zemi. Trestná výprava hrad dobyla, posádku popravila a králův otčím se stal jeho pánem. Po Závišově smrti (roku 1290) připadl hrad i s příslušenstvím pánům ze Šternberka. První jistá zmínka o jejich vlastnictví pochází až z roku 1335. Šternberkové spojili hoštejnské zboží se šilperským a zábřežským panstvím, které jim také tehdy již patřilo. Po smrti Smila z Hoštejna v roce 1398 (kamenná poloplastika mužské hlavy z bývalého hoštejnského kostela, která je dnes ve sbírkách šumperského muzea, byla mylně považována za zbytek jeho náhrobku,) přešlo panství do držení lukovské větve Šternberků, proti nimž vystoupil s územním nárokem markrabě Jošt Moravský. V roce 1406 byl hejtmanem na Hoštejně Hynčík z Frývaldova, pozdější přední opora husitství na Zábřežsku. Jeho hrad se proto stal častým cílem nepřátelských útoků. Přibližně v roce 1424 byl Hoštejn přepaden oddílem vojska Albrechta Rakouského, který jej těžce poškodil. V roce 1434 měl hrad nového majitele, tentokrát čelního představitele katolické strany na Zábřežsku Jana ze Zvole, který se v té době psal také z Hoštejna. Tři roky poté měli hoštejnské zboží i s vesnicí pod hradem v držení Tunklové z Brníčka, konkrétně Jan Tunkl z Brníčka a ten je natrvalo spojil se zábřežským panstvím. Na hoštejnské zboží si však činily nároky i další rody, a tak vznikly kolem jeho vlastnictví dlouhé spory. V roce 1437 byl hrad již v rozvalinách, což znamená, že k jeho zkáze došlo za husitských válek. Noví majitelé sídlili jinde a neměli o pobořenou stavbu zájem a obnova hradu by stála značné finanční prostředky. Jeho zbytky se staly počátkem 16. století útočištěm lapků, takže tehdy učinil loupežnickému životu na hradě konec Arkleb Trnavský z Boskovic, který hrad dobyl a údajně v roce 1522 úplně vyvrátil do základů. Lapkové zde sídlili celých šest let, ačkoliv hrad patřil Ladislavu z Boskovic.\n\nZkázu zříceniny dovršila výstavba železniční trati Olomouc–Praha v roce 1845, kdy byly pozůstatky rozebrány a použity na stavbu železničního svršku.\n\nCelková délka fortifikace hradu je 450 metrů. Samotný hrad byl dvoudílný. Na místě patrně věže stojí pískovcový pomník oslavující ukončení stavby dráhy Olomouc–Praha. Dané místo je asi tři metry vysoký okrouhlý pahorek o průměru 7,5 metrů. Skoro obdélné jádro mělo rozměry 50 × 20–25 metrů a vedle místa, kde stála věž, jsou na něm napříč položeny zbytky paláce o rozměrech 25 × 9,5 metrů. Jádro hradu je obehnáno okružním valem, který vytváří příkop široký 18 až 38 metrů. Předhradí o rozměrech 45 × 14 metrů nenese stopy zástavby a je obehnáno náspem a příkopem, který dosahuje šířky na šíjové straně až 25 metrů.\n\nSměrem ke kostelu se nachází plošina o rozměrech 47 × 19 metrů s náznaky obvodového hrazení, které ze tří stran lemují nižší terénní terasy. Mohlo by jít o zbytek staršího sídla, které později nahradil lépe položený a větší hrad, o tábořiště bojové družiny nebo o místo, kde stál původní hoštejnský kostel. Na opačné straně hradu se nachází pětiboký pahorek s osami 23 × 15 metrů. Od šíje jej odděluje 17 široký a 5 metrů hluboký příkop. Toto předsunuté opevnění sloužilo k zabezpečení šíje před umístěním obléhacích zařízení.\n\n\n\n"}
{"id": "279131", "url": "https://cs.wikipedia.org/wiki?curid=279131", "title": "FTSE 100", "text": "FTSE 100\n\nFinancial Times Stock Exchange 100 (FTSE) zahrnuje sto společností s nejvyšší tržní kapitalizací, které sídlí ve Velké Británii, a jejichž akcie se obchodují na londýnské burze (London Stock Exchange). Společnosti zahrnuté v tomto indexu představují asi 80 % celkového britského akciového trhu. Index vznikl k 3. lednu 1984 a jeho hodnota byla stanovena na 1000 bodů. Index FTSE 100 dosáhl svého maxima 30. prosince 1999, kdy hodnota dosahovala výše 6950.6 bodu. Největší propad zaznamenal tento index 19. října 1987 a to o 10,84 %.\n\nPřestože o situaci na londýnské burze asi lépe informuje index FTSE All–Share, je index FTSE 100 nejvíce rozšířeným indikátorem vývoje londýnského akciového trhu. Zařazování akciových emisí do indexu FTSE 100 probíhá čtvrtletně, a to vybráním sta největších firem z indexu FTSE 250. V roce 2006 byl práh kapitalizace pro zařazení do indexu FTSE 100 2,6 miliardy liber. Ve stejném roce byly nejvýznamnějšími emisemi v bázi indexu emise těchto šesti subjeků: BP, Royal Dutch Shell, HSBC Holdings, the Vodafone Group, the Royal Bank of Scotland Group a GlaxoSmithKline, jejichž hodnota přesáhla 60 miliard liber. Index je v současné době spravován firmou FTSE Group, která také zařazuje emise do báze indexu v závislosti na mnoha kritériích: akcie musí být plně obchodovatelné na londýnské burze v eurech nebo librách, musí splňovat národní kvality, musí mít určitý free float a likviditu.\n"}
{"id": "279132", "url": "https://cs.wikipedia.org/wiki?curid=279132", "title": "Alfred Louis Kroeber", "text": "Alfred Louis Kroeber\n\nAlfred L. Kroeber (11. června 1876, Hoboken – 5. října 1960) byl americký antropolog, historik a lingvista.\n\nNarodil se v rodině německých přistěhovalců. Vystudoval angličtinu a literární vědu, aby se dále věnoval antropologii. Doktorát na Columbia University získal v roce 1901 a to pod vedením Franze Boase. Svou disertační práci napsal na základě terénního výzkumu u indiánů kmene Arapaho. Většinu své kariéry strávil v Kalifornii na Kalifornské Univerzitě a v Berkeley, kde působil jako profesor antropologie a zároveň vedl i pozdější \"Antropologické muzeum Kalifornské Univerzity\" (dnešní \"Phoebe A. Hearst Museum of Anthropology\"). Budova ve které sídlilo vedení katedry antropologie je dnes pojmenována \"Kroeber Hall\".\n\nPřestože je Kroeber znám především jako antropolog, zabýval se také archeologií. Jeho příspěvkem antropologii byl užší vztah mezi archeologii a zkoumáním kultury. Podílel se na vykopávkách v Novém Mexiku, Mexiku a v Peru. Kroeber a jeho studenti prováděli rozsáhlý sběr kulturních dat u západních kmenů amerických Indiánů. Z práce u zanikajících Kalifornských Indiánů vznikla publikace \"Handbook of Indians of California (1925)\" (Příručka o kalifornských Indiánech), která je příkladem tzv. „záchranné etnografie“.\n\nKroeber stál u zrodu paradigmatu konfiguracionismu a konceptů kulturních okruhů a kulturních vzorců, kterými se zabýval především ve své knize \"Cultural and Natural Areas of Native North America, 1939\" (Kulturní a přírodní oblasti domorodé Severní Ameriky). Kulturní vzorce jsou v tomto pojetí základním organizačním principem každé kultury. Zavedl také pojmy \"kulturní intenzita\", což byl způsob dosahování a udržování kulturní úrovně a \"kulturní klimax\" jako nejsilněji integrované ohnisko kulturní oblasti. Například Ameriku Kroeber rozdělil na osm oblastí: arktické pobřeží, severozápadní pobřeží, jihozápad, centrální oblast, západ, východ, Mexiko, Střední Amerika.\n\nSpolečně s Rolandem Dixonem se zabýval klasifikací jazyků původních obyvatel Severní Ameriky. Byl zodpovědný za jazykové skupiny \"Penutian\" a \"Hokan\".\n\nJe také znám díky své práci s Išim, který je považován za posledního kalifornského indiána kmene Jahi. Kroeberova druhá žena, \"Theodora Kroeber\", napsal populární Išiho biografii, pojmenovanou \"Ishi in Two Worlds\". O vztahu Kroebera a Išiho také vznikl film \"The Last of His Tribe (1992)\".\n\nDodnes důležitý je sborník \"Anthropology Today\" (Současná antropologie), na jehož vzniku se Kroeber podílel.\n\n"}
{"id": "279134", "url": "https://cs.wikipedia.org/wiki?curid=279134", "title": "Krka (Chorvatsko)", "text": "Krka (Chorvatsko)\n\nKrka je krasová řeka na území Šibenicko-kninské župy v Chorvatsku. Je dlouhá 72,5 km. Průměrný průtok je 50 m³/s.\n\nPramení u města Knin, pod nejvyšším vrcholem Chorvatska Sinjal. Po celé své délce protéká krajinou četnými kaskádami a mohutnými vodopády, díky kterým je vyhledávaným turistickým cílem. Jen samotné Skradinské vodopády navštěvuje každoročně mnoho tisíc návštěvníků. U Šibeniku řeka ústí do Jaderského moře.\n\nHlavní přítoky jsou Butišnica, Krčić, Čikola, Guduča. Na řece leží města Knin, Skradin, Šibenik.\n\nNa řece se mezi městy Knin a Skradin nalézá Národní park Krka. Rozloha národního parku je 109 km². Byl založen v roce 1985. Hlavní pozoruhodností národního parku \"Krka\" je soustava vodních kaskád.\n\nNa řece se nachází vodní elektrárny Jaruga, Miljacka, Golubić, Roški slap, Krčić.\n\n"}
{"id": "279140", "url": "https://cs.wikipedia.org/wiki?curid=279140", "title": "Martin Jakš", "text": "Martin Jakš\n\nMartin Jakš (* 6. září 1986, Plzeň) je bývalý český reprezentant v běhu na lyžích. Je mistrem světa v běhu na lyžích v kategorii do 23 let z roku 2008.\n\nŽije v Borových Ladách na Šumavě. Dne 8. října 2011 se na hradě Kašperk oženil s Helenou Kreuzigerovou, sestrou cyklisty Romana Kreuzigra. Společně mají dcery Šarlotu (* 2012) a Dorotu (* 2014).\n\nJe členem Dukly Liberec, má hodnost praporčíka.\n\nPoprvé se závodu Světového poháru v běhu na lyžích zúčastnil 31. prosince 2005 v Novém Městě na Moravě (46. místo). Absolvoval tři juniorská mistrovství světa (2004 ve Strynu, 2005 v Rovaniemi a 2006 v Kranji), jedno MS do 23 let v Malles, šest mistrovství světa dospělých (2007 v Sapporu, 2009 v Liberci, 2011 v Oslu, 2013 ve Val di Fiemme, 2015 ve Falunu, 2017 v Lahti) a troje zimní olympijské hry (2010 ve Vancouveru, 2014 v Soči, 2018 v Pchjongčchangu). V sezónách 2007/08 a 2009/10 se zúčastnil Tour de Ski.\n\nNa Zimních olympijských hrách 2010 získal bronzovou medaili v závodě štafet.\n\nSportovní kariéru ukončil v dubnu 2018.\n\n\n\n\n"}
{"id": "279142", "url": "https://cs.wikipedia.org/wiki?curid=279142", "title": "Polární záře", "text": "Polární záře\n\nPolární záře je souhrnný název pro světelné úkazy nastávající ve vysoké atmosféře ve výškách od 80 do 100 km, nejčastěji kolem 100 km (v ionosféře – oblast vysoké koncentrace iontů a volných elektronů), někdy zasahující i do výšek několika set km. Je to jeden z hlavních jevů vesmírného počasí. Běžně se vyskytují v polárních oblastech (jižní záře – aurora australis, severní záře – aurora borealis), zatímco ve středních zeměpisných šířkách a zejména v tropech jen výjimečně. Jižní a severní záře jsou mírně odlišné.\n\nJejí jméno Aurora Borealis je složeno ze jména římské bohyně úsvitu Aurory a řeckého pojmenování severního větru Boreas. Toto jméno poprvé použil roku 1621 francouzský filozof Pierre Gassendi.\n\nNa Slunci vznikají vlivem nerovností v magnetickém poli sluneční skvrny. U těchto skvrn vznikne jedna masivní protuberance (erupce). Mrak částic slunečního větru tvořený protony, elektrony a alfa částicemi (plazmoid) letí vesmírem (rychlostí řádově 0,1 % rychlosti světla), a pokud se na své cestě setká s magnetickým polem Země, tak ho ono pole většinu odrazí dál do vesmíru, ale část ho zachytí a stáčí po spirálách směrem k magnetickým pólům Země. Tam sluneční vítr interaguje s atmosférou a vzniká polární záře.\n\nSluneční vítr, který se ve velkém množství uvolňuje při slunečních erupcích, jež jsou způsobovány nerovnostmi v magnetickém poli Slunce sledující sluneční cyklus, a magnetické pole Země jsou dva hlavní faktory pro vznik polární záře.\n\nMagnetické pole Slunce by v ideálním případě mělo tvar jako pole tyčového magnetu (tedy podobný, jako má magnetické pole Země) to ovšem není dobře možné, a to hned ze dvou důvodů: za prvé, Slunce není pevné těleso (na pólech se otáčí pomaleji, než na rovníku), a za druhé, plazma, kterou je Slunce tvořeno, si pevně uchovává svou magnetickou orientaci. Výsledné magnetické pole Slunce je proměnné a jeden jeho cyklus se opakuje s jedenáctiletou periodou od klidného až po absolutně nestabilní.\n\nPoruchové indukční siločáry vystupují v místě slunečních skvrn na povrch a v jiných se zase zanořují do povrchu. V jejich okolí se sousedící prostor uzavírá do magnetických pastí a zpomaluje se v něm proudění. Dané místo se pak zářením ochlazuje a oproti teplejšímu okolí se nám zdá tmavé. U těchto slunečních skvrn pak vznikají protuberance, při kterých jsou do prostoru odhazovány megatuny alfa částic, protonů a elektronů.\n\nKdyž se sluneční vítr setká s magnetickým polem Země, nastane zde interakce, jelikož složky slunečního větru mají své vlastní magnetické pole (protony a alfa částice jsou kladné, elektrony záporné). Většina je ho tedy odražena, ale část je zachycena a stáčí se v magnetickém poli po spirálách až k atmosféře.\n\nA nyní se dostáváme přímo k jevu, který nazýváme polární září. Když se totiž konečně hrstka protonů, elektronů a alfa částic dostane skrz magnetické pole až k zemské atmosféře, jejich rychlost, potažmo energie, je stále o několik řádů větší, než energie okolních molekul ze zemské atmosféry. Částice slunečního větru se začnou srážet s molekulami atmosféry a při tom z nich vyrážejí elektrony, na jejichž místo se okamžitě obsazují jiné (viz fyzika atomového obalu). Při tomto ději se emituje elektromagnetické záření, které je ve viditelném spektru. Pro kyslík to je 558 nm (zelená barva) a 630 nm (červená barva). Jedná se o doutnavý výboj ve tvaru proudových stěn.\n\nPolární záře se objevují nejčastěji v okolí polárního kruhu.\n\n\n"}
{"id": "279144", "url": "https://cs.wikipedia.org/wiki?curid=279144", "title": "Pirátství vodních toků", "text": "Pirátství vodních toků\n\nPirátství vodních toků neboli boj o rozvodí znamená, když jeden silně erodující vodní tok přesouvá zpětnou erozí vlastní pramen tak, až načepuje jiný tok, většinou výše položený, mělce zahloubený a slaběji erodující, a odebere mu veškerou vodu. Ostrá změna směru toku v takovém místě se pak označuje jako náčepní loket. Načepovaný tok ve svém původním korytu zaniká, nebo se jeho pramen posouvá níže po proudu. Jednou z fází pirátství řek je bifurkace. K pirátství vodních toků může dojít nejen erozí, ale i např. sesuvem půdy nebo tektonickým posunem.\n\nV Česku tento jev výrazně ovlivnil mj. směřování řek Vltavy, Chrudimky či Vláry. Ze zahraničních řek je rodící se načepování možno pozorovat v krasové oblasti mezi horními toky Rýna a Dunaje (tzv. Propadání Dunaje).\n"}
{"id": "279146", "url": "https://cs.wikipedia.org/wiki?curid=279146", "title": "Chichén Itzá", "text": "Chichén Itzá\n\nChichén Itzá [Čičen Icá], někdy také \"Chitzén Itzá\" je zřícenina mayského města na mexickém poloostrově Yucatán na území stejnojmenného spolkového státu Yucatán. Pochází z pozdně klasického až pozdně postklasického období (cca 600–1500). Název Chichen Itzá pochází z mayského \"Chich'en Itza\", což znamená \"Na okraji studny Itza\". Itza byl název etnické skupiny, která získala politickou i hospodářskou převahu na severním Yucatánu. Itza je složenina dvou slov – \"itz\" – magický, kouzelný a \"ha\" – voda. V červenci roku 2007 byla zařazena do novodobého seznamu sedmi divů světa.\n\nVe městě jsou dvě tzv. cenote – přírodně vytvořené \"studny\", které sloužily jako zásobárna pitné vody. Na poloostrově Yucatán se nevyskytuje téměř žádná povrchová voda, Mayové tedy byli odkázáni právě na cenote. Známější ze dvou cenote se jmenuje \"Studna obětí\", kde Mayové prováděli lidské oběti. Podle dřívější teorie se obětovaly hlavně panny. K této teorii přispěl hlavně nález mnoha šperků ve Studně obětí. Rozbory kostí vyzdvižených z cenote však prokázaly, že byli obvykle obětováni malí chlapci, ale ani oběť dospělého muže nebyla výjimkou.\n\nTřetím zdrojem vody pro město byla jeskyně s podzemním jezerem, která se nachází přímo pod hlavní pyramidou.\n\nNejznámější stavbou v Chichen Itzá je Kukulkánova pyramida\". \"Kukulkán (nebo také Quetzalcoatl) je hlavní mayský bůh, je bohem slunce a nebes. Pyramida má čtvercový půdorys a na vrchol vede z každé strany 91 schodů. Během jarní a podzimní rovnodennosti při západu slunce vytváří světlo speciální efekt, díky kterému sochy hadů po stranách schodiště vypadají, jako by se plazily po boku pyramidy (had byl znakem boha Kukulkána).\n\nDalší stavbou je tu tzv. Velké hřiště. Hrála se zde oblíbená mayská hra Tlachtli, pravděpodobně na uctění slunce. Cílem bylo dopravit míč skrz jednu obruč na hřišti. S největší pravděpodobností byl po hře buď kapitán nebo celé jedno družstvo obětováno bohům. Stěny hřiště zdobí reliéfy zobrazující různé výjevy ze hry včetně stětí hráčů.\n\nDalší ze známých staveb je tzv. Observatoř. Je to stavba, jejíž střecha má tvar kopule, ale na vrcholu není uzavřená. Mayové odtud zřejmě pozorovali hvězdy. Neměli žádné čočky ani nic podobného, veškeré pozorování probíhalo pouhým okem.\n\nDle jedné z teorií nemá její název s její funkcí nic společného a své názvy obdržela až po objevení, kde její název byl přidělen na základě podobností s v Evropě známou hvězdárnou.\n\nChrám válečníků tvoří jedna menší pyramida a kolem se nachází množství sloupů. Sloupy údajně držely strop. Funkce této stavby je nejasná.\n\nMayové měli mnoho druhů kalendáře, ale nejznámější je \"sluneční kalendář\". Měl 18 měsíců a každý z měsíců měl 20 dnů (360 dnů), na konci roku s 5 dny navíc. Pro každý měsíc měli svůj název a údajně měli názvy i pro každý den v měsíci. To, jak pro ně byl kalendář důležitý, lze krásně pozorovat na \"Kukulkánově pyramidě\". Nahoru totiž vede z každé strany 91 schodů (91 × 4 = 364) a jako 365. den se počítala stavba nahoře na pyramidě. Druhým nejznámějším kalendářem je \"měsíční kalendář\", který má 13 měsíců po 20 dnech. Tyto dva kalendáře se potkají jednou za 52 let. 52 let byl pro Maye posvátný cyklus.\n\n"}
{"id": "279150", "url": "https://cs.wikipedia.org/wiki?curid=279150", "title": "Náčepní loket", "text": "Náčepní loket\n\nNáčepní loket je lomený ohyb vodního toku, v němž došlo k pirátství vodních toků.\n\n"}
{"id": "279162", "url": "https://cs.wikipedia.org/wiki?curid=279162", "title": "Ajdar", "text": "Ajdar\n\nAjdar ( , ) je řeka v Bělgorodské oblasti v Rusku a v  Luhanské oblasti na Ukrajině. Je dlouhá 256 km. Povodí má rozlohu 7370 km².\n\nPramení na jižních svazích Středoruské vysočině a protéká jejím okrajem. Má spád 0,3 m/km. Ústí zleva do Severního Donce (povodí Donu) ve vzdálenosti 344 km od jeho ústí.\n\nSpecifický odtok činí 1,7 l/s/km². Zamrzá v prosinci a rozmrzá na začátku března.\n\nVodní doprava není možná. Využívá se na zavlažování a k zásobování vodou. Na řece leží město Starobilsk.\n"}
{"id": "279167", "url": "https://cs.wikipedia.org/wiki?curid=279167", "title": "Opce", "text": "Opce\n\nSlovo opce má více významů:\n\n"}
{"id": "279185", "url": "https://cs.wikipedia.org/wiki?curid=279185", "title": "Třetí Roháčské pleso", "text": "Třetí Roháčské pleso\n\nTřetí Roháčské pleso ( ) je horské ledovcové jezero na Slovensku. Patří do skupiny Roháčských ples, která se nacházejí v Roháčské dolině v Západních Tatrách. Má rozlohu 0,5800 ha. Je 123 m dlouhé a 64 m široké. Dosahuje hloubky 3,1 m. Leží v nadmořské výšce 1653 m.\n\nNemá povrchový přítok. Odtéká z něj Roháčský potok do Druhého Roháčského plesa. Rozměry jezera v průběhu času zachycuje tabulka:\nBřeh je travnatý a částečně porostlý kosodřevinou.\n\nPo severním a západním břehu vede naučná stezka, která je přístupná pěšky v období od 16. června do 31. října.\n\n\n\n\n"}
{"id": "279189", "url": "https://cs.wikipedia.org/wiki?curid=279189", "title": "Phong Nha-Ke Bang", "text": "Phong Nha-Ke Bang\n\nNárodní park Phong Nha-Ke Bang (: \"Vườn quốc gia Phong Nha-Kẻ Bàng\"; : \"Phong Nha-Ke Bang National Park\") je národní park ve Vietnamu, který byl pro svou jedinečnost v roce 2003 zapsán na seznam světového dědictví UNESCO. Název národního parku je odvozen od jména jeskyně Phong Nha a jména lesa Ke Bang. Phong Nha-Ke Bang se rozkládá v krasové oblasti, která se nachází 50 km severně od Đồng Hới (provincie Quang Binh), 44 km severně od letiště Đồng Hới a 450 km jižně od vietnamské metropole Hanoje. Při svém vyhlášení měl park rozlohu 857,54 km², později došlo k jeho rozšíření na plochu 1233 km². V parku je kolem 300 známých jeskyní, jejichž celková délka činí 126 km. V dubnu 2009 členové expedice Britské speleologické společnosti objevili v této oblasti dosud neznámé monumentální jeskyně Son Doong. Nejnižší místo v parku má nadmořskou výšku -100 m pod hladinou moře, nejvyšší pak 1128 m n. m. \n\nZe vzácných zástupců fauny zde žijící lze jmenovat např. bažant vietnamský, bažant Edwardsův, bažant prelát, bažant císařský a bažant perlový. \n\nNápisy na stélách a oltářích dokazují, že jeskyně Phong Nha byla známa obyvatelům čampského království ještě před vietnamskou expanzí do střední a jižní částí země. První vietnamská písemná zmínka o této jeskyni je z roku 1550. V roce 1824 Minh Mang, vietnamský vládce z dynastie Nguyen, vlastním jménem \"Nguyễn Thánh Tổ,\" pojmenoval jeskyni \"Diệu ứng chi thần\". \n\nV roce 1935 jeden místní obyvatel náhodně objevil asi 1 km od jeskyně Phong Nha vchod do další podzemní prostory. Tato jeskyně dostala jméno Tiên Sơn, což znamená \"pohádková jeskyně\" nebo také \"suchá jeskyně\", protože zde neteče řádná podzemní řeka. Jeskyně v oblasti Phong Nha byly poprvé propagovány jako turistický cíl v publikaci, kterou v roce 1937 vydala turistická agentura francouzské správy v Hue. Od roku 1990 byla za účelem průzkumu této oblasti vypravena řada expedicí, a to jak s účastí domácích, tak i zahraničních vědců.\n"}
{"id": "279197", "url": "https://cs.wikipedia.org/wiki?curid=279197", "title": "Edmund Ronald Leach", "text": "Edmund Ronald Leach\n\nEdmund Ronald Leach (7. listopadu 1910 – 6. ledna 1989) byl britský antropolog. Byl ovlivněn britským i francouzským strukturalismem. Podnikl terénní výzkumy v Iráku, Barmě a na Cejlonu. Mimo teoretické otázky zkoumal především politické, příbuzenské systémy, rituály a mýty.\n\nJeho stěžejní prací je monografie \"Political systems of highland Burma: A study of Kachin social structure\" (1954), která vznikla na základě výzkumu barmského kmene Kačinů. Leach došel k závěru, že etnikum není jedinečná specifická společnost s charakteristickou kulturou, ale došel k relativistickému závěru, že je produktem politických vztahů mezi lidmi a adaptace na přírodní prostředí. Na základě svého zkoumání příbuzenství tvrdil, že příbuzenství neurčuje chování jednotlivce, ale je flexibilním systémem adaptace na přírodní podmínky.\n\nPůsobil King's College v Cambridge, kde studoval v letech 1966–1979. V roce 1972 se stal členem Britské akademie věd a v roce 1975 byl povýšen do rytířského stavu. Uvedl Clauda Lévi-Strausse do britské sociální antropologie.\n\n"}
{"id": "279203", "url": "https://cs.wikipedia.org/wiki?curid=279203", "title": "Mark Zuckerberg", "text": "Mark Zuckerberg\n\nMark Elliot Zuckerberg (* 14. května 1984 White Plains, stát New York) je internetový podnikatel, spoluzakladatel, prezident a výkonný ředitel Facebooku s jednodolarovým ročním platem. Hodnota osobního majetku byla ke květnu 2019 časopisem \"Forbes\" odhadována na 70,1 miliard dolarů, což z něj činilo 8. nejbohatšího člověka planety. \n\nSociální síť Facebook založil jako student Harvardovy univerzity se spolubydlícími a spolužáky – Andrewem McCollumem, Dustinem Moskovitzem, Chrisem Hughesem a Eduardem Saverinem, když program spustil z kolejního pokoje 4. února 2004.\n\nČasopis \"Time\" jej v roce 2010 vyhlásil \"Osobností roku\". Od roku 2011 se pravidelně umisťuje na prvním místě v žebříčku nejvlivnějších Židů na světě, sestavovaném izraelským deníkem \"The Jerusalem Post\".\n\nMark Zuckerberg se narodil roku 1984 v newyorském White Plains do židovské rodiny – psychiatričce Karen Kempnerové a zubaři Edwardu Zuckerbergovi. S třemi sestrami Randi, Donnou a Arielle vyrůstali v Dobbs Ferry ve státě New York. Ve třinácti letech podstoupil obřad bar micva. Sám sebe označil za ateistu.\n\nPůvodně studoval na střední škole Ardsley High School, z níž přestoupil na Phillips Exeter Academy, se sídlem v New Hampshire. V novém školském zařízení obdržel vědecké ceny v matematice, fyzice a astronomii, stejně jako v klasických předmětech (dějepis, literatura). V žádosti o přijetí uvedl, že je schopen číst a psát ve francouzštině, hebrejštině, latině a klasické řečtině. Stal se kapitánem šermířského týmu. Maturitu složil v roce 2002. Byl také známý recitací veršů z eposů, jakým byla například \"Iliada\".\n\nNa Exeteru začal spolupracovat s Adamem D'Angelem. Již na vysoké škole, v srpnu 2004, spustili společně s Andrewem McCollumem peer-to-peer aplikaci na sdílení souborů \"Wirehog\"..\n\nV roce 2002 nastoupil na Harvardovu univerzitu, kde studoval matematickou informatiku a psychologii.Jeho majoritní předmět na Harvardu byla ale psychologie. Vysokou školu opustil ve druhém ročníku.\n\nDne 4. února 2004 zahájil ze svého harvardského pokoje činnost Facebooku. Během léta 2004 se pak odstěhoval s Moskovitzem a dalšími přáteli do kalifornského Palo Alto, kde pokračovali v rozvoji sociální sítě. Malý pronajatý dům využili jako kancelářský prostor.\n\nV květnu 2019 Chris Hughes, spoluzakladatel Facebooku, promluvil o Markově vlivu na sociálních sítích a svém přání rozdělit a regulovat Facebook.\n\nV roce 2010 natočil režisér David Fincher jeho životopisný příběh nazvaný \"The Social Network\". Děj se zaměřil na zrod sítě Facebook a první soudní spory s bývalými spolužáky. Jeho osobu hrál Jesse Eisenberg. V reakci na snímek Zuckerberg uvedl: „\"Pouze jsem si přál, aby o mně nikdo netočil film, dokud budu stále naživu\".“\n\nVe druhém dílu 22. řady amerického kresleného seriálu \"Simpsonovi\", nazvaném „Dědíme po dědovi“, daboval sám sebe. Premiéra epizody proběhla 3. října 2010.\n\nNa uvítacím večírku pro nové členy svého harvardského spolku (během druhého ročníku studia) poznal spolužačku Priscillu Chanovou, s níž navázal partnerský vztah v roce 2003. Chanová je dcera čínsko-vietnamských uprchlíků (Hoa), kteří do Spojených států přijeli po Pádu Saigonu. Narodila se na bostonském předměstí Braintree a roku 2003 ukončila střední školu Quincy High School.\n\nV září 2010 požádal Chanovou, tehdy stále ještě medičku Kalifornské univerzity v San Franciscu, aby se přestěhovala do jeho domu v Palo Alto. Před plánovanými návštěvami Čínské lidové republiky v prosinci 2010 studoval Zuckerberg mandarínštinu. Pak se oženil 19. května 2012 na zahradě svého sídla při oslavě ukončení studia lékařství Chanové. První dcera Maxima Chanová Zuckerbergová, jejímž oficiálním čínským jménem se stalo Čchen Ming-jü (čínsky 陈明宇), se narodila 1. prosince 2015. Druhá dcera August pak přišla na svět v srpnu 2017.\n\n"}
{"id": "279209", "url": "https://cs.wikipedia.org/wiki?curid=279209", "title": "Václav Rusek", "text": "Václav Rusek\n\nVáclav Rusek (25. února 1928 Komárov u Opavy – 30. ledna 2016 Brno) byl český vysokoškolský pedagog a odborník na historii farmacie. Vzdělání v oboru farmacie získal na Přírodovědecké, resp. Farmaceutické fakultě Masarykovy univerzity v Brně (ukončeno 1953). V roce 1964 se stal kandidátem věd (Csc.) a 1987 získal na Univerzitě Karlově docenturu pro obor organizace a řízení farmacie. Byl rovněž držitelem osvědčení pro specializaci v oboru lékárenství a ústavní lékárenství.\n\nJako pedagog působil Václav Rusek na farmaceutických fakultách v Brně, Bratislavě a Hradci Králové. Od roku 1972 se věnoval založení a dalšímu budování Českého farmaceutického muzea, které bylo uvedeno v život v roce 1994, resp. 1996, v  barokním hospitalu v Kuksu.\n\nVáclav Rusek je autorem 64 původních prací a mnoha desítek odborných článků. Mimo svůj obor se zajímal o grafiku a knižní značku – exlibris.\n\n\n\n"}
{"id": "279210", "url": "https://cs.wikipedia.org/wiki?curid=279210", "title": "Plumelec", "text": "Plumelec\n\nPlumelec (: \"Pluveleg\") je francouzská obec ležící v bretaňském départementu Morbihan. Podle výsledků posledního sčítání lidu z roku 1999 ho obývá 2 337 obyvatel, jimž se říká \"Méléciennes\".\n\nPlumelec je poměrně častou zastávkou Tour de France – roku 1982 zde končila časovka družstev, roku 1985 se zde konal úvodní prolog a v roce 1997 byl do městečka umístěn cíl 3. a start 4. etapy. V červenci 2008 sem Tour zavítá počtvrté, Plumelec je totiž cílem úvodní etapy.\n\n"}
{"id": "279223", "url": "https://cs.wikipedia.org/wiki?curid=279223", "title": "Auray", "text": "Auray\n\nAuray (: \"An Alre\") je město ve Francii, leží v bretaňském départementu Morbihan. Podle sčítání lidu z roku 1999 ho obývá 10 911 obyvatel, kteří se nazývají \"\". Turisticky zajímavé je aurayské středověké jádro města s přístavem.\n\nMěsto Auray sehrálo určitou roli v dějinném vývoji – nedaleko města proběhla 29. září 1364 bitva u Auray, součást války o bretaňské dědictví, stoleté války jako celku. Roku 1776 se v Auray vylodil Benjamin Franklin, když po vypuknutí americké války za nezávislost jel do Paříže požádat Ludvíka XVI. o vojenskou pomoc.\n\n\n"}
{"id": "279225", "url": "https://cs.wikipedia.org/wiki?curid=279225", "title": "Kůrovci", "text": "Kůrovci\n\nKůrovci (Scolytinae, Ipinae) je podčeleď brouků z čeledi nosatcovití. Dříve byli kůrovci řazeni do samostatné čeledi kůrovcovití. Vyvinuli se na konci druhohor a dnes patří se 6 000 druhy mezi jedny z nejrozmanitějších skupin hmyzu.\n\nKůrovci se vyskytují obecně po celém světě, v lýku i dřevě naprosté většiny stromů, také uvnitř ovoce, v semenech, v listech, v dužině větviček, ve stoncích bylin včetně kapradin nebo dokonce ve vzdušných kořenech mangrovů. Mnozí z nich dokáží žít ve zcela odlišných tkáních širokého spektra hostitelů a různými způsoby k tomu využívají symbiotické houby.\n\nSpolu s dřevokaznými houbami zabíjejí kůrovci milióny stromů v celé holoarktické oblasti. Některé druhy působí v lesním hospodářství kalamity (kalamitní brouci). Mnohé druhy kůrovcovitých škodí hlavně svým úživným žírem (Hylastes, Tomicus). Některé druhy si pěstují houby a posléze se jimi živí. Takové druhy mohou být nebezpečné přenosem houbových onemocnění (např. Scolytus).\n\nV lesním hospodářství patří k nejznámějším škůdcům lýkožrout smrkový (\"Ips typographus\"), zvaný také \"kůrovec\". Při přemnožení dokáže poškodit rozsáhlé plochy smrčin, které jsou v našich kulturních lesích nejrozšířenější dřevinou. Problematický je ale i lýkožrout severský (\"Ips duplicatus\"). Dále například existuje lýkožrout modřínový (\"Ips cembrae\"), lýkožrout borový (\"Ips sexdentatus\") či lýkožrout jedlový (\"Pityokteines curvidens\"). Dřevokaz čárkovaný (\"Trypodendron lineatum\") škodí hlavně v uskladněném dřevě. V sadech patří k největším škůdcům bělokaz švestkový (Scolytus mali), který žije pod kůrou ovocných stromů a drtník ovocný (\"Xyleborus dispar\"), který žije přímo ve dřevě.\n\nKůrovci jsou drobní brouci (1 až 9 mm), válcovitého nebo oválného tvaru těla, hnědě až černě zbarvení, vnějškem podobní \"červotočovitým\". Hlava je kulovitá, vpředu uťatá (u několika málo druhů protažená v krátký nosec). Shora je viditelná jen z části anebo je zcela ukryta pod předním okrajem velkého štítu. Tykadla mají paličkovitý tvar. Oči jsou složené, ledvinovitého tvaru, výjimečně rozdělené na dvě části. Štít je oválný nebo válcovitý. Nohy jsou poměrně krátké, opatřené pětičlennými chodidly.\n\nKrovky jsou trojího typu:\n\n\nU mnoha druhů se projevuje pohlavní dimorfismus (zejména ve tvaru zadní části krovek a ve tvaru a struktuře čela). Blanitá křídla jsou vyvinuta (scházejí pouze samečkům rodu Xyleborus).\n\nVětšina kůrovců si tvoří ve dřevě systém matečných a larvových chodeb, který je natolik druhově charakteristický,\nže podle jeho tvaru a průběhu můžeme spolehlivě určovat většinu druhů.\n\nLarvy kůrovců se živí buď přímo pletivy živných rostlin (Scolytus), nebo zčásti (Ips, Tomicus) či zcela (Xyloterus, Xyleborus) podhoubím některých druhů hub, které rostou v komůrkách ve dřevě. Na tomto základě rozlišujeme agresivní a ambróziové kůrovce.\n\nAgresivní kůrovci jsou druhy, které se živí lýkem a dřevem stromu. V napadeném stromě musí odolat ochranným opatřením stromu - ten totiž produkuje nejrůznější chemické látky, aby kůrovce zahubil: terpenoidy, fenolické sloučeniny, pryskyřici. Na druhou stranu kůrovci mohou výrazně oslabit strom tak, že naočkují strom určitými dřevokaznými houbami. Druhy, které žijí v těsné symbióze s těmito tzv. \"ambróziovými houbami\", si spory těchto hub přenášejí ve zvláštním orgánu (\"mycangium\") z míst, kde se vylíhly.\n\nNěkteří agresivní kůrovci se příležitostně živí podhoubím ambróziových hub. Touto cestou zřejmě evolučně vznikl druhý typ kůrovců, a to ambrózioví kůrovci.\n\nAmbrózioví kůrovci (asi 3400 druhů) jsou \"zahrádkáři\", kteří ve svých chodbách sejí houby a dokonce se o ně starají. Následně je konzumují a tyto houby jsou jejich jediným zdrojem potravy. Svou zahrádku čistí, větrají a přenášejí podhoubí do dalších chodeb.\n\nNěkteří ambrózioví kůrovci ani nejsou schopní vytvářet chodby. Žijí proto v starých chodbách jiných druhů kůrovců.\n\nVětšina druhů má během roku jediné pokolení, při němž přezimují buď mladí brouci nebo larvy. Za mimořádně příznivých podmínek mohou mít některé druhy v nížinách i tři pokolení do roka, jindy dvě a v horách jen jedno pokolení. Naopak dvouletý vývoj, při němž poprvé zimuje larva a po druhé dospělec, má např. Hylesinus crenatus, Dendroctonus micans, Hylurgops glabratus, aj.\n\n\n"}
{"id": "279226", "url": "https://cs.wikipedia.org/wiki?curid=279226", "title": "Tylihul", "text": "Tylihul\n\nTylihul ( ) je řeka v Oděské oblasti na Ukrajině. Je 173 km dlouhá. Povodí má rozlohu 3550 km².\n\nPramení na Podolské vysočině a na horním toku teče v dolině široké jen 1 až 1,5 km. Níže protéká Černomořskou nížinou a dolina se rozšiřuje až na 3 km, přičemž šířka řečiště je 10 až 20 m. Ústí do Tylihulského limanu Černého moře.\n\nZdrojem vody jsou převážně sněhové srážky. Průměrný průtok vody ve vzdálenosti 29 km od ústí činí 0,74 m³/s. Vysychá na horním a středním toku na 5 až 7 měsíců.\n\nVyužívá se na zavlažování. Na řece leží město Berezivka.\n"}
{"id": "279230", "url": "https://cs.wikipedia.org/wiki?curid=279230", "title": "Internace", "text": "Internace\n\nInternace je označení pro nucený pobyt jedné či více osob na určitém místě nebo na omezeném prostoru zpravidla z politických, náboženských, etnických či jiných společenských příčin. \n\nInternace jsou prováděny do různých internačních zařízení respektive internačních táborů různých typů (zajatecký tábor, koncentrační tábor, imigrační komplex, klasická věznice, odlehlý ostrov, sportovní stadion, městské ghetto apod.).\nInternováni však mohou být i nežádoucí imigranti případně jiné nežádoucí osoby na území státu. \n\nV mezinárodním právu je internací nazýván stav, kdy v době války mezi dvěma státy dojde k omezení svobodného pohybu (spojené popřípadě s omezením dalších osobních svobod) u občanů nepřátelského státu. Postup při internaci a práva internovaných osob upravují Ženevské úmluvy na ochranu obětí války. Příkladem je například omezení pohybu osob japonské národnosti po území USA během druhé světové války (viz Americké internační tábory pro Japonce), jednalo se tehdy i o zvláštní internaci, jež – údajně z bezpečnostních důvodů – zahrnovala i řádné státní příslušníky Spojených států amerických.\n\nV Česku zajišťuje svobodu pohybu a pobytu listina základních práv a svobod ve svém článku 14. Tentýž článek stanovuje, že omezit tyto svobody je možné pouze v mimořádných situacích a pouze zákonem. Tím je například zákon o zajišťování obrany České republiky, který v § 53 mimo jiná omezení nařizuje za stavu ohrožení státu nebo válečného stavu pobývat v přikázaném místě, přičemž místní, osobní a časovou působnost tohoto opatření nařizuje vláda. \n\n\n\n"}
{"id": "279234", "url": "https://cs.wikipedia.org/wiki?curid=279234", "title": "Crawler-Transporter", "text": "Crawler-Transporter\n\nCrawler-transporter je pásové vozidlo, které NASA používala k transportu raket Saturn V a Saturn IB během programů Skylab a Apollo-Sojuz a dále k přepravě raketoplánu z montážní haly Vehicle Assembly Building na odpalovací rampu 39. Transportéry přepravovaly nejen raketoplány, ale celou i pojízdnou odpalovací plošinu.\n\nDva pásové transportéry byly navrženy společností \"Bucyrus International\" a postaveny společností \"Marion Power Shovel\". Každý z nich stál 14 milionů USD. V době svého vzniku to byla největší pásová vozidla na světě. Nyní drží tento primát německé rypadlo Bagger 288. Crawler-transportéry však zůstávají největší co se týká pásových vozidel s vlastním pohonem.\n\nJedno vozidlo váží 2 721 tun a má osm pásů, dva na každém rohu. Každý pás se skládá z 57 částí a každá z částí váží 900 kg. Vozidlo má rozměry 40 x 35 metrů. Výška může být variabilní od 6 do 8 metrů a každá strana může být zvýšena, nebo snížena, nezávisle na ostatních. \n\nCrawler je řízen z dvou kabin, umístěných vpředu a vzadu na vozidle. Nejvyšší rychlost vozidla je 1,6 km/h naložený, nebo 3 km/h prázdný. Vozidlo musí ujet s raketoplánem vzdálenost 5,6 km, průměrná doba, za kterou crawler převeze raketoplán na odpalovací rampu, je 5 hodin. Pohon tvoří 16 trakčních motorů, poháněných čtyřmi 1000 kW generátory. Dva dieselové motory, které pohánějí tyto generátory, mají výkon 2 750 hp (2 050 kW). Palivová nádrž má objem 19 m³, spotřeba činí 350 l/km.\n\nKennedyho vesmírné centrum využívalo dva identické crawlery od jejich dodání v roce 1965. Zatím vozidla urazila přes 4000 km.\n\nPo ukončení programu raketoplánů měly transportéry přepravovat rakety Ares I a Ares V programu Constellation, avšak po jeho zrušení budou pravděpodobně použity k přepravě rakety Space Launch System.\n"}
{"id": "279241", "url": "https://cs.wikipedia.org/wiki?curid=279241", "title": "Chocholatka červená", "text": "Chocholatka červená\n\nChocholatka červená, známá též pod názvem chocholatka křovinná (\"Cephalophus natalensis\") je malá antilopa žijící ve střední a jižní Africe. Obývá rozptýlené i souvislé lesy a křoviny v Malawi, Mosambiku a jižní Tanzanii.\n\nSe svou kohoutkovou výškou kolem 40 cm, délkou těla 0,7–1 m a hmotností kolem 13 kg patří k vůbec nejmenším žijícím antilopám. Srst, která je delší a hrubší na krku, je zbarvena červenooranžově až temně hnědě s tmavými místy na hlavě a krku. Ocas, dlouhý 9–14 cm je u kořene zbarven červeně, u konce černě a bíle. Růžky mívají obě pohlaví, u samic to však není podmínkou.\n\nJe aktivní převážně večer a v noci, v některých oblastech i ve dne. V období dešťů vyhledává čerstvou trávu, listy a plody, v období sucha se spokojí s větvičkami a kořínky. Žije samostatně, v párech nebo v malých, zhruba 3–5členných rozvolněných stádech. Je to velice plaché zvíře, které se stává potravou orlů, leopardů a jiných větších masožravců. Pokud je vyrušena v lesním porostu, většinou se přestane hýbat a spoléhá na své zamaskování. Pokud je vyrušena v otevřené lokalitě s keři, dá se na rychlý útěk a snaží se skrýt v nejbližším úkrytu.\n\nMůže se zpravidla rozmnožovat po celý rok, ale nejvíce mláďat se rodí mezi lednem a březnem. Samci se v tomto období ozývají hlasitými a pronikavými pištivými zvuky. Samice rodí jediné, po narození rudočerveně zbarvené mládě, které je několik prvních dnů skryto ve vysoké vegetaci.\n\nV Červeném seznamu IUCN je zařazena do kategorie málo dotčených druhů. Největší hrozbu pro tento druh představuje hromadná ztráta přirozeného biomu a lov.\n\n"}
{"id": "279244", "url": "https://cs.wikipedia.org/wiki?curid=279244", "title": "Hvězdný katalog", "text": "Hvězdný katalog\n\nHvězdný katalog je astronomický katalog či atlas. \n\nMezi nejvýznamnější patří:\n\n\n"}
{"id": "279245", "url": "https://cs.wikipedia.org/wiki?curid=279245", "title": "Saint-Brieuc", "text": "Saint-Brieuc\n\nSaint-Brieuc (: \"Sant-Brieg\"; galsky: \"Saent-Bérieu\" nebo \"Saent Berioec\") je francouzské město, leží v bretaňském departementu Côtes-d'Armor na břehu Lamanšského průlivu. Podle sčítání lidu z roku 1999 ho obývá 46 087 obyvatel, ti se nazývají \"Briochines\". Město bylo až do poloviny 20. století trojjazyčné, poté bretonštinu a galštinu francouzština zcela vytlačila.\n\nHlavními ekonomickými odvětvími jsou průmysl metalurgický, chemický, potravinářský; výroba domácích spotřebičů a kartáčů.\n\nSaint-Brieuc leží na železniční trati TGV Atlantique, kromě toho je nedaleko města letiště \"Saint-Brieuc-Armor\" (IATA: SBK; ICAO: LFRT).\n\n\n\n"}
{"id": "279251", "url": "https://cs.wikipedia.org/wiki?curid=279251", "title": "Štiřín", "text": "Štiřín\n\nŠtiřín, patřící k obci Kamenice, leží přibližně 20 km jihovýchodně od Prahy a nachází se v těsném sousedství vesnic Struhařov, Všedobrovice a Želivec. Je znám barokním zámkem, ke kterému patří i zámecký park v anglickém stylu.\n\nV katastrálním území Štiřín leží i části obce Nová Hospoda, Struhařov a Všedobrovice.\n\nZe zámku Štiřín je v současnosti hotel, který ke svým soustředěním využívá česká fotbalová reprezentace (trénuje na hřišti v nedalekých Kunicích). Z části zámeckého parku vzniklo v 90. letech 20. století devítijamkové golfové hřiště.\n\nV roce 1981 se zde na zámku natáčela povídka na motivy Boženy Němcové režírována Ludvíkem Rážou \"V zámku a podzámčí\" s Janou Brejchovou v hlavní roli hraběnky.\n\nVe Štiříně i v jeho bezprostředním okolí je několik větších rybníků ležících na Kamenickém potoku a jeho přítocích. Největší z nich je Štiřínský rybník na sever od zámku.\n\nZámek Štiřín je spojen se dvěma aférami:\nZámek je předmětem soudního sporu mezi ČR a Junákem – Svazem skautů a skautek ČR. Zámek byl v únoru 1948 skautům zabaven komunisty a skauti jej nyní požadují zpět.\n\n"}
{"id": "279252", "url": "https://cs.wikipedia.org/wiki?curid=279252", "title": "High Contrast", "text": "High Contrast\n\nHigh Contrast je přezdívka velšského drum and bassového DJe a producenta Lincolna Barretta (* 1979 v Cardiffu ve Walesu).\n\nLincoln Barrett vyrůstal více v zájmu o film a filmové sountracky než o samotnou hudbu a dodnes je na jeho tvorbě vidět vliv soundtrack alba k filmu A Clockwork Orange a soundtracku Vangelis k filmu Blade Runner. Po čas jeho filmových studií navštívil J Majikova \"Arabian Nights\", který jej v jeho sedmnácti letech přivedl k drum and bassu.\n\nKrátce nato sám začal produkovat hudbu, díky které se stal rezidentem v Cardiffské drum and bassové show zvané Silent Running. Během svého působení v Sillent Running si zahrál po boku umělců jako Grooverider a London Elektricity.\n\nBarrettova hudba se dá jednoduše zařadit jako drum and bass, ale mnoho hudebních kritiků jej přiřazuje k liquid funku, stylu, kterému dal jméno Fabio.\n\nJeho hudba obsahuje motivy house, stejně jako androgynicky načasované vokály, elektronická piana, housle a jemně vložené samply.\n\nV červnu 2002 bylo vydáno pod hlavičkou Hospital Records Barrettovo debutové LP s názvem \"True Colours\", jenž sklidilo kladné reakce nejen ze strany kritiků, ale singly 'Return of Forever' a 'Global Love' se vyšplhaly do UK singles chart. Jeho druhé album \"High Society\" vydané roku 2004 bylo jedno z nejpodařenějších drum and bassových alb roku.\n\n6. dubna 2003 se High Contrast představil v prestižní BBC Radio 1 Essential Mix show. Jeho mix obsahoval to nej ze současné liquid funkové scény, ponejvíce skladeb bylo z dílny Hospital Records labelu. Tento mix se vysílal na Radio 1 9. ledna 2005, kdy jiný drum and bassový umělec, Andy C, nebyl schopen dodat vlastní mix.\n\nDnes patří Barrett k nejvyhledávanějším DJ a dostal nabídky k mnoha mixům - například od Missy Elliot k remixu písně 'We Run This', od The Streets k 'Has it Come to this' a od The White Stripes k 'Blue Orchid'. Barrett nepije, nekouří, nebere drogy a je vegetarián. Jeho matka je členka Welsh Assembly pro jižní Cardiff a Penarth.\n\nBarrett v současnosti dělá rezidenta v klubech Herbal a Heaven v Londýně za Hospitality, hrává v The Welsh Club v Cardiffu a pravidelně se střídá v klubu Fabric v Londýně.\n\nPo vydání \"When The Lights Go Down\", \"Angels and Fly Remix\" a \"Days Go By\" nasměroval svůj talent na tvrdší muziku než je liquid funk. V jeho novější tvorbě je o poznání více elektronických varhan, ale stále je v ní poznat klasický melodický styl.\n\nV říjnu 2005 rozjíždí Barrett svůj vlastní label \"The Contrast\". První singl \"Days Go By/What We Do\" byl vydán na začátku listopadu 2005.\n\nHigh Contrast je v současnosti na tour propagující jeho nové album \"Tough Guys Don't Dance\", které bylo vydáno v 1. října 2007. Druhý singl z alba - \"If We Ever\" je hrán top DJs ve Velké Británii. Je totiž značně hrán a podporován na BBC Radio 1 Annie Mac, Zane Lowe a Jo Whileym, kteří mu pomáhají dostat se na první místo v DnB chart, první místo v dance chart a na čtvrté místo v Indie chart.\n\nNa rádiu 1 v Essential mixu si zahrál podruhé 7. října 2007. Tracklist si můžete prohlédnout zde. Tento mix je podle Pete Tonga nejlepší Essential mix za rok 2007.\n\n\n\n"}
{"id": "279257", "url": "https://cs.wikipedia.org/wiki?curid=279257", "title": "Andrea Tögel Kalivodová", "text": "Andrea Tögel Kalivodová\n\nAndrea Tögel Kalivodová (* 24. listopadu 1977, Kroměříž) je česká operní pěvkyně-mezzosopranistka, v současné době od roku 2003 působí jako sólistka Státní opery v Praze.\n\nJedná se o talentovanou, atraktivní a temperamentní umělkyni, která se kromě operního zpěvu věnuje i operetě a muzikálu. \n\nAbsolvovala brněnskou konzervatoř a pražskou HAMU ve třídě prof. Naděždy Kniplové, je laureátkou několika významných pěveckých soutěží doma i v zahraničí. \n\nOd roku 2003 působila jako sólistka Státní opery v Praze, nyní je sólistkou Národního divadla v Praze, vystupuje na dalších českých scénách a mnohokrát koncertovala i v zahraničí. Mezi její nejvýznamnější role patří Carmen, dále zpívala například Ježibabu v \"Rusalce\", Maddalenu v \"Rigolettovi\" nebo Dulcineu v \"Donu Quichottovi\". Z operetních rolí nastudovala Wandu v \"Polské krvi\" nebo Venuši v \"Orfeovi v podsvětí\".\n\nSnaží se o kontakt s mladším publikem např. prostřednictvím sociálních sítí, nebrání se zájmu médií.\n\nV roce 2012 prodělala nezhoubné nádorové onemocnění. Překonala jej a je si vědoma toho, že jí změnilo životní hodnoty. Je vdaná za podnikatele Radka Tögela, se kterým má dva syny, Adriana (2014) a Sebastiana (2017).\n\n"}
{"id": "279265", "url": "https://cs.wikipedia.org/wiki?curid=279265", "title": "Záhradí", "text": "Záhradí\n\nZáhradí je jedno z litomyšlských předměstí při výjezdu na Českou Třebovou. Náměstíčku vévodí budova archivu, na místě, kde stávala prodejna potravin a dříve přízemní bečvárna s mohutnou mansardovou střechou. Naproti bývalá hospoda Buřvalka s pamětní deskou na pobyt A. Jiráska, vedle níž stávala roubená kovárna s podloubím, které tu má opodál ještě jeden dům, zděný. Předměstí tvořily uličky rozbíhající se podél hradeb k Zahájí a k Líbánkám, plné nízké roubené zástavby, která se v mnoha dokladech dochovala do 90. let 20. století, ale beze zbytku zanikla během deseti let.\n\n\n"}
{"id": "279276", "url": "https://cs.wikipedia.org/wiki?curid=279276", "title": "Say It Right", "text": "Say It Right\n\nSay It Right \"(Řekni to správně)\" je píseň, kterou napsala Nelly Furtado, Timbaland a Danja a stala se čtvrtým singlem z alba Loose, který vydala Furtado v roce 2006.\n\nPíseň je nominována i na cenu Grammy Award v kategorii Nejlepší ženská píseň.\nProces napsání této písně začal v nahrávacím studiu jednoho dne kolem čtvrté hodiny ranní, kdy Timbaland doporučoval Furtado, aby už odešla domů, protože byla unavená. Furtado odmítla a začala jamovat. Oba producenti se ke zpěvačce přidali.\n\nFurtado řekla, že v této písni ji inspirovala i kapela Eurytmics.\nPíseň Say It Righ zazpívala Nelly i na koncertě pro Dianu.\nČasopis \"Billboard\" napsal o písni, že je podobná písním od skupiny Pussycat Dolls, ale že je to velmi dobrá práce.\n\nServer \"about.com\" udělil písni čtyři hvězdičky z pěti možných a popsal píseň jako tahouna k prodeji celé desky Loose.\n\"IGN Music\" popsali píseň jako jednu z nejlepších momentů na albu, inspirovanou velkou dávkou 80. let.\nVideoklip se natáčel koncem října 2006 v Los Angeles a má ho na svědomí britská dvojice \"Rankin & Chris\".\nKlip začíná příletem helikoptéry na přistávací plochu, kde je napsáno jméno zpěvačky, na konci videoklipu tou samou helikoptérou zpěvačka odletí.\nVideoklip obdržel i nominaci na MTV Video Music Awards 2007.\nV USA singl debutoval koncem listopadu 2006 na 93. místě. Za čtrnáct týdnů v hitparádě se píseň dostala až na první místo. Say It Right je druhým singlem v Billboard Hot 100, kterému se to povedlo, prvním byla píseň Promiscuous.\n\nPrvní místo slavila píseň i v Kanadě a stejně úspěšná byla i téměř v celé Evropě. V Německu byla píseň vyhodnocena jako pátá nejúspěšnější za celý rok 2007. A celosvětově byl song Say It Righ dvanáctým nejúspěšnějším za daný rok.\n\nV České republice byla píseň nejhranější písní v českých rádiích. Žebříčku IFPI vévodila na prvním místě celých 17. týdnů od května do září.\n"}
{"id": "279278", "url": "https://cs.wikipedia.org/wiki?curid=279278", "title": "SC &amp; C", "text": "SC &amp; C\n\nSC & C spol. s r.o. je českou společností, zabývající se sociologickým a marketingovým průzkumem. Byla založena v roce 1991 jako „SC&C Statistické konzultace a výpočty“. Od roku 1997 je členem mezinárodní profesní asociace ESOMAR.\n\nZabývá se kvantitativním i kvalitativním výzkumem. Pravidelně se objevuje v médiích, například v souvislosti s předběžnými výsledky voleb, tzv. exit pollem. \n\nJejí partnerskou společností je ACREA CR, business partnera IBM, poskytující prodej, pronájem statistického software a analytických služeb.\n\n Leontiyeva, Yana Mgr.: Volební výzkumy exit-poll. http://www.socioweb.cz/index.php?disp=teorie&shw=160&lst=105\n\n"}
{"id": "279279", "url": "https://cs.wikipedia.org/wiki?curid=279279", "title": "Kudlačena", "text": "Kudlačena\n\nPřírodní památka Kudlačena zahrnuje podhorské, převážně mokré a rašelinné louky s prameništi a několika tůněmi nad údolím potoka Dížená. Nachází se asi 2 km jihozápadně od vrcholu Kladnatá v Radhošťské hornatině v CHKO Beskydy. Přírodní památka je přístupná po turistické stezce, nedaleko východního okraje prochází žlutě značená cesta z Horní Bečvy k rozcestí Kladnatá.\n\nPP byla vyhlášena s cílem ochrany beskydské sihly – rašelinné louky na svahovém stupni s výskytem několika zvláště chráněných druhů rostlin zejména z čeledi vstavačovitých.\n\nJižní část území obývají společenstva rašelinných luk svazů \"Calthion\" a \"Caricion fuscae\" směrem k severu ustupující sušším smilkovým trávníkům. Charakteristickými druhy rostlin jsou např. violka bahenní (\"Viola palustris\"), blatouch bahenní (\"Caltha palustris\"), pomněnka bahenní (\"Myosotis palustris\"), škarda bahenní (\"Crepis paludosa\"), všivec lesní (\"Pedicularis sylvatica\"), suchopýr širolistý (\"Eriophorum latifolium\"), suchopýr úzkolistý (\"Eriophorum angustifolium\"), skřípina lesní (\"Scirpus sylvaticus\"), puškvorec obecný (\"Acorus calamus\"), pcháč potoční (\"Cirsium rivulare\"), přeslička poříční (\"Equisetum fluviatile\"), řeřišnice hořká (\"Cardamine amara\") a vachta trojlistá (\"Menyanthes trifoliata\"). Sušším společenstvům vévodí např. rozrazil lékařský (\"Veronica officinalis\"), lnice květel (\"Linaria vulgaris\"), pupava bezlodyžná (\"Carlina acaulis\"), brusnice borůvka (\"Vaccinium myrtillus\"), vřes obecný (\"Calluna vulgaris\") aj.\n\nZe vzácných druhů rostlin z čeledi vstavačovitých se zde vyskytuje kruštík bahenní (\"Epipactis palustris\"), prstnatec Fuchsův pravý (\"Dactylorhiza fuchsii subsp. fuchsii\"), prstnatec májový (\"Dactylorhiza majalis\") a vemeník dvoulistý (\"Platanthera bifolia\"). Významný je také poměrně hojný výskyt vzácného mečíku střechovitého (\"Gladiolus imbricatus\").\n\nVýskyt dříve hojné rosnatky okrouhlolisté (\"Drosera rotundifolia\") se v posledních letech nepodařilo potvrdit.\n\nÚzemí přírodní památky je významným útočištěm chráněných druhů obojživelníků, např. kuňky žlutobřiché (\"Bombina variegata\"), ropuchy obecné (\"Bufo bufo\"), skokana hnědého (\"Rana temporaria\") nebo mloka skvrnitého (\"Salamandra salamandra\"). V roce 1994 zde byla programově vytvořena řada menších tůněk k jejich rozmnožování.\n\nÚdržba chráněného území spočívá především v pravidelném kosení a odstraňování náletových dřevin, které každoročně provádí Základní článek Hnutí Brontosaurus Kolovrátek.\n\n"}
{"id": "279287", "url": "https://cs.wikipedia.org/wiki?curid=279287", "title": "Eugene Balon", "text": "Eugene Balon\n\nRNDr. Eugene Kornel Balon, CSc., též Evžen K. Balon či též Eugeniusz Kornel Bałon, (1. srpna 1930 v Orlové – 4. září 2013 v Guelphu, Ontario, Kanada) byl kanadský ichtyolog československého původu, polské národnosti, spisovatel a cestovatel.\n\nEugeniusz Bałon absolvoval polskou základní školu a později Polské gymnázium Juliusze Słowackého (\"Polskie Gimnazjum Realne im. Juliusza Słowackiego\") v Orlové. Pracoval jako výzkumník ve Slovenské akademii věd v Bratislavě, následně v letech 1967-1971 působil jako expert OSN při výzkumu přehradního jezera Kariba v Zambii. V roce 1971 se rozhodl, že již zůstane na Západě, a usadil se v Ontariu, kde se spřátelil s rodinou Josefa Škvoreckého. V roce 1995 odešel do důchodu, když se jeho názory zpochybňující darwinistický determinismus v akademickém prostředí setkaly s negativní odezvou. Stal se uznávaným znalcem zvířeny a ekosystému Afriky. Je zakladatelem jednoho z nejznámějších ichtyologických pracovišť na světě na univerzitě v kanadském Guelphu.\nJsou po něm pojmenovány dvě ryby: evropský \"Gymnocephalus Baloni\" a africká \"Tilapia Baloni\". Věnoval se též výzkumu živoucí fosílie rodu \"Coelocantha\".\n\nEugene Balon byl od roku 1980 ženatý s Christine Flegler. Z prvního manželství má jednoho syna, Janusza S. Balona.\n"}
{"id": "279288", "url": "https://cs.wikipedia.org/wiki?curid=279288", "title": "Bělení textilií", "text": "Bělení textilií\n\nBělení textilií je chemická úprava, jejímž hlavním účelem je odstranění (přirozeného) zbarvení, odstranění rostlinných nečistot a tuků a zvýšení savosti zušlechťovaného materiálu.\n\nBělení textilií z celulozových vláken (bavlna, len, konopí příp. juta) se provádí různými louhy, živočišná vlákna se bělí kombinací redukčních a oxidačních prostředků.\n\nse bělí oxidací \"peroxidem vodíku\" formula_1 a (z ekologických důvodů stále méně) \"chlornanem sodným\" formula_2 v alkalickém prostředí. Při chemických reakcích spolupůsobí různé pomocné prostředky (aktivátory, stabilizátory). \n\nVlákenné \"vločky\" a příze se bělí v aparátech.\n\nTkaniny se zpracovávají většinou jako předúprava k barvení za široka nebo v provazci,\npleteniny v kádích (nebo pěchovacích aparátech) nebo podobně jako tkaniny obvykle za\nnásledujících podmínek:\n\nStrojní zařízení:\nKontinuální linky často obsahují vyvářku, několikanásobné bělení, praní a sušení\n\nDiskontinuální zařízení (např.: napouštěcí oddíl – ždímací válce - propařovací šachty – reakční komory) s výhodou podstatně nižší spotřeby energie \n\nje velmi podobné jako u bavlny. Zde se rozlišují 1 až 4 bělicí pochody, plně bělený materiál ztrácí nejméně 20 % váhy. \n\nU juty se dá jen velmi obtížně dosáhnout úplné bělosti, vlákna pozbývají bělením až 40 % pevnosti.\n\nse nebělí tak často jako rostlinné materiály. Bělicí úpravou se nedá dosáhnout stejný efekt jako u rostlinných vláken, výsledkem je často jen podstatně světlejší barevný odstín. Provádí se zpravidla kombinací redukce (s formula_3 a formula_4) a oxidace (formula_1 v mírně alkalickém prostředí).\n\nje vlastně odkližování v mydelní nebo mírně alkalické lázni. Tím se odstraní z vlákna sericin a uvolní přirozené barvivo, které je na něj vázáno.\nse bělí jen zcela výjimečně. K zušlechťování se připravují pouze praním a případně optickým zjasňováním.\n\nK bělení se údajně již před 7000 lety používala síra. První umělý prostředek byl tzv. \"javel\" (formula_6), který se začal vyrábět ve Francii v roce 1792. Až do konce 19. století se však převážně bělilo vlhké prádlo na trávníku (poblíž vodních zdrojů) za pomocí slunečního záření, které zničilo v textilním materiálu pigmentové barvivo. \n\n(Běličské řemeslo se zřejmě provozovalo i v blízkosti známého stavení v Babiččině údolí). \n\n"}
{"id": "279312", "url": "https://cs.wikipedia.org/wiki?curid=279312", "title": "Chotouň", "text": "Chotouň\n\nNázev Chotouň má více sídel:\n"}
{"id": "279317", "url": "https://cs.wikipedia.org/wiki?curid=279317", "title": "Robert Křesťan a Druhá tráva", "text": "Robert Křesťan a Druhá tráva\n\nRobert Křesťan a Druhá tráva (1991) je první album Roberta Křesťana a Druhé trávy. Natočili ho krátce po založení skupiny Robertem Křesťanem a Lubošem Malinou po jejich odchodu od Poutníků. Album obsahuje deset skladeb, z nichž sedm je autorských písniček Roberta Křesťana, jedna je Křesťanovým překladem písně Boba Dylana (\"Ještě jedno kafe\") a dvě skladby jsou instrumentální (\"Zátiší s buvoly\" Luboše Novotného a \"V nevysokých horách\" Luboše Maliny).\n\nNěkteré písně z tohoto alba Druhá tráva nahrála o rok později na anglicky zpívané album \"Revival\": \"One More Cup Of Coffee\" s původním Dylanovým textem, \"Come Back\" (\"Vrať se\") s Křesťanovým překladem svého vlastního textu do angličtiny a \"Spanish Sky\" (\"Španělský nebe\"), kde Křesťanovi s anglickou verzí pomáhal Randy Bowley.\n\n\n\n\nV květnu 2009 vydal Supraphon reedici alba doplněnou o pět bonusových písní.\n"}
{"id": "279319", "url": "https://cs.wikipedia.org/wiki?curid=279319", "title": "Karel Anderle (fotograf)", "text": "Karel Anderle (fotograf)\n\nKarel Anderle (3. července 1875, Podsedice – 9. února 1918, Praha) byl český amatérský fotograf.\n\nPracoval jako bankovní úředník. Od roku 1907 byl členem Českého klubu fotografů amatérů (ČKFA). V roce 1910 se stal starostou ČKFA a tuto funkci vykonával do roku 1917. Fotografoval portréty, akty a zátiší. Jeho práce jsou zpracovány jak tzv. \"čistou fotografií\", tak ušlechtilými tisky. Jako první český fotoamatér časopisecky otiskl akt (časopis \"Fotografický obzor\", prosinec 1912). Jeho dílo se nedochovalo, je známo pouze z otištěných reprodukcí.\n\nDne 5. května 1903 se Karel Anderle v Praze oženil s Julií Hajdekrovou (1870–??), se kterou měl syna Karla (1905–??).\n\n"}
{"id": "279321", "url": "https://cs.wikipedia.org/wiki?curid=279321", "title": "Církev Nového Jeruzaléma", "text": "Církev Nového Jeruzaléma\n\nCírkev Nového Jeruzaléma či Nová církev je malé náboženské uskupení, která vzešlo z protestantské, konkrétně luterské a metodistické tradice. Založeno je na učení švédského vědce, filosofa a proroka Emanuela Swedenborga (1688–1772), díky čemuž jsou jeho členové nazýváni swedenborgiáni. Swedenborg si sice původně nepřál vytvořit novou církev, ale rozdíl mezi věroukou nového uskupení a tradičních protestantských církví byl příliš velký, což jeho následovníci vyřešili po jeho smrti založením samostatného společenství. Stalo se tak v londýnské čtvrti East Cheap v roce 1787. Církev se pomalu šířila, od roku 1792 působí ve Spojených státech. V jejím čele stojí od roku 1817 Generální konference. Současný počet členů se odhaduje na cca 32 300 po celém světě, z toho 6000 v USA. V současné době počty jejích přívrženců výrazně a dlouhodobě klesají.\n\nZásadní odlišnosti od křesťanství\n\n"}
{"id": "279324", "url": "https://cs.wikipedia.org/wiki?curid=279324", "title": "Cholet", "text": "Cholet\n\nCholet (poitevin-saintongeaisky \"Cholét\") je město ve Francii, leží v regionu Pays de la Loire, départementu Maine-et-Loire, v neadministrativní oblasti Mauges. Má 56 320 obyvatel (rok 2005).\n\nK rozvoji města v raném novověku přispěl místní tradiční textilní průmysl, který pomohl také při porevoluční rekonstrukci a odstraňování škod způsobených válkou ve Vendée (viz bitva o Cholet).\n\nMechanizace výroby, která se začala výrazně projevovat od konce 19. století, donutila Choletské k částečnému přechodu k obuvnictví. Textilní průmysl pak začal zcela zanikat od poloviny 20. století, přičemž jeho místo rychle obsazovala jiná odvětví (zejména firma Michelin) a současně s tím přišel velký nárůst počtu obyvatel, díky čemuž město značně vzrostlo na významu a dnes je druhým největším výrobním centrem regionu hned po aglomeraci Nantes-St-Nazaire. Cholet nicméně trpí nedostatkem zaměstnanců v terciéru a nedostatečně rozvinutou infrastrukturou, ačkoliv stavba dálnice v současné době se snaží tento stav zlepšit.\n\n\n"}
{"id": "279328", "url": "https://cs.wikipedia.org/wiki?curid=279328", "title": "Orion 3", "text": "Orion 3\n\nOrion 3 je první plánovaná mise nové kosmické lodi Orion. Loď má nahradit americké raketoplány, které ukončily svůj provoz v roce 2010. Má být vypuštěna raketou Ares I z floridského kosmodromu KSC z rampy LC-39B.\n\nOrion 3 se má stát prvním nepilotovaným letem NASA od dob stárnoucích raketoplánů. Loď se bude schopna spojit s Mezinárodní vesmírnou stanicí. Zatím není určena lokalita přistání lodi, to se však pravděpodobně odehraje v Tichém Oceáně nebo na pevnině u základny Edwards AFB v Kalifornii.\n\nLoď je součástí programu Constellation, který má dopravit člověka ke stanici ISS, znovu na Měsíc a případně i do vzdálenějších oblastí sluneční soustavy.\n\nRaketa Ares I bude nejpravděpodobněji nosičem této mise. V prvním stupni bude pětisegmentový motor SRB na tuhé pohonné látky odvozený od startovacího motoru současného raketoplánu, ve druhém stupni pak bude motor J-2X. Na něm bude umístěna vlastní loď Orion a ještě výše záchranný systém LAS, který odnese kabinu v případě havárie do bezpečí.\n\n"}
{"id": "279330", "url": "https://cs.wikipedia.org/wiki?curid=279330", "title": "Kutaný", "text": "Kutaný\n\nPřírodní rezervace Kutaný zahrnuje pralesní jedlobukový porost na jihovýchodním svahu centrálního hřebene Vsetínských vrchů mezi Vsackým Cábem (842 m n. m.) a Ptáčnicí (830 m n. m.) asi 0,6 km východně od Vsackého Cábu a 200 m jihovýchodně od horské chaty Cáb v I. zóně CHKO Beskydy.\n\nPR byla vyhlášena s cílem ochrany starého jedlobukového pralesa s bohatým bylinným patrem.\n\nÚzemí PR porůstá les pralesního typu, který tvoří převážně buk lesní (\"Fagus sylvatica\") a javor klen (\"Acer pseudoplatanus\") a přimísena je jedle bělokorá (\"Abies alba\"), smrk ztepilý (\"Picea abies\") a jasan ztepilý (\"Fraxinus excelsior\"). Bylinné patro tvoří typické porosty květnatých bučin s typickými druhy jako jsou kyčelnice devítilistá (\"Dentaria enneaphyllos\"), kyčelnice cibulkonosná (\"Dentaria bulbifera\") a kyčelnice žláznatá (\"Dentaria glandulosa\"), bažanka vytrvalá (\"Mercurialis perennis\"), sasanka hajní (\"Anemone nemorosa\"), svízel vonný (\"Galium odoratum\") aj. Ze vzácnějších druhů se vyskytuje např. vranec jedlový (\"Huperzia selago\").\n\nPR je bohatým mykologickým nalezištěm, bylo zde 191 druhů hub.\n\nPR je významným útočištěm hmyzu, zejména z čeledi střevlíkovitých. Rovněž se jedná o významné hnízdiště ptáků. Vyskytuje se zde i rys ostrovid (\"Lynx lynx\") a občas i medvěd hnědý (\"Ursus arctos\").\n\n"}
{"id": "279334", "url": "https://cs.wikipedia.org/wiki?curid=279334", "title": "Kjúšú J7W", "text": "Kjúšú J7W\n\nKjúšú J7W (: 震電, \"Šinden - Blesk\") byl prototyp stíhacího letounu kachní koncepce japonského císařského námořního letectva, vyvíjeného v období druhé světové války.\n\nŠinden byl vyvíjen na objednávku japonského císařského námořnictva, jako odpověď na nasazení nových amerických těžkých bombardérů Boeing B-29 Superfortress, jejichž nálety na Japonsko působily značné škody. Přestože byl objednán námořnictvem, měl operovat především z pozemních základen. Aerodynamická koncepce kachního letounu byla před stavbou prototypu testována na kluzácích, označených \"MXY6\".\n\nKřídla letounu se nacházela v zadní partii trupu a kachní plochy byly na přídi. Stabilizátory byly v polovině délky křídla. Motor byl umístěný na zádi a poháněl vrtuli, která byla v tlačném uspořádání. Předpokládalo se, že Šinden bude výkonný a obratný přepadový stíhač, ale do konce války vznikly jen dva prototypy a pouze jeden 3. srpna 1945 skutečně vzlétl. Vznikl také projekt proudovým motorem poháněná varianta Šindenu, označená J7W2, ale zůstal jen na papíře.\n\nDochovaný první prototyp je dnes k vidění v \"National Air and Space Museum\" ve Washingtonu D.C..\n\n\n\n\n"}
{"id": "279335", "url": "https://cs.wikipedia.org/wiki?curid=279335", "title": "Porta '83", "text": "Porta '83\n\nPorta '83 (1984) je sampler živých nahrávek Československého rozhlasu z národního finále Porty 1983 vydaný Supraphonem na LP desce. Písně vybral a sestavil Petr Benesch. Jde o jeden z řady samplerů z Porty, které vycházely od roku 1980 do roku 1990. Na tomto LP kupř. vyšla první sólová nahrávka Karla Plíhala.\n\nNahrávka písně Nerezu \"Tisíc dnů mezi námi\" nebyla nahrána na Portě, ale jde o studiovou nahrávku vydanou na singlu \"Tisíc dnů mezi námi / Za poledne\" (1984), ač to dokumentace k albu nezmiňuje. Navíc je na desce vystřižená jedna sloka a refrén.\n\nNa sampleru měla vyjít také píseň Jaromíra Nohavici \"Husita\", cenzoři to ale zakázali.\n\n"}
{"id": "279337", "url": "https://cs.wikipedia.org/wiki?curid=279337", "title": "Konipas horský", "text": "Konipas horský\n\nKonipas horský (\"Motacilla cinerea\") je malý pěvec z čeledi konipasovitých (Motacillidae) rozšířený ve velké části Eurasie a v severní Africe.\n\n\n\nJe podstatně štíhlejší než vrabec domácí a velký asi jako konipas bílý, s nápadně dlouhým černým ocasem, jímž neustále pohybuje nahoru a dolů. Má žlutou spodní část těla, záda jsou olivově hnědá a šedá. Samec se od samice liší sytě žlutou spodní částí těla a šedou hlavou, ve svatebním šatě mívá navíc černé hrdlo. Samice postrádá sytě žlutou spodní část těla a hlavu má šedozelenou. Mládí ptáci jsou hnědošedí, zespodu až nahnědle žlutí.\n\nOzývá se zvuky velice podobnými zvukům vydávaným konipasem bílým. Nejčastěji vydává vysoké „cis-is“ nebo „cit it“, při vzrušení protáhlé „sííít“.\n\nKonipas horský se v Česku celoročně vyskytuje v horním a středním toku potoků a rychle tekoucích řek. Severoevropské, východoevropské a západoevropské populace migrují do Afriky, jižní Asie a Papuy-Nové Guiney.\n\nV Česku se jedná o hojně rozšířeného pěvce vyskytujícího se na téměř celém území. Místy chybí v nížinách, v horách vystupuje ale velmi vysoko. V letech 2001–2003 v Česku hnízdilo odhadem 20–40 tisíc párů.\n\nŽiví se především hmyzem a jinými bezobratlými, které vyhledává na březích vod.\n\nHnízdí v puklinách skal, útesů, mostů nebo v dutinách stromů vždy poblíž vody. V Česku hnízdí od dubna do srpna a ročně klade 2 snůšky obsahující 4–6 bílých, často i skvrnitých vajec o velikosti 19×14 mm. Na vejcích sedí střídavě oba rodiče po dobu 12–14 dní. Mláďata opouštějí hnízdo po 12–13 dnech života. Konipas mnohdy pečuje o mláďata kukaček.\n\n\n"}
{"id": "279341", "url": "https://cs.wikipedia.org/wiki?curid=279341", "title": "Châteauroux", "text": "Châteauroux\n\nChâteauroux [\"šatórú\"] je město ve Francii, leží v regionu Centre-Val de Loire v départementu Indre, jehož je hlavním městem. Má 44 960 obyvatel (rok 2012), ti se nazývají \"Castelroussins\". Severně od Châteauroux se nachází letiště Marcela Dassaulta v Déols (IATA: CHR; ICAO: LFLX), které však slouží výhradně nákladní přepravě.\n\nNejznámějším místním rodákem je francouzský herec Gérard Depardieu. Ve městě sídlí vysoká škola se dvěma fakultami, akademie umění a fotbalový klub LB Châteauroux.\n\nSousední obce: Saint-Maur, Déols, Étrechet a Le Poinçonnet.\n\nMěsto obtéká řeka Indre, podél řeky jsou četné parky.\n\nV blízkosti starší obce Déols založil kolem roku 920 hrabě Raoul le Large klášter a roku 937 hrad, který nese jeho jméno. Kolem hradu vznikla osada obchodníků a řemeslníků, zejména tkalců.\n\nV 19. století bylo město napojeno na železnici a vznikal zde průmysl. Roku 1939 přijalo město přes 2000 uprchlíků ze španělské občanské války, hlavně žen a dětí. V letech 1951–1967 bylo blízké letiště \"Chateauroux-centre\" jednou z nejvýznamnějších základen amerického letectva v Evropě, od roku 1967 slouží nákladní dopravě, tréninku pilotů a opravám letadel.\n\n\n\"Počet obyvatel\"\n\n\n"}
{"id": "279346", "url": "https://cs.wikipedia.org/wiki?curid=279346", "title": "Porta '82", "text": "Porta '82\n\nPorta '82 (1983) je sampler z národního finále Porty 1982 vydaný Supraphonem na LP desce. Jde o jeden z řady samplerů z Porty, které vycházely od roku 1980 do roku 1990.\n\n"}
{"id": "279351", "url": "https://cs.wikipedia.org/wiki?curid=279351", "title": "Kalamita", "text": "Kalamita\n\nKalamita označuje větší nehodu, neštěstí, pohromu, havárii či živelní katastrofu (často i jejich vzájemnou kombinaci) obvykle s velkým dosahem a mimořádnými následky. Zpravidla se jedná o událost, která nepříjemně zasahuje do života většího množství lidí a nějak výrazně komplikuje aktuální společenskou situaci.\n\nNejčastěji se s tímto pojmem můžeme setkat v sousloví sněhová kalamita (zimní kalamita), který zpravidla vyjadřuje plošnou pohromu způsobenou především nepříznivými klimatickými vlivy, např. sněhem, ledem (námraza a náledí) a větrem. Kalamita tohoto druhu pak sekundárně způsobuje zejména velké dopravní komplikace, počínajíc velkými zpožděními prostředků veřejné dopravy až po enormní nárůst dopravních nehod, popadané sloupy elektrického rozvodu, nárůst úrazů \ndíky zvýšeným pádům na zem (zlomeniny), zamrzání různých sypkých substrátů v železničních vozech, nárůst počtu vodovodních poruch, plošná poškození lesních porostů (plošné polomy atd.) apod.\n\nPlošná poškození lesních porostů, neboli lesní kalamity, ovšem nemusí nutně způsobovat jen sníh, námraza a vítr, může se zde jednat i o kalamity způsobené vysokým poškozením lesních porostů hmyzími škůdci jako je např. lýkožrout smrkový či bekyně mniška apod.\n\n"}
{"id": "279357", "url": "https://cs.wikipedia.org/wiki?curid=279357", "title": "Cesty '85, Panton na Portě", "text": "Cesty '85, Panton na Portě\n\nCesty '85, Panton na Portě - Live (1985) je sampler živých nahrávek z národního finále Porty 1985 vydaný Pantonem na LP desce. LP bylo vyrobeno velice rychle, v podstatě přes noc, obal byl již vytištěn předem a seznam písní je pouze na přiloženém listě. Panton se tímto LP dostal mezi samplery z Porty, které pravidelně vydával Supraphon.\n"}
{"id": "279366", "url": "https://cs.wikipedia.org/wiki?curid=279366", "title": "Špatná pověst", "text": "Špatná pověst\n\nŠpatná pověst (1989) s podtitulem \"Jiří Dědeček zpívá Georgese Brassense\" je EP nahrané na koncertě Jiřího Dědečka v klubu F Vysoké školy zemědělské v Praze 6. prosince 1988. Jiří Dědeček zpívá své překlady písní Georgese Brassense a doprovází se na kytaru.\n\n"}
{"id": "279367", "url": "https://cs.wikipedia.org/wiki?curid=279367", "title": "Bitva u Ústí nad Labem", "text": "Bitva u Ústí nad Labem\n\nBitva u Ústí nad Labem (též bitva na Běhání) se odehrála 16. června 1426 na vyvýšenině \"Na Běhání\" (kóta 212) poblíž vsí Hrbovice a Předlice, zhruba 5 km západně od Ústí nad Labem. Ozbrojené síly většiny husitských svazů zde porazily početně silnější armádu římskoněmeckých žoldnéřů, kteří se pokoušeli vyprostit Ústí z téměř dva měsíce trvajícího obležení. Vítězství nejenže umožnilo husitům ovládnout obléhané město, ale současně si otevřeli cestu ke vpádům do Saska, Durynska a Horní Lužice. Na českém území to bylo naposled, kdy těžká jízda napadla vozovou hradbu čelním útokem, neboť v dalších letech se již zahraniční nepřítel pokoušel přizpůsobit novému pojetí válečnictví za použití vlastní vozové formace.\n\nNa jaře roku 1426 husité využili období relativního klidu zbraní ze strany zahraničního nepřítele a zahájili přípravy na ofenzívu, která jim měla umožnit ovládnutí důležitých obchodních stezek, jež spojovaly české vnitrozemí s bohatými saskými a hornolužickými městy a zajistit kontrolu nad některými opevněnými body v severních a severovýchodních Čechách. Tyto fortifikace byly z velké části pod kontrolou míšeňských, potažmo saských, posádek a tvořily enklávu, která sloužila jako předsunutá základna pro výpady říšských vojsk do Čech. Ofenzívy se měly zúčastnit všechny husitské svazy včetně kališnické šlechty z Čech a v menší míře i z Moravy, jejichž sbory se shromažďovaly na několika různých místech. Mezi prvními zahájili vojenské operace sirotci pod velením Jana Roháče z Dubé, kteří oblehli Lipé. Od útoku na město sice upustili, nicméně vzápětí vypálili Benešov nad Ploučnicí a obsadil Bělou pod Bezdězem. Další orebsko–sirotčí oddíly se mezitím soustředily u Starého Bydžova a Hynek Boček z Poděbrad postupoval s částí vojsk pražského svazu k Litoměřicím, kde se spojil s ozbrojenci místního hejtmana Hynka z Kolštejna. Tyto manévry měly pravděpodobně zmást nepřítele, aby do poslední chvíle netušil, zda husité chtějí udeřit proti Mostu, Žitavě nebo Ústí nad Labem.\n\nZávěrečná porada husitských velitelů se konala 5. května v Mladé Boleslavi. Po dohodnutí strategie pro následující vojenskou intervenci sirotci a další přítomné sbory vytáhly k Mimoni, kterou vypálily. Dalším cílem husitů se opět stalo Lipé, jehož posádka se bez odporu vzdala sotva k městu dorazily oddíly sirotků a východočeské orebské šlechty shromážděné u Starého Bydžova (19. května). V příštích dnech se spojené husitské vojsko zmocnilo Třebenic, Krupky a Teplic a zamířilo k Ústí nad Labem. První oddíly k tomuto severočeskému městu dorazily po 26. květnu a již počátkem června obklopoval město kruh vozové hradby a tři ležení. Jedno z nich náleželo táborům pod velením hejtmana Jana Beha z Těšnice a duchovního správce Prokopa Holého, druhé pak pražanům Zikmunda Korybuta, které posílili Litevci a oddíly české a moravské šlechty a třetí sirotkům v čele s Janem Roháčem a Kunešem z Bělovic. Reálně se celková síla tohoto vojska odhaduje na 11 000 mužů, existují však domněnky, že husitů mohlo být 20–24 000.\n\nZprávy o aktivitě husitů do Míšeňska dorazily už ve své přípravné fázi, neboť je známo, že choť markraběte Bedřicha, vévodkyně Kateřina, byla v posledních dnech měsíce dubna informována o skutečnosti, že bílinský hejtman Jakoubek z Vřesovic shromažďuje ve městě pušky, praky, žebříky a jiné válečné potřeby. Jelikož se její manžel právě nacházel na říšském sněmu, kde se patrně pokoušel zajistit vojáky k protiútoku do Čech, zahájila při přípravách k vojenskému tažení vlastní iniciativu. Posádky míšeňských hradů a měst posílili noví žoldnéři a mobilizovaní vojáci z celé Říše se na její výzvu shromažďovali v okolí Freibergu. Soudobí kronikáři zanechali o početním stavu tohoto vojska značně rozporuplné údaje hovořící až o pěti Němcích na jednoho Čecha, dá se však usuzovat, že číslo se pohybovalo okolo 13 000 bojovníků. Velením nad těmito muži byl pověřen míšeňský zemský fojt Boso z Vitzthumu. Shromážděné síly vyrazily k českým hranicím 14. června a překročily je ve třech proudech. Jeden z nich postupoval tzv. janovskou cestou kolem Mostu, druhý trasou podél Oseka a třetí, složený pravděpodobně z Hornolužičanů, směřoval přes Krupku k Teplicím. Špatně zásobené a hladové oddíly se druhého dne spojily v pozdních odpoledních nebo podvečerních hodinách u Chabařovic, kde pravděpodobně přenocovaly.\n\nMezitím, co se zahraniční jednotky připravovaly k české intervenci, husité se pokoušeli dobýt Ústí nad Labem všemi dostupnými prostředky. Obránci pocítili těžké bombardování jak z vrhacích, tak ze střelných zbraní a 6. června odrazili první velký útok na hradby. Jejich vůli k razantnímu odporu pravděpodobně posilovalo vědomí o připravované pomoci z Míšeňska. Když se 15. června husité dozvěděli o soustředění německého říšského vojska 10 km od jejich pozic, zrušili obléhání a rozhodli se nepříteli postavit západně od města, na nevysokém návrší poblíž vesnic Předlice a Hrbovice, které bylo později pojmenováno \"Na Běhání\" (dnes už výšina neexistuje). Tím zmařili záměr Bosa z Vitzthumu, jenž plánoval zničit jedno z obléhacích ležení, uvolnit město ze sevření a dodat obleženým čerstvé zásoby.\n\nO událostech z 16. června 1426 informuje několik domácích i zahraničních písemných pramenů různé výpovědní hodnoty. Jeden z nejvěrohodnějších textů je obsažen v \"Kronice\" katolického vojáka a přímého účastníka husitských válek Bartoška z Drahonic, jenž sice byl příznivcem krále Zikmunda, avšak jeho výpověď je obecně přijímána jako objektivní. \nVelmi obsáhlý popis bitvy se zachoval v souboru drobných kronik, psaných od sklonku bojovného husitství, jež historik František Palacký jako první soustředil do jediného díla pod názvem \"Staré letopisy české\". \nZe zahraničních autorů se o střetnutí zmiňuje soudobý německý historik Johannes Rothe, jehož informace jsou prakticky ve shodě s popisem \"Starých letopisů českých\": \nZajímavý, nicméně historicky velmi nepřesný, je zápis, který v díle \"Historie česká\" publikoval italský humanista Enea Silvio Piccolomini, pozdější papež Pius II. Ten měl své zpravodaje z řad přímých účastníků husitských válek, přesto nejnápadnější nesrovnalostí zůstává, že bitvu u Ústí považoval za vítězství, kterého dosáhl již dvě léta mrtvý hejtman Jan Žižka. \n\nSvůj ohlas našly události z 16. června 1426 i v soudobé literární tvorbě v díle anonymního autora s názvem \"Píseň o vítězství u Ústí\". Toto vylíčení husitského vítězství je však značně tendenční a zcela záměrně vyzdvihuje zásluhy husitské šlechty a pražských měšťanů v čele se Zikmundem Korybutovičem.\n\"Táboři bitvu začali,jako muži předse trčeli,kdež jsou velnuli Sirotci,tekli krvaví potoci.\"\n\n\"Když začalo to bití,kníže Zikmund, množství tomu chtí,že jest tak hejbal svým životem,až se všudy zalíval potem.\"\n\n\"Tatéž jeho Polané,Čechové i Moravané,stateční páni Pražanénepřátely bili udatně.\"\n\nAčkoli o bitvě samotné hovoří kromě výše citovaných i několik dalších pramenů, bližší informace o průběhu jsou pouze kusého charakteru, navíc mezi historiky panuje značná nejednotnost v názoru o jejich spolehlivosti a hodnověrnosti. Podle všeho je patrné, že v dopoledních hodinách zahájili čeští velitelé s Němci vyjednávání, při němž požadovali oboustrannou úmluvu o braní zajatců a případně i posunutí boje, aby nedošlo k prolévání krve v neděli. Oba jejich požadavky však byly tvrdě odmítnuty. Existuje názor, že toto jednání, pokud vůbec proběhlo, mělo sloužit jako zdržovací taktika husitů, neboť tropická vedra, která v tyto dny panovala, měla s přibývajícími hodinami znesnadnit pohyb protivníkovi v těžké kovové zbroji. Současně není vyloučeno, že si německé oddíly nemohly dovolit boj oddalovat, neboť vojsko trpělo nedostatkem proviantu a bylo nutné, aby k rozhodnutí došlo v co nejkratším čase. K útoku do mírného svahu se Němci odhodlali patrně ještě v dopoledních hodinách a podle historika Jaroslava Prokeše postupovali ve dvou směrech. Jednak proti čelu vozové hradby od severu a severovýchodu z údolí Ždírnického potoka mezi Českým Újezdem a Hrbovicemi a ze severozápadu od Chabařovic. Jakmile se dostali na dostřel, zahájilo proti nim české vojsko důraznou palbu, přesto jejich první nápor slavil úspěch. Mase vojáků se v jednom místě podařilo převrhnout několik vozů a dostat se přes první prstenec vozové hradby. Z důvodu značného počtu bojových prostředků si však husité mohli dovolit postavit dvě vozové linie za sebou a na druhém pásu byl čelní šik útočníků zastaven. Za nasazení poměrně vysokého počtu střelných zbraní pak Češi protivníka postupně vytlačili ven ze svých pozic a podnikli jezdecký i pěchotní protiútok, jenž bitvu definitivně rozhodl v jejich prospěch. Podle jednoho z německých pramenů prý jako první začali bitevní pole opouštět měšťané a venkované, zatímco šlechta se octla v pozici zadního voje a sváděla s husity nerovný boj. Zdá se, že část této říšské jízdy se stahovala na severovýchod k Hrbovicím a Předicím, kde byla obklíčena a pobita. Husité pak poražené vojsko pronásledovali až k česko-saské hranici a způsobili mu další vysoké ztráty. Při této závěrečné epizodě bitvy řadoví husitští vojáci systematicky pobíjeli protivníkovy muže, přičemž ušetřeno podobného osudu zůstalo jen několik šlechticů, kteří padli do rukou kališnických pánů.\n\nPřestože Prokop Holý požadoval, aby husité pokračovali v pronásledování poraženého nepřítele přes hranice, pražané a kališnická šlechta sledovali jiné cíle. Prvním z nich bylo ovládnutí Ústí nad Labem, jehož posádka a část měšťanů se po zprávách o katastrofě na Běhání dala na útěk. Takto oslabené město již nebylo schopno vzdorovat a záhy bylo dobyto a vypáleno. Posléze se dostalo do sféry vlivu Jakoubka z Vřesovic, jenž si jeho správu podržel dalších deset let. Na říšském území bitva vzbudila velký ohlas, přičemž veřejné mínění svalilo vinu za porážku na Bosa z Victumu, kterého se musel zastat sám Bedřich Bojovný.\n\nVe vyčíslení ztrát, zejména na německé straně, se prameny opět rozcházejí. Herman Corner udává 12 000 mrtvých, německý minorita Matthias Döring na 6000 a tzv. \"Kronika starého pražského kolegiáta\" 18 000. Nicméně podle historiků nejdůvěryhodnější zdroj pochází z pera Bartoška z Drahonic, jenž uvádí na 4000 padlých. Mezi nejvýznamnějšími z nich jsou připomínáni hrabata Ernst a Fridrich z Gleichenu, Jindřich z Hartenšteina, Proce z Querfurtu a hrabě z Beichlingenu. Až 300 mrtvých rytířů bylo prý nalezeno u vodní tvrze Starý dvůr (Althof) poblíž Krupky. Údajně šlo o Lužičany ze Zhořelce, které přivedl na bojiště spolumajitel Krupky, hornolužický fojt Albrecht z Koldic. Těla mrtvých byla katolickými obyvateli města pohřbena v hromadném hrobě u nedaleké lípy. Pokud jde o ztráty na straně husitů, zde současníci informují o nepoměrně nižších číslech. Podle všech náznaků to byly zhruba tři desítky mužů, přičemž \"Staré letopisy české\" jich dokládají pouhých 19.\n\n"}
{"id": "279373", "url": "https://cs.wikipedia.org/wiki?curid=279373", "title": "Ruské prezidentské volby 2008", "text": "Ruské prezidentské volby 2008\n\nPrezidentské volby v Rusku proběhly 2. března 2008, jednalo se o pátou volbu hlavy státu od roku 1991. Souboje se zúčastnili pouze čtyři kandidáti.\n\nVolby skončily drtivým vítězstvím Dmitrije Medvěděva hned v prvním kole. Ten byl oficiálně podporován Vladimirem Putinem a formálně i dalšími politickými organizacemi. Způsob předvolební atmosféry a průběh voleb byl sice opatrně kritizován některými evropskými politiky (mj. Mirkem Topolánkem), nicméně většina se domnívá, že volba reflektuje přání Rusů .\n\nKandidát na funkci ruského prezidenta musí být starší 35 let a žít na území Ruské federace nejméně deset let. Jedno funkční období trvá čtyři roky, zvolen může být maximálně na dvě po sobě jdoucí období (po uplynutí dalšího období může opět usilovat o zisk mandátu).\n\nKromě kandidátů nominovaných politickými stranami se voleb mohli účastnit i nezávislí kandidáti, setkávali se však s řadou překážek . Kvůli údajnému falšování podpisů, které musí kandidáti před kandidaturou předložit, volební komise vyloučila z voleb bývalého premiéra a kandidáta protikremelské opozice Michaila Kasjanova . Na bývalého starostu Archangelska Alexandra Donskoje bylo podáno několik trestních oznámení poté, co projevil zájem o kandidaturu . Do voleb chtěl zasáhnout i bývalý disident Vladimir Bukovskij, ale nesplňoval podmínku žít deset let v Rusku (nový ruský pas dostal v Londýně až v srpnu 2007) . Oleg Semjonovič Šenin, kandidát malé komunistické strany, byl vyloučen pro údajné byrokratické chyby v jeho dokumentu .\n\nZa favorita voleb byl považován Dmitrij Medvěděv, kterého podpořil Vladimir Putin . Z politických stran mu vyjádřilo podporu Jednotné Rusko, Spravedlivé Rusko, Ruská ekologická strana - Zelení a Občanská síla. Kandidátem nacionalistické LDSR se stal Vladimir Žirinovskij (kandidoval již v letech 1991, 1996 a 2000), komunisté navrhovali opět Gennadije Zjuganova (předtím v roce 1996 a 2000). Posledním kandidátem byl Andrej Bogdanov, předseda Demokratické strany Ruska (dříve též členem strany Jednotné Rusko, kterou se prý snažil \"zdemokratizovat\" ).\n\nPřed volbami neprobíhala téměř žádná kampaň kandidátů, nicméně cílem kampaně Kremlu byla vysoká volební účast . Kandidát komunistů Genadij Zjuganov upozorňoval na nedostatek prostoru v mediích (neúspěšně se snažil vyzvat Medvěděva na televizní \"souboj\"), uvažoval i o odstoupení z důvodu zbytečnosti předem rozhodnuté volby . Podle organizace Hlas byly Medvěděvovi věnovány až tři čtvrtiny z televizních zpravodajství. Radikálně opoziční uskupení Jiné Rusko bylo mediálně bojkotováno.\n"}
{"id": "279377", "url": "https://cs.wikipedia.org/wiki?curid=279377", "title": "Koroljov", "text": "Koroljov\n\nKoroljov může být:\n\n\n"}
{"id": "279384", "url": "https://cs.wikipedia.org/wiki?curid=279384", "title": "Sleep (systémové volání)", "text": "Sleep (systémové volání)\n\nSystémové volání sleep umožňuje přepnout počítačový program (resp. proces, úlohu nebo vlákno) do stavu spánku. To znamená, že program je po určitou dobu neaktivní. Po vypršení časového intervalu nebo po přijetí signálu či po přerušení se obnoví normální provádění programu.\n\nTypické volání \"sleep\" očekává jako parametr časovou hodnotu, jež určuje minimální dobu, po kterou má proces spát. Parametr se typicky udává v sekundách; některé operační systémy dovolují jemnější rozlišení, například milisekundy nebo mikrosekundy.\n\nNepřerušitelný spánek () je v informatice označení stavu procesu, který nemůže být přerušen signálem. Jediná možnost vzbuzení takového procesu je, že začne být dostupný prostředek, na který se nepřerušitelným spánkem čekalo. Nepřerušitelný spánek se nejčastěji používá v ovladačích při čekání na dokončení I/O operace (např. pevný disk nebo síťová karta). Pokud je proces ve stavu nepřerušitelného spánku, je signál doručen poté, co se proces vrátí ze systémového volání či pasti (\"trap\").\n\nProces, který je v nepřerušitelném spánku, nelze ani ukončit, protože by tím došlo k poškození interních datových struktur jádra operačního systému (nedokončení naplánované operace). Datové struktury by sice mohly být při předčasném ukončení uvedeny do pořádku, ale kód jádra by se tím zbytečně rozšířil o málo využívanou specialitu, která by mohla obsahovat skryté chyby.\n"}
{"id": "279387", "url": "https://cs.wikipedia.org/wiki?curid=279387", "title": "Sopwith Baby", "text": "Sopwith Baby\n\nSopwith Baby byl britský jednomístný plovákový letoun používaný Royal Naval Air Service (RNAS) od roku 1915. Baby vznikl dalším vývojem Sopwithu Schneider, jednomístné plovákové varianty pozemního Sopwithu Tabloid. I když Sopwith Schneider vyhrál Schneiderův pohár už v roce 1914, RNAS si jej oficiálně objednala až v lednu 1915. Sériová verze Sopwithu Schneider se příliš nelišila od stroje, který vyhrál Schneiderův pohár. \n\nJako Baby (oficiálně Admiralty Type 8200) je označována pozdější varianta Schneideru, odlišující se zesílenou konstrukcí plováků, změnou tvaru svislé ocasní plochy, instalací křidélek na spodním křídle, a zejména použitím výkonnějšího motoru Clerget 9Z.\n\nBaby byl používán jako stíhací a bombardovací letoun operující z větších lodí (nosiče hydroplánů, křižníky) i z menších lodí (trawlery, minonosky). Uvažovalo se dokonce i o jeho nasazení na ponorky. Hlavním úkolem Sopwithů Baby bylo ničit německé zepelíny co nejdále od britských břehů. \n\nVýrobu Baby v Británii zajišťovaly Sopwith (136 ks Schneider, 100 ks Baby) a Blackburn Aeroplane & Motor Company (186 ks Baby). Společnosti Fairey a Parnall vyrobily dalších 180 kusů odvozené varianty Hamble Baby. V Itálii se Sopwith Baby licenčně vyráběly u SA Aeronautica Gio Ansaldo v Turíně. Mimo britského letectva sloužily Baby také v letectvech Kanady, USA, Francie, Chile, Řecka a Norska. V Norsku bylo rovněž vyrobeno několik Baby jako náhrada za ztracené stroje a několik jich zde sloužilo až do roku 1930. Několik norských Baby využil Roald Amundsen při své polární expedici. Celkem bylo vyrobeno asi 700 kusů typů Schneider a Baby.\n\n\n\n\n\n"}
{"id": "279391", "url": "https://cs.wikipedia.org/wiki?curid=279391", "title": "Sopwith Salamander", "text": "Sopwith Salamander\n\nSopwith Salamander (též označován Sopwith TF.2 Salamander) byl britský jednomístný jednomotorový dvouplošný bitevní letoun z doby první světové války, který poprvé vzlétl 27. dubna 1918. Válka skončila dříve než mohl být tento nový typ nasazen na frontě, i když dva stroje létaly ve Francii už v říjnu 1918. \n\nÚdaje podle \n\n\n\n"}
{"id": "279395", "url": "https://cs.wikipedia.org/wiki?curid=279395", "title": "Brie", "text": "Brie\n\nBrie je plísňový sýr s velmi měkkou, krémovou konzistencí, jemným, kompaktním těstem slámové barvy a pikantní chuti. Brie se vyrábí z kravského mléka, obsah tuku se pohybuje kolem 45 % až 60 %. Sýr má tvar malého kola s výškou kolem 2,5 cm, průměrem zhruba 35 cm a hmotností kolem 2,5 kg. Brie se nechává zrát minimálně 4 týdny, často až 10 týdnů. Zpravidla se podává tepelně neupravený v kombinaci s vínem.\n\nPravý brie se vyrábí ve stejnojmenné oblasti francouzského departementu Seine-et-Marne s centrem výroby v Meaux, a v části několika okolních departmentů. \n\nOficiálně se rozeznávají dva druhy, Brie de Meaux a Brie de Melun, které jsou certifikované Appellation d'origine contrôlée. Mimo ty existuje ještě mnoho dalších, AOC necertifikovaných variant.\n\nBrie de Melun je menší než Brie de Meaux, má výraznější chuť a při výrobě je použito více soli. Zraje déle, přibližně 10 týdnů.\n\nBrie se vyráběl kolem Paříže už v 8. století. Oblíbeným se stal po Francouzské revoluci. Roku 1980 získal ochranný certifikát Appellation d'origine contrôlée\n"}
{"id": "279398", "url": "https://cs.wikipedia.org/wiki?curid=279398", "title": "Nakadžima J5N", "text": "Nakadžima J5N\n\nNakadžima J5N1 Tenrai (: 天雷, \"Tenrai\"; : \"Hrom\") byl dvoumotorový jednomístný stíhací letoun, vyvinutý pro japonské císařské námořní letectvo na sklonku druhé světové války.\n\nJaponské námořnictvo požadovalo jednomístný vysoce výkonný přepadový stíhač, podle specifikací 18-ši z roku 1944. Letoun projektovaly Kacudži Nakamua a Kazuo Óno. Hlavňová výzbroj byla složena ze čtyř pevných kanónů pod kabinou. Dva z nich byly vz. 5 ráže 30 mm s bubnovým zásobníkem na 42 nábojů, další dva byly vzoru 99, ráže 20 mm, s pásovým podáváním nábojů ze schránek. Tenrai poháněla dvojice dvouhvězdicových osmnáctiválců Nakadžima NK9H Homare 21 se čtyřlistými automatickými vrtulemi. Pohonné jednotky měly vzletový výkon 1463 kW a maximální v hladině 2000 m 1433 kW. Tyto motory byly zdrojem neustálých problémů, což velmi nepříznivě ovlivňovalo průběh zkoušek J5N1. \n\nBylo vyrobeno celkem 6 kusů, z nichž dva poslední byly dvousedadlové. Letové testy byly zahájeny v červenci 1944, jelikož ale výkony letounu nebyly takové jak se očekávalo, k sériové výrobě nedošlo. Z celkového počtu vyrobených letounů jeden havaroval v důsledku špatné podélné stability, další dva byly zničeny během amerického bombardování.\n\n\n\n\n\n\n"}
{"id": "279399", "url": "https://cs.wikipedia.org/wiki?curid=279399", "title": "Jonathan Strange &amp; pan Norrell", "text": "Jonathan Strange &amp; pan Norrell\n\nJonathan Strange & pan Norrell (v originále ) je prvotina britské autorky Susanny Clarkové. Poprvé byla publikována 8. září 2004 v Americe a poté ve Velké Británii 20. září téhož roku. Britskou verzi vydalo nakladatelství Bloomsbury Publishing, známé mimo jiné vydáváním knih o kouzelnickém učni Harry Potterovi.\n\nDěj se odehrává v Anglii během napoleonských válek alternativního 19. století. Celý příběh je založen na existenci magie, která se po stovkách let vrací do Velké Británie. Vypráví také o bouřlivých vztazích mezi dvojicí smyšlených čarodějů té doby. Příběh včleňuje historické události a osobnosti do fiktivní a alternativní reality. Mezi osobnosti, které se objevují v knize, patří například první vévoda z Wellingtonu Arthur Wellesley, básník George Gordon Byron nebo anglický král Jiří III.\n\nV knize je roztroušeno velké množství poznámek pod čarou s referencemi na bezpočet fiktivních knih, odkazy jsou vedeny převážně na fiktivní biografie či knihy o magii či magie. V některých částech knihy je více textu v poznámkách pod čarou než ve vlastním „hlavním“ textu. V knize můžete narazit na ilustrace Portie Rosenbergové.\n\nV knize se čtenář může setkat nejen s historickými osobnostmi, ale i s hrdiny smyšlenými.\n\n\nV knize je král Jiří III. postižený šílenstvím a v péči dvojice doktorů Willisových. Tyto postavy jsou vymyšlené na základě skutečně existujícího ošetřujícího lékaře Jiřího III. Francise Willise. Nicméně obrázek o způsobu ošetřování a o vztahu s doktorem (či doktory) je bližší tomu, jak byl vyobrazen v britském filmu „Šílenství krále Jiřího“, než jak tomu bylo v skutečné minulosti.\n\nMezi známé historické osobnosti, které se v knize objevily, patří například ruský car Alexandr I. Pavlovič, císař Napoleon Bonaparte, básník George Gordon Byron, král Jiří III. či John Murray.\n\nSusanna Clarková vydala také sbírku osmi povídek \"\"The Ladies of Grace Adieu and Other Stories\"\" (\"\"Dámy z Grace Adieu a jiné povídky\"\"), které se odehrávají ve světě Jonathana Strange a pana Norrella.\n\nFilmová práva k filmu vlastní New Line Cinema. Scénář k filmu píše Christopher Hampton. Susanna Clarková spolupracuje na tvorbě filmu s nově utvořenou společností Cuba Pictures.\n\n17. května 2015 odvysílala britská televize BBC One první díl stejnojmenného seriálu. Tato televizní adaptace knihy Susanny Clarkové, kterou podle scénáře Petera Harnesse režíroval britský režisér Toby Haynes, byla rozdělena do sedmi šedesátiminutových epizod. Hlavních rolí se v seriálu Jonathan Strange & pan Norrell zhostili herci Bertie Carvel, Eddie Marsan a Marc Warren.\n\n\n"}
{"id": "279407", "url": "https://cs.wikipedia.org/wiki?curid=279407", "title": "Guifredo I. Barcelonský", "text": "Guifredo I. Barcelonský\n\nGuifredo I. Barcelonský († 11. srpna 897) byl barcelonský hrabě v letech 878-897 a také hrabě z Urgellu (870–897), hrabě z Cerdanye (870–897), hrabě z Girony (878–897), hrabě z Besalú (878–897) a Osona (886–897).\n\nGuifredo se zasadil o znovuosidlování Katalánska. Roku 880 založil klášter Santa María de Ripoll a v roce 887 klášter San Juan de las Abadesas, kde se stala jeho dcera Emma první abatyší. V obou případech se jednalo o benediktinskou fundaci.\n"}
{"id": "279410", "url": "https://cs.wikipedia.org/wiki?curid=279410", "title": "The Moody Blues", "text": "The Moody Blues\n\nThe Moody Blues je anglická rocková skupina, slavná hlavně díky hitu \"Nights In White Satin\". O jejich schopnostech hovoří i deset zlatých alb (z toho tři platinová), která získali za desky vydané v rozmezí let 1967 -1981. Nejvýraznější postavou skupiny je zpěvák-skladatel a kytarista Justin Hayward, ale ke zvuku Moody Blues výrazně přispěli i další členové kapely, zejména John Lodge, Mike Pinder a Ray Thomas. \n\nZáklad skupiny The Moody Blues byl v kapele El Riot And The Rebels, kde hráli Ray Thomas (zpěv, harmonika, později flétna) a Mike Pinder (zpěv, piáno, později mellotron). Sestava i názvy se často měnily, až se ustálilo obsazení, kde hráli také bubeník Graeme Edge (dříve Gerry Levene & The Avengers), baskytarista Clint Warvick a Denny Laine (kytara, zpěv, harmonika, dříve Denny Laine & The Diplomats). Jako hold značce piva Mitchell & Butler chtěli použít pro svůj název iniciály M a B. Nejdříve skupinu pojmenovali The Moody Blues 5, posléze The M&B 5 a nakonec jen The Moody Blues. Stylově se soustředili hlavně na americké rhythm and blues.\nZ Birminghamu se dostali do slavného londýnského klubu The Marquee a díky manažeru Tony Secundovi brzy získali nahrávací kontrakt s firmou Decca. V září 1964 vyšel první singl, \"Steal Your Heart Away\", který nevzbudil větší ohlas, ale následující skladba se valčíkovém tempu \"Go Now\" vzala útokem žebříčky v Británii (1. místo) i USA (10. místo), prodalo se jí více jak milion kusů, takže skupina za singl obdržela i zlatou desku. Následující singly \"I Don’t Want To Go On Without You\", vlastní \"From the Bottom of My Heart\" a \"Every Day\" se sice v žebříčcích také objevily, ale už na vlažnějších pozicích a sláva skupiny rychle vyprchávala. Úspěch nemělo ani album \"The Magnificent Moodies\", ani následující singly a kapelu opustil nejdříve Clint Warvick, posléze i Denny Laine, který se později stal pravou rukou Paula McCartneyho ve skupině Wings. \nNovým baskytaristou se na čas stal \"Rod Clarke\", ale jeho brzy nahradil John Lodge (jeden z bývalých členů El Riot And The Rebels) a Eric Burdon z The Animals pak skupině doporučil jako kytaristu a zpěváka Justina Haywarda, který předtím natočil několik písniček s někdejší britskou hvězdou \"Marty Wildem\". Skupina se tak vydala v roce 1966 na turné po Evropě (jejich repertoáru stále vévodila Go Now, kterou nyní zpíval Justin Hayward), pracovala na vlastním repertoáru a v březnu začala natáčet singly s producentem Tonym Clarkem (později díky svému přínosu ke zvuku kapely označovaný jako šestý člen Moody Blues). Ani Haywardova \"Fly Me High\", ani následující Pinderova \"Love And Beauty\" ale úspěch neměly, i když je skupina propagovala v populárních rádiových pořadech na BBC. \n\nPodzim roku 1967 přinesl zásadní zlom v kariéře kapely, v sublabelu firmy Decca – Deram tehdy testovali nové nahrávací technologie Dynamic Sound System a rozhodli se natočit rockové podání Novosvětské symfonie Antonína Dvořáka. Za tím účelem oslovili Moody Blues, kteří nabídku přijali, ale prosadili si podmínku, že mohou natočit i vlastní skladby. Ty se vzápětí ukázaly silnější než rockové variace Dvořákovy symfonie a výsledkem bylo koncepční album rockových písní Moody Blues kombinovaných s mezihrami Londýnského symfonického orchestru (pod vedením Petera Knighta). Deska se jmenovala \"Days Of Future Passed\" a už obsahovala většinu rysů typických pro následující alba Moody Blues – psychedelická nálada skladeb s dominujícím zvukem Pinderova mellotronu, absence mezer mezi jednotlivými písněmi, zvláštně poetické texty a umělecky řešený obal (zde to byla zvláštní koláž s motivem horizontálně situované hlavy dívky, která vypadala stejně zleva i zprava). Album oživilo zájem o skupinu, v Británii obsadilo 27. místo žebříčku a ve Spojených státech později (vyšlo až 1972) dokonce 3. (celkově se v tamním žebříčku udrželo 102 týdnů). Den před vydáním alba vyšel pouze v Británii singl s Haywardovou skladbou \"Nights in White Satin\", která obsadila #19 a stala se jejich vůbec nejznámější písní. V USA vyšla na singlu jiná albová skladba \"Tuesday Afternoon\" (autorem byl opět Hayward) a získala tam #24. Celkový prodej alba vynesl skupině nejdříve zlatou a později platinovou desku.\nSkupina podpořená úspěchem začala připravovat druhé album s vlivy nábožensko-filosofických myšlenek Východu \"In Search Of The Lost Chord\". Autorsky na desku přispěli opět všichni členové skupiny, úspěch měly i dva singly z desky \"Voices In The Sky\" (Hayward) a \"Ride My See-Saw\" (Lodge). Deska obsahovala také zajímavou nahrávku Raye Thomase s textem o Timothym Learym (extravagantní „guru LSD“)\"Legend Of A Mind\". Autorem symbolického obalu desky byl, stejně jako u pěti následujících desek, Phil Travers. Album si vedlo výborně, v UK se umístilo na #5, v USA na #23 a vyneslo skupině další zlatou desku. \nV pořadí již čtvrté album Moody Blues se jmenovalo \"On The Threshold Of A Dream\", tentokrát se na něm projevil vliv střetu náboženství a psychedelie – členové skupiny se v té době hodně zabývali transcendentální meditací. Album vyšlo v dubnu 1969 a sklidilo obrovský úspěch – v UK získalo vytouženou pozici na vrcholu žebříčku, v USA se umístilo na #20 a v Top 200 se udrželo neuvěřitelných 136 týdnů. Stejně jako jeho předchůdce získalo zlatou desku a i z něj vyšel singl, tentokrát s Haywardovou skladbou \"Never Comes The Day\". Na koncertech Moody Blues dodnes hrají rychlou skladbu Justina Haywarda \"Lovely To See You\" a tematickou píseň o mytickém dvoře krále Artuše \"Are You Sitting Comfortably?\" skupina oživila i na svém turné v roce 2006. Z Moody Blues byly tou dobou už hvězdy na obou stranách Atlantiku. Po vzoru Beatles založili svou vlastní společnost \"Threshold\", která měla vydávat nejen jejich budoucí desky, ale objevovat i nové talenty. Debutem této značky byl singl \"Watching And Waiting\", který o pár dní předcházel novou desku kapely \"To Our Children’s Children‘s Children\" (Dětem dětí našich dětí). Koncepčně byla deska tentokrát ovlivněna dobýváním vesmíru člověkem (v době příprav alba Neil Armstrong jako první člověk vstoupil na Měsíc). Album vyneslo Moody Blues už čtvrtou zlatou desku, v UK získalo #2, ve Spojených státech #14. \nV prosinci 1969 vystoupili ve slavné \"Royal Albert Hall\", přičemž koncert byl zaznamenán, aby mohl později vyjít na albu \"Caught Live +5\". Rok 1970 pak znamenal změnu v nahrávacím stylu skupiny. Chtěli zjednodušit studiovou práci, aby mohli skladby lépe předvést na koncertech, což se výrazně projevilo během nahrávání alba \"A Question Of Balance\", většina skladeb vznikala přímo ve studiu bez předešlé přípravy. V dubnu 1970 vyšel k desce pilotní singl s Haywardovou protiválečnou písní \"Question\". Pětiminutová skladba bylo složena ze dvou zcela odlišných motivů – Hayward dle svých slov chvíli před začátkem natáčení intuitivně spojil dvě nedokončené samostatné písně, které do sebe zajímavě zapadly, a po vydání se nahrávka vyšplhala až na #2 v britském žebříčku (v USA pak #21). V srpnu singl doplnilo album \"A Question Of Balance\", opět složené z příspěvků všech členů skupiny, k výrazným skladbám patřily např. \"Melancholy Man\" (Pinder), \"Dawning Is The Day\" (Hayward) nebo \"And The Tide Rushes In\" (Thomas). Moody Blues album vyneslo již pátou zlatou desku (UK – #1, USA – #3) a titulní Question patří dodnes k finálovým skladbám jejich koncertů. \nRok 1971 přinesl další desku \"Every Good Boy Deserves Favour\", pro jejíž název se stala inspirací upravená dětská říkanka pro zapamatování stupnice E G B D F. Opět koncepční deska s úspěšným singlem \"The Story In Your Eyes\" vynesla znovu zlatou desku za více jak milion prodaných výlisků a stala se zatím nejúspěšnější deskou Moody Blues, když v Británii získala první pozici žebříčku a v Americe druhou. \nV srpnu 1972 ve Spojených státech vyšla poprvé na singlu pět let stará píseň \"Nights In White Satin\" a získala #1 v žebříčcích Cashbox a Record World a #2 v Billboard’s Hot 100. Díky tomu znovu vyšla i v Británii a vedla si v žebříčku lépe než při prvním vydání, protože se tentokrát probojovala až do Top 10 (#9). Tento úspěch ještě podpořilo další zlaté album \"Seventh Sojourn\" a následující světové turné. Ačkoliv samotná LP deska vznikala v personální krizi skupiny (způsobené do velké míry symptomy ponorkové nemoci), obsahuje jedny z nejoceňovanějších písní Moody Blues, zejména Lodgeovy \"Isn’t Life Strange\" a \"I’m Just A Singer (In a Rock And Roll Band)\", Thomasovu \"For My Lady\" nebo Haywardovu \"New Horizons\". \n\nDva roky po vydání desky Seventh Sojourn se po skončení turné v roce 1974 kapela rozhodla přerušit na čas činnost, aby se pročistilo ovzduší mezi hudebníky, Hayward později konstatoval, že pravděpodobně díky tomu nakonec skupina vydržela tak dlouho. Jedním z hlavních důvodů byla také častá absence Mikea Pindera, který zakoupil farmu v Americe, uvažoval hudební svět zcela opustit a věnovat se rodinnému životu. Nicméně čtyřletou pauzu vyplnili všichni členové kapely vesměs úspěšnými sólovými deskami, ze kterých vyčníval především projekt \"Blue Jays\", jak pojmenovali Justin Haward a John Lodge skupinu, kterou založili pro natočení stejnojmenné desky, také velmi úspěšného singlu \"Blue Guitar\" (v UK se dostal na #8, což z Haywardových předešlých písní překonala pouze \"Question\") a následného turné. Producent Tony Clarke zatím z jejich alb sestavil kompilační dvoualbum \"This Is The Moody Blues\", které opět získalo zlatou desku za více jak milion prodaných kusů. \nNa nové společné práci se Moody Blues sešli teprve v roce 1978 při natáčení alba \"Octave\". Název – oktáva – odkazoval nejen na hudební termín pro základní tónovou řadu, ale naznačoval také, že jde o osmé album skupiny. Z odstupem ale také symbolicky poukázal na uzavření druhé kapitoly vývoje skupiny. Desku točili v americkém domácím studiu Mikea Pindera, ale už během vzniku alba bylo jasné, že Pinder v kapele nezůstane. Na propagačních filmech k desce také už nefiguruje, ačkoliv na desku přispěl výraznou skladbou \"One Step Into The Light\". Nicméně i přes poměrně hořký vznik alba (během natáčení se kapela rozešla i s dlouholetým producentem Tonym Clarkem) byl úspěch desky enormní (UK – #6, USA – #13, zlatá i platinová deska), dobře se prodávaly i singly \"Driftwood\" (Hayward) a \"Steppin' In A Slide Zone\" (Lodge) a skupina ihned podnikla turné. Pouze Pindera nahradil švýcarský rodák a bývalý člen Yes Patrick Moraz, jehož mohutné klávesové aranže se staly dominantním zvukem skupiny v 80. letech.\n\nStyl skupiny už naznačený albem \"Octave\" se po odchodu Pindera ještě výrazněji posunul, hudebně se více přizpůsobil trendům nastupující éry 80. let a pro mnohé fanoušky tak Moody Blues zůstávají především skupinou sedmi alb období 1967-1972. Vydání následující desky \"Long Distance Voyager\" bylo ohroženo soudními spory ohledně práv na užívání názvu Moody Blues, které vyprovokovali právníci Mikea Pindera, ale deska nakonec vyšla v létě 1981 a bezpečně skupině vynesla další platinové album, v Americe se usadila na prvním místě, v Británii na sedmém. Velký úspěch měly i singly (opět dodnes v repertoáru kapely) \"Gemini Dream\" (Hayward / Lodge) a \"The Voice\" (Hayward). Osmdesátá léta postupně přinesla alba \"The Present\" (UK – #15, USA – #26, 1983), komerčně úspěšná deska v produkci Pipa Wiliamse, i když v porovnání s předešlými alby měla přece jen lehce sestupnou tendenci, dále \"The Other Side Of Life\" (UK – #24, USA – #9, 1986) a \"Sur La Mer\" (UK – #21, USA – #38, 1988) obě v produkci Tonyho Viscontiho. Úspěch desek podpořily i často vysílané videoklipy na MTV s tematicky koncipovanými příběhy k písním \"The Other Side Of Life\", \"Your Wildest Dreams\" nebo \"I Know You’re Out There Somewhere\". Poslední zmíněnou skladbu později Hayward označil za svou nejoblíbenější ze všech, které napsal, a získal za ni dokonce prestižní skladatelskou cenu \"Ivor Novello Award\". Firma Polydor, pro kterou tehdy Moody Blues natáčeli, ovšem prosadila záměr, aby na těchto albech nezpíval Ray Thomas, jehož hlas se jim nezdál dostatečně vhodný pro komerční smeřování kapely (Thomas proto na alba nepřispěl ani autorsky).\nTomu už se kapela vzepřela na desce \"Keys Of The Kingdom\" (UK – #54, USA – #94, 1991), kam Thomas přispěl svou \"Celtic Sonant\" a byl spoluautorem Haywardovy \"Never Blame The Rainbows For The Rain\". Během nahrávání Keys Of the Kingdom kapelu ovšem opustil Patrick Moraz. Sám svůj odchod zdůvodňoval tím, že měl dojem, že jeho talent je nedostatečně využíván. Naopak zbytek skupiny měl pocit, že se Moraz příliš tlačí do čela a kapelu vnímá spíše jako svou doprovodnou formaci (na rozdíl od Mike Pindera Moraz také nepřispíval na desky autorsky, s jedinou výjimkou písně \"The Spirit\", kterou napsal s bubeníkem Edgem). Tak či tak v kreditech alba Keys Of The Kingdom už uvedený není. Neoficiálně jej v Moody Blues nahradil Paul Bliss (neoficiálně proto, že se členem skupiny nestal, ale Moody Blues od té doby často na koncertních turné doprovází).\n\nV roce 1992 uspořádali Moody Blues monumentální koncert s orchestrem \"Colorado Symphony Orchestra\" ve skalách \"Red Rocks\" (záznam vyšel na CD i DVD), což bylo vůbec poprvé, kdy je na koncertě doprovázel skutečný orchestr. V roce 1994 se k hudbě po 16 letech vrátil Mike Pinder a natočil album \"Among The Stars\", čímž spustil spekulace o svém možném návratu do Moody Blues. Ačkoliv by to ale asi fanoušci přijali s nadšením, jak on, tak Justin Hayward to označili za velmi nepravděpodobné. Na další studiové album Moody Blues museli příznivci kapely počkat osm let – až rok 1999 přinesl album \"Strange Times\", které přineslo několik překvapení. Justin Hayward napsal úvodní píseň \"English Sunset\" pod vlivem dobových trendů s prvky techna, John Lodge, který většinou představoval spíše rockovější pozici v kapele, se naopak představil s baladami \"Wherever You Are, Love Don't Come Easy, Words You Say\" a \"Forever Now\", Ray Thomas napsal jednu skladbu na desku \"My Little Lovely\", což byl jeho poslední příspěvek do repertoáru kapely, a Graeme Edge přispěl v duchu klasických alb Moodies závěrečnou poémou \"Nothing Changes\". Kritiky ceněné album bylo natáčeno v Itálii a skupina se jej po mnohaletých zkušenostech rozhodla produkovat sama. V té době také Hayward, Lodge, Thomas i Edge namluvili hlasy ke svým postavám v jedné epizodě seriálu Simpsonovi. V novém miléniu pak Moody Blues vydali CD a DVD s koncertem z Royal Albert Hall (\"Hall Of Fame\") a jejich muzika byla použita v 3D dokumentu IMAX \"Journey into Amazing Caves\" (s výjimkou nové písně \"We Can Fly\" a instrumentální nahrávky \"Water\" šlo o zajímavé hudební koláže kombinující novou orchestrální muziku s fragmenty starších písní skupiny jako \"Question, Nights In White Satin\" nebo \"I Know You’re Out There Somewhere\"). Ray Thomas se v roce 2002 po čtyřiceti letech strávených v showbusinessu rozhodl ukončit hudební kariéru a stáhl se do rodinného soukromí na svou farmu. Náhradou za něj se pro koncertní turné stala talentovaná flétnistka a zpěvačka Norda Mullen. Jako trio skupina připravila v roce 2003 vánočně laděné album \"December\", které obsahovalo jak vlastní písně s vánoční tematikou (nejvýraznější asi \"December Snow\"), tak i převzaté skladby (např. \"Happy Xmas\" Johna Lennona nebo White Christmas Irvinga Berlina). V roce 2005 vyšlo pak další DVD se záznamem koncertní show z Los Angeles (\"Lovely To See You Live\"). Moody Blues jsou stále aktivní kapelou, na turné jezdí především po Spojených státech, kde mají nejsilnější základnu fanoušků, výjimečně ale projedou i několik evropských metropolí (naposledy 2006).\n\nPerličkou je, že v létě 1968 Moody Blues přijeli do Prahy, kde měli mít koncert, ale po invazi vojsk Varšavské smlouvy je britská ambasáda odvolala. Skupina tehdy na Karlově mostě natočila promo snímek k \"Nights In White Satin\", který je k vidění i na serveru You Tube. Píseň \"Ride My See Saw\" s českým textem Ondřeje Suchého (\"Hvězdný ples\") natočila skupina \"Beatings\", píseň \"Nights In White Satin\" nazpívaly v češtině Marie Rottrová (\"Slunce vstává\") a Lucie Bílá (\"Noc je jak satén\"). Za komunistického režimu u nás žádná deska Moody Blues vyjít nemohla.\n\n- v anketách amerických časopisů Cashbox a Record World získali cenu za \"nejlepší skupinu světa\"- jen do roku 1978 prodali okolo \"26 miliónů alb\"- stali se prvními západními umělci, kteří byli pozvání do \"Číny\" (1974, nakonec zde ale nevystoupili)- jsou první rocková skupina, která \"vyprodala dvě vystoupení za jeden večer v Madison Square Garden\"- během let 1967 – 1981 získali za svá alba \"deset zlatých desek a tři platinové \"- během kariéry se dvakrát prakticky rozpadli a pokaždé se dokázali vrátit na výsluní slávy (1967, 1978)- \"Keith Emerson\" je označil za svou nejoblíbenější skupinu- Objevili se v seriálu Simpsonovi v epizodě \"Ať žije Flanders\".\n\nLose Your Money / Steal Your Heart Away (1964)\nGo Now! / It's Easy Child (1964, UK #1 / USA #10) \nI Don't Want To Go On Without You / Time Is On My Side (1965, UK #33)\nFrom The Bottom Of My Heart / And My Baby's Gone (1965, UK #22 / USA #93) \nEveryday / You Don't (All The Time) (1965, UK #44)\nStop / Bye Bye Bird (1966, vydáno pouze v USA #98)\nBoulevard De La Madelaine / This Is My House (But Nobody Calls) (1966, USA #119) \nLife's Not Life / He Can Win (1967)\nFly Me High / I Really Haven't Got The Time (1967)\nLove And Beauty / Leave This Man Alone (1967)\nNights In White Satin / Cities (1967, UK #19, reedice 1972: UK #9 / USA #2)\nTuesday Afternoon / Another Morning (1968, vydáno pouze v USA #24)\nVoices In The Sky / Dr. Livingstone I Presume (1968, UK #27)\nRide My See-Saw / A Simple Game (1968, UK #42 / USA #61)\nNever Comes The Day / So Deep Within You (1969, USA #91)\nWatching And Waiting / Out And In (1969)\nQuestion / Candle Of Life (1970, UK #2 / USA #21)\nThe Story In Your Eyes / My Song (1971, v UK staženo, USA #23)\nIsn't Life Strange / After You Came (1972, UK #13 / USA #29)\nI'm Just A Singer (In A Rock'n'Roll Band) / For My Lady (1973, UK #36 / USA #12)\nStepping In A Slide Zone / I'll Be Level With You (1978, USA #38)\nDriftwood / I'm Your Man (1978, USA #59)\nThe Voice / 22.000 Days (1981, USA #15)\nGemini Dream / Painted Smile (1981, USA #12)\nMeanwhile / 22,000 Days (1981, pouze USA)\nTalking Out Of Turn / Veteran Cosmic Rocker (1981, USA #65)\nBlue World / Going Nowhere (1983, UK #35 / USA #62)\nSitting At The Wheel / Sorry (1983, USA #27)\nRunning Water / Under My Feet (1984, pouze USA)\nYour Wildest Dreams / Talkin' Talkin' (1986, USA #9)\nThe Other Side Of Life / The Spirit (1986, USA #58)\nI Know You're Out There Somewhere / Miracle (1988, UK #52 / USA #30)\nNo More Lies / River Of Endless Love (1988)\nSay It With Love / Lean On Me Tonight (1991) \nBless The Wings (That Brings You Back) / Once Is Enough (1991)\nEnglish Sunset / Haunted (1999)\n\n\"(žebříčkové umístění v Británii, USA a Nizozemsku)\"\nThe Magnificent Moodies (1965)\nDays Of Future Passed (1967, UK# 27, USA #3)\nIn Search Of The Lost Chord (1968, UK#5, USA #23)\nOn The Threshold Of A Dream (1969, UK#1, USA #22)\nTo Our Children's Children's Children (1969, UK#2, USA #14)\nA Question Of Balance (1970, UK#1, USA #3, HOL #9)\nEvery Good Boy Deserves Favour (1971, UK#1, USA #2, HOL #5)\nSeventh Sojourn (1972, UK#5, USA #1, HOL #11)\nThis Is The Moody Blues (1972, UK#14, USA #11, \"kompilace\")\nOctave (1978, UK#6, USA #13, HOL #11)\nLong Distance Voyager (1981, UK#7, USA #1, HOL #9)\nThe Present (1983, UK#15, USA Pop Albums #26, USA Billboard 200 #43, HOL #10)\nThe Other Side Of Life (1986, UK#24, USA #9)\nSur La Mer (1988, UK#21, USA #38, HOL #50)\nKeys Of Kingdom (1991, UK#54, USA #94, HOL #61)\nStrange Times (1999, USA #93)\nJourning Into Amazing Caves (2001, \"soundtrack k filmovému dokumentu\")\nDecember (2003)\n\nCaught Live + 5 (1977, USA #26)\nA Night At Red Rocks (1993, USA #93)\nHall Of Fame (2000, USA #185)\n\n\"album\"\nBlue Jays (1975, UK#4, USA #16)\n\"singly\"\nI Dreamed Last Night / Remember Me, My Friend (1975, USA #47)\nBlue Guitar / When You Wake Up (1976, UK #8, USA #94)\n\n\"alba\"\nSongwriter (1977, UK#28, USA #37) \nNight Flight (1980, USA #166)\nMoving Mountains (1985)\nClassic Blue (1989)\nThe View From The Hill (1996)\nLive In San Juan Capistrano (1998)\nSpirits Of The Western Sky (2013, UK#81)\n\"singly\"\nLondon Is Behind Me / Day Must Come (1965)\nI Can’t Face The World / I’ll Be There Tomorrow (1966)\nOne Lonely Room/Songwriter Part 2 (1977) \nCountry Girl/Doin' Time (1977) \nStage Door/Lay It On Me (1977) \nForever Autumn (1978, USA #47)\nMarie/Heart of Steel (1979) \nNightflight/Suitcase (1980) \nNearer to You/It's Not On (1980) \nSilverbird/Take Your Chances (1985) \nThe Best is Yet To Come/Marie (1985) \nTracks of My Tears/Railway Hotel (1989) \nThe Way of the World/The Promised Land (1996, CD singl) \nBroken Dream (1996, CD singl) \n\n\"alba\"\nNatural Avenue (1977, UK#38, USA #121)\n10,000 Light Years Ago (2015)\n\"singly\"\nSay You Love Me / Natural Avenue (1977)\nChildren of Rock'n'Roll / Piece Of My Heart (1977)\nSummer Breeze / Rainbow (1977)\nStreet Cafe / Threw It All Away (1980)\nSunny Sunshine Faces (charitativní CD singl, 2010)\n\n\"alba\"\nThe Promise (1976, USA #133)\nAmong the Stars (1994)\nA Planet With One Mind (1995, pouze mluvené slovo)\nA People With One Heart (1996, pouze mluvené slovo)\n\"singly\"\nCarry On/I Only Want To Love You (1976)\nShining Lights (CD singl pro členy fan klubu)\n\n\"alba\"\nFrom Mighty Oaks (1975, UK#23, USA #68)\nHopes Wishes and Dreams (1976, USA #147)\n\"singly\"\nHigh Above My Head/Love Is The Key (1975)\nOne Night Stand/Carousel (1976)\n\n\"(The Graeme Edge Band feat. Adrian Gurvitz)\"\n\"alba\"\nKick Off Your Muddy Boots (1975, USA #107)\nParadise Ballroom (1977, USA #164)\n\"singly\"\nWe Like To Do It/Shotgun (1974)\nThe Tunnel/Bareback Rider (1975)\nEverybody Needs Somebody/Be My Eyes (1977)\n\nOficiální stránky skupiny\nFan site\nPodrobné české stránky o skupině\nJustin Hayward\nJohn Lodge\nMike Pinder\nPatrick Moraz\nDenny Laine\n"}
{"id": "279416", "url": "https://cs.wikipedia.org/wiki?curid=279416", "title": "Lev Ďomin", "text": "Lev Ďomin\n\nLev Stěpanovič Ďomin ( , 11. ledna 1926 Moskva – 18. prosince 1998) byl sovětský kosmonaut ruské národnosti.\n\nKdyž skončil základní školu, přihlásil se do zvláštní školy leteckých pilotů, ale dlouho tam nevydržel, chtěl bojovat. Po zahájení 2. světové války mu bylo 16. let a na vojnu ho nevzali kvůli nízkému věku, šel tedy pracovat jako učedník do zbrojní továrny. Po krátké době se dostal znovu na leteckou školu a dokončil ji v roce 1945. K letectvu však napoprvé nebyl přijat ze zdravotních důvodů (obava z dědičné krátkozrakosti), ale aby u letectva mohl zůstat, nastoupil na školu leteckých mechaniků a pak na letecké spojařské učiliště. Odtud jej doporučili ke studiu na Vysokou leteckou inženýrskou akademii Žukovského v Moskvě. Jako inženýr se v laboratoři specializoval na automatické řízení. Pak požádal o přijetí do výběrového řízení na nové adepty kosmonautiky, prošel i novou zdravotní kontrolou a po svém letu se Sojuzem 15 z Bajkonuru se stal v roce 1974 kosmonautem. Byl ženatý, měl dvě děti. \n\nZemřel na rakovinu v Hvězdném městečku v roce 1998 ve věku 72 let. \nLetěl jako palubní inženýr společně s kosmonautem Sarafanovem. Startovali z kosmodromu na Bajkonuru, délka letu byla 48 hodin. Hlavní úkol spojit se se Saljutem se jim nepodařilo splnit, několikrát si alespoň vyzkoušeli přibližovací manévry. Přistáli 48 km od města Celinograd. \n\n"}
{"id": "279418", "url": "https://cs.wikipedia.org/wiki?curid=279418", "title": "Trojrohé pleso", "text": "Trojrohé pleso\n\nTrojrohé pleso je morénové jezero v Dolině Bielych plies ve Vysokých Tatrách na Slovensku. Má rozlohu 0,1680 ha a je 85 m dlouhé a 70 m široké. Dosahuje maximální hloubky 1,4 m a objemu 1247 m³. Leží v nadmořské výšce 1611 m.\n\nNa většině pobřeží roste kosodřevina. Jihozápadně se pozvolna zvedá hřeben Žeruchové kopy. Ve vzdálenosti 200 m na sever se nachází Veľké Biele pleso.\n\nPleso nemá povrchový přítok ani odtok. Rozměry jezera v průběhu času zachycuje tabulka:\nPřístup je možný pěšky a to pouze v letním období od 16. června do 31. října. Ve vzdálenosti několika metrů od jihozápadního břehu vede červená turistická značka, tatranská magistrála.\nJezero postupně zarůstá rašelinou. Vyskytuje se v něm vzácné vodní rostlinstvo.\n\n\n"}
{"id": "279421", "url": "https://cs.wikipedia.org/wiki?curid=279421", "title": "Bretton Woods", "text": "Bretton Woods\n\nBretton Woods je oblast města Carroll, kraje Coos v americkém státě New Hampshire. Je obklopena lesem \"White Mountain National Forest\" a s výhledem na \"Mount Washington\" z tzv. Prezidentského pohoří. Jedinými zajímavostmi je dobová železniční dráha a hotel Mount Washington.\n\nV červenci 1944 se v Bretton Woods konala jednání mezi 45 zeměmi o nové koncepci mezinárodního peněžního systému. Výsledkem\njednání byl tzv. brettonwoodský systém, který fungoval do roku 1971.\n\n"}
{"id": "279430", "url": "https://cs.wikipedia.org/wiki?curid=279430", "title": "Parmezán", "text": "Parmezán\n\nParmezán (též parmesan nebo počeštělé parmazán) je sýr původem z Itálie. Má žlutou barvu, zrnitou strukturu a hladkou kůrku.\n\nPravý italský parmezán se nazývá Parmigiano-Reggiano a v EU je od 12. června 1996 chráněnou značkou původu. Název parmezán se používá pro sýry ho napodobující.\n\nVyrábí se z čerstvého a částečně odtučněného kravského mléka. Sýry mají tvar bochníků o průměru mezi 40–45 centimetry a tloušťce 18–24 cm. Průměrná hmotnost bochníku je 39,9 kilogramu. Na jeden kilogram sýra je potřeba asi 13,5 litru mléka – k výrobě bochníku Parmigiano Reggiano je proto potřeba asi 520 litrů mléka. Bochníky se nechávají 15–20 dnů máčet v solném roztoku. Následuje zrání na dřevěných policích, které trvá od 1 roku do 3, 4 nebo i 6 let.\n\nRozlišují se třídy stáří: \n\n72 měsíců zrající \"Parmigiano Reggiano extra stravecchione\" je ale mimořádně vzácný, protože jen málo producentů nechá sýr zrát tak dlouho.\n\nParmezán se snadno rozpouští a používá se do polévek, omáček, do těstovin, jako posyp nebo se dá konzumovat samotný s vínem.\n\n"}
{"id": "279432", "url": "https://cs.wikipedia.org/wiki?curid=279432", "title": "Aiči E11A", "text": "Aiči E11A\n\nAiči E11A1 byl létající člun japonského císařského námořního letectva, který byl používán v prvních letech druhé světové války pro noční průzkum. \n\nJaponské námořnictvo typ označovalo jako Průzkumný hydroplán typu 98 (: 九八式水上偵察機, \"Kjúhačišiki suidžó teisacuki\"), zatímco spojenci mu přidělili kódové jméno Laura. Letoun byl velice podobný svému předchůdci Aiči E10A (\"Typ 96\", \"Hank\"). První let prototypu proběhl v červnu 1937. V soutěži se E11A1 ukázal jako výkonnější, než jeho konkurent Kawaniši E11K a byl objednán v malé sérii. \n\nŠlo o jednomotorový dvouplošník s motorem uloženým v horním křídle, který roztáčel tlačnou vrtuli. Pod dolním křídlem byly dva malé vyvažovací plováky. Posádka seděla v otevřené kabině a pro obranu měla jeden pohyblivý kulomet. Jinou výzbroj letoun nenesl.\n\nLetoun se příliš nerozšířil. Bylo postaveno celkem 17 kusů, které sloužily především z katapultů japonských bitevních lodí a křižníků pro noční řízení dělostřelecké palby. Brzy byly převeleny z první linie ke spojovacím a dopravním účelům.\n\n\n\n\n"}
{"id": "279437", "url": "https://cs.wikipedia.org/wiki?curid=279437", "title": "Bratrská jednota baptistů Brniště", "text": "Bratrská jednota baptistů Brniště\n\nSbor Bratrské jednoty baptistů v Brništi je místní baptistickou církví, která má kolem 30 členů.\n\nBaptisté v Brništi začali působit po roce 1945, kdy sem do vysídlených Sudet přišli z okolí polského Zelówa čeští reemigranti. Jejich předci tam kdysi v době po Bílé hoře utíkali ze své vlasti pronásledováni katolíky pro svou víru. Do Brniště jich přišla početná skupina a pod vedením Josefa Matyse se ihned sdružili do aktivního sborového života. Ještě spláceli přidělené usedlosti, když přišla násilná komunistická kolektivizace a mnozí raději volí odchod do měst (jako zdatní tkalci často do textilního průmyslu). Místní skupinka baptistů se stala kazatelskou stanicí libereckého sboru.\n\nV nové situaci v době po roce 1989 tato skupina po léta odolávající tvrdé ateistické propagandě začíná nově misijně působit na své okolí a vznikají tak skupinky v Mimoni, ve Stráži pod Ralskem, v Novém Boru. Misijně zde působí kazatelé Pavel Novosad a později David Sláma, který v roce 2008 odchází do BJB Cheb jako kazatel. V roce 2007 se po dokončení stavby vlastní modlitebny tato skupina odděluje od sboru ve Cvikově a stává se samostatným sborem.\nKonají se zde nedělní křesťanská shromáždění, biblické hodiny a volnočasové aktivity YMCA. Dne 24. května 2013 byla v Oáze akce Noc kostelů.\n\n1945–1946 Josef Theofil Tuček (\"liberecký sbor\")\n1946–1948 Karel Buba st. (\"liberecký sbor\")\n1948–1950 Vilém Volanský (\"liberecký sbor\")\n1957–1966 Josef Theofil Tuček (\"liberecký sbor\")\n1969–1971 Miloš Šolc st. (\"liberecký sbor\")\n1972–1977 Daniel Průša (\"liberecký sbor\")\n1977–1992 Jiří Šperl (\"liberecký sbor\")\n1992–1999 Jan Bistranin (\"liberecký sbor\")\n1999–2007 Milan Svoboda (\"cvikovský sbor\")\n1999–2002 Pavel Novosad\n2004–2007 David Sláma\n2007– Miloš Matys, Martina Matysová\n\n\n"}
{"id": "279438", "url": "https://cs.wikipedia.org/wiki?curid=279438", "title": "Prstýnek", "text": "Prstýnek\n\nSlovo prstýnek nebo prstýnky vyjadřuje více různých významů:\n\n\n"}
{"id": "279445", "url": "https://cs.wikipedia.org/wiki?curid=279445", "title": "Songy a balady", "text": "Songy a balady\n\nSongy a balady (1969) je první sólové album Marty Kubišové. Vyšlo v roce 1969, poté jí bylo komunistickým režimem zakázáno zpívat, ale v roce 1970 ještě vyšla cenzurovaná reedice bez písní \"Modlitba pro Martu\" a \"Ne\". Roku 1989 potom album Supraphon vydal v původní verzi na LP. Na CD vyšlo v roce 1990 a pak 5. října 1996 u vydavatelství Sony s bonusovou nahrávkou \"Modlitby pro Martu\" z 23. srpna 1968, která se liší i textem. V nové reedici na CD i LP vyšlo album v září 2017.\n\nK albu vznikla série klipů (recitál \"Proudy lásku odnesou\", 1969); kamera – Jiří Macháně, scénář a režie – Jan Němec.\n\n\n\n\n"}
{"id": "279447", "url": "https://cs.wikipedia.org/wiki?curid=279447", "title": "Lekce", "text": "Lekce\n\nLekce je označení pro úsek času či textu, který slouží k předávání nějaké zkušenosti nebo znalosti. Slovo pochází z latinského \"lectio\" - předčítat. Původně se jednalo o čtení z evangelií. Výňatkům z evangelií a epištol potřebných pro církevní obřady se tak proto říká nadále. \n\nVe stejném významu je pojmem lekce označována i vyučovací hodina, dílčí část školení nebo kurzu a dílčí část či kapitola v učebnici. Typická lekce obsahuje učivo zvládnutelné za několik desítek minut až mála hodin.\n\nNa vysokých školách se délka vyučovacích hodin může lišit a často mají formu přednášky.\n\nV přeneseném významu se jako lekce označuje i tvrdá osobní zkušenost, nepříjemné osobní ponaučení.\n"}
{"id": "279450", "url": "https://cs.wikipedia.org/wiki?curid=279450", "title": "Gouda (sýr)", "text": "Gouda (sýr)\n\nGouda (Chauda) ) je tvrdý sýr nizozemského původu vyráběný z kravského mléka. Je označován jako jeden z nejlepších sýrů na světě. Název je dnes používán jako obecný výraz pro mnoho podobných sýrů vyrobených tradičním nizozemským způsobem.\n\nPod jménem gouda je sýr průmyslově vyráběn v mnoha zemích ale názvy „Boerenkaas“, „Noord-Hollandse Gouda“ a „Gouda Holland“ jsou registrována EU se statusem chráněné zeměpisné označení (PGI). Tyto sýry mohou být vyráběny pouze v Nizozemsku (nejen v provincii Jižní Holandsko, kde leží město Gouda) a užito může být jen mléka nizozemských krav.\nVyznačuje se žlutou vnitřní hmotou. Jeho vůně je jemná, s lehkým oříškovým nádechem. Díky vyššímu obsahu tuku (48 %) má mladý sýr výrazně krémové těsto. Kůra sýra je žlutá, přičemž jak sýr stárne, nabývá tmavých tónů a začíná se drolit. Sýr se tradičně balí do voskového obalu. Vyrábí se v kolech či blocích o hmotnosti 1 až 16 kilogramů. Čím mladší sýr, tím světlejší obal. Obal mladé Goudy je světle žlutý, naopak obal staré Goudy je tmavě hnědý a obal přestárlé Goudy černý. Většina produkce Goudy se vyrábí průmyslově, ale stále existují i malé provozy (zvláště na statcích s mléčnou výrobou), které zachovávají tradiční postup při výrobě tohoto sýra. Objem takové produkce činí dvě procenta celkového množství.\n\nSýr obsahuje hlavně vápník, ale také vitamíny A, B a D. Ve srovnání s jinými sýry obsahuje sýr gouda málo vitamínu B12, ale větší množství vitamínu K.\nDoba zrání se pohybuje od 1 měsíce do 2 let. Čím starší sýr, tím je jeho konzistence tvrdší. Dle doby zrání lze Goudu dělit do následujících kategorií:\n\n\n"}
{"id": "279452", "url": "https://cs.wikipedia.org/wiki?curid=279452", "title": "Matematická olympiáda", "text": "Matematická olympiáda\n\nMatematická olympiáda (MO) je oborová olympiáda pro žáky základních a středních škol, v níž mají za úkol vyřešit v několikahodinovém limitu několik příkladů zaměřených na schopnost logického úsudku. Výsledkem často není číslo, ale důkaz, v každém případě se žádá podrobné zdůvodnění myšlenkového postupu.\n\nPrvní ročník \"Matematické olympiády\" byl zahájen v roce 1951, od té doby se koná každoročně. Dobový tisk tehdy uváděl, že byla zavedena po vzoru SSSR. \"Matematická olympiáda\" se stala vzorem pro podobné oborové soutěže, jako je fyzikální (od školního roku 1959/1960), biologická (od roku 1967/1968), chemická (mezinárodně od roku 1968) nebo astronomická olympiáda (od roku 2003/2004), je z nich nejstarší.\n\nKaždý ročník od pátého až po devátý má vlastní sadu příkladů a vlastní výsledkové listiny. Do osmé třídy jsou dvě kola: domácí a okresní, v devátém ročníku existuje ještě kolo krajské.\n\nSoutěž má tři středoškolské kategorie: A (3. a 4. ročník), B (2. ročník) a C (1. ročník). Každá kategorie má kolo domácí, školní a krajské, kategorie A má navíc ještě kolo celorepublikové.\n\nCelostátní kolo probíhá každý rok ke konci března pokaždé v jiném městě republiky. Nominují se z něj zástupci do soutěže MEMO a na výběrové soustředění, ze kterého vzejdou reprezentanti pro mezinárodní matematickou olympiádu (IMO).\n\nÚlohy pro MO připravuje Úlohová komise Matematické olympiády. Ta je společná pro Českou i Slovenskou republiku. Úlohy a termíny všech kol jsou proto v obou zemích stejné.\n\nTato zvláštní kategorie přiléhá k ostatním pouze volně. Jde o soutěž programátorskou, která má jedinou kategorii určenou pro středoškoláky a nadané studenty škol základních. Sestává z kola domácího, krajského a celorepublikového, ze kterého se nominují účastníci soustředění CPSPC a soutěží CEOI a IOI.\n\n\n"}
{"id": "279457", "url": "https://cs.wikipedia.org/wiki?curid=279457", "title": "Guifredo II. Borell Barcelonský", "text": "Guifredo II. Borell Barcelonský\n\nGuifredo II. Borell Barcelonský ( \"Guifré II\", 874 - 26. dubna 911) byl hrabětem barcelonským, hrabětem z Girony a Osona.\n\nGuifredo Borrell byl jedním z mnoha synů Guifreda I. a jeho ženy Guinidildy. Guifredo I. svou zemi mezi syny prozíravě rozdělil, barcelonským hrabětem se stal po otcově smrti roku 897 Guifredo II. Borrell, ostatní bratři se stali pány nad zbylými hraběcími úděly.\n\nNový barcelonský hrabě se roku 898 oženil s Gersendou, dcerou hraběte Oda z Toulouse. Z tohoto manželství se narodila zřejmě dvě děvčata - Guninilda, provdaná zřejmě za Raimonda z Toulouse a Richilda, budoucí manželka Odona z Narbonne.\n\nGuifred zemřel roku 911 a byl pohřben v barcelonském klášteře sv. Pavla. Guifredovým nástupcem se stal mladší bratr Sunyer.\n"}
{"id": "279458", "url": "https://cs.wikipedia.org/wiki?curid=279458", "title": "Koloděje (zámek)", "text": "Koloděje (zámek)\n\nKoloděje jsou hrad přestavěný na barokní zámek ve stejnojmenné části města Prahy. Nachází se na území městské části Praha-Koloděje u východního okraje Prahy. Byl postaven nedaleko jádra někdejší vsi \"Koloděje\" ve vstupní části rozsáhlé Kolodějské obory vyhrazené směrem k Hájku. Zámek je chráněn jako kulturní památka České republiky.\n\nNejstarší dochovaná zmínka o tvrzi v Kolodějích je z roku 1346. Ta ve 13.–14. století střežila cestu z Prahy na Moravu.\n\nDo kolodějského panství patřil les Vidrholec, který ještě v 17. století zasahoval až ke Kolodějům. Z důvodu staletého působení lapků a loupežníků musel v 16. a 17. století majitel panství na příkaz komorního soudu na dostřel od císařské silnice (vedoucí v té době přes dnešní Běchovice a Újezd nad Lesy) z bezpečnostních důvodů vysekávat stromy a křoviny.\n\nKolodějský hrad byl ve druhé polovině 16. století přestavěn na renesanční zámek, který si však nadále zachoval původní výraznou vysokou okrouhlou věž a dominantní polohu nad údolím. V narovnání synů Rouse z Vražkova z roku 1585 jsou zmiňovány věž, most a studnice, které měli užívat společně.\n\nJan Adam Ondřej z Lichtenštejna v letech 1706–1712 zahájil další přestavbu, ve stylu vrcholného baroka na trojkřídlou stavbu na podkovovitém půdorysu s dvorem, který lemují hospodářské budovy. Za autora přestavby je považován italský architekt Domenico Martinelli, vnitřek zámku vyzdobil vídeňský štukatér Santini Bussi.\n\nV souvislosti s přestavbou zámku byla přirozená sídelní struktura vsi ovlivněna záměrnými přestavbami a změnami vedení hlavních cest v obci, které umožnily zahuštění zástavby. Vedení hlavní přístupové cesty předjímalo přesunutí jádra vsi od brodu do horní části, k němuž došlo až ve 20. století.\n\nV roce 1806 prošel zámek další přestavbou v klasicistním a romantickém slohu, při níž zámek přišel o hradní věž.\n\nV letech 1346–1623 se v držbě hradu vystřídalo množství majitelů:\n\nKdyž Albrecht z Valdštejna rozprodával majetek svých vzdálených příbuzných Smiřických, jejichž majetek by byl jinak konfiskován, koupil v roce 1623 kolodějské panství i zámek (hrad) Karel, kníže z Lichtenštejna. Lichtenštejnům byl zámek československým státem v roce 1919 zkonfiskován. Po konfiskaci Lichtenštejnům v zámku v roce 1919 občas pobýval T. G. Masaryk, než se rozhodl přesídlit do lánského zámku. V roce 1919 zde Masarykova rodina trávila Vánoční svátky. Také odsud vyjížděl na koni na projížďky do Běchovic, Klánovic, Šestajovic a Sibřiny, na což ještě v roce 1968 upomínaly památníky s emblémy (plaketami) T.G.M. obnovené v těchto okolních obcích.\n\nNato v únoru 1920 správa lichtenštejnských statků požádala československé úřady, aby mohla do zámku přestěhovat své centrální ředitelství. Za tímto účelem byly v zámku prováděny stavební adaptace. Okolní občanstvo uspořádalo proti tomu 30. května 1920 tábor lidu a sepsalo rezoluci „proti zneužití zámku a proti jeho poškozování“. Lichtenštejnští ještě v dopise v roce 1920 označovali zámek za svůj majetek.\n\nV letech 1927–1937 vlastnili zámek Vladimír a Anna Holekovi.\n\nBěhem druhé světové války, kdy zámek vlastnil inženýr Antonín Kumpera (v letech 1937–1946), ředitel automobilky Walter, sloužil zámek jako útočiště pro několik velvyslanců, od roku 1943 tam byly uschovány obrazy Národní galerie. V srpnu 1945 vydal národní výbor v Kolodějích Kumperům osvědčení o státní a národnostní spolehlivosti, podle něhož nebyli v době německé okupace ve spojení s Němci, chovali se jako dobří Češi a měli sociální cítění. V neprospěch Antonína Kumpery bylo později použito to, že nacistický správce Gustav Klestil jej po dobu války nechal ve vedení firmy Walter. Rodina Kumperových na konci války přesídlila kvůli lidovým nepokojům v Kolodějích do domu v Platnéřské ulici v Praze. V prosinci 1945 byl Antonín Kumpera i jeho bratr a otec zatčeni a pak rok a půl vězněni pro údajnou kolaboraci s Němci, mezitím jim byla znárodněna i továrna Walter, jejíž nové vedení pak odmítlo s Kumperou spolupracovat. Zámek byl znárodněn vědomým zneužitím Benešova dekretu č. 108/1945 Sb. Inženýru Kumperovi byl v roce 1946 (oficiálně až 1948) zámek zkonfiskován.\n\nV roce 1947 převzalo zámek ministerstvo vnitra a zřídilo v něm školu Sboru národní bezpečnosti. V roce 1948 byl zámek oficiálně zabaven a vládou předán k užívání prezidentu Klementu Gottwaldovi, kterému při té příležitosti 2. července 1948 bylo uděleno čestné občanství Kolodějí. Gottwald však brzy nato, podobně jako předtím Masaryk, přesídlil do Lán a v kolodějském zámku byla obnovena vyšší politická škola Sboru národní bezpečnosti. V 50. letech si v podzemních prostorách zřídila Státní bezpečnost vězení. Byli zde vězněni například Gustáv Husák, Vlado Clementis, Marie Švermová nebo Artur London.\n\nZ roku 1955 se dochovaly doklady, že se ze zámku odstěhovala Pohraniční stráž. Od roku 1955 zámek využíval úřad vlády a vláda ke slavnostním účelům a důležitým jednáním. Československý stát užíval zámek od roku 1946 až do svého zániku v roce 1992. V 90. letech se zde dohadovala například kupónová privatizace nebo rozdělení Československa.\n\nZámek poté pak přešel na Českou republiku a nadále jej využívala Vláda České republiky ke svým výjezdním zasedáním. Česká vláda zde zasedala celkem třikrát: v září a říjnu 2006 a v březnu 2007.\n\nAntonín Kumpera, někdejší majitel, průmyslník, letec a automobilista, emigroval do Argentiny a pak žil až do své smrti v Brazílii.\n\nNejvyšší soud po roce 1990 uznal, že konfiskace majetku rodu Kumperových byla zneužitím Benešových dekretů v zájmu nastupujícího totalitního režimu. Vítězslav Kumpera, vnuk Antonína Kumpery (podle jiných údajů jde o jeho syna), požádal o vrácení zámku s oborou, restaurací a jízdárnou v roce 1991. Když stát odmítl zámek vydat, obrátil se na soud.\n\nPozemkový úřad hlavního města Prahy, který žádost obdržel v roce 1997, mu zámek a další objekty (podle některých zdrojů jen jízdárnu a další objekty ve vlastnictví města Prahy) vydal v lednu 2007, avšak vláda žalobou dosáhla v březnu 2007 předběžného opatření Obvodního soudu pro Prahu 9, jímž byla právní moc rozhodnutí pozemkového úřadu zmrazena. Kumperu zastupuje advokát Tomáš Chlost. Kumpera se soudí také o některé budovy (resp. lesík na Václavce) na Smíchově a údajně už mu byly vráceny některé nemovitosti v centru Prahy (domy v Platnéřské a Havelské ulici).\n\n18. ledna 2008 rozhodl Obvodní soud pro Prahu 9 (předseda senátu Jiří Malý) o vydání zámku vlastníkovi, jímž je Vítězslav Kumpera. Úřad pro zastupování státu ve věcech majetkových se proti rozsudku neúspěšně odvolal. Městský soud v Praze platnost rozsudku potvrdil 13. října 2008. Vláda se vzdala dovolání k Nejvyššímu soudu a rozhodla se, že nevyužije Kumperovy nabídky, aby si zámek pronajala.\n\nKolodějskou restauraci a jízdárnu spravuje v současné době městská část Praha-Koloděje. 19. února 2008 zamítl Obvodní soud pro Prahu 9 (soudce Jiří Malý) žalobu, jíž městská část a magistrát žádaly zrušit rozhodnutí pozemkového úřadu. Městská část žalobu neopírala o Benešovy dekrety, ale argumentovala vypršením lhůty k požádání o majetek, přičemž soud rozhodl, že bylo oprávněné použít delší lhůty, uvedené v Zákoně o půdě.\n\nKe konfiskaci byl zneužit Benešův dekret č. 108/1945 Sb., avšak z archivu se podařilo získat záznam z tajné porady ministrů spravedlnosti, financí a národního správce ze 17. prosince 1948, podle nějž se usnesli, že nejsou dány podmínky pro konfiskaci, ale přesto je zapotřebí konfiskaci provést.\n\nKumpera hodlal na zámku vybudovat rodinné muzeum Antonína Kumpery a továrny Walter. Divadlo v jízdárně hodlal rekonstruovat a pronajímat jej například pro taneční zábavy.\n\nV roce 2009 vláda na základě soudního rozhodnutí zámek vrátila Vítězslavu Kumperovi. Ten jej 22. ledna 2010 prostřednictvím firmy Marathon Consulting Group nabídl k prodeji za cenu 250 milionů Kč, iDnes.cz však zveřejnila názory, že cena je nadsazená a skutečná cena je 140 až 180 milionů Kč. V březnu 2010 zámek za necelých 233 milionů Kč koupila akciová společnost Pura Vida (následně přejmenovaná na \"Zámek Koloděje a.s.\"), za kterou stojí spolumajitel Třineckých železáren Tomáš Chrenek.\n\nStředověká podoba hradu ani podoba po první přestavbě na zámek však není přesně známa, ale dochoval se stavební plán přestavby z roku 1806. Podoba zámku v roce 1800 je zachycena na rytině pořízené podle Wolfovy kresby v Heberových \"Böhmens Burgen\" z téhož roku.\n\nExistence okrouhlé věže naznačuje, že hrad zřejmě patřil ke hradům bergfritového typu s dvojdílnou dispozicí. V místech čestného dvora se nacházelo předhradí, které od hradního jádra odděloval šíjový příkop, na jehož místě byla postavena dochovaná budova zámku. V čele jádra stál štíhlý vysoký bergfrit.\n\nTrojkřídlý zámek má půdorys podkovy. Vstupní stranu čestného dvora uzavírá zeď. Po stranách dvora stojí patrová křídla s polygonálními rizality na východní straně. Sloužila k ubytování služebnictva, ústájení koní a dalším hospodářským provozům. Hlavní zámecká budova, která stojí na západní straně dvora, je přístupná po mostě přes bývalý příkop. Její nádvorní strana je dvoupatrová, zatímco strana obrácená do zahrady má pouze jedno patro. Průčelí zámku zdůrazňuje tříosý rizalit členěný pilastry, které nesou kladí s trojúhelníkovým štítem. Do budovy se vstupuje dvojicí portálů v bočních osách rizalitu. Na opačné straně budovy se nachází balkónový portikus s rokajovou mříží.\n\nZámek je v soukromém vlastnictví a není dlouhodobě veřejně přístupný. Ve směru od Královic, podél východního okraje obory a k Běchovicím, prochází červeně značená pěší turistická trasa č. 0008.\n\n\n\n"}
{"id": "279467", "url": "https://cs.wikipedia.org/wiki?curid=279467", "title": "Unipetrol", "text": "Unipetrol\n\nUnipetrol (oficiálně UNIPETROL, a. s.) je akciová společnost, která se zabývá zpracováním ropy a výrobou, distribucí a prodejem pohonných hmot a petrochemických produktů – zejména plastů a hnojiv - v České republice a středoevropském regionu. Je jediným zpracovatelem ropy v  České republice a patří mezi deset největších českých firem podle tržeb. Vznikla v roce 1995 a od roku 2004 je součástí skupiny PKN Orlen, která vlastní 100 % akcií ve společnosti. Do Unipetrolu byly postupně začleněny společnosti Kaučuk, Chemopetrol, Benzina, Paramo, Koramo (v roce 2003 sloučené se společností Paramo), Česká rafinérská, Unipetrol Trade, Spolana a Unipetrol Rafinérie. Do skupiny Unipetrol spadají rafinérie a výrobní závody v Litvínově a Kralupech nad Vltavou, společnost Paramo se značkou Mogul v Pardubicích a Kolíně, neratovická společnost Spolana a dvě výzkumná centra v Litvínově a Brně. Součástí Unipetrolu je i síť čerpacích stanic Benzina, která je s počtem 416 stanic největším řetězcem v Česku. Na Slovensku disponuje již 10 čerpacími stanicemi.\n\nOd roku 2019 je předsedou představenstva Tomasz Wiatrak.\n\nPočátek současné skupiny Unipetrol se datuje již do roku 1939, kdy byla zahájena výstavba chemické továrny STW v Záluží u Litvínova. V letech 1975–1976 byly do provozu uvedeny výrobny polypropylenu a polyetylenu, v roce 1979 byl spuštěn provoz etylenové jednotky. O dva roky později byla dokončena výstavba nové rafinérie Litvínov (NRL). Rok 1993 se nesl ve znamení restrukturalizace rafinérsko-petrochemického průmyslu i tehdejšího Chemopetrolu, později začleněného do Unipetrolu.\n\nSpolečnost Unipetrol byla založena v roce 1995 Fondem národního majetku. Šlo o jeden z privatizačních kroků českého petrochemického průmyslu. V roce 1996 se vyčlenily rafinérie ze společností Chemopetrol v Litvínově a Kaučuk v Kralupech do společnosti Česká rafinérská.\nV roce 2001 Zemanova vláda rozhodla o zahájení privatizace majoritního státního podílu. I když meziresortní privatizační komise doporučila jako vítěze britskou společnost Rotch Energy, která nabídla 444 milionů eur (tehdy asi 14,5 miliardy Kč), vláda v prosinci 2001 rozhodla o prodeji české společnosti Agrofert za 361 milionů eur (tehdy asi 11,7 miliardy Kč). Agrofert však nezaplatil a požádal o ukončení privatizační smlouvy, v listopadu 2002 tak Špidlova vláda rozhodla o vyhlášení nové soutěže.\n\nV lednu 2004 podalo v privatizační soutěži předběžnou nabídku sedm společností nebo konsorcií. Z šesti platných nabídek byly vyřazeny nabídky slovenské Penta Finance, ruského Tatněftu a kazašské státní společnosti KazMunaiGas (která nabídla nejvyšší horní cenu v rozmezí 9-16 mld. Kč). Do užšího výběru vláda vybrala pouze předběžné nabídky polské společnosti PKN Orlen (podporované Agrofertem), maďarské firmy MOL a Shell. Konečnou nabídku pak podal pouze PKN Orlen - 11,3 mld. Kč za 63% podíl v Unipetrolu a 1,7 mld. Kč za pohledávky ČKA vůči společnostem Unipetrolu. Tuto nabídku vláda přijala v dubnu 2004 a prodej byl dokončen v roce 2005.\n\nV dubnu 2015 byla úspěšně dokončena transakce týkající se nákupu 32,445% podílu v České rafinérské od společnosti Eni International B. V. Unipetrol se tak stal jediným akcionářem České rafinérské.\n\nV prosinci 2015 společnost Unipetrol RPA, na maloobchodním trhu reprezentovaná značkou Benzina, uzavřela dohodu se společností OMV o převzetí 68 čerpacích stanic v České republice.\n\nV rámci restrukturalizace skupiny Unipetrol byly na konci roku 2015 společnosti Unipetrol RPA a Benzina sloučeny pod názvem Unipetrol RPA. Benzina tak začala fungovat jako odštěpný závod.\n\nV červnu 2016 společnost Unipetrol RPA podepsala smlouvu o koupi akcií se společností Anwil, díky které získala 100% podíl ve společnosti Spolana.\n\nV roce 2016 Unipetrol RPA založil Nadaci Unipetrol, zaměřenou na podporu studia a výuky chemie a technických oborů.\nUnipetrol dlouhodobě podporuje rozvoj školství a regionů, ve kterých působí.\nSpolu se svými zaměstnanci Unipetrol finančně podporuje neziskové organizace a dětské domovy prostřednictvím sbírky Splněná přání. Od roku 2011 mezi ně rozdělil více než 1,5 milionu korun. Další miliony každoročně rozdělí obcím ve svém okolí. Finanční prostředky jsou využívány obcemi na rozvoj infrastruktury a aktivit v sociální sféře, v oblastech kultury, společenského života a sportu.\n\nDlouholetou tradici má vypouštění ryb do řek Bílina a Labe. Od roku 2010 vysadili rybáři společně s Unipetrolem přes 4 500 kilogramů ryb. Do Labe nedaleko dceřiného závodu Spolana Neratovice rybáři od roku 2013 vypustili přes 2000 kg ryb.  Ve spolupráci s  ekologickou organizací Alka Wildlife se Unipetrol stará o sokoly stěhovavé, kteří každoročně hnízdí na komínech ve výrobních areálech v  Litvínově, Kralupech nad Vltavou a Neratovicích. Od roku 2018 jsou v  areálu staré výroby čokolády a sacharinu ve Spolaně Neratovice umístěné včelí úly. Výbornou kvalitu stáčeného květového medu potvrdily testy akreditované laboratoře Výzkumného ústavu včelařského. \n\nUnipetrol je od roku 2002 strategickým partnerem Vysoké školy chemicko-technologické v Praze., V roce 2015 bylo založeno Univerzitní centrum VŠCHT Praha – Unipetrol, které sídlí přímo ve výrobním areálu Unipetrolu v Litvínově, a ve kterém lze studovat jak bakalářské tak i magisterské obory. Unipetrol také finančně podporuje střední školy a jejich studenty, zejména školy Schola Humanitas v  Litvínově a EDUCHEM v  Meziboří u Litvínova.\n\nUnipetrol klade důraz na výzkum a vývoj v rafinérské a petrochemické oblasti. Spolupracuje s řadou domácích i zahraničních odborných pracovišť na akademické půdě i v komerční sféře. Součástí skupiny Unipetrol jsou dvě výzkumně-vzdělávací centra zaměřené na rafinérské produkty (Litvínov) a petrochemické produkty (Brno) \n\nUniCRE - http://www.unicre.cz/ \n\nV roce 2014 bylo založeno v areálu chemického závodu v Litvínově takzvané Unipetrol výzkumně vzdělávací centrum, a.s. (UniCRE). To propojuje výzkum s výukou a průmyslovou praxí a navazuje tak na téměř 70letou tradici výzkumu chemických technologií v Litvínově a v Ústí nad Labem. Kromě výzkumníků slouží moderní prostory včetně špičkového vybavení také studentům Univerzitního centra VŠCHT Praha. Svou výzkumnou i vzdělávací činností UniCRE usnadňuje přenos znalostí z výzkumu do praxe a výrazně podporuje vzdělanost Ústeckého kraje. \n\nPIB - http://www.polymer.cz/ \n\nOdštěpný závod Polymer Institut Brno  (PIB)  má statut výzkumné, vývojové a výrobní organizace pracující na bázi kontraktů. Kromě výzkumně-vývojové činnosti se zabývá výrobou koncentrátů aditiv pro plasty (barevných koncentrátů, koncentrátů stabilizátorů, speciálních kompozitů, materiálů se sníženou hořlavostí, antistatik, nukleačních a kluzných činidel a plniv atd.), prodejem polymerů a informačními a konzultačními službami. \n\nMezi dceřiné společnosti Unipetrolu patří:\n\n\n\n22. března 2018 vybuchla v chemičce Unipetrolu v Kralupech nad Vltavou nádrž. Při této nehodě přišlo o život šest osob. Tato nehoda je považována za jednu z největších tragédií v chemickém průmyslu od roku 1989.\n\n"}
{"id": "279468", "url": "https://cs.wikipedia.org/wiki?curid=279468", "title": "Aso (sopka)", "text": "Aso (sopka)\n\nAso (: 阿蘇山, \"Aso-san\") je největší aktivní sopka v Japonsku a patří také mezi největší sopky na světě. Nachází se v prefektuře Kumamoto na ostrově Kjúšú. Vrchol leží ve výšce 1592 m. Obvod její kaldery činí kolem 80 km, uváděná vzdálenost se však liší dle zdroje (až 120 km).\n\nV kaldeře sopky Aso vyrostly další sopečné kužely. Hlavní skupinu sopečných vrcholů tvoří pět kuželů: Nekodake (根子岳) (1433 m), Takadake (根子岳) (1592 m), Nakadake (中岳) (1506 m), Ebošidake (烏帽子岳) (1337 m) a Kišimadake (杵島岳) (1270 m). Nejvyšším bodem je vrcholek hory Takadake (1592 m). Kráter hory Nakadake obsahuje aktivní sopku, která stále uvolňuje plyny a občas dochází k její erupci.\n\nSoučasná kaldera Aso byla vytvořena jako důsledek čtyř obrovských kalderových erupcí v období před 300 000 – 90 000 lety. Na území jedné z největších kalder na světě leží město Aso, a také městečko Takamori a vesnice Minamiaso. Kaldera měří 18 km od západu na východ a 25 km od severu k jihu.\n\n"}
{"id": "279469", "url": "https://cs.wikipedia.org/wiki?curid=279469", "title": "Kevin Costner", "text": "Kevin Costner\n\nKevin Michael Costner (* 18. ledna 1955, Lynwood) je americký herec, zpěvák, režisér a producent. Jeden z jeho nejúspěšnějších filmů je \"Tanec s vlky\" (1990), který vyhrál sedm Oscarů (včetně kategorie nejlepší film a nejlepší režisér). Kromě filmu se věnuje také hudbě a zpěvu.\n\nJeho první manželství s bývalou spolužačkou Cindy Silvou skončilo rozvodem. Manželství trvalo od 11. února 1978 do 12. prosince 1994. Pár má spolu tři děti (Anne Clayton, nar.15. dubna 1984, Lily McCall, nar. 4. srpna 1986 a Joe Tedrick, nar. 31. ledna 1988) a herec je také otcem nemanželského syna Liama (nar.1996), kterého má z krátkého vztahu s dědičkou týmu amerického fotbalu Pittsburgh Steelers Bridget Rooneyovou.\n\nCostnerovou manželkou je modelka Christine Baumgartner (*04.03.1974), kterou si vzal v září roku 2004. Pár má spolu také tři děti (Cayden Wyatt, nar. 6. května 2007, Hayes Logan, nar. 12. února 2009 a Grace Avery, nar. 2. června 2010).\n\n"}
{"id": "279471", "url": "https://cs.wikipedia.org/wiki?curid=279471", "title": "Ramon Berenguer IV. Provensálský", "text": "Ramon Berenguer IV. Provensálský\n\nRamon Berenguer IV. Provensálský také \"Pedro I. z Cerdanye\" (\"katalánsky Ramon Berenguer IV de Provença o Pere I de Cerdanya\", asi 1158 - 5. dubna 1181 Montpellier) byl hrabě z Cerdanye (v letech 1162-1168) a hrabě provensálský (1173-1181).\n\nByl druhým synem barcelonského hraběte Ramona Berenguera IV. a Petronily, jediné dcery aragonského krále Ramira II. a Agnes z Poitou.\nPo otcově smrti roku 1162 čtyřletý Ramon získal oficiálně vládu nad hrabstvím Cerdanya, v němž bylo i Carcassonne a Narbonne. Roku 1168 vládu nad těmito územími přenechal mladšímu bratrovi Sanchovi a o pět let později, v roce 1173 od bratra krále obdržel hrabství provensálské.\n\nRoku 1176 společně se Sanchem podráždil toulouské sousedy výpravou do Nice a Janova. Byl úkladně zavražděn v dubnu 1181. Ramon Berenguer IV. Provensálský zemřel mladý, bylo mu lehce přes dvacet a dalším hrabětem se stal mladší Sancho.\n"}
{"id": "279473", "url": "https://cs.wikipedia.org/wiki?curid=279473", "title": "Trolejbusová doprava v Gdyni", "text": "Trolejbusová doprava v Gdyni\n\nV Gdyni, polském přístavním městě, je v provozu jedna ze tří sítí trolejbusové dopravy v zemi. Provoz MHD (včetně meziměstské trolejbusové tratě do Sopot) zajišťuje místní dopravní podnik s názvem (PKT). Délka trolejbusových tratí je v současnosti (leden 2008) přibližně 45 km, v provozu je 12 linek.\n\nHistorie gdyňských trolejbusů se začala psát již před druhou světovou válkou, kdy vedení města vážně uvažovalo o zavedení „trolleybusů“ (). Nakonec ale roku 1929 byl zahájen provoz autobusy a myšlenka trolejbusů byla na čas opuštěna.\n\nPrvní trolejbusy vyjely do gdyňských ulic až za války, kdy byla Gdyně (stejně jako polovina Polska) okupována nacistickým Německem. První linka, zprovozněná 18. září 1943, vedla od městské radnice k železničnímu nádraží \"Gdynia Chylonia\" a jezdilo na ní 10 vozů Henschel s elektrickou výzbrojí AEG. Postupně se zde začaly objevovat i kořistní vozy z dalších okupovaných zemí (z Kyjeva, Milána nebo Říma). Všechny vozy ale byly použity jako barikády během osvobozování města Rudou armádou v roce 1945. Trolejbusový provoz v Gdyni tak byla zastaven.\n\nPo válce začali trolejbusoví pracovníci opravovat zachované vraky vozidel a první nově zprovozněnou tratí se stal 19. března 1946 úsek od vozovny k městskému úřadu, který byl o něco později prodloužen do Orłowa. Na podzim téhož roku byla otevřena celá původní trať k nádraží \"Chylonia\". Koncem roku 1947, kdy byla orłowská linka prodloužena o meziměstský úsek do města Sopoty, bylo v provozu 24 trolejbusů a 3 vlečné vozy. V roce 1947 byla také opuštěna stará, nevyhovující vozovna ve středu města, vozy byly od té doby vypravovány z nově postaveného areálu v Orłowu. Další nové tratě byly zprovozněny roku 1949. Jednalo se o odbočku ze sopotské trati na novou konečnou ve čtvrti Mały Kack a dlouhou trať z centra města do přístavní oblasti Oksywie, kde byla vybudována smyčka poblíž vojenské loděnice. O rok později byla prodloužena trať z nádraží \"Chylonia\" do čtvrti Cisowa. Na konci roku 1953 tak bylo v provozu již pět trolejbusových linek.\n\nOd roku 1957 začaly být do Gdyně dodávány československé trolejbusy Škoda 8Tr, které nahradily staré válečné a poválečné vozy. Jako poslední zůstaly v provozu původní vozy Heschel-AEG, které byly základním a spolehlivým typem gdyňské sítě.\n\nRoku 1964 byla po dlouhé době postavena nová trať. Ta vytvořila velkou blokovou smyčku ve čtvrti Oksywie. Začínala u smyčky z roku 1949 a pokračovala přes Starou Oksywii aby se v části Obłuże opět spojila s touto tratí.\n\nNa konci 60. let se celoevropský nezájem o trolejbusovou dopravu nevyhnul ani Polsku a Gdyni. Důvodem byla levná ropa a velký boom autobusů. Někdy v tomto období byla zastavena doprava na trati z centra města do Oksywie včetně několik let staré blokové smyčky. Roku 1970 zakoupil dopravní podnik poslední trolejbusy československé výroby Škoda 9Tr. Na konci tohoto roku jezdilo v Gdyni 99 trolejbusových vozidel. V roce 1974 fungovaly pouhé čtyři linky, oproti deseti v roce 1970. Někdy v tomto období totiž přestaly trolejbusy jezdit do Sopot (dočasně, provoz obnoven 1982) a od vozovny do Małého Kacku (opět dočasně).\n\nV roce 1975 se v Gdyni objevily první sovětské vozy ZiU-9, které v 80. letech tvořily základ vozového parku. O rok později byl přímo v Gdyni vytvořen zvláštní prototyp trolejbusu. Do autobusu Karosa ŠM 11 byla zabudována elektrická výzbroj, čímž vznikl vůz podobný československé Škodě T 11. Ve druhé polovině 70. let proběhlo několik přeložek v centru města z důvodu přestavby některých ulic na velkokapacitní silnice.\n\nNa konci roku 1980 bylo v provozu 66 trolejbusů. V letech 1980 až 1982 stavěl dopravní podnik vlastní trolejbusy s použitím karoserií autobusů Berliet. Roku 1982 začaly jezdit trolejbusy z centra města na konečnou \"Stocznia\". V roce 1985 byla zprovozněna trať, která odbočovala od úseku k nádraží \"Chylonia\" a vedla do čtvrti Cisowa. Roku 1988 jezdilo po Gdyni 94 trolejbusových vozů.\n\nPo politicko-společenských změnách na konci 80. let začal mít místní dopravní podnik finanční problémy, nákupy nových vozů tedy byly zastaveny. Po restruktualizaci firmy byly otevírány nové úseky. Nejprve v roce 1995 šlo o krátkou spojku z tratě k nádraží \"Chylonia\" do Cisowé, o rok později to byla odbočka od \"Chylonie\" do čtvrti Pustki Cisowskie. Další trať byla zprovozněna oroku 1999, jednalo se o prodloužení z Małého Kacku k \"Euromarketu\" ve čtvrti Karwiny. O dva roky později byla otevřena smyčka \"Węźel F. Cegielskiej\".\n\nPo vstupu Polska do EU bylo možno dosáhnout na předtím nedostupné dotace na modernizaci tratí i vozového parku. V roce 2005 byla trať od Tesca (dříve Euromarketu) prodloužena do čtvrti Dąbrowa, o rok později byla zprovozněna odbočka z této trati do smyčky \"Kacze Buki\". V roce 2006 také byla zrušena původní smyčka v centru města (z roku 1943), následujícího roku však byla nahrazena smyčkou blokovou. Roku 2007 byla také otevřena nová, moderní vozovna ve čtvrti Leszczynki a starý areál byl opuštěn.\n\nV současnosti (leden 2008) tvoří gdyňský vozový park především polské trolejbusy Jelcz z 80. a 90. let (typy PR110E, 120MT, 120ME, 120MTE a M121E). Od roku 2001 byly dodány také nízkopodlažní vozy Solaris Trollino 12 a Mercedes-Benz O 405 NE. Trolejbusy Mercedes-Benz jsou vytvořeny zastavěním elektrické výzbroje do ojetých autobusů Mercedes-Benz O 405 N z Německa. Celkem je v provozu 83 vozů.\n\n"}
{"id": "279474", "url": "https://cs.wikipedia.org/wiki?curid=279474", "title": "Fokker Eindecker", "text": "Fokker Eindecker\n\nFokker Eindecker byl německý jednomístný stíhací letoun z období první světové války, který navrhl nizozemský konstruktér Anthony Fokker. Tento jednoplošník, dokončený v dubnu 1915, byl prvním německým letounem, konstruovaným od počátku jako stíhací. Byl to také vůbec první letoun, vybavený synchronizačním zařízením, díky kterému mohl pilot střílet z kulometu skrz okruh vrtule, aniž by ji poškodil, což byl zásadní technický pokrok.\n\nDíky nasazení Eindeckerů získalo německé letectvo (Luftstreitkräfte) značnou výhodu nad letouny protivníka a to na celé období od července 1915 do počátku roku 1916. Tomuto období, kdy měly spojenecké letouny jen omezené možnosti obrany vůči Eindeckerům, Angličané říkali Fokker Scourge.\n\nFokker Eindecker vznikl v celkem pěti variantách a 416 kusech:\n\nVerze Fokker E.I a Fokker E.II se lišily především motorem. První používal rotační sedmiválec Oberursel \"U.0\" o výkonu 80 hp, který byl kopií francouzského rotačního motoru Gnôme \"Lambda 80 hp\". E.II dostal výkonnější devítiválec \"Oberursel U I 100 hp\", který byl rovněž kopií francouzského motoru firmy Gnôme, tentokrát modelu \"Gnôme 100 hp\". Obě varianty byly stavěny souběžně podle toho, která pohonná jednotka byla zrovna k dispozici. Mnoho E.II bylo dokončeno ve variantě E.III či na ní přestavěno během opravy.\n\nVšechny Eindeckery používaly gravitační palivovou nádrž. Tlak v hlavní nádrži za svými zády musel pilot udržovat pumpou, kterou musel zmáčknout alespoň 8 za hodinu. Letoun měl vyvážené směrové kormidlo i výškovku, přičemž celá svislá ocasní plocha byla pohyblivá. Z tohoto důvodu rychle reagoval při zatáčení a klopení, ale jelikož bylo použito ohýbání křídel namísto křidélek, jeho schopnost bočního náklonu byla jen omezená, což značně snižovalo jeho manévrovací schopnosti.\n\nKonstrukce Eindeckeru vycházela z Fokkerova průzkumného jednoplošníku A.III (inspirovaného francouzským typem Morane-Saulnier \"Typ H\"), který byl vybaven synchronizačním zařízením a kulometem \"Parabellum LMG 14\".\n\nPrvní, ovšem nakonec nepotvrzené vítězství letoun dosáhl 1. července 1915, kdy Kurt Wintgens, pilotující jeden z pěti vyrobených předsériových \"M.5K/MG\", sestřelil francouzský dvoumístný hornoplošník Morane-Saulnier Type L. V té době se první kusy E.I dostávaly k bojovým jednotkám. Dva z nejznámějších pilotů Eindeckerů byly německá esa Oswald Boelcke a Max Immelmann, sloužící ve stavu \"Feldflieger Abteilung 62\", kteří dosáhli prvních vítězství v srpnu 1915.\n\nHlavní sériovou verzí letounu byl model Fokker E.III. \"FeldFlieger Abteilung 62\", vedená Oswaldem Boelckem, začala tuto variantu používat koncem roku 1915. Některé z nich byly vyzbrojeny dvěma kulomety Spandau MG 08. Poslední výrobní varianta Fokker E.IV měla nejsilnější motor o výkonu 160 hp a standardní výzbroj dvou kulometů.\nCelkem 11 německých pilotů, létajících na Eindeckerech, se stalo stíhacími esy s alespoň pěti sestřely. Z nich Boelcke, Immelmann a Wintgens (který se podílel především na zavedení letounu do služby) za své úspěchy obdrželi německé nejvyšší vyznamenání Pour le Mérite (Modrý Max). Z nich nejúspěšnější Oswald Boelcke s Fokkerem Eindecker dosáhl 19 ze svých celkových 40 vítězství, přičemž poslední sestřel s Eindeckerem získal 27. června 1916. Druhý nejúspěšnější pilot, Max Immelmann, dosáhl 15 sestřelů, než v červnu 1916 zahynul při havárii svého E.III.\n\nPočátkem roku 1916 Spojenci nasadili do boje řadu nových typů letadel, které měly zvrátit dominanci Eindeckerů. Museli si ale poradit s tím, že ještě neznali techniku synchronizace, kterou získali až díky ukořistění jednoho z Fokkerů. Prozatím Britové nasadili letouny s tlačným motorem Airco DH.2 a Royal Aircraft Factory F.E.2 a Francouzi klasický dvouplošník Nieuport 11, nesoucí výklopný kulomet nad horním křídlem. Doba jasné dominance Fokkerů prozatím opravdu skončila.\n\nDodnes se dochoval jediný kus. Ten ukořistili Britové, když německý pilot, 8. dubna 1916 omylem přistál se svým E.III na jejich území a byl zajat. Stroj byl zkoušen proti typu Morane-Saulnier Type N a poté přelétl do Anglie k dalším testům. Nakonec byl vystaven v londýnském Science Museum. Originální E.I Maxe Immelmanna přečkal první světovou válku a byl umístěn v muzejní expozici v Drážďanech. Zde ho na konci druhé světové války, podobně jako řadu jiných cenných letounů, první proudový letoun Heinkel He 178 nevyjímaje, zničilo spojenecké bombardování.\n\n\n"}
{"id": "279476", "url": "https://cs.wikipedia.org/wiki?curid=279476", "title": "Pekelník (rozcestník)", "text": "Pekelník (rozcestník)\n\nPekelník může znamenat více věcí:\n\n"}
{"id": "279482", "url": "https://cs.wikipedia.org/wiki?curid=279482", "title": "Lázně Bohdaneč", "text": "Lázně Bohdaneč\n\nLázně Bohdaneč (do roku 1980 Bohdaneč, ) jsou město, které se nachází asi 10 km západně od města Pardubice na křižovatce silnic vedoucích z Hradce Králové do Kutné Hory a z Pardubic do Chlumce nad Cidlinou. První zmínka o tomto městě je ze 14. století. Žije zde  obyvatel.\nPrvní písemná zmínka o Bohdanči je z roku 1264, kdy král Přemysl Otakar II. dává ves zvanou \"villa Bohdanitz\" připsat svému družiníkovi, vojáku Stironovi. Osada vznikla již dříve, jméno Bohdaneč vzniklo podle odborné literatury z osobního jména Bohdan. Roku 1343 je zaznamenán spor mezi občanem Křížem a bohdanečským farářem, který vyvrcholil rvačkou, při níž byla rozbita oltářní deska. Ve 14. století patřil Bohdaneč pánům z Cimburka, podací právo ke kostelu a faru měli v letech 1366–1421 mniši z benediktinského kláštera v Opatovicích nad Labem, kteří však odešli do exilu ve Slezské Středě. Bohdaneč se s klášterními statky tak získal roku 1436 císař Zikmund a dal je do zástavy. 8. ledna 1491 panství za 33 tisíce kop grošů pražských koupil Vilém II. z Pernštejna. Jeho vláda znamenala pro Bohdaneč dobu největšího rozkvětu. Obci byla udělena různá významná privilegia, rozkvetl obchod a řemeslná výroba. Nejvýznamnějším počinem pana Viléma bylo založení rybničního hospodářství, jehož byl Bohdaneč střediskem. Dodnes je z tohoto hospodářství zachováno a nadále udržováno 44 rybníků.\n\nNa konci 19. století přineslo významnou změnu do života městečka založení slatinných lázní Janem Veselým, nájemcem rybničního hospodářství. Zkušební provoz byl zahájen roku 1897, v prvním roce využilo služeb lázní 70 pacientů. V roce 1908 byla zavedena mezi obcemi Bohdaneč a Pardubice první česká pravidelná veřejná autobusová linka, na které jezdil autobus Laurin & Klement, který byl majetkem zakladatele lázní Jana Veselého. Bohdanečským občanům pak lázně poskytovaly možnost zaměstnání a využívaly práce místních řemeslníků. V té době také došlo k rozšíření lázní a zvýšila se jejich popularita. Dnes lázně nabízejí slatinou léčbu, elektroléčbu, vodoléčbu, tělocvik, masáže a inhalace. Za kalendářní rok se v nich vystřídá na 7000 pacientů.\n\nStatut lázeňského místa získal Bohdaneč v roce 1963, městem se stal v roce 1971. Oficiální změna názvu na Lázně Bohdaneč byla přiznána městu 1. března roku 1980.\n\nPodle pověsti vznikl znak města, když se vojákům z Bohdanče při účasti v tažení do Itálie ve vojsku knížete Vladislava II. podařilo jako prvním překonat milánské hradby a za svou statečnost obdrželi znak. Je půlený, v jedné polovici se zlatým žebříkem v černém poli, ve druhé s červenobílou šachovnicí představující údajně hradbu.\n\nVe skutečnosti však znak vznikl jinak. Pardubické panství i Bohdaneč vlastnili v patnáctém století páni z Miletínka, kteří měli ve znaku šachovnici, žebřík pak Zub z Landštejna, kterému Bohdaneč krátkou dobu náležel. Anděl symbolizuje lásku, orel sílu a koruna moc.\n\nKdyž byl v roce 1603 odléván zvon pro kostel sv. Maří Magdalény, právě zde konaly pouť řeholnice. Do roztavené zvonoviny vhodily několik zlatých dukátů, aby měl zvon lahodnější hlas.\n\nV 30. letech 20. století se zde pravidelně konaly automobilové a motocyklové závody, od roku 1935 známé jako Bohdanečský okruh.\n\nVe městě působil fotbalový klub AFK Atlantic Lázně Bohdaneč, který v sezóně 1997/98 hrál 1. ligu, ze které však ihned sestoupil. Klub měl finanční problémy a před sezónou 2000/2001 se sloučil se Slovanem Pardubice do klubu FK AS Pardubice. Hraje zde klub SK Lázně Bohdaneč, v sezóně 2015/2016 hrál okresní přebor.\n\n\n\n"}
{"id": "279485", "url": "https://cs.wikipedia.org/wiki?curid=279485", "title": "Gang bang", "text": "Gang bang\n\nGang bang (nebo gangbang) je anglické slangové pojmenování pro formu skupinové soulože, tedy situaci, kdy jedinec, ať už žena či muž, má dobrovolný pohlavní styk s více partnery současně, či krátce po sobě.\n\nTermín je díky pornografickým materiálům někdy používán i v češtině. Jinými českými názvy, s kterými se můžeme na české pornoscéně setkat (tj. videa), jsou pak např. skupinová, hromadná soulož atd. Termín se často vzájemně zaměňoval s pojmem gang rape, ale je čím dál častěji používán pro konsensuální chování v komunitě swingers. Také se jedná o specifický žánr pornografie, společně s podskupinami, jako jsou creampie gang bang, anální gang bang, lesbický gang bang atd.\n\nGang bang může probíhat různým způsobem. Většinou zahrnuje vaginální penetraci s kondomem, kombinovanou s nechráněným orálním sexem, análním sexem, společně s ruční stimulací genitálií (prováděnou většinou ženou mužům - tzv. handjob).\n\nDnes existuje na celém světě mnoho swingers klubů, které slouží některým ženám a jejich partnerům při vyhledávání gang bangu. Primární funkcí swingers klubu však gang bang není. Vzkvétající kultura gang bangu existuje v Itálii, kde tisíce párů inzerují, že hledají muže, kteří by se zúčastnili gang bangu. Večírky tohoto typu jsou na vzestupu rovněž v USA, Spojeném království, Nizozemsku, Francii a Německu. Většinu těchto akcí nabízejí amatéři, skupiny z privátní sféry, existují však i služby, které poskytují mužům za peníze účast na zprostředkovaném gang bangu.\n\nPřestože bylo do 80. let 20. století natočeno mnoho gang bang pornografických filmů, obvykle se aktu účastnilo šest až dvanáct mužů. Ovšem počínaje filmem \"The World's Biggest Gangbang, česky Největší gangbang světa\" (1995), s Annabel Chong v hlavní roli, začal pornografický průmysl produkovat série filmů, okázale překonávajících rekordy v sexuálních aktech jedné osoby, následujících za sebou v krátké době.\n\n"}
{"id": "279487", "url": "https://cs.wikipedia.org/wiki?curid=279487", "title": "Halucinogen", "text": "Halucinogen\n\nHalucinogeny jsou skupina psychoaktivních drog dělící se do tří kategorií, na psychedelika, disociační drogy a delirogeny. Alternativním názvem jsou fantastika. Působí změny vnímání, myšlení, emocí a vědomí. Na rozdíl od ostatních psychoaktivních drog jako jsou stimulanty a opiáty, které působí na běžné oblasti mysli, zkušenosti po těchto látkách připomínají stav transu, meditace a snění.\n\nTyto látky mají dlouhou historii užití v lékařství a náboženství po celém světě. Jsou užívány v šamanistických metodách léčení a věštění, iniciačních rituálech a náboženských rituálech hnutí jako je Native American Church a Santo Daime.\n\nNa začátku poloviny 20. století se halucinogeny staly objektem širokého zájmu v západním světě. Byly zkoumány za účelem léčby depresí, posttraumatických stresových poruch, obsedantně kompulzivních poruch, alkoholismu, závislosti na opiátech a bolestí hlavy a jiných nemocí. Existovaly také málo úspěšné pokusy na použití jako pomůcky při vyslýchání.\n\nHalucinogeny jsou také využívány jako prostředek k získání náboženských zkušeností, zvýšení kreativity, osobnímu vývoji a „rozšíření mysli“. Užívání psychedelických látek bylo jedním z hlavní prvků proti-kultury 60. let, kdy byly spojovány s různými politickými tendencemi, atmosféru rebelství a mezigeneračními spory.\n\nAž na pár výjimek (např. ketamin) dlouhodobé užívání většiny druhů halucinogenů nezpůsobuje žádnou, nebo jen velmi lehkou, závislost.\n\nSlovo psychedelický (z řeckého \"psyché\", duše, mysl + \"delos\", manifest, zjevnost) je vytvořeno za účelem ukázání myšlenky, že tyto látky zjevují skryté, ale reálné aspekty mysli. Užívá se pro mysl měnící látky jako je LSD, psilocybin, DMT, 2C-B, mezkalin, salvinorin A a DOM. Hlavní přírodní zdroje jsou psilocybinové houby, ayahuasca, peyotl, kaktus San Pedro, semena některých rostlin z čeledi svlačcovité, havajská lesní růže a další. Látky s halucinogenními účinky syntetizují i zvířata, například ropucha koloradská - derivát psylocibinu - bufotenin\n\nMnoho diskusí se vede nejen o přirozenosti a účincích, ale také o jejich efektech. Jedna prominentní teorie, prvně publikovaná v knize Aldouse Huxleyho Dveře vnímání, používá termín „redukční vlny“. Z tohoto pohledu tyto látky vyřazují „filtrační“ mechanismy mozku. Tento efekt je nazýván „expanze mysli“ a „rozšíření vědomí“. Mnoho drog jako konopí, které lze klasifikovat jako psychedelické (zvláště ve vysokých dávkách), přesto ale nejsou považovány za pravá psychedelika, protože jejich ostatní efekty bývají podobné účinkům sedativ. Mimoto tyto drogy nepůsobí na serotoninové receptory.\n\nPsychedelické účinky se mohou měnit v závislosti na dávkování a prostředí. Rozsah „tripu“, určený látkou, může být krátký a intenzivní jako v případě DMT nebo zdlouhavý jako při ibogainu. Psychedelika mohou působit ve velmi nízkých dávkách (LSD) nebo také poměrně velkých (mezkalin). Některé, jako sluchový halucinogen DIPT, mohou působit na jediný smysl, jiné působí obecně. Některé jsou vhodnější pro samotářské zkušenosti, ale ostatní zvyšují empatii. Mnoho psychedelik (LSD, mezkalin, psilocibyn a mnoho jiných) není toxických, proto se nimi nelze otrávit, ani běžně předávkovat.\n\nDisociační drogy redukují (nebo blokují) signály vědomí jiným částem mozku, především fyzické vnímání. Způsobují především smyslovou deprivaci, halucinace a snům podobné stavy. Řadí se mezi ně především PCP (andělský prach), ketamin, muscimol (muchomůrka červená), oxid dusný a dextrometorfan (aktivní látka v mnoha sirupech proti kašli).\n\nDelirogeny jsou speciální třída disociačních látek které působí antagonisticky na acetylcholinové receptory. Někdy jsou nazývány „pravé halucinogeny“ protože působí na běžné vnímání. Některé stavy připomínají lucidní snění. Mezi delirogeny se řadí rulík zlomocný, mandragora, blín černý, durman a ve vysokých dávkách některé farmaceutické drogy.\n\n\n"}
{"id": "279489", "url": "https://cs.wikipedia.org/wiki?curid=279489", "title": "Gokkun", "text": "Gokkun\n\nGokkun je žánr pornografie, ve kterém žena konzumuje velké dávky spermatu od několika mužů. Slovo „gokkun“ je citoslovce z japonštiny, který vyjadřuje zvuk polykání. Gokkun není bukkake, při kterém muži ejakulují především na ženin obličej, v případě gokkunu vystřikují semeno hlavně do úst či dříve určené nádoby, ze které pak žena sperma vypije. Není neobvyklé, že v jediném filmu herečka spolyká sperma z několika desítek ejakulací. Ve většině případů je však jejich počet malý, účastní se jen několik mužů najednou.\n\nMezi často se vyskytující témata gokkun filmů patří ženy pijící nebo lízající extrémní množství semene z nádobí (nebo jiných předmětů) nebo pijící sperma ze sklenek na Martini, ze džbánů, pohárů atd. Navíc je poměrně běžné, že se gokkun filmu účastní více žen, které si pak ejakulát před spolknutím vzájemně předávají (snowballing).\n\nPodle nepotvrzených informací vznikl fenomén gokkun ve feudálním Japonsku. Žena, která byla přistižena při nevěře, byla nucena spolykat sperma všech mužů v sousedství pod heslem „Bereš od někoho jiného, tak budeš brát od všech“. Mnohem pravděpodobnější varianta je však ta, že tuto historickou propojenost si vymyslel pornografický průmysl ve snaze zatraktivnit gokkun široké veřejnosti.\n\nTermín gokkun je rozšířený především v Japonsku. Pornografické snímky tohoto tématu jsou v tamním prostředí základním pilířem erotické produkce. Naproti tomu je gokkun značně méně znám v USA a prakticky neexistuje v pornografii evropské a ruské. Zatímco Japonsko produkuje filmy žánru gokkun několik desítek do roka, filmy ze západní produkce vznikají vzácně. Situace byla nejživější na začátku milénia díky seriálům jako \"A Good Source of Iron\" či \"No Cum Dodging Allowed\". Produkce takových filmů však byla finančně náročná a se vzrůstajícím internetovým pirátstvím nyní už téměř neexistuje. Vše je ještě ztíženo tím, že termín gokkun není mimo Japonsko tak známý a tudíž mnoho filmů tohoto žánru mylně spadá pod bukkake či COHF.\n\n"}
{"id": "279491", "url": "https://cs.wikipedia.org/wiki?curid=279491", "title": "Kvasice", "text": "Kvasice\n\nObec Kvasice (v historii též \"Quassitz\" nebo \"Kwassitz\") se nachází v okrese Kroměříž ve Zlínském kraji na pravém břehu řeky Moravy a na okraji Chřibů. Žije zde obyvatel. Nachází se zde Kostel Nanebevzetí Panny Marie a sv. Jana Nepomuckého.\n\nPrvní písemná zmínka o obci pochází z roku 1141.\nV pobělohorské době měli Kvasice v držení Rottalové: Jan z Rottalu je v roce 1636 získal od své manželky Aleny Bruntálské z Vrbna a po smrti Jáchyma Adama z Rottalu (1708-1746) přešly Kvasice Lambergům, protože jeho dcera Marie Anna se provdala za Františka Adama z Lamberka. V letech 1845-1945 drželi zámek a město Thun-Hohensteinové. V říjnu 1850 zde Emanuel Proskowetz a Ferdinand Urbánek uvedli do provozu jeden z nejmodernějších cukrovarů na Moravě. Roku 1902 zdědil panství Jaroslav Thun-Hohenstein,\nkterý na zámku v září 1892 hostil malíře Ferdinanda Engelmüllera.\nJaroslav byl švagrem následníka trůnu Františka Ferdinanda d'Este, který do Kvasic často jezdil na hony.\n\nKe dni 15. listopadu 2005 bylo obci tehdejším předsedou Poslanecké sněmovny Lubomírem Zaorálkem uděleno právo k používání vlajky obce (na základě rozhodnutí číslo 62 Výboru pro vědu, vzdělání, kulturu, mládež a tělovýchovu Poslanecké sněmovny Parlamentu České republiky). Na vlajce (mající poměr šířky ku délce 2:3) je list tvořený třemi vodorovnými pruhy (červeným, bílým a červeným) v poměru 8:3:3. V žerďové části horního pruhu je zobrazena bílá zavinutá střela.\n\nVlajka byla slavnostně vysvěcena spolu se znakem obce při příležitosti kvasické pouti Nanebevzetí Panny Marie 12. srpna 2006. Bílý pruh v dolní části vlajky znázorňuje řeku Moravu, která katastrem Kvasic protéká. Bílá zavinutá střela (tzv. odřivous) na červeném poli je odvozena ze znaku a patřila dříve šlechtickému rodu Benešovců z Benešova, ze kterého pochází první písemně doložený majitel obce Ondřej z Benešova a Kvasic. Protože se znak, který obec používá od roku 1360, podobá znakům obcí Kravaře a Bílovec (které byly rovněž v minulosti majetkem spřízněných rodů), předcházely svěcení obecních symbolů několikaleté spory s heraldiky na téma nutnosti jeho změny.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n\n\n\n"}
{"id": "279496", "url": "https://cs.wikipedia.org/wiki?curid=279496", "title": "Žlutava", "text": "Žlutava\n\nObec Žlutava se nachází v okrese Zlín ve Zlínském kraji. Žije zde obyvatel.\n\nPrvní písemná zmínka o obci pochází z roku 1667.\n\n\nZhruba 1 km jihozápadně od Žlutavy se nachází kamenolom, kde se těží křemičitovápenatý pískovec. Tyto těžební prostory patřily v minulosti i s okolními lesy k napajedelskému panství a nazývaly se „Panský lom“. Od roku 1997 je vlastníkem lomu společnost Kamenolom Žlutava, s. r. o. Zpočátku se zde těžil jen lomový kámen, později byl provoz doplněn o drtící a třídící linku. Drcené kamenivo se používá ve stavebnictví, např. při výstavbě bytů, komunikací a parkovišť, jako drenážní materiál apod.\n\nV roce 2017 uspěla obec v soutěži Vesnice roku. Získala druhé místo v celostátním hodnocení v kategorii Oranžová stuha. Komise soutěže ocenila její spolupráci se zemědělskými subjekty už při tvorbě osevních plánů, hospodaření s vodou a ochranu půdy. Obec zaujala nadšením spolků včelařů, zahrádkářů i myslivců, společenským životem a výchovou dětí k zemědělství, vzájemnou pospolitostí občanů, místních spolků, zemědělců a zároveň respektem ke starostovi.\n\n\n"}
{"id": "279498", "url": "https://cs.wikipedia.org/wiki?curid=279498", "title": "Plavčíkovití", "text": "Plavčíkovití\n\nPlavčíkovití (Haliplidae) jsou čeledí vodních brouků. Čeleď má asi 200 druhů v 5 rodech, rozšířených po celém světě.\n\nTito brouci jsou oválného tvaru, délky od 1,5 do 5 mm, většinou od žlutavé do světle hnědé barvy se světlými a tmavými kresbami na krovkách.\nPlavčíkovití žijí ve vodní vegetaci, kolem okrajů malých rybníků, jezer a klidných potoků. Dospělci jsou všežraví a živí se vajíčky hmyzu, malými korýši a řasami, v larválním stadiu se živí pouze řasami.\n"}
{"id": "279500", "url": "https://cs.wikipedia.org/wiki?curid=279500", "title": "Idealismus", "text": "Idealismus\n\nIdealismus (z řeckého ιδέα, idea) je označení pro různé filosofické směry, jejichž společným znakem je, že idejím či ideálnímu připisují bytí, resp. vládnoucí postavení; materiální svět (pokud jeho existenci uznávají) je pak na idejích či duchu závislý, popř. je jeho vyjádřením, manifestací.\n\nPoužívání pojmu \"idealismus\" zavedl patrně G. W. Leibniz (1646–1716), jenž jím mínil ty filosofie, které „stejně jako Platón nepojímají duši jako materiální věc“. Ve filosofickém úzu je termín zpravidla používán pro systémy novověké filosofie (např. německý idealismus), obecněji pak pro různé varianty metafyzické doktríny datující se od Platóna, který připisuje skutečnou jsoucnost idejím. V tomto smyslu je protikladem materialismu.\n\nV jiném způsobu užití pak stojí idealismus v protikladu k realismu: zatímco realismus v obecně filosofickém smyslu zastává tezi, že to, co je obsahem poznání, odpovídá objektivní realitě, idealismus činí obsah poznání závislým na subjektu. V běžné řeči (popř. politice) se pak protikladem idealismu a realismu míní přibližně protiklad naivity a skepse, nadšenectví a opatrnosti, velkých cílů a střízlivého pohledu, popř. optimismu a pesimismu.\n\nNejčastěji bývá rozlišován idealismus subjektivní a objektivní; dále se hovoří také o idealismu absolutním (Hegel), estetickém (Winckelmann, Lessing, Schiller), epistemologickém či etickém.\n\nSubjektivní idealismus, podle něhož je vnější svět fenoménem vědomí; existuje tedy jen ve vnímajícím subjektu jakožto idea. Jeho nejznámější postavou je George Berkeley (1685–1753); ten jej však neuskutečňuje plně, neboť jakožto křesťan uznává Boha, který ideje do vědomí vkládá. Z tohoto učení poté vychází solipsismus, v němž existuje pouze vnímající Já.\n\nK subjektivním idealistům bývá řazen také Johann Gottlieb Fichte či Ladislav Klíma. V poněkud pozměněném smyslu sem patří i Immanuel Kant, který zavádí „věc o sobě“, jež je ovšem pro subjekt poznatelná pouze jako jev. Toto pojetí se někdy označuje jako transcendentální idealismus či transcendentální filosofie.\n\nPodle objektivního idealismu je základem všeho, co existuje, nějaká duchovní entita – Bůh, (absolutní) duch, vědomí, idea apod., zatímco hmotný svět vnímatelný smysly je jen jeho odvozeninou, vyjádřením či emanací (vyzařováním). V tomto rámci se pohybuje zejména německý idealismus – F. W. J. Schelling (1775–1854) a zejména „absolutní idealismus“ G. W. F. Hegela (1770–1831) s pojetím světa a dějin jako sebeuvědomování (objektivního) ducha.\n\nHegelova filosofie měla obrovský vliv na pozdější filosofické nauky, které však ústily do protichůdných závěrů: z levého křídla hegelovců se během krátké doby vyprofilovalo i materialistické učení marxismu. Kromě Feuerbacha a Marxe, kteří proti hegelovství použili jeho vlastní prostředek a od dialektiky ducha dospěli k dialektickému materialismu, podali důsažnou kritiku německého idealismu především Kierkegaard, Schopenhauer a Nietzsche, ve 20. století pak zejména analytická filosofie.\n\nZatímco v rodném Německu se hegelovský idealismus doslova zhroutil, v poslední třetině 19. století a začátkem 20. století prožil mohutný rozkvět zejména v Británii a Itálii. Vůdčí postavou britského idealismu byl oxfordský profesor Francis Herbert Bradley (1846–1924) s holistickým pojetím skutečnosti, dále Bernard Bosanquet, J. M. E. McTaggart. Po první světové válce však byla tradice zcela přehlušena analytickou filosofií, kterou v Anglii prosadili G. E. Moore a Bertrand Russell. V Itálii, kde zůstal idealismus vůdčím směrem až do druhé světové války, byli hlavními jeho představiteli Benedetto Croce (1886–1952) a Giovanni Gentile (1875–1944).\n\nV německém prostředí se v poslední třetině 19. století zrodilo novokantovství, vlivný směr v opozici zejména proti materialismu šířícímu se ve vědě a v marxismu, ale také proti upadajícímu hegelovskéhu idealismu; na základě reinterpretace I. Kanta (mj. za odmítnutí pojmu „věci o sobě“) se tak myslitelé jako Wilhelm Windelband, Heinrich Rickert, Hermann Cohen či Ernst Cassirer snažili vyhnout jak pozitivismu, tak spekulativnímu idealismu.\n\nV současné době je idealismus hegelovského směru spíše historicky zkoumán než filosoficky rozvíjen. To ovšem především v Evropě neznamená nadvládu materialismu či naturalismu, nýbrž spíše snahu o překonání tohoto protikladu. Stejně tak trvá tradice idealismu ve smyslu doktríny nehmotné duše, jak ji zastává např. veškerá křesťanská filosofie.\n"}
{"id": "279517", "url": "https://cs.wikipedia.org/wiki?curid=279517", "title": "Skákací boty", "text": "Skákací boty\n\nSkákací boty či vzácněji sedmimílové boty nebo skákací chůdy jsou pružinové postroje, které se připínají k botám a umožňují zkušenému uživateli skákání do výšky, rychlý běh nebo různé akrobatické kreace. Skákání na těchto zařízeních se nazývá anglicky \"powerbocking\".\n\nVynález navazuje na dávné mýt a pohádky, ve kterých se vyskytovaly například \"Sedmimílové boty\". Podobný motiv obsahuje i česká legenda o Pérákovi, z doby druhé světové války. Nápady na využití prostředku poháněného vlastní silou, který by zrychlil pohyb jednotlivce a umožnil zvýšit výskok, prý byly zvažovány i pro zrychlení pěchoty Rudé armády.\n\nDržitelem patentu skákacích bot, jak je známe dnes, je Alexander Böck z Německa. Evropský patent EP 1 196 220 B1 má datum 2. července 2003, patent USA č. 6 719 671 B1 13. dubna 2004, obojí s datem vzniku práva přednosti (t. j. datem podání první přihlášky patentu) 20. července 1999. Vynález byl patentován pod názvem \"Powerskips\". Název \"PowerBocks\" je odvozen ze jména vynálezce.\n\nNásledně se postupem času objevilo několik značek vyrábějící skákací boty pod licencí Alexandra Böcka, ale také několik nelicencovaných značek. Z licencovaných značek se staly asi nejúspěšnější a nejrozšířenější značkou skákací boty Poweriser. V zahraničí se dokonce tento název stal obecným pojmenováním skákacích bot, i v Česku se někdy označují jako „powerisery“.\n\nAčkoliv se boty jednotlivých výrobců vždy odlišují, princip je stejný. Chodidlo se upevňuje do vázání podobného jako u snowboardu, nebo nověji do pásků z odolného suchého zipu. Do postroje je tedy zapotřebí klasická sportovní obuv. Pružina umístěná za oblastí lýtek spojuje podrážku skákací boty a horní objímku, která se upevňuje pod kolenem skokana. Chodidlo je upevněné na podložce, která je s pružinou a kolenním vázáním spojena kloubovým systémem.\n\nDalší alternativou jsou tzv. \"klokaní boty\" (anglicky: \"bounce shoes\" nebo \"kangoo jumps\"), které spíše než pro samotný skok jsou vhodné pro běh a aerobní cvičení a původně byly vynalezeny pro atlety po zranění, aby šetřily klouby a zkrátily dobu mezi zraněním a zapojením se do tréninku. Vzhled je podobný botě pro sjezdové lyže, ale jde o subtilnější konstrukci a pod botou je připevněna listová pružina. Klokaní boty Kangoo Jumps neumožňují tak vysoké skoky, jako skákací boty \"powerisery\". Klokaní boty tlumí, skákací boty skáčou.\n\nKaždý výrobce vyrábí trochu odlišné boty. Na českém trhu se vyskytují čtyři hlavní značky: A-Jump, PowerStrider Worker a Skyrunner.\n\nHistoricky se můžete na bazarech setkat ještě se značkami Poweriser, 7leagueBoot a UpWing. Tyto značky se však již nevyrábějí (ve výčtu jsme je seřadili podle kvality od nejlepšího).\n\nPowerSkip je německý originál, od firmy ALANSportartikel GmbH, Kottgeisering. Tyto boty však výrobce od dob patentu v roce 2000 nijak nevylepšil, takže je již mezi profesionály prakticky vytlačily A-Jump PRO a na amatérské skokany jsou zase příliš drahé.\n\nA-Jump jsou boty navržené i vyráběné v ČR skokany HOPsej.cz. Vyrábějí se ve 2 provedeních, přičemž vrianta PRO má dí \"L\" vyfrézován z jednoho kusu. Jedná se tak o nejlehčí skákací boty na světovém trhu.\n\nPowerStrider momentálně nevykazují žádnou aktivitu, ale oficiálně ještě nevyhlásili ukončení výroby. Jednalo se o lepší čínské skákací boty, určené skokanům do 90 kg. Při profesionálním využití a u těžších skokanů se velice rychle vymlátilo horní ložisko, vyrobené nedostatečně kvalitních materiálů.\n\nSkyRunner a Worker jsou nejlevnějšími botami na trhu. Jsou vhodné pro začátečníky a lidi, kteří si nejsou jisti, jak dlouho je bude powerbocking bavit.\nHlavními nevýhodami je vyšší hmotnost, nenastavitelná šířka horního vázání holeně (s tím souvisí nemožnost seřízení podle toho, zda má skokan nohy do \"X\" nebo do \"O\"). Také spodní vázání není tak pohodlné a spolehlivé jako u dražších bot.\nVýhodou skákacích bot Worker je skutečnost, že se vyrábějí také v dětské zmenšené variantě.\n\nSlovo powerbocking, označující skákání s botami, je odvozeno od majitele patentu, Alexandra Böcka.\n\nPodle článku z roku 2008 skákací boty umožňovaly skokanům dosahovat výšky výskoku přes 1,5 m a rychlosti běhu přes 30 km/h. V současnosti skákací boty umožňují skokanům dosahovat výšky výskoku přes 2 metry a rychlosti běhu až 40 km/h.\n\nChůze, běh i skákání samotné s botami je poměrně fyzicky náročná činnost a je tak nemožné boty využít na běh v řádu několika kilometrů. Využití se najde především v oblasti měst, obdobně jako skateboard. V roce 2008 se objevily během zakončovacího ceremoniálu OH v Pekingu, čemuž přecházelo náročné nacvičování.\n\nAčkoliv skákací boty nikdy nedosáhly masového nasazení jako například kolečkové brusle, začaly se utvářet jednotlivé kluby i sportovní oddíly zaměřující se právě na tento sportovní nástroj a objevují se také nové soutěže a setkání skokanů\nV České republice je propagace powerbockingových aktivit, pořádání akcí a vytváření komunit zabývajících se touto činností úzce spojeno s obchodní činností výhradních dovozců skákacích bot některých značek.\n\nV Praze je asi nejaktivnějším propagátorem značky poweriser Daniel Fajmon, alias \"Apo\". V Brně je významné uskupení 7Brno, které každoročně pořádá setkání skokanů a orientační běhy. Další skupiny pořádají různé akce také v Chrudimi a v Ostravě. Tyto skupiny se věnují výchově nových skokanů a propagaci skákacích bot (Apo na úrovni DDM).\n\nMezi další významné skokany patří také Pavel Nyč, Petr Lochschmidt . Nezanedbatelnými propagátory powerbockingu jsou také Josef Beneš, spravující portál Powerbock.eu, a Petr Frolek, vedoucí uskupení 7brno.cz.\n\nNázev sedmimílové boty odkazuje na podobnost s kouzelným vybavením, které se vyskytovalo v některých dávných pohádkách a umožňovalo rychlý pěší přesun na velké vzdálenosti velkými skoky. U nás například v seriálu Arabela.\n\nSpeciální pérové boty používal podle městských legend už Pérák, skákající přízrak druhoválečné Prahy.\n\nDalší použití mají boty např. u filmu při natáčení scén s kentaury. Osoba s botami má od pasu dolů obvykle modré přiléhavé tepláky s oranžovými značkami (body vyznačující např. klouby pro pozdější snadnější animaci). Tělo kentaura je poté k houpavému pohybu člověka doanimováno. Nedávný takový film je například .\n\n"}
{"id": "279522", "url": "https://cs.wikipedia.org/wiki?curid=279522", "title": "Evropa (rozcestník)", "text": "Evropa (rozcestník)\n\nEvropa je zejména kontinent. \n\nDalší významy:\n\n\n"}
{"id": "279529", "url": "https://cs.wikipedia.org/wiki?curid=279529", "title": "Démonologie", "text": "Démonologie\n\nDémonologie je systematická nauka, která se zabývá démony, jejich vlivem na lidský život a lidské hříchy. Slovo démonologie je utvořeno ze dvou řeckých základů: \"Daemon\" (δαίμων [ðaïmon]), znamená démon, ďábel a \"logos\" (λόγος), znamená „myšlenka“, „slovo“, „řeč“, „rozum“. Opačná nauka je angelologie. Démonologie je ortodoxní součást theologie.\n\nV křesťanství je démonologie postavena na Starém a Novém zákonu jako součást teologického učení. Může na ni být pohlíženo také jako na součást angelologie, kde se hovoří o padlých andělích. Neexistuje často jako samostatná oddělená část teologie, ale nýbrž jen jako komentáře k biblickým textům.\n\nPředmětem výzkumu démonologie je:\n\n\nDémoni hrají velmi důležitou roli ve filozofii, religionistice a poezii. Jejich pevné místo je v literatuře, v národopisu i v mytologii ale pro historii a religionistiku však zůstane navždy jen součástí náboženství.\n\nV historii lidstva se již uskutečnilo mnoho pokusů o vytvoření klasifikace démonů do kategorií; obzvláště v historii křesťanství. Systémy jsou založeny na vlastnostech démona, na hříchu, kterým pokouší člověka nebo na období, ve kterém je démon nejsilnější. Případně také podle jejich oponenta z angelologie, se kterým soupeří. Následuje výpis stěžejních děl, ve kterých autoři pohlížejí na démony z různých hledisek.\n\n\"Šalamounův testament\" je starý testament, pseudoepigrafické dílo, údajně napsané v době mezi 1. – 3. století n. l. králem Šalamounem, ve kterém Šalamoun důkladně popisuje démony, které zotročil aby mu pomohli postavit jeho chrám. Nastiňuje otázky ohledně úmluvy s démony, která může být zmařena, a dává také odpovědi na to, jak se chovat, abychom sami dokázali ovládnout padlé síly. Datace je velmi sporná, pravděpodobně od 1. století do 3. století, ale je to určitě nejstarší dílo, které se zabývá konkrétním průzkumem jednotlivých démonů.\n\nDalší rozdělení démonů vytvořil Michael Psellos v 11. století a nepochybně inspiroval Franceska Maria Guazzu, který se této problematice věnoval později.\n\n\nAlfonso de Spina roku 1467 připravil rozdělení démonů založené na několika kritériích:\n\n\n\"Binsfeldova klasifikace démonů\" byla publikována roku 1589 Petrem Binsfeldem. Jeho rozdělení je založeno na sedmi hlavních hříších, které vychází z toho, že každý démon pokouší člověka ke spáchání jednoho hříchu.\n\n\nFrancesco Maria Guazzo připravil své rozdělení démonů podle předešlé práce Michaela Psella. Publikoval je v knize \"Compendium Maleficarum\" r. 1608.\n\n\nRoku 1613 Sebastian Michaelis napsal knihu \"Admirable History\", ve které představil rozdělení démonů tak, jak mu našeptával sám démon Berith. Toto rozdělení je založeno na hierarchiích, hříších nebo pokušeních, které byly spáchány. Obsahuje také démonova protivníka, který hříchu dokázal odolat a nepadl.\n\nHodně jmen svatých jsou ponechána S. Michaelisem bez přídomku, a jen těžko se hledá správný význam. Můžeme se tedy jen dohadovat, jestli například svatý Jan jednou neznamená sv. Jan Křtitel a podruhé sv. Jan Evangelista.\n\n\n\n\nFrancis Barrett, ve své knize Magus (1801), rozděluje démony na prince, kteří představují zlo, na osoby nebo věci:\n\n\nV 16. století se věřilo, že každý démon je nejsilnější v určitém období v roce.\n\n\nToto rozdělení má spíše astrologický základ, než religiózní.\n\nDochovalo se několik rozdělení podle funkce, sepsaných v nemnoha grimoárech.\n\nStejně jako mnoho prací o mystickém životě, tak i \"Le Dragon Rouge\" (Rudý drak) vychází z krále Šalamouna a jeho kněží. Kniha byla publikována v r. 1517 egypťanem Alibecekem. Nicméně však byla populárně přepisována ve Francii v 18. století. Grimoár popisuje detaily různých obyvatel pekla, a jejich moc, popisuje, jak jej navštívit a navázat s ním spojení a obdržet tak magickou sílu a splnit si svůj záměr. Démoni z pekla jsou rozděleni na tři různé vrstvy od generálů až po důstojníky. Nejlepší veterán, člen Le Dragon Rouge nosí onyxový kámen se znakem červeného draka v rudé sklovině.\n\nKnihu \"Pseudomonarchia Daemonum\" napsal Johann Weyer. Jde o grimoár, který obsahuje seznam démonů a příslušné časy a rituály pro jejich vyvolání \"ve jménu Boha, Ježíše a Ducha svatého\". V této knize je to však mnohem zjednodušeněji než v níže citované knize \"Menší klíčky Šalamounovy\". Tato kniha byla napsána okolo roku 1583, a obsahuje seznam šedesáti devíti démonů. Chybí démoni Vassago, Seir, Dantalion a Andromalius. \"Pseudomonarchia Daemonum\" démonům nepřisuzuje žádné znaky ani atributy. Weyer se nechal inspirovat jinými grimoáry, například od krále Šalamouna.\n\nNese podtitul \"Menší klíčky Šalamounovy\" a je to označení středověkého grimoáru ze 17. století a jedné z nejpopulárnějších knih démonolgie. Tato magická příručka obsahuje popis a charakteristiku všech sedmdesáti dvou démonů Goetie. Jeho součástí je též komplexní návod pro evokaci jednotlivých uvedených démonů, jsou v něm vyobrazeny magické evokační kruhy, které evokatér k evokaci potřebuje kvůli ochraně před démon a vypsána všechna potřebná zaklínání. Je rovněž uvedeno, jak s jednotlivými démony jednat a jak vůči nim přistupovat. Toto dílo posloužilo coby vzor knize Johana Wiera \"Pseudomonarchia Daemonum\". Kniha Goetie tvoří jednu ze čtyř dílů knihy Lemegeton.V češtině vydalo nakladatelství Vodnář a lóže OLDM, obě verze se obsahově liší, jejich srovnání je náročné, věnují se mu různí kritici na internetu. Verze OLDM připomíná spíše zdánlivě snahu reprodukovat grimoár z období novověku, ale některé úpravy, součásti a dodatky jsou (post-)moderní – někdy je zjevná současná invence, jiné starší zavedené části postrádá a v celku nevytváří dojem ani snahy o rekonstrukci starého grimoáru. Verze Vodnáře postrádá některé archaické prvky, ale je zřejmě obsahem i vzhledem k přítomnosti dalších souvisejících textů, míněna jako kniha určená pro skutečnou současnou démonologickou praxi. Obě verze jsou problematické z hlediska kvality obsahu. Záměr publikace vydavatelství OLDM je nejasný, vzhledem i k dalším publikacím a doplňujícím textům ve vydání nakl. Vodnář, je vhodné se domnívat, že jde o prakticky zaměřenou démonologickou knihu. Obě verze mají ve vztahu k původnímu textu či textům tendenci k přijímání prvků z rozličných zdrojů v post-moderním duchu techniky koláže a vynechávání částí původních. \n\n\n\n"}
{"id": "279530", "url": "https://cs.wikipedia.org/wiki?curid=279530", "title": "Noteridae", "text": "Noteridae\n\nNoteridae je čeleď vodních brouků, blízce příbuzná s čeledí Dytiscidae (potápníkovití), do které byli též donedávna zařazováni. Od nich se liší tím, že mezi druhým a třetím párem nohou mají plošinku ve tvaru plátu. Čeleď obsahuje 230 druhů ve 12 rodech, které jsou rozšířeny celosvětově, hlavně v tropických oblastech.\n\nTito brouci jsou relativně malí, měří od 1 do 5 mm, tělo mají mírně oválného tvaru od světle hnědé do tmavě hnědočervené barvy. Hlava je krátká, částečně překrývaná štítem (prothorax).\n\nJak dospělí jedinci, tak larvy žijí ve vodě, jsou masožraví a vyskytují se v okolí rostlin. Brouci ryjí v substrátu rybníků a mokřin, podle čehož v některých jazycích dostali své jméno (v angličtině se mu říká burrowing beetle – ryjící brouk).\n\n\n"}
{"id": "279531", "url": "https://cs.wikipedia.org/wiki?curid=279531", "title": "Ivo Možný", "text": "Ivo Možný\n\nIvo Možný (31. srpna 1932 Prostějov – 10. září 2016) byl český sociolog, pedagog, zakladatel a první děkan Fakulty sociálních studií Masarykovy univerzity. Zasloužil se o vznik sociologie jako akademické disciplíny v polistopadovém Československu a je považován za zakladatele „brněnské sociologické školy“. Věnoval se především sociologii rodiny, sociologii intimity a sociální politice.\n\nNarodil se v prostějovské kupecké rodině, proto mu po únoru 1948 bylo zpočátku znemožňováno nastoupit na studia a nalezl zaměstnání v ostravských hutích.\n\nV letech 1952–1956 studoval českou a ruskou filologii a učitelství těchto jazyků na Filozofické fakultě Masarykovy univerzity, promován byl v roce 1957. Po studiu pracoval až do roku 1965 jako redaktor a reportér Československého rozhlasu. V roce 1967 získal na stejné fakultě doktorát v oboru sociologie a začal působit jako zástupce vedoucího příslušné katedry.\n\nNásledkem politických změn mu ovšem v roce 1969 bylo zakázáno na vysokých školách přednášet a působil proto až do listopadu 1989 dále pouze jako výzkumný pracovník. V letech 1970–1982 pracoval navíc jako manželský poradce v brněnské manželské a předmanželské poradně. Postgraduálním studiem na Univerzitě Karlově v Praze v letech 1985–1989 získal roku 1989 hodnost kandidáta věd.\n\nPo sametové revoluci začal na katedře sociologie znovu vyučovat, byl jmenován jejím vedoucím a v roce 1992 se stal profesorem. Jako vedoucí katedry působil od roku 1990 do roku 1994, kdy byl jmenován proděkanem celé filozofické fakulty. Když se v roce 1998 několik oborů fakulty osamostatnilo, sociologie byla jedním z nich a Ivo Možný se tak stal jedním ze zakladatelů Fakulty sociálních studií Masarykovy univerzity (FSS MU) a byl také zvolen jejím prvním děkanem. V této funkci setrval po dvě funkční období až do roku 2004 a jeden rok pak ještě působil jako proděkan.\n\nSvých novinářských zkušeností z rozhlasu využíval k častému vystupování v tisku, kde se vyjadřoval k aktuálním tématům. Podílel se na zrodu oboru mediální studia a žurnalistika na FSS MU a v roce 2005 se stal ředitelem Institutu regionální žurnalistiky. Byl členem Učené společnosti České republiky, Evropské společnosti pro vědy a umění a nizozemského Institutu pro pokročilá studia.\n\nZemřel 10. září 2016. Až do své smrti působil na Masarykově univerzitě jako profesor sociologie, od roku 2011 emeritní. V roce 2015 převzal Cenu Neuron za přínos světové vědě v oblasti společenských věd. \n\nVe své vědecké práci se věnoval zejména proměnám české rodiny a sociální politiky.\n\nV roce 1991 poprvé vyšla jeho kniha Proč tak snadno… Druhé vydání následovalo v roce 1999 a poslední, třetí, pak v roce 2009. Všechna tři vydání jsou opatřena vlastní předmluvou, která zařazuje dílo do kontextu doby. V knize Ivo Možný provedl sociologickou analýzu Sametové revoluce. Autor si v knize klade tři základní otázky a to: “Jak to, že to u nás tak dlouho trvalo, než jsme se pro změnu rozhoupali”, “Jak to, že se starý režim nakonec zhroutil tak rychle”, “Kdo tedy byl na těch přeplněných náměstích”. Na první otázku odpovídá sociologickou analýzou tehdejší společnosti. Zaměřuje se na úlohu rodiny ve státě a tvrdí, že v ideologickém systému, kde stát chce převzít úlohu rodiny, se rodina přirozeně brání a státu odporuje. Zdůrazňuje také ustrnulost společnosti, absenci pozitivních vzorů. V druhé otázce autor popisuje vnitřní rozpad komunistického režimu. Jako jeden ze dvou hlavních důvodů uvádí ekonomickou problematiku trhu, kde byl podle autora nejdůležitější sociální kapitál a pro obyčejného občana bez konexí téměř nemožné dostat se k určitému zboží. Druhým hlavním důvodem je podle Možného ritualizace každodenního chování, kdy na občany byla stále hrnuta ideologie ze všech stran. Jako příklady uvádí zdobení výloh nebo povinné oslavy státních svátků. V třetí otázce autor popisuje, že pád režimu byl logickým vyústěním, které bylo výhodné pro většinu společnosti, včetně té, která byla před Sametovou revolucí u moci.\n\nMezi další jeho významná publikovaná díla patří \"Nejdůležitější fakta o kvalitě našeho života\" (2002) a \"Rodina a společnost\" (2006).\n\n"}
{"id": "279532", "url": "https://cs.wikipedia.org/wiki?curid=279532", "title": "Afilace", "text": "Afilace\n\nCizím slovem afilace se označuje přidružení, sdružení či připojení jednoho podniku k druhému – sloučení podniků, provozů, firem apod., může se tedy jednat o nějakou formu ať už interní nebo i externí fúze. V dalším významu se pak jedná o termín pro samostatnou obchodní společnost zřízenou svým mateřským podnikem respektive hlavní firmou v zahraničí. V současné době je slovo afilace v českém právním prostředí nepříliš vhodně obepisováno souslovím organizační složka zahraniční právnické osoby (obvykle bývá zapsaná v Obchodním rejstříku). Tyto afilace zahraničních firem pak mateřské firmě či podniku slouží zejména k získávání nových odbytišť, upevňování pozic na místním trhu, získávání nových zákazníků, k propagaci a reprezentaci mateřské firmy, k marketingové a servisní činnosti, někdy i k nákupu místních služeb, surovin či výrobků.\n"}
{"id": "279537", "url": "https://cs.wikipedia.org/wiki?curid=279537", "title": "Servis", "text": "Servis\n\nSlovo servis má několik různých významů :\n\n\n\n"}
{"id": "279541", "url": "https://cs.wikipedia.org/wiki?curid=279541", "title": "Mník jednovousý", "text": "Mník jednovousý\n\nMník jednovousý (\"Lota lota\" Linné, 1758) je sladkovodní ryba o délce až 1,2 m a hmotnosti 34 kg.\n\nMník jednovousý běžně dorůstá délky 40 cm. Zcela ojediněle dorůstá délky 80 cm a hmotnosti přes 5 kg. Dožívá se až 20 let. Má dvě hřbetní ploutve, zadní hřbetní ploutev je na bázi přinejmenším 6× kratší. Na bradě má jeden vous.\n\nJeho areál výskytu zahrnuje sever Severní Ameriky, Evropu a sever Asie.\n\nV Česku není příliš hojně rozšířen.\n\nPřes den bývá ukryt. Loví převážně larvy hmyzu, korýše a jiné ryby za úsvitu nebo stmívání. Tře se v zimě uprostřed noci, často pod ledem.\n\nLoví se v létě navečer a pozdě večer, při zatažené obloze a stoupající vodě, ve dne při silně zakalené vodě nejlépe pod jezy, kde má vhodné úkryty. Loven na dno.\nNástrahou je živá i mrtvá rybka (části), velmi dobře bere na žížaly jak rousnice, tak „hnojáky“. Podle RŘ je hájen od 1. 1. do 15. 3. Jedná se o rybu, u které je zákonem stanovena minimální lovná délka.\n\nMaso je velmi chutné – treskovitá ryba, játra mníků jsou po tepelné úpravě pochoutkou. Mezi sportovními rybáři je ulovený mník spíše výjimkou.\n\n"}
{"id": "279547", "url": "https://cs.wikipedia.org/wiki?curid=279547", "title": "Aigurande", "text": "Aigurande\n\nAigurande je malé město ve Francii, leží na samém jihu regionu Centre v départementu Indre při hranicích s regionem Limousin. Má 1 643 obyvatel (rok 2007).\n\nSousední obce: Montchevrier, La Buxerette, Crozon-sur-Vauvre, Crozon-sur-Vauvre, Lourdoueix-Saint-Pierre a Méasnes.\n\nÚzemím obce protékají řeky Bouzanne a Vauvre.\n\n\"Počet obyvatel\"\n\n"}
{"id": "279550", "url": "https://cs.wikipedia.org/wiki?curid=279550", "title": "Drôme (pohoří)", "text": "Drôme (pohoří)\n\nDrôme je horský systém sestávající se z několika samostatných pohoří. Nachází se ve Francii v departementech Vaucluse, Drôme a Alpes-de-Haute-Provence. Hory zde již postrádají velehorský charakter a řadí se tak již k tzv. předhůří Alp. Poměrně malá návštěvnost jen podtrhuje tuto turisticky opuštěnou oblast. Nejvyšší horou je Jocou (2051 m) ležící v masivu Diois.\n\nPohoří Drôme je z jihu a východu ohraničeno údolím řeky Durance a na severu a severovýchodě jej odděluje od sousedního masivu Vercors údolí řeky Drôme.\n\nHorská oblast Drôme se dělí na další samostatná pohoří a masivy. Celková rozloha horstva činí 6800 km².\n\nJedná se o zalesněný, více jak 50 km dlouhý hřeben, který je zároveň vyhlášen jako regionální přírodní park. Rozloha masivu je 600 km². Nejvyšším vrcholem je Mourre Nègre (1125 m). Na severu jej odděluje od sousední skupiny Vaucluse tok řeky Coulon. Masiv se dále rozděluje na skupiny Malý Luberon, Velký Luberon a Východní Luberon. V údolích mezi nimi leží řada měst a vesnic stejně jako rozsáhlá pole zemědělské půdy. Do konce 80. let 20. století býval v oblasti Luberon tzv. \"Force de frappe\" nebo francouzský strategický nukleární arzenál. Jednalo se o podzemní zařízení ležící na Le plateau d'Albion, které bylo posléze rozebráno. V posledních dvou dekádách se stal Luberon známý v anglicky mluvících zemích, obzvláště díky sérii knih napsaných britským autorem Peterem Mayle. Jedna z Mayleových knih byla zfilmována v roce 2006 jako A Good Year režírovaný Ridley Scottem. V hlavní roli se objevil Russell Crowe. Exteriéry filmu se natáčely právě v oblasti pohoří Luberon. Mezi nejvýznamnější města oblasti patří Bonnieux, Pertuis, Manosque a Cavaillon.\nVaucluse je nejvíce na západ vysunutým masivem pohoří Drôme. Severně od masivu leží skupina hory Mont Ventoux od které je oddělen dolinou řeky Nesque nesoucí název Gorges de la Nesque. Nejvyšším vrcholem této náhorní plošiny je Signal de Saint-Pierre (1256 m). Vápencová plošina je plná krasových jevů jako jsou četné závrty a jeskyně. Mezi nejhlubší patří Christol (-750 m), Caladadre u města Montsalier (-667 m) a závrt Autran (-647 m). (Hlavním sídlem oblasti je město Carpentras. Z turistických atrakcí lze jmenovat např. cisterciácký klášter \"Sénanque\" obklopený levandulí.\nDiois je nejvyšší a nejvíce na severu položená skupina pohoří Drôme. Od pohoří Vercors jej dělí údolí řeky Drôme. Na západě klesá až do rozlehlého údolí řeky Rhôny. Na východě sousedí s masivem Devoluy, od kterého pohoří odděluje údolí řeky Buëch. Nejvyšším vrcholem je Jocou (2051 m), který je zároveň nejvyšším vrcholem celého horského systému Drôme. Masiv Diois se dále člení na skupiny: Serra Chauviére na severu, Montagne d'Angéle na jihu, Montagne de Couspeau v centrální části masivu a Montagne de l'Aup zcela na východě. Mezi nejvýznamnější sídla oblasti patří Montélimar, Saillans a Valréas. Nejvyšším silničním sedlem je Col de Cabre (1180 m).\nMasiv Baronnies leží na jih od nejvyššího masivu Diois, od kterého je oddělen údolím řeky Eygues a spojnicí měst Grignan - Valréas - Nyons a Serres. Západ masivu se pozvolna snižuje do velkého údolí řeky Rhôny. Na jihu sousedí s mnohem nižší skupinou Vaucluse. Pohoří se dále člení na malé skupiny Mont Ventoux, Montagne de Lure a Montagne de Chbre. Průměrná výška vrcholů se pohybuje v rozmezí 1000 - 1600 m. Nejvýznamnějším a nejvyšším vrcholem je Mont Ventoux (1909 m) (\"Větrná hora\") na kterou v roce 1336 vystoupil Francesco Petrarca s bratrem a jednalo se tak o první historicky zaznamenaný výstup. Mezi zimní střediska patří Mont Serein (severní svahy Ventoux) a Station de Lure (jižní svahy Signal de la Sure).\n\n"}
{"id": "279557", "url": "https://cs.wikipedia.org/wiki?curid=279557", "title": "Police (Polsko)", "text": "Police (Polsko)\n\nPolice ( ) je okresní město v Západopomořanském vojvodství v severním Polsku, položené na řece Odře asi 15 km od Štětína. Na rozloze 36,84 km² roku 2007 čítalo 34,2 tisíce obyvatel.\n\nMěstská práva získaly Police v roce 1260.\n\nMěsto má chemický průmysl od 1969.\n\n\n\n\n\n"}
{"id": "279560", "url": "https://cs.wikipedia.org/wiki?curid=279560", "title": "Brian Houghton Hodgson", "text": "Brian Houghton Hodgson\n\nBrian Houghton Hodgson (1. února 1800 – 23. května 1894) byl anglický zoolog a politik působící v Britské Indii.\n\nHodgson se narodil v roce 1800 v Prestbury v Cheshireu. V osmnácti letech odcestoval do Indie jako spisovatel Britské východoindické společnosti. V roce 1819 byl poslán do Káthmandú v Nepálu, kde studoval místní obyvatele, jejich zvyky, literaturu i náboženství.\n\nBěhem pobytu v Indii se stal silným oponentem Thomase Macaulaye a podpůrcem vzdělávání v místním jazyce a odpůrcem výuky podávané v angličtině.\n\nZačal zde zkoumat i místní faunu. Pochází od něj velké množství nejrůznějších nových informací o místním ptactvu, ale také savcích, které později daroval Britskému muzeu. Objevil např. nový druh antilopy, která byla latinským názvem pojmenována po něm, gou (\"Pantholops hongsonii\"). Objevil dále více jak 39 druhů savců a 124 druhů ptáků; u dalších 79 ptačích druhů, které byly známy již předtím, nashromáždil několik nových poznatků a informací. Do Britského muzea přivezl mezi lety 1843 až 1858 více jak 10 499 nových podkladů. Navíc se v tomto muzeu dříve nalézalo i několik ilustrací k daným živočichům, které tvořili nadaní umělci pod Hodgonovým dozorem. Většina z nich však byla později převezena do Londýnské zoologické společnosti.\n\nV roce 1844 od společnosti odstoupil a na krátko poté se vrátil do Anglie. V roce 1845 se usadil v Bengálsku v Darjeelingu, kde stále pokračoval ve svých výzkumech. V roce 1858 se znovu vrátil do Anglie a usadil se v Cotswoldsu. Zemřel 23. května 1894 v Alderleyi.\n\n"}
{"id": "279561", "url": "https://cs.wikipedia.org/wiki?curid=279561", "title": "Rut Kolínská", "text": "Rut Kolínská\n\nMgr. Rut Kolínská (* 13. května 1953 Havlíčkův Brod) je zakladatelka hnutí mateřských center v České republice. V roce 1988 stála u zrodu ekologického sdružení Pražské matky, v roce 1992 prvního mateřského centra v Praze, v roce 2002 založila Síť mateřských center v ČR, jíž je první prezidentkou. Je nositelkou ceny Žena Evropy 2003 a ocenění Sociálně prospěšná podnikatelka 2006. Je členkou kolegia hnutí Minerva 21.\n\nNarodila se v rodině evangelického faráře jako poslední ze čtyř dětí. V roce 1971 maturovala na gymnáziu v Boskovicích, absolvovala dvouletou nástavbu – Školský ústav umělecké výroby v Praze. Pracovala jako domácí dělnice pro Ústředí lidové umělecké výroby a dálkově studovala na Filozofické fakultě Karlovy university obor etnografie a folkloristika. Promovala v roce 1984 a má titul Mgr.\n\nV roce 1991 absolvovala seminář know-how mateřských center v Deutsche Jugend Institut v Mnichově a v roce 2006 měsíční stáž v organizaci GROOTS International ve Vancouveru. Průběžně se od roku 1990 účastní seminářů z oblasti práce s rodinou, řízení neziskových organizací, Public Relations, sociální podnikání, opakovaně absolvuje týdenní workshopy na mezinárodní akademii GWIA.\n\nRut Kolínská je podruhé vdaná, s manželem scénografem a výtvarníkem Petrem Kolínským vychovali pět dětí.\n\nV roce 1992 založila první mateřské centrum v ČR. Principy mateřského centra vycházejí ze sousedské výpomoci tedy někdejšího způsobu života venkovské komunity. V nových porevolučních podmínkách české společnosti se jednalo o zcela nový fenomén. Jev, který výrazně přispívá k aktivnímu rodičovství a posilování rodičovských kompetencí a slouží jako nástroj prevence patologických jevů v rodině. Aktivity MC postupně připoutaly pozornost odborníků, např. prof. Zdeněk Matějček vyjádřil podporu přijetím čestného členství, stejně jako socioložka Jiřina Šiklová.\n\n\n\n"}
{"id": "279563", "url": "https://cs.wikipedia.org/wiki?curid=279563", "title": "Batyskaf Trieste", "text": "Batyskaf Trieste\n\nBatyskaf Trieste byl speciálním podmořským plavidlem určeným pro ponor do velkých hloubek. Byl postaven v roce 1953 podle návrhu švýcarského vynálezce batyskafu Augusta Piccarda. Po mnoha desítkách ponorů s ním 23. ledna 1960 Jacques Piccard (syn Augusta Piccarda) a důstojník US Navy Don Walsh dosáhli rekordní hloubky asi 10 900 m při potopení na dno Marianského příkopu.\n\nBatyskaf Trieste byl navržen švýcarským vědcem Augustem Piccardem a postaven v Itálii. Na základě zkušeností byl postupně upravován a přestavován, takže se měnily i jeho technické parametry, i když základní koncepce zůstávala zachována.\n\nPůvodní batyskaf Trieste byl postaven pro ponor do hloubek kolem 6 km s tím, že koeficient bezpečnosti byl stanoven na 4.\n\nSkládal se z plováku naplněného benzínem pro vztlak a na něm zavěšené tlakové koule. Toto uspořádání (nazvané Piccardem \"batyskaf\") dovolovalo volné ponoření lépe než předchozí uspořádání batysféry, při kterém byla tlaková koule spuštěna do hloubky a vyzvednuta zpět na loď lanem. V době projektu Nekton byl Trieste více než 15 m dlouhý, většinu objemu zabíraly komory o objemu 85 m naplněné benzínem a vodní zátěžové nádrže nacházející se na koncích lodi. Přepážky mezi komorami byly pro lepší orientaci zvenku označeny černými pruhy. To umožnilo při přepravě správně umístit opěry.\n\nVpředu a vzadu na plováku byly jímky se zátěží 9 tun železných broků. Zátěž byla ovládána elektricky z kabiny. Uzávěr fungoval na elektromagnetickém principu: pokud protékal proud cívkami u uzávěru, zmagnetizované broky uzavřely otvor. Při přerušení proudu se broky sypaly z jímky. To bylo i bezpečnostní opatření - při přerušení proudu by se batyskaf automaticky odlehčil a vyplaval na hladinu.\n\nNa batyskafu Trieste byly postupně nainstalovány dvě gondoly. Původní z roku 1953 byla v roce 1958 nahrazena novou, určenou pro hlubší ponory. Původní gondola se pak stala součástí batyskafu Trieste II.\n\nPřístup do gondoly byl z paluby lodi svislou šachtou, která prostupovala plovák a vedla dolů ke vstupnímu poklopu. Šachta byla před ponorem zaplavena vodou, po vynoření byla voda vytlačena stlačeným vzduchem z kabiny nebo z doprovodné lodi.\n\nTlaková koule se skládala ze dvou sekcí vyrobených firmou Acciaierie Terni. Plovák byl vyroben firmou Cantieri Riuniti dell'Adriatico v Terstu (italsky Trieste). Odtud také pochází název plavidla. Koule byla nainstalována v Cantiere navale di Castellammare di Stabia nedaleko Neapole. První ponoření proběhlo 26. srpna 1953 ve Středozemním moři blízko ostrova Capri. Tvar batyskafu byl založen na předchozích zkušenostech s batyskafem FNRS-2 navrženým také Piccardem. Po několika letech využívání ve Středozemním moři byl v roce 1958 Trieste zakoupen americkým námořnictvem za 250 000 amerických dolarů.\n\nAby kabina vydržela tlak 110 MPa, měla 12,7 cm tlusté stěny (mohla odolat mnohem většímu tlaku, než byl zvenčí působící tlak při ponoření v Marianském příkopu), které byly zesíleny kolem vstupních otvorů, průchodek a oken. Poskytovala prostor pouze pro dvě osoby a vážila 13 tun na souši a 7,5 tuny ve vodě. Byl zde uzavřený vzduchový okruh – kyslík byl poskytován z tlakových lahví a oxid uhličitý byl odebírán při průchodu vzduchu nádobami s natronovým vápnem (směs hydroxidu sodného a vápenatého). Podobný okruh se používal v dýchacích přístrojích už od 19. století a nachází se i v moderních kosmických lodích a skafandrech.\n\nEnergii poskytovaly akumulátorové baterie. Hlavní akumulátor byl umístěn vně kabiny. Byl zalit izolačním olejem těžším než voda, takže nebylo třeba jej chránit proti tlaku a voda do něj nemohla vniknout.\n\nPozorování okolí plavidla bylo prováděno přímo oknem. Byl to kuželovitý blok plexiskla, jediné tehdy známé průhledné látky, která by odolala působícímu tlaku. Vnější osvětlení poskytovaly žárovky z křemenného skla, které byly schopny odolat tlaku bez jakéhokoli uzpůsobení.\n\nPo přemístění do námořní elektrotechnické laboratoře v San Diegu bylo plavidlo značně upraveno a pak použito v řadě testů při hloubkových ponorech v Tichém oceánu. Loď provedla přes 60 ponorů.\n\n5. října 1959 se Trieste zúčastnil na nákladní lodi Santa Maria projektu Nekton, což byla řada hlubokých ponorů do Marianského příkopu.\n\n23. ledna 1960 dospěl Trieste k oceánskému dnu v Challenger Deep (nejhlubší části Marianského příkopu). Na palubě se nacházel Jacques Piccard (syn Augusta Piccarda) a poručík Don Walsh z USN. Údaje na palubní desce ukazovaly hloubku 11 521 m, později byl tento údaj opraven na 10 916 m. Přesnější měření z roku 1995 ukázala, že oceánské dno v Challenger Deep se nachází v hloubce 10 911 m. Sestup batyskafu trval 4 hodiny a 48 minut. V hloubce 9 000 metrů jedno z vnějších plexisklových oken prasklo a celá loď se otřásala. Jacques Piccard a Don Walsh strávili asi dvacet minut na oceánském dně. Teplota v kabině byla pouhých 7 °C. V této hloubce neočekávaně získali znovu možnost spojit se s lodí na hladině (US Wandank II ATA-204). Pro spojení bylo použito hydrofonu. Zpráva z batyskafu putovala k hladině rychlostí zvuku asi 7 sekund a dalších 7 sekund trvalo, než přišla odpověď.\n\nNa dně pozoroval Piccard a Walsh mořské jazyky a platýze, což jako objev, že obratlovci mohou žít i v této hloubce, vyvolalo senzaci, nicméně později bylo zpochybněno. Dno tvořilo \"rozsivkové bahno\", které bylo zvířeno dosednutím a během krátké doby pobytu se nestihlo usadit. Walsh později také uznal, že mohlo jít o omyl, protože ani jeden nebyl odborníkem na mořskou biologii. Vzhledem k tomu, že žádné ryby nežijí hlouběji než 8500 m, šlo pravděpodobně o sumýše, kteří byli v těchto hloubkách potvrzeni.\n\nVýstup k hladině trval 3 hodiny 15 minut.\n\nOd 23. ledna 1960 trvalo 52 let, než se do této hloubky v Challenger Deep vrátilo plavidlo s lidskou posádkou. V roce 1995 navštívilo toto dno japonské robotické plavidlo Kaiko. Toto plavidlo, které ve své době jako jediné na světě bylo schopno tak hlubokých ponorů, se však v roce 2003 ztratilo v moři.\n\nTřetím člověkem, který navštívil nejhlubší místo na Zemi, se stal americký režisér a amatérský oceánograf James Cameron, který Marianský příkop navštívil 26. března 2012 v batyskafu Deepsea Challenger a dosáhl hloubky 10 898 m. Jeho cílem bylo kromě průzkumu také natočení unikátních záběrů pro jeho další dokumentární i hrané filmy. \n\n"}
{"id": "279564", "url": "https://cs.wikipedia.org/wiki?curid=279564", "title": "Give It to Me (píseň, Timbaland)", "text": "Give It to Me (píseň, Timbaland)\n\nGive It to Me \"(Vzdej se mi)\" je píseň Timbalanda, se kterou mu pomohli Nelly Furtado a Justin Timberlake. Píseň pochází z jeho sólové desky Shock Value a vyšla v roce 2007.\n\nPodle \"MediaTraffic\" je Give It to Me desátou nejúspěšnější písní roku 2007. A je nominována na cenu Grammy Award v kategorii Nejlepší spolupráce.\n\nKaždý ze tří interpretů písně má v songu svůj part, refrén zpívá Nelly Furtado. Timbaland s oběma interprety spolupracoval i na jejich sólových albech, a proto si je přizval ke spolupráci i na svou desku.\n\nV písni zpívá Furtado o svém sporu se zpěvačkou Fergie, kdy ji ve své písni Promiscuous nazvala promiskutní a ta ji to vrátila ihned v písni Fergalicious s tím, že to není pravda.\n\nTimbaland řekl pro MTV, že ho k napsání písně inspiroval i jiný producent Scott Storch, se kterým v roce 2002 napsal Cry Me a River pro Justine Timberalkea a vedli o píseň spory.\nPro Justina Timberlake je píseň o slovním sporu se zpěvákem Princem, který jej slovně napadl během udílení cen Emmy, kdy vzpomněl neslavný incident během Super Bowlu, kdy odhalil nechtěně Timberlake Janet Jackson ňadro.\nPíseň měla oficiálně premiéru 16. ledna 2007 na jednom americkém rádiu.\n\nKlip měl premiéru 26. února 2007 na MTV v pořadu TRL. Video zachycuje všechny tři umělce před předáváním cen Grammy Awards v roce 2007 a během nahrávání písně ve studiu.\n\nV Billboard Hot 100 píseň debutovala na 87. místě v únoru 2007. Ten stejný týden vedla žebříček Nelly Furtado s písní Say It Right. V dubnu se song také dostal na první příčku hitparády.\n\nVe Velké Británii píseň debutovala na osmém místě, ale týden na to, už byla na místě prvním.\nV České republice se píseň dostala do žebříčku IFPI v květnu a dostala se nejvýše na 4. místo.\n"}
{"id": "279569", "url": "https://cs.wikipedia.org/wiki?curid=279569", "title": "Vickers F.B.5 Gunbus", "text": "Vickers F.B.5 Gunbus\n\nVickers F.B.5 (Fighting Biplane 5, : \"Stíhací dvouplošník 5\"; známý také jako Gunbus) byl britský dvoumístný dvouplošník s tlačným motorem vyzbrojený jedním kulometem Lewis ovládaným pozorovatelem v gondole na přídi. Byl prvním letounem od počátku určeným k leteckým soubojům, který se dostal do služby, což z nej dělá první stíhací letoun v operační službě na světě.\n\n\n\n"}
{"id": "279570", "url": "https://cs.wikipedia.org/wiki?curid=279570", "title": "Laserový mikrofon", "text": "Laserový mikrofon\n\nLaserový mikrofon je špionážní zařízení, využívající laseru jako detektoru vibrací na vzdáleném objektu. Takový objekt je typicky uvnitř místnosti, kde probíhá konverzace a může se jím stát prakticky jakýkoliv objekt, který je schopný vibrovat díky tlakovým vlnám vznikajícím při mluvení. Ideální je, aby takový objekt měl hladký a lesklý povrch. Laserový paprsek je pak nasměrován přímo do místnosti skrze okno, odráží se od objektu a vrací se do přijímače, který převede paprsek na zvukový signál. Paprsek se však může odrážet i od samotného okna. Nepatrné rozdíly v délce návratu laserového paprsku jsou detekovány interferometrem.\n\nTato technologie může být použita pro špionáž a to s minimální šancí na odhalení. Existuje však obrana – různé detektory světelného záření, schopné paprsek odhalit, případně použití vlnitého skla v oknech, které zajistí velmi špatný příjem. \n\n"}
{"id": "279571", "url": "https://cs.wikipedia.org/wiki?curid=279571", "title": "Fiat Albea", "text": "Fiat Albea\n\nFiat Albea je sedan odvozený od malého rodinného automobilu Fiat Palio. Vyráběl se v turecké továrně Tofas jako nástupce modelu Siena. Design vytvořil známý designér Giorgetto Giugiaro.\n\nModel byl určený především pro ekonomicky slabší trhy. Tento model v nabídce automobilky v roce 2002 nahradil automobil Fiat Siena. Na některých trzích je Albea prodávána pouze s jedním motorem. Albea byla vyráběna v Turecku. Fiat Albea se prodává v sousedním Polsku a v Turecku jako inovovaná tříprostorová verze světového vozu Palio. Pokud by se Fiatu podařilo snížit současné výrobní náklady zhruba o 1000 euro, mohla by se cena vozu, vyráběného v tureckém závodě Türk Otomobil Fabrikas, dostat až pod hranici deseti tisíc euro. V současné době se v Turecku Albea podává asi za 12000 euro, v Polsku však lze již nyní dostat nejlevnější Albeu 1.2 16 V za 34.990,- zlotých (cca 265.000,-Kč).\n\nAlbea je dlouhá 4186 mm, široká 1703 mm a vysoká 1490 mm, pohání ji známý motor 1242 cm3 o výkonu 59 kW při 5000 ot./min. Nejvyšší rychlost činí 162 km/h, zrychlení z 0 na 100 km/h trvá 13,5 sekundy.\n\nZatímco v Polsku jde o doplnění spodního konce nabídky, když jsou v prodeji jen motory 1.2 16V se dvěma různými výbavami, v Turecku má Albea nyní roli vozu pro střední vrstvy. Nabídka motorizací obsahuje také motory 1.2 (44 kW), 1.2 LPG (59 kW), 1.4 l (57 kW), 1.6 (76 kW) a 1.3 Multijet (51 kW).\n"}
{"id": "279573", "url": "https://cs.wikipedia.org/wiki?curid=279573", "title": "Susanna Clarková", "text": "Susanna Clarková\n\nSusanna Clarková (* 1. listopadu 1959 v Nottinghamu, Spojené království) je britská spisovatelka, která se stala známou svým literárním debutem \"Jonathan Strange & pan Norrell\".\n\nNarodila se 1. listopadu 1959 v Nottinghamu ve Velké Británii. Je nejstarší dcerou metodistického pastora. V dětství s otcem cestovala po severní Anglii a Skotsku. Vystudovala na koleji svaté Hildy v Oxfordu a následujících osm let pracovala jako redaktorka. Poté na dva roky odjela učit angličtinu do Itálie a Španělska. Po návratu navštěvovala kurz tvůrčího psaní u Arvon Foudation, kde ji vyučovali Colin Greenland a Geoff Ryman. Právě Greenland stál u jejího prvního spisovatelského úspěchu, když poslal jednu z jejích povídek \"Dámy z Grace Edieu\" (česky \"Ikarie\", říjen 2008; \"Dámy z Grace Adieu a jiné povídky\", Argo, 2009) spisovateli Neilu Gaimanovi, který ji ukázal Patricku Nielsen Haydenovi, jenž ji vydal ve své sbírce povídek \"Starlight 1\" (World Fantasy Award za rok 1997 v kategorii sbírek povídek). Poté napsala ještě několik fantasy povídek a souběžně pracovala na svém prvním románu \"Jonathan Strange & pan Norrell\".\n\nKdyž byl po 11 letech román hotov a v roce 2004 nakladatelstvím Bloomsbury vydán, dostalo se mu značné pozornosti a velmi příznivých recenzí. Román má přibližně 800 stránek, získal cenu Hugo a česky vyšel v roce 2007 v nakladatelství Alman v překladu Viktora Janiše.\n"}
{"id": "279575", "url": "https://cs.wikipedia.org/wiki?curid=279575", "title": "Tepelný štít", "text": "Tepelný štít\n\nTepelný štít (obecněji tepelná ochrana) je ochranná vrstva umělého kosmického tělesa (například kosmické lodi) nebo balistické střely, chránící před účinky aerodynamického ohřevu při sestupu atmosférou Země nebo jiné planety. \n\nVyužívá se v letectví a kosmonautice při brzdění návratových nebo přistávacích pouzder. Při návratu z nízké oběžné dráhy se typický špičkový tepelný tok v rázové vlně pohybuje kolem 500kW/m, u meziplanetárních letů je to několik MW/m. Úlohou tepelného štítu je zabránit přestupu tepla z rázové vlny na kosmické těleso.\n\nSystémy tepelné ochrany lze rozdělit například na :\n\nPracuje na principu vytvoření chladnější mezivrstvy proudících par mezi rázovou vlnou a povrchem štítu. \nAblativní tepelný štít je vyroben z materiálu s nízkou tepelnou vodivostí a vysokým měrným výparným teplem. Při průchodu atmosférou za vysoké hypersonické rychlosti se povrchová vrstva štítu částečně taví a odpařuje a teplo vznikající v rázové vlně je tak odneseno proudem plynů, jimiž se těleso pohybuje. Lze je navrhnout i pro velmi vysoké tepelné zátěže, většinou na jedno použití. Paradoxně, při příliš nízkých tepelných zátěžích (kdy nedojde k odpařování a štít pak pracuje jen jako izolace) může ochranná funkce selhat.\n\nPříklady ablativních materiálů:\n\nPrincipem tohoto typu tepelné ochrany je pohlcení příchozího tepla v materiálu štítu tak, aby se nedostalo ve škodlivé míře k nosným strukturám kosmické lodě. Tato funkce je obsažena ve všech typech tepelných štítů, v \"čisté\" podobě byla použita jen v programu suborbitálních letů Mercury-Redstone (beryliová \"houba\") nebo u některých jaderných hlavic (např. americké Mk.2 s měděným rezervoárem). Problémem těchto tepelných štítů je především velká hmotnost.\n\nTok zářivé tepelné energie z povrchu roste se čtvrtou mocninou teploty (Stefanův-Boltzmannův_zákon). Materiál tepelného štítu tedy může značnou část tepla z plynu zahřátém rázovou vlnou vyzářit, ať už okamžitě nebo postupně (slouží-li štít zároveň jako tepelný rezervoár). Tento princip chlazení se uplatňuje zejména např. na nose a náběžných hranách raketoplánů z uhlík-uhlíkových kompozitů, kde teplota při návratu přesahuje 1500°C. Jsou vyvíjeny vysokoteplotní slitiny a keramiky na bázi zirkonia a hafnia. \n\nMateriál tepelného štítu funguje zároveň jako izolace nosné konstrukce pod ním. Zejména na místech, kde je teplota povrchu poněkud nižší, lze využít materiálů s extrémně malou tepelnou vodivostí, jako jsou například u raketoplánu dlaždice z křemenných vláken (do 1260°C) nebo speciální tkanina (Nomex, do 370°C).\n\nI když nejlepší hypersonické vlastnosti mají tělesa s ostrými hranami, nelze je zatím prakticky použít pro tělesa vracející se z oběžné dráhy. Tepelný tok do čela letícího tělesa je menší u těles \"tupých\", díky větší vzdálenosti rázové vlny od povrchu tělesa (tepelný tok je nepřímo úměrný odmocnině z poloměru zakřivení povrchu, teorii vypracoval roku 1953 Harry_Julian_Allen).\n\nTepelný štít je obvykle pevnou součástí tělesa. Může být buď nanesen plošně přímo na povrch dopravního prostředku (Vostok), na jeho odhazovací část (Sojuz) nebo skládán z menších částí (raketoplán). Pro nižší rychlosti lze použít jako tepelnou ochranu i speciální nátěry (X-15).\nTestovány byly i tepelné štíty nafukovací.\n"}
{"id": "279577", "url": "https://cs.wikipedia.org/wiki?curid=279577", "title": "Brioude", "text": "Brioude\n\nBrioude (okcitánsky (auvergnat): \"Briude\" [/]) je malé město ve Francii, leží v regionu Auvergne-Rhône-Alpes, départementu Haute-Loire na řece Allier, levém přítoku Loiry. Má 6 820 obyvatel (rok 1999).\n\nNejzajímavější pamětihodností ve městě je románská bazilika svatého Juliána, vybudovaná v 11.–14. století a známá svými barevnými freskami a geometrickými ornamenty (růžice, lilie aj.). V Brioude je kromě toho možné navštívit také dům krajek či muzeum lososů, kteří se nedaleko na horním toku Alliery vytírají.\n\nV blízkosti města se pak mj. nachází hrad Lamothe či historická vesnice Lavaudieu s benediktinským klášterem. Okolí města skýtá široké možnosti sportovního vyžití.\n\nDominuje zemědělství (obzvláště pěstování obilných plodin a chov skotu), dále se v Brioude nachází průmysl potravinářský, strojírenský, dřevozpracující a stavební; z terciéru je nejvýznamnější cestovní ruch (především rybaření a horská turistika).\n\n\"Počet obyvatel\"\n\n\n"}
{"id": "279578", "url": "https://cs.wikipedia.org/wiki?curid=279578", "title": "Martinsyde G.100", "text": "Martinsyde G.100\n\nMartinsyde G.100 Elephant a G.102 byly britské bombardovací letouny z doby první světové války.\n\nLetoun získal přezdívku „Elephant“ (: Slon) kvůli svým poměrně značným rozměrům a špatné manévrovatelnosti. Model G.102 se od modelu G.100 lišil pouze výkonnějším motorem.\n\nG.100 byl původně konstruován jako jednomístný stíhací letoun s dlouhým doletem, ale nakonec byl překlasifikován na denní bombardér. Této role se typ úspěšně zhostil v období od léta 1916 až do konce roku 1917. Díky své stabilitě a vytrvalosti (5,5 hod) byl rovněž používán jako fotoprůzkumný stroj s dlouhým doletem.\n\nData podle \"The British Figher since 1912\"\n\n\n\n"}
{"id": "279581", "url": "https://cs.wikipedia.org/wiki?curid=279581", "title": "Vilém III. Oranžský", "text": "Vilém III. Oranžský\n\nVilém III. Oranžský (14. listopadu 1650 Haag – 8. března 1702 Londýn) byl od roku 1672 místodržitelem Spojené provincie nizozemské, jejíž součástí byly provincie Holandsko, Zeeland, Utrecht, Gelderland a Overijssel. Jeho manželkou byla anglická princezna Marie II. Stuartovna. V roce 1689 po Slavné revoluci se mu podařilo předchozího katolického krále a manželčina otce Jakuba II. vyhnat do exilu. Po sesazení Jakuba II. z trůnu se stal králem Anglie, Irska, kde vládl jako Vilém III. a králem Skotska, kde vládl jako Vilém II..\n\nJako protestant se účastnil několik válek proti katolickému králi Francie Ludvíku XIV. Mnohými protestanty byl označován jako obránce jejich víry. I díky této pověsti byl schopen získat anglický trůn poté, co se mnozí vlivní dvořani obávali návratu katolicismu. Jeho vláda je počátkem přechodu od osobní vlády Stuartovců, k vládě panovníků Hannoverské dynastie, která se vyznačovala větším mocenským vlivem parlamentu.\n\nNarodil se 14. listopadu 1650 v Haagu. Byl jediným dítětem nizozemského místodržitele Viléma II. a jeho manželky Marie Henrietty Stuartovny, dcery anglického krále Karla I.. Osm dní před jeho narozením jeho otec zemřel, ve věku 24 let na neštovice. Od roku 1695 strávil sedm let na Univerzitě v Leidenu, kde se mu dostalo formálního vzdělání, i když nikdy nebyl jejím studentem. V prosinci 1660 bylo rozhodnuto, že se má připravovat na budoucí státní funkci. Po smrti Vilémovy matky, která také zemřela na neštovice ve věku 29 let, se o jeho vzdělání začal starat její bratr, anglický král Karel II.\n\nRok 1672 byl pro Nizozemskou republiku katastrofální, protože probíhala francouzsko-nizozemská válka i anglo-nizozemská válka. I když byla anglofrancouzská flotila poražena, francouzská vojska pronikla do provincií Gelderland a Utrecht. Vilém se stáhl se zbytky svého vojska do Holandska. Ludvík XIV. se domníval, že válka je skončena a tak zahájil mírová jednání, která Vilém, jako jmenovaný místodržitel, odmítl. Dne 7. července bylo dokončeno napuštění vodních kanálů a postup francouzské armády byl zastaven.\n\nKarel II. vznesl proti Vilémovu soupeři Johanu de Wittovi obvinění, jež se stalo záminkou pro anglický útok, kde byl Johan de Witt zabit. Vilém poté dosadil do vysokých státních funkcí své spojence a pokračoval v boji proti Angličanům i Francouzům, proti nimž se spojil i se Španěly. Nizozemcům se podařilo provést několik úspěšných útoků na anglofrancouzskou flotilu a to přinutilo anglického krále k ukončení války. Francie se stahovala z nizozemského území postupně (s výjimkou Maastrichtu). V době války s Francií se snažil posílit svou pozici, a proto se oženil se svou sestřenicí Marií Stuartovnou, neteří Karla II. Doufal, že se tak zvětší šance na jeho nástupnictví na anglický trůn a umožní mu to posílit pozici proti Francii. Svatba se konala 4. listopadu 1677, Marie krátce po svatbě otěhotněla, ale těhotenství skončilo potratem. Po nemoci roku 1678 již nikdy neotěhotněla.\n\nPo smrti Karla II. roku 1685 se stal králem jeho bratr Jakub a přijal jméno Jakub II. Jeho politika směřující k posílení královské moci a ke zrušení restrikcí namířených proti katolíkům vyvolávala od samého počátku všeobecnou nevoli. Vilém se zpočátku zdráhal napadnout katolickou Anglii, ale v dubnu 1688, když Francie byla zaměstnáná válkou proti Německu a Itálii, shromaždil vojsko pro invazi do Anglie. Byl si vědomý možného odporu Angličanů proti cizímu vojsku, a proto se do Anglie nechal pozvat významnými anglickými protestanty. V červnu se po patnácti letech manželství druhé Jakubově manželce Marii Beatrici d'Este narodil syn Jakub František Stuart, jenž v následnictví na královský trůn odsunul Vilémovu manželku na druhé místo. Veřejné mínění v Anglii bylo pobouřeno soudem se sedmi biskupy, kteří odmítli Jakubovu církevní politiku. Dne 30. června, kdy byli biskupové obviněni, poslala skupina sedmi vlivných protestantů Vilémovi formální pozvání. Ten se se svou armádou čítající 11000 pěšáků a 4000 jezdců vylodil 5. listopadu 1688 v jihozápadní Anglii. Podpora Jakuba poklesla, zvláště poté, co ho opustili všichni protestantští důstojníci a co Vilémovi vyslovili podporu i vlivní šlechtici. Jakub na to vyslal své zástupce k Vilémovi, aby s ním vyjednávali, ale sám se již raději připravoval na útěk. Později byl zadržen v přístavu rybáři, ale přesto se mu podařilo z Londýna uniknout. Vilém mu nakonec povolil jeho odchod do exilu. Nechtěl, aby se stal pro anglické katolíky mučedníkem.\n\nDne 13. února 1689 vydal parlament deklaraci práv, ve které uvedl, že v důsledku útěku Jakuba ze země je trůn volný. Vilém a jeho žena Marie se měli stát společně panovníky. Oba byli 11. dubna 1689 korunováni ve Westminsterském opatství. V den korunovace prohlásil skotský parlament Jakubovu vládu za ukončenou. Vilémovi a Marii byla nabídnuta skotská koruna, kterou přijali 11. května.\n\nVilém podporoval vydání zákona o náboženské toleranci z roku 1689, který zajišťoval náboženskou svobodu pro některé protestantské nonkonformisty. Nicméně nebyl tak rozsáhlý, jak si Vilém představoval a stále omezoval svobodu katolické církve. V prosinci 1689 byl přijat jeden z nejdůležitějších ústavních zákonů v anglické historii – Bill of Rights. Tento zákon vycházel z předchozí deklarace práv a omezoval výsady panovníka. Mimo jiné uváděl, že panovník nesmí pozastavit platnost zákona schváleného parlamentem, vyhlásit nové daně bez souhlasu parlamentu, zakázat nošení zbraní protestantům, neúměrně odkládat volby do parlamentu, trestat poslance obou komor za projevy v parlamentních debatách, požadovat neúměrnou kauci nebo ukládat nepřiměřené tresty. Vilémovi se taková omezení nelíbila, ale do sporu s parlamentem nešel. Zákon také řešil otázku nástupnictví. Pokud by zemřel jeden z královské dvojice, pokračoval by druhý z nich jako samostatný panovník. Dalším nástupcem byla jmenována Mariina sestra Anna Stuartovna. Do následnictví byly zahrnuty i případné Vilémovy děti. Katolíci nebo ti, kdo by s katolíkem uzavřeli sňatek, byli z následnictví vyloučeni.\n\nI když byli Whigové Vilémovými spojenci, zpočátku preferoval vyvážený postoj mezi Whigy a Toryi. Spolupracoval s Georgem Savillem, který byl známý svým vyváženým politickým přístupem. Whigové měli parlamentní většinu, ale Vilém trval na vybalancovaném poměru sil ve vládě. Tato situace vedla k neefektivní práci vlády a tak byl nucen vyhlásit nové volby. Po volbách začal preferovat spolupráci s Toryi. Ti ale odmítli podporovat jeho snahu pokračovat ve válce s Francií. Důsledkem byl Vilémův odklon k frakci Whigů zvané \"Junto\". Vláda Whigů ustavila Bank of England. Svolení k vytvoření banky vlastněné soukromými bankéři bylo jeho nejdůležitějším ekonomickým rozhodnutím, které položilo základ ekonomického vlivu Anglie v Nizozemsku v 18. století.\n\nI když měl podporu jako panovník v Anglii, musel vzdorovat velkému odporu ve Skotsku a Irsku. Skotští jakobité, kteří považovali Jakuba II. za legitimního krále, vyhráli bitvu u Kiliecrankie, ale asi o měsíc později byli přesto poraženi. Vilémova pověst utrpěla po masakru v Glencoe, kde bylo zabito 78 Skotů, kteří odmítli přísahat věrnost Vilémovi a Marii. Na nátlak veřejnosti Vilém viníky tohoto krveprolití odvolal, přesto zůstali jeho oblíbenci. V Irsku pokračovaly boje se vzbouřenci podporovanými Francií mnohem déle, a to i poté, co Jakub II. po porážce v bitvě u Boyne unikl ze země. Po porážce francouzské flotily u La Hogue francouzská podpora Irsku ustala a nepokoje v zemi byly ukončeny mírovou dohodou.\n\nPo smrti Marie v roce 1694, vládl sám. Jeho popularita klesala a to i přesto, že konvertoval k anglikanismu. Po uzavření mírové dohody s Francií roku 1697 ho Ludvík XIV. uznal jako anglického panovníka a přislíbil mu, že nepodpoří Jakuba II. v jeho pokusech nastoupit na anglický trůn. Manželství s Marií nepřineslo žádné potomky a Vilém nejevil snahu znovu se oženit. Mariině sestře Anně se narodilo několik dětí, ale všechny zemřely ještě v dětství až na jediného syna, Viléma, vévodu z Gloucesteru. Jeho smrt roku 1700 znamenala, že jediným možným nástupcem podle Bill of Rights zůstala princezna Anna. Obavy z možného návratu potomků Jakuba II. přimělo parlament k vydání zákona Act of Settlement 1701, kterým byla další nástupkyni určena vzdálená příbuzná Žofie Hannoverská a její protestantští potomci, pokud by Anna zemřela bez potomků a Vilém by se neoženil.\n\nRoku 1702 zemřel na zápal plic, komplikaci po jeho pádu z koně během lovu. Byl pohřben ve Westminsterském opatství vedle své manželky.\n\n\n"}
{"id": "279588", "url": "https://cs.wikipedia.org/wiki?curid=279588", "title": "Libyjský dinár", "text": "Libyjský dinár\n\nLibyjský dinár (arabsky دينار ليبي) je zákonným platidlem severoafrického státu Libye. Název \"dinár\" má libyjská měna společný s několika měnami států, které byly v minulosti součástí Osmanské říše.ISO 4217 kód dináru je LYD. Dílčí jednotka (1/1000) se nazývá \"dirham\".\n\n\nLibyjské mince v oběhu mají nominální hodnoty 50 a 100 dirhamů a ¼, ½ dinárůBankovky mají hodnoty ¼, ½, 1, 5, 10 a 20 dinárů.\n\n"}
{"id": "279589", "url": "https://cs.wikipedia.org/wiki?curid=279589", "title": "Setkání (kosmonautika)", "text": "Setkání (kosmonautika)\n\nSetkání nebo setkání kosmických objektů () je orbitální manévr, při kterém jsou dvě umělá kosmická tělesa (typicky kosmická loď a kosmická stanice) navedena na stejnou oběžnou dráhu, přiblíží se do bezprostřední blízkosti a vyrovnají svoje rychlosti. Při tom může nebo nemusí dojít k jejich spojení ().\n\nV roce 1962 a poté v roce 1963 vypustil Sovětský svaz dvojici kosmických lodí současně Vostok 3 a 4 a Vostok 5 a 6. V obou případech se lodě dostaly na téměř identickou orbitu. K setkání je však nutné, aby alespoň jedno z těles mělo vlastní rakety, kterými by mohlo přizpůsobit svou oběžnou dráhu. Kapsle Vostoků takové motory postrádaly. Na začátku pokusů se k sobě Vostoky přiblížily na rozmezí od 5 do 6,5 kilometru, ale v průběhu misí se od sebe postupně vzdálily na tisíce kilometrů.\n\nTěsnějšího přiblížení dvou těles na oběžné dráze dosáhly USA. Dne 3. června 1965 se americký astronaut James McDivitt během mise Gemini 4 pokusil setkat s posledním stupněm rakety Titan II. Namísto přiblížení na plánovaných 8 metrů se však podařilo přiblížit se pouze na 90 metrů, protože McDivitt se orientoval pouze opticky, bez použití přístrojů.\n"}
{"id": "279593", "url": "https://cs.wikipedia.org/wiki?curid=279593", "title": "Setrvačka", "text": "Setrvačka\n\nSetrvačka, lidově také nepokoj (z německého \"Unruh\"), je regulátor čili oscilátor mechanických hodinek a některých hodin. Tvoří ji věnec na hřídeli (setrvačná hmota) a plochá spirálová pružinka čili vlásek, který dává setrvačce direkční sílu. Vlastní frekvence setrvačky bývá 1 Hz (budíky, chronometry), 2,5 Hz (náramkové hodinky) nebo i více u některých novějších konstrukcí. V hodinářství se udává místo toho počet rázů čili půlkmitů (tj. tiknutí); uvedeným hodnotám odpovídají 2, 5 nebo i více rázů za sekundu. Regulační ručkou, která zkracuje účinnou délku vlásku, lze vlastní frekvenci v jistých mezích měnit a tak regulovat chod strojku.\n\nSetrvačku vynalezl holandský fyzik Christiaan Huygens roku 1655 a 1675 si ji dal patentovat jako mnohem přesnější náhradu za starší lihýř; nezávisle na něm ji zkonstruoval i anglický hodinář Robert Hook. Vlastní frekvence setrvačky je fyzikálně definovaná poměrem setrvačné hmoty a direkční síly. Podstatná další zlepšení se týkala:\nOd 30. let 20. století se vlásky vyrábějí ze speciální slitiny (invar), jejíž tuhost se s teplotou nemění. Pro námořní chronometry, kde nezáleží na výšce stroje, se užívají vlásky šroubovicové, kde je průběh svinování a rozvíjení rovnoměrnější a pravidelnější.\n\nKrok je zařízení, které jednak dodává setrvačce energii, jednak reguluje rychlost otáčení hodinových kol a tedy i ruček. Na jedné straně se dotýká setrvačky, na druhé propouští při každém kmitu (nebo půlkmitu) jeden zub nejrychlejšího tzv. stoupacího nebo krokového kola. Styk se setrvačkou obstarává kolíček, u lepších hodinek rubínový, zasazený do talířku hřídele co nejblíže k ose setrvačky. Krok je totiž tím lepší, čím méně ovlivňuje kývání setrvačky, nicméně jí musí dodat dostatečnou energii.\n\nNedostatkem nejstaršího lopatkového kroku bylo, že lihýř musel vracet stoupací kolo, které jej těžko určitelným způsobem brzdilo. Velký pokrok proto znamenaly klidové kroky, například kotvový krok Grahamův. Pracovní plochy jeho palet tvoří část kružnice kolem osy kotvy, takže při vypouštění zubu se stoupací kolo nepohybuje. Po většinu kmitu se setrvačka kotvy vůbec nedotýká. Když kolíček, umístěný na talířku setrvačky, vstoupí do vidlice kotvy (viz obrázek), levá paleta uvolní zub stoupacího kola, který sklouzne po jejím šikmém konci, čímž udělí setrvačce impuls. Kotva překmitne do druhé krajní polohy a zub stoupacího kola se zarazí o druhou paletu. Při zpětném pohybu setrvačky si palety své role vymění.\n\nV budících a laciných hodinkách se užíval \"krok kolíčkový\", kde jsou výrobně náročné palety nahrazeny ocelovými kolíčky. Pro mimořádné nároky námořních chronometrů byla pak vyvinuta řada dalších chronometrových kroků, kde je dotyk setrvačky a kroku ještě menší a hlavně určitější. Jsou ovšem výrobně náročné a nesnášejí nárazy.\n\n\n\n"}
{"id": "279597", "url": "https://cs.wikipedia.org/wiki?curid=279597", "title": "Říšská župa Sudety", "text": "Říšská župa Sudety\n\nŘíšská župa Sudety (něm. \"Reichsgau Sudetenland\"), zkráceně \"Sudetská župa\" (\"Sudetengau\"), byl správní útvar nacistického Německa v letech 1939–1945 na území Sudet. Župa byla vytvořena k 15. dubnu 1939 na základě zákona „O rozdělení sudetoněmeckých území“ \"(Gesetz über die Gliederung der sudetendeutschen Gebiete)\" z větší části stávajících Sudetoněmeckých území, a to v pohraničí západních, severozápadních, severních a severovýchodních Čech, severní Moravy a částech Českého Slezska, obsazených na základě Mnichovské dohody v říjnu 1938 vojsky nacistického Německa. Součástí župy se ze Sudetoněmeckých území nestala severozápadní část Šumavy (připojeno k Bavorsku), jih Čech (připojeno k Zemskému hejtmanství Horní Podunají), jihovýchod Čech a jih Moravy (připojeno k Zemskému hejtmanství Dolní Podunají) a Hlučínsko (znovupřipojeno k Prusku a v jeho rámci připojeno k provincii Slezsko). Rozloha území činila 22 608 km. Pro úplnost se sluší dodat, že v září 1939 bylo k pruské provincii Slezsko připojeno také \"Českotěšínsko a Fryštátsko\". Metropolí župy byl Liberec.\n\n\nPodle sčítání obyvatel ze 17. května 1939 zde žilo 2,94 milionu obyvatel, z toho 2,64 milionu Němců, 291 tisíc Čechů a 174 tisíc Čechů s říšským občanstvím. Celkem 465 150 obyvatel české národnosti.\n\nŘíšská župa Sudety (\"Reichsgau Sudetenland\") se administrativně členila na tři vládní obvody (\"Regierungsbezirk\"):\n\nVládní obvody (nebo „vládní okresy“) se členily na okresy (\"Landkreis\" – venkovský okres nebo \"Stadtkreis\" – městský okres).\n\n\n\n\n\n\n\n\n"}
{"id": "279609", "url": "https://cs.wikipedia.org/wiki?curid=279609", "title": "Barbar Conan", "text": "Barbar Conan\n\nBarbar Conan (\"Conan the Barbarian\") je fiktivní postava, kterou vytvořil ve svých fantasy povídkách americký spisovatel Robert E. Howard. Po Howardově smrti řada autorů Conanovy příběhy rozvíjela (např. Lyon Sprague de Camp). V roce 1982 byl natočen i stejnojmenný film s Arnoldem Schwarzeneggerem v hlavní roli. V roce 2011 byla natočeno nové zpracování ve 3D, ve kterém hlavní roli ztvárnil Jason Momoa.\n\nKnihy o Barbaru Conanovi začal překládat do češtiny Jan Kantůrek, po něm následoval např. Stanislav Plášil. Nejdříve pod hlavičkou nakladatelství Mustang, později pod svým vlastním nakladatelstvím Viking.\n\n\nPočínaje rokem 1955 oživil postavu Conana americký spisovatel Lyon Sprague de Camp společně s Linem Carterem a Björnem Nybergem. Cyklus obohatili o šest románů a o více než dvacet povídek.\n\n\n"}
{"id": "279611", "url": "https://cs.wikipedia.org/wiki?curid=279611", "title": "France Prešeren", "text": "France Prešeren\n\nFrance Prešeren, narozen jako Franc Ksaver Prešeren, psal se také Franz Xaver Preschern (3. prosince 1800 Vrba – 8. února 1849 Kranj) byl slovinský romantický básník a právník.\n\nJeho život a působení jsou spjaty především s Vídní. Vystudoval právnickou fakultu vídeňské university a poté pracoval v rakouské metropoli jako právník. Ve Vídni také vznikla většina jeho básní, část z nich psal německy. Při tvorbě a v názorech na literaturu a národní obrození ho po celý život usměrňovali Jernej Kopitar, a zejména Matija Čop. \n\nŘadí se k největším slovinským básníkům. Část jeho básně Zdravljica, napsaná roku 1844, tvoří slova státní hymny Slovinské republiky. V Lublani po něm bylo pojmenováno hlavní náměstí – Prešernov trg. Výročí jeho úmrtí je ve Slovinsku státním kulturním svátkem známým jako Prešerenův den. \n\nPrešeren se stal zároveň prvním evropsky významným slovinským spisovatelem. Svou tvorbou se řadí k romantismu.\n\nNarodil se v selské rodině jako třetí dítě (a zároveň první syn) Mini a Šimona Prešerenových. Rodiče mohli Franceho, který už jako dítě vykazoval výjimečné nadání, posílat do školy díky výnosům statku. Podle matčina přání se měl stát duchovním.\n\nDo školy začal chodit roku 1808 ke svému strýci faráři. Od roku 1810 navštěvoval obecnou školu v Ribnici. Po ukončení gymnázia v Lublani pokračoval ještě dva roky tzv. filosofií, která za Rakouska představovala přípravu na univerzitní studium. Poté odcestoval do Vídně, kde si přál studovat právo; juristé však museli absolvovat ještě třetí ročník filosofie. Prešeren ho dokončil roku 1821 ve Vídni a následující rok se zapsal ke studiu práv.\n\nPři výběru studijního oboru se nepohodl s rodiči, matka prosazovala, aby vstoupil do kněžského semináře. Na svém rozhodnutí Prešeren trval, i když mu rodiče odepřeli finanční podporu. Povedlo se mu získat Knaflovo stipendium, pomáhal mu strýc Josef a přivydělával si kondicemi. Na prázdniny se vracel domů. \nBěhem vídeňského pobytu studoval básnická díla všech období. Roku 1824 se zamiloval v Lublani do dcery hostinského. \n\nRoku 1828 dokončil studia, v létě cestoval na Moravu. Po návratu do Lublaně nastoupil u právníka Leopolda Baumgartnera do svého prvního zaměstnání jako koncipient. V letech 1828-1846 ve městě dlouhodobě žil a přijal ještě pracovní místo ve státním úřadě.\n\nV Lublani navázal styky s profesorem Matijem Čopem, rodákem ze Žirovnice. Byl to vzdělaný literát a knihovník, mluvil 19 jazyky. Korespondenční styk Prešeren udržoval s českými obrozenci, především F. L. Čelakovským. Roku 1832 přesídlil do Klagenfurtu, kde u Apelačního dvorského soudu 26. května roku 1832 složil zkoušky advokáta. Tam udržoval známost s Němkou Mariou Johannou Khlunovou ze Štýrského Hradce, kterou později opustil. Při této příležitosti napsal \"Sonety nesreče\". Jeho další múzou a nenaplněnou láskou byla Julija Primicová. Roku 1837 poznal dělnici Annou Jelovšekovou, s kterou později žil a porodila mu tři děti.\n\nSpolu s Matijou Čopem se stal hlavním autorem a překladatelem slovinského literárního almanachu Kranjska čbelica, vydávaného Mihalem Kasteljićem. Sborník vyšel pětkrát: roku 1830, 1831, 1832, 1834 a 1848. Příspěvky psal také Andrej Smole. Při přípravě čtvrtého svazku vyvolali jansenité v čele s Jernejem Kopitarem obstrukce kvůli odlišným názorům na vývoj slovinské literatury, podle nich měla národní literatura vycházet z lidové slovesnosti, jak ji u Srbů prosazoval Vuk Karadžič.\n\nRoku 1846 byla konečně schválena Prešerenova v pořadí šestá žádost o právnické místo. Tentokrát neprosil o kancelář v Lublani, ale o místo v Postojné nebo v Kranji. Kraj ho umístí do Kranje, kam se přestěhoval ještě na podzim. Jako písaře zaměstnal syna Andreje Smoleho, hospodyni mu dělala sestra Katra. Měl hodně práce a jeho poezie se dobře prodávala.\n\nPo březnové revoluci roku 1848 konečně mohl uveřejnit Zdravljici. Báseň vyšla v Bleiweisových Novicah, některé básně vydal ještě v posledním ročníku Kranjske čbelice. Prešernovy básnické výtvory shořely, byl z toho zatrpklý a rozčarovaný, objevily se také vážnější příznaky nemoci. Podle některých pramenů se měl pokusit o sebevraždu. Často uléhal, měl cirhózu jater. Byl zadlužen a bez peněz, protože nevyužíval možnosti výdělku, které mu jako právníkovi nabízeli. V závěti přiznal své děti a zanechal jim skromný zbytek majetku.\n\nPro Prešerenův život i tvorbu je významná neopětovaná láska k bohaté Julii, jíž věnoval sbírku \"Sonetni venec\" (1834) a další milostné básně. Jako básníkovi se mu za života nedostalo uznání. V posledních letech života často propadal úzkostem, alkoholismu a nemocem, které způsobily jeho předčasnou smrt.\n\nFrance Prešeren zemřel na cirhózu jater ve čtvrtek 8. února 1849. Pohřbili ho 10. února v Kranji.\n\n\n\n\n\n\n"}
{"id": "279613", "url": "https://cs.wikipedia.org/wiki?curid=279613", "title": "Alexander Severus", "text": "Alexander Severus\n\nMarcus Aurelius Severus Alexander, původním jménem \"Gessius Alexianus Bassianus\", jako caesar \"Marcus Aurelius Alexander\" (1. října 208 Arca Caesarea, dnes ʿArká v Libanonu – únor / březen 235 u Mogontiaka, Germania Superior), byl římský císař panující v letech 222–235.\n\nAlexander byl posledním příslušníkem dynastie Severovců. Svou vladařskou dráhu zahájil roku 221, kdy ho jeho bratranec Heliogabalus ustanovil caesarem, od roku 222 stál pak v čele říše jako samovládce. V neklidném 3. století se udržel na trůně plných třináct let, déle než většina jeho nástupců. Jeho přímý vliv na státní záležitosti byl však omezený, neboť skutečné otěže moci drželi jiní – nejprve jeho babička Iulia Maesa a poté matka Iulia Mamaea.\n\nAlexander byl z matčiny i z otcovy strany syrského původu. Jeho otec, prokurátor Gessius Marcianus, měl své kořeny ve městě Arca, kde se Alexander narodil, a pravděpodobně zemřel před synovým prohlášením za císaře. Jeho matka Iulia Mamaea byla mladší dcerou Iulie Maesy, sestry císařovny Iulie Domny, a pocházela z kněžského rodu ve městě Emesa, dnešním syrském Homsu. Alexander nebyl přímým potomkem zakladatele dynastie Septimia Severa, ale přes Iulii Domnu jen potomkem jeho švagrové.\n\nDne 8. dubna 217 byl císař Caracalla, syn Septimia Severa, zabit při komplotu během války s Parthy. Jeho nástupcem se stal prefekt pretoriánů Macrinus, který patrně vraždu zorganizoval. To znamenalo dynastickou změnu a pro Alexandrovu rodinu nucený odchod z Říma zpátky do Sýrie, spojený se ztrátou dosavadních mocenských pozic. Faktické vyhnanství ale musela rodina snášet jen dočasně. Macrinus neměl oporu v armádě ani finanční prostředky, jak si zajistit loajalitu legií, a tak se Iulii Maese, Alexandrově babičce, celkem snadno podařilo získat na svou stranu část jednotek v Sýrii a dosáhnout prohlášení staršího ze svých vnuků, Heliogabala, za císaře. V krátké občanské válce na jaře 218 triumfovaly síly věrné severovské dynastii, Macrinus byl na útěku zabit a celá rodina se i s mladým Alexandrem odebrala do Říma, kde nezletilý Heliogabalus převzal vládu – za neoficiálního regentství Iulie Maesy.\n\nJiž velmi záhy se ukázalo, že Heliogabalus není ochoten poslouchat rady své babičky, že se chová svéhlavě a nevypočitatelně, čímž ohrožuje celé tak těžko vybojované postavení rodiny. U širokých vrstev obyvatelstva ho poškodila nejen jeho rychle uzavíraná manželství a protežování bývalého otroka Hierokla, ale především jeho necitlivé prosazování syrských zvyků na úkor obyčejů římských. Spolu se svou matkou Iulií Soaemias, sestrou Iulie Mamaey, byli v Římě tak nenáviděni, že musela zasáhnout Iulia Maesa, aby zabránila úplné katastrofě. Na její nátlak ustanovil císař svého bratrance Alexandra caesarem, adoptoval ho, a tím ho de facto designoval za svého nástupce. Zároveň byla patrná i snaha popularizovat Alexandra u veřejnosti a vojska.\n\nHeliogabalus si byl vědom, že jej nově získané Alexandrovo postavení ohrožuje, a postupem doby se stále více snažil vynucené rozhodnutí zvrátit, a to i za cenu caesarovy vraždy. Mezi oběma panovníky se rozbujela síť intrik a spiknutí, v jejichž centru stála Alexandrova matka Iulia Mamaea. Napjatou situaci vyřešili nakonec vojáci – 11. března 222 se vzbouřili, zabili Heliogabala a jeho tělo hodili do Tiberu. Třináctiletý Alexander převzal poté nominálně veškerou moc v říši.\n\nZa nezletilého císaře vládly zpočátku Maesa s Mamaeou a poradní funkci vykonávalo kolegium rádců složené z šestnácti významných senátorů. Když Maesa kolem roku 224 zemřela, stala se Mamaea hlavní nositelkou moci, kterou zůstala i v době císařovy plnoletosti. Její snahou bylo udržovat dobré vztahy se senátem a urozenými kruhy, což znamenalo nejen odklon od Heliogabalovy politiky, ale i od politiky severovské dynastie jako celku. Řada opatření předchozí vlády byla zrušena, velká pozornost se věnovala císařovu vzdělávání a sama Mamaea vystupovala na veřejnosti jako zastánkyně tradičních římských hodnot.\n\nHlavní slabinou Alexandrovy, resp. Mamaeiny vlády byla absence širší mocenské základny, a to ji vydávalo na milost a nemilost proměnlivým náladám pretoriánské gardy. Krizí ve vzájemných vztazích bylo více, ale nedramatičtější z nich způsobilo jmenování nového prefekta pretoriánů, významného právníka Ulpiana, který gardistům zrušil některé výsady z dob Heliogabalovy vlády. Pretoriáni se proti Ulpianovi bouřili a nakonec jej donutili hledat úkryt v císařském paláci. Ani to mu však nezachránilo život – před zraky bezmocného císaře a jeho matky byl ubit. Nic nemohlo demonstrovat lépe labilitu nového režimu.\n\nMamaea vybrala pro Alexandra za manželku příslušnici patricijské rodiny Orbianu, snad proto, že její příbuzní neměli velký politický vliv. Roku 225 se konal sňatek, manželství však zůstalo bezdětné a roku 227 bylo rozvedeno, neboť císařovna se dostala s Orbianou a jejím otcem do sporu. Zapuzená Orbiana byla poslána do exilu v Africe, její otec Seius Sallustius, který se pokoušel proti Mamaee popichovat pretoriány, skončil na popravišti. K dalšímu synovu manželství již Mamaea souhlas nedala, třebaže šlo z dynastického hlediska o významnou otázku.\n\nVůči křesťanům, kteří požívali relativního klidu již za Heliogabala, se Alexander s Mamaeou chovali tolerantně a sama Mamaea dokonce udržovala kontakty s významným křesťanským spisovatelem Órigenem. Tvrzení pozdějších autorů, že císařský dvůr byl zčásti křesťanský, je však nepochybně legendou – dokládá to celková stylizace Alexandra jako vládce, jež má zcela tradiční nádech. Skepticky je třeba přistupovat i ke zprávám, že Alexander měl ve své soukromé kultovní místnosti vedle soch zbožštělých císařů též sochy Mojžíše a Krista.\n\nNutností pro labilní vládu typu vlády Alexandrovy bylo vyhnout se všem zahraničněpolitickým aktivitám, které mohly její situaci dále zhoršit. Navzdory tomu se říše právě v této době dostala do dvou velkých vojenských konfliktů, nepochybně proto, že protivníci tyto slabiny rozpoznali a využili k útoku.\n\nV Íránu a Mezopotámii převzal v letech 224–226 vládu perský král Ardašír, původně vazal Parthů, který na troskách arsakovské monarchie založil nový státní útvar – říši sásánovskou neboli novoperskou. V roce 230 nebo 231 vpadlo perské vojsko do římské provincie \"Mesopotamia\", zřízené Septimiem Severem, a oblehlo město Nisibis. Jelikož Sýrie a Kappadokie byly vážně ohroženy, Mamaee a Alexandrovi nezbylo nic jiného než následující rok opustit Řím, aby na místě zorganizovali obranu. Naneštěstí byly morálka i disciplína východních vojsk nevalné, stejně jako Alexandrovy vojenské schopnosti, a to se muselo odrazit i v připravované vojenské výpravě.\n\nŘímská armáda určená roku 232 k útoku proti Ardašírovi byla rozdělena do tří samostatných kolon, jejichž úkolem bylo napadnout z různých stran centrum perské říše, město Ktésifón. Severní vojsko postupovalo přes Arménii a bylo podporováno tamním arsakovským králem. Hlavní síly i s císařem táhly přes Palmýru směrem k Hatře, jižní kontingent pak podél toku Eufratu na jihovýchod. O průběhu bojů nejsou k dispozici podrobné zprávy, jisté je ale jedno – rozdělení vojska na několik samostatně operujících částí nebylo pro Římany šťastným krokem. Zdá se, že jak Ardašír, tak Alexander utrpěli těžké ztráty, aniž by ovšem došlo k rozhodující bitvě. Tomu odpovídal i v podstatě zachovaný status quo v oblasti, který trval po několik následujících let.\n\nTřebaže římská propaganda dělala vše možné, aby účinek tažení náležitě vyzdvihla, za vítězství se první římsko-perská válka označit nedala. S Peršany nebyl uzavřen ani formální mír, ani nedošlo k jednání obou stran prostřednictvím vyslanců. Alexander sice přijal v Římě triumfální pocty a nechal válku oslavit na mincích, obvyklé vítězné příjmení \"Parthicus\" však ke svému jménu nepřipojil.\n\nBoje na východě, které vázaly značné římské síly, se brzy odrazily na poměrech u Rýna a Dunaje. V letech 233/234 podnikli germánští Alamani několik kořistných vpádů na římské území a vypálili pohraniční kastely. Situace vypadala tak vážně, že Alexander s Mamaeou se neprodleně odebrali do ohrožené oblasti; za svůj hlavní stan si zvolili město Mogontiacum.\n\nPro dospělého, již šestadvacetiletého Alexandra, stojícího tak silně pod vlivem matky, byly válečné podniky obzvlášť nebezpečné, neboť vojáci se jen těžko smiřovali s tím, že jim fakticky velí žena – k Mamaee neměli žádný respekt. Na východě už k jedné revoltě došlo – uzurpátor se jmenoval Taurinus –, ale šťastnou náhodou se podařilo hnutí udusit. Nebezpečí tím však zažehnáno nebylo.\n\nDruhým rizikovým faktorem byla prekérní finanční situace vlády, táhnoucí se už od dob Macrinových. Mnohonásobné zvýšení žoldu pro vojáky, které pod zástěrkou různých mimořádných příspěvků zavedl císař Caracalla, nebylo možné strpět natrvalo – a Mamaea také rozumně přistoupila k rázným úsporným opatřením. V očích vojáků to však znamenalo snížení naděje na odměnu a v kombinaci s císařovým nepříliš bojovým duchem to v jednotkách vytvářelo výbušnou atmosféru. Bylo jasné, že nedostaví-li se vojenské úspěchy, je šance na zvláštní dary mizivá. Za této situace se Alexander a Mamaea pokusili s germánskými předáky vyjednávat o míru – výměnou za placení tributu.\n\nSnaha smírně vyřešit konflikt s Germány způsobila svržení Alexandrovy vlády. Rozezlení vojáci, kteří mohli očekávat větší odměny už jen v případě změny režimu, vybrali ze svého středu důstojníka Maximina, prohlásili ho za císaře a poblíž Mogontiaka zavraždili Alexandra i s jeho matkou. Maximinus vzbouřencům slíbil zdvojnásobení žoldu, obvyklé zvláštní příspěvky (donativy) a amnestii za všechny disciplinární přečiny. Tak skončila vláda dynastie Severovců v římské říši. Nastala epocha vojenských císařů, jedno z nejnestabilnějších období v celých dlouhých dějinách impéria.\n\nNad mrtvým Alexandrem bylo nejprve vyneseno damnatio memoriae, po Maximinově zavraždění v roce 238 ho však rehabilitovali a konsekrovali za boha.\n\n\n"}
{"id": "279621", "url": "https://cs.wikipedia.org/wiki?curid=279621", "title": "Adolf Burger", "text": "Adolf Burger\n\nAdolf Burger (12. srpna 1917 Veľká Lomnica, nyní Slovensko — 6. prosince 2016, Praha) byl slovenský Žid, který se za 2. světové války jako vězeň zúčastnil operace Bernhard – německého projektu padělání platidel spojenců.\n\nV mládí se vyučil typografem. Poté pracoval na stavbách a v letech 1937–1939 sloužil v československé armádě. Po vzniku samostatného slovenského státu pracoval v Bratislavě v oboru, kterému se vyučil. Současně se zapojil do odbojové činnosti komunistické skupiny, která se snažila o záchranu slovenských Židů. Adolf Burger tiskl falešné křestní listy. V roce 1942 byl zatčen a spolu se svou ženou Giselou, transportován, nejdříve do Žiliny a poté do Osvětimi. Manželka Osvětim nepřežila.\n\nJelikož byl povoláním typograf, byl přesunut do Sachsenhausenu, kde probíhala operace Bernhard, při níž vězňové padělali bankovky (britské libry a americké dolary) a další tiskoviny jako např. dokumenty.\n\nByl posledním žijícím pamětníkem této akce, o které napsal knihu \"Ďáblova dílna\" (německy \"DieTeufelswerkstatt\". Podle této knihy byl v roce 2007 natočen rakouský film (český název \"Ďáblova dílna\", v originále \"Die Fälscher\") získal v roce 2008 cenu Oscar za nejlepší cizojazyčný film.\n\nOd roku 1945 žil v Praze. Zemřel 6. prosince 2016 ve věku 99 let.\n\n"}
{"id": "279633", "url": "https://cs.wikipedia.org/wiki?curid=279633", "title": "Bardo (buddhismus)", "text": "Bardo (buddhismus)\n\nBardo (skt. antarabhawa) je tibetský buddhistický termín, který označuje různé stavy mezi smrtí a novým zrozením v různých formách života. Doslova se tento pojem dá přeložit jako „mezistav“. Počátky užívání pojmu a konceptu barda sahají do Indie, až později se teorie barda stala součástí zejména mahájánového buddhismu a hlavně vadžrajánového buddhismu. Podle těchto tradic pochází nauka o bardu od Gautama Buddhy.\n\nDélka období posmrtného barda se může v různých interpretacích lišit, většinou se však udává 49 dní. Tato perioda zahrnuje 4–6 následující barda:\n\n\nPodle těchto nauk vize v procesu klinické smrti nejsou stavem barda dharmaty ale pouze bardem Skje-gnas bar-do (bardo rození).\n\nPomyslně by se tyto období daly rozdělit na dvě stejné půle . Počínaje čtvrtým bardem započíná doba, kdy vědomí člověka opouští jeho hmotné tělo a snaží se najít nové formy zrození. Tuto novou formu života určuje (\"vichr karmy\" ), který je důsledkem činů nashromážděných v předchozích formách života. Návod, jak tímto stavem úspěšně projít , poskytuje text \"Bardo thödol\", v českém prostředí známější spíše jako (\"Tibetská kniha mrtvých\").\n\nNauky o Bardo jsou do detailu popsány v Tibetském buddhismu np. nauky Lamrim. Poprvé se tyto nauky dostaly do západního světa, při překladu \"Bardo thödol\" populární termy v Tibetu, která pochází ze školy Ňingmapa v anglickém překladu Evan-Wentz'a. Tibetský buddhismus se v naukách o Bardo opírá na praktikách a praxi vadžrajány.\n\nPodle nauk o Bardo pobyt ve stavu Srid-pa'i bar-do (bardo vznikání), nastupuje poté, jak se nerozpoznala přirozenost mysli průzračné světlo v čase vlastní smrti a po zakončení procesu umírání. Mysl přechází na subtilní formu, která disponuje zvláštními vlastnostmi, podle nauk Lamrim Má pět hlavních vlastností:\nNauky o Bardo se zmiňují, že čas pobytu v tomto stavu Bardo se končí, když se mysl narodí v samsáře např. jako člověk. Umístí se v lůně příští matky pod vlivem silných nepřekonatelných emocí spjatých s budoucími rodiči, kteří jsou v sexuálním spojení a s kterými musí mít náležitý vztah. Tento vztah je podmíněný karmickými činy. Podobné je to také když se tato mysl má narodit jako jiná bytost např. zvíře. Tyto nauky rovněž zdůrazňují, že narození po tomto stavu Bardo jako člověk je velice výjimečné, poněvadž to vyžaduje velice mnoho příznivých podmínek a nahromadění nepravděpodobně velkého množství zásluh a moudrosti.\n\n"}
{"id": "279642", "url": "https://cs.wikipedia.org/wiki?curid=279642", "title": "Adolfo Nicolás", "text": "Adolfo Nicolás\n\nAdolfo Nicolás Pachón (* 29. dubna 1936 Villamuriel de Cerrato, Palencia) je španělský jezuita, od roku 2008 třicátý generální představený Tovaryšstva Ježíšova. Úřad vykonával do roku 2016.\n\nDo jezuitského řádu vstoupil v roce 1953. Vystudoval filozofii v Alcalá de Henares a Madridu a poté teologii v Tokiu, kde byl též 17. března 1967 vysvěcen na kněze. Poté studoval dál teologii na Gregorianě, načež se vrátil do Tokia jako profesor systematické teologie na tamní Universitě Sophia.\n\nDále působil jako ředitel Pastorálního institutu v Manile (1978–1984), rektor jezuitských studentů v Tokiu, provinciál Japonské provincie Tovaryšstva (1993–1999) a moderátor Jezuitské konference Východní Asie a Oceánie (2004–2007)\n\nPlynule hovoří španělsky, japonsky, anglicky, francouzsky a italsky. Dne 19. ledna 2008 byl po bezprecedentním odstoupení svého předchůdce, otce Kolvenbacha, zvolen 30. generálním představeným Tovaryšstva Ježíšova. Z úřadu odstoupil 3. října 2016.\n\n"}
{"id": "279647", "url": "https://cs.wikipedia.org/wiki?curid=279647", "title": "Pysk", "text": "Pysk\n\nTermín pysk má několik významů:\n\n"}
{"id": "279651", "url": "https://cs.wikipedia.org/wiki?curid=279651", "title": "Graham", "text": "Graham\n\nGraham, Grahame nebo Graeme je osobní jméno skotského původu, které se užívá jako křestní jméno nebo velmi rozšířené příjmení.\n\n\n\n\n"}
{"id": "279652", "url": "https://cs.wikipedia.org/wiki?curid=279652", "title": "Eitel Cantoni", "text": "Eitel Cantoni\n\nEitel Danilo Cantoni (4. října 1906, Montevideo – 6. června 1997, Montevideo) byl uruguayský automobilový závodník.\n\nPrvní závod na který byl zapsán byl závod jihoamerické série Formula libre, Circuito de Montevideo v roce 1947, v závodě ale nakonec nestartoval. Následující rok vyměnil vůz Maserati 8CL za novější Maserati 4CL a zúčastnil se celkem čtyřech závodů Formule Libre. Nejlépe si vedl (pátý) v argentinském Parque Independencia, kde se soutěžilo o Pohár Acción, závod plný hvězd nakonec vyhrál slavný Jean-Pierre Wimille.\n\nV roce 1949 se Eitel dočkal prvního umístění na stupních vítězů, když v Grand Prix Eva Duarte Perón získal třetí místo. V závodě nestačil jen na Oscara Gálveze a Juana Manuela Fangia, zato dokázal porazit italská esa Ascariho, Farinu nebo Villoresiho. Svůj výkonnostní vzestup potvrdil hned v následujícím, závodě šestým místem. V roce 1950 dokázal vyrovnat svůj dosavadní nejlepší výsledek, a to třetí místo v Grand Prix Prezidenta Alessandri, kde skončil za Fangiem a Gonzalezem. Po roční pauze zahájil sezónu pátými místy v domácích závodech Grand Prix Uruguaye a Grand Prix Montevidea.\n\nPoté se rozhodl účastnit evropských Grand Prix formule 1, debutoval 19. července 1952. Nezískal nikdy žádné mistrovské body, nejlépe skončil v italské Monze na 11. místě. V první Grand Prix (VB) jej zradili brzdy a odjel pouze jedno kolo, v Německu pro změnu zadní náprava, kola odjel čtyři.\n"}
{"id": "279653", "url": "https://cs.wikipedia.org/wiki?curid=279653", "title": "Velur", "text": "Velur\n\nVelur (z franc. \"velours\", samet) je označení pro různé druhy textílií s krátkým vlasem, které se vyznačují sametovým, jemně „chlupatým“ povrchem. \n\nJako tkaný osnovní samet se stříhanými nebo nestříhanými smyčkami o délce do 3 mm. Tato tkanina se vyrábí na několik způsobů, např.\n\nZdrsněné, česané, často postřihované bavlněné nebo vlněné tkaniny se také nazývají velur. Zboží má velmi krátký hustý vlas, používá se jako imitát sametu např. pod označením\nVelveton se snadno zamění s \"velvetem\", který v češtině znamená plyšový koberec s řezaným vlasem (ale např. v němčině je to útkový bavlněný samet na svrchní ošacení).\n\nOsnovní pletenina s jednostranným, taženým, poměrně řídkým 3 až 10 mm dlouhým vlasem. Vyrábí se jako kombinace saténové vazby s uzavřeným trikotem, velurový vlas vzniká po speciální úpravě (\"velurování\") platinových oček pleteniny.\n\nVšívaný koberec (tufting) s krátkým vlasem ze stříhaných smyček.\n\n"}
{"id": "279657", "url": "https://cs.wikipedia.org/wiki?curid=279657", "title": "Skopelos", "text": "Skopelos\n\nSkopelos (řecky: \"Σκόπελος, Skópelos\") je malý ostrov v souostroví Sporady v Egejském moři severovýchodně od ostrova Euboia. Zaujímá plochu 96 km² a jeho vrcholy Delfi a Paluki přesahují výšku 500 m.\n\nOstrov je územím Řecké republiky a správně spadá do kraje Thessálie, prefektury Magnésie. Na ostrově se nachází stejnojmenné město a správní středisko, kde žije asi polovina obyvatel, a další dvě osady – Glossa a Neo Klima. V roce 2001 tvořilo jeho obyvatelstvo 4696 osob.\n\nOstrov ještě nebyl zničen či negativně ovlivněn turisty z celého světa. Po ostrově se dá pohybovat hlavně na motocyklech, které vám půjčí místní vlastníci hotelů. Rozkládá se zde mnoho nádherných pláží, jež jsou lemovány křišťálovým mořem.\n\nNejstarší archeologické nálezy datované do let 1600–1400 př. n l., které byly nalezeny u zátoky \"Stafylos\", ukazují na silný mykénský vliv. Bylo zde nalezeno několik budov a bohatý hrob patřící pravděpodobně vládci ostrova.\n\nV antice byl ostrov nazýván \"Peparethos\". V archaickém období byl kolonizován osadníky z města Chalkis na blízké Euboii. Město Peparethos (dnešní město Skopelos) doznalo značné prosperity v 6. až 5. století př. n. l., kdy razilo vlastní mince. Po vstupu do prvního Athénského námořního spolku ztratilo město a ostrov na čas svoji nezávislost, kterou však získalo zpět během 4. století př. n. l.. V této době existovala na ostrově další 2 města: \"Selinús\" na místě dnešního \"Lutraki\" (dnes součást města Glossy) a \"Panormos\". Ostrov tehdy udržoval obchodní kontakty až s černomořským prostorem.\n\nNa závěr klasického období byl ostrov vyloupen makedonským vojskem (340), v helénistickém se stal předmětem sporu mezi Starověkou Makedonií a Pergamem a záměrně poničen (199). Po obnově (197) ztratil ostrov vlastní demokratickou správu roku (86), kdy byl dobyt Mithridatem VI.. Záhy však přešel do rukou Římanů (82). Jméno \"Skopelos\" se poprvé objevuje od 2. století př. n. l..\n\nKřesťanství se na ostrově objevuje od 4. století, kdy zde byl popraven biskup Réginos (363), dnes uctívaný jako místní patron. V byzantském období byl ostrov opevňován a opevňování pokračovalo i po obsazení ostrova Benátčany. Po obsazení Konstantinopole křižáky připadl Skopelos Vévodství Naxos (1207), 1277 byl zpětně začleněn do Byzantské říše. 1453 přešel opět do rukou Benátčanů a roku 1538 byl dobyt Turky, načež byl ostrov vylidněn.\n\nOd konce 17. století začal opět růst počet obyvatel díky kolonistům z Makedonie a Thessálie a v 18 a 19. století se ostrov opět zapojil do středomořského námořního obchodu. Během Řecké války za nezávislost našli na ostrově útočiště utečenci z pevniny. Součástí nového řeckého státu se Skopelos stal roku 1832.\n"}
{"id": "279658", "url": "https://cs.wikipedia.org/wiki?curid=279658", "title": "Povídky malostranské", "text": "Povídky malostranské\n\nSoubor povídek Povídky malostranské je vrcholné prozaické dílo Jana Nerudy a jedno z nejvýznamnějších literárních děl české literatury vůbec. Třináct povídek a novel, které původně samostatně vycházely v různých časopisech (\"Květy\", \"Národní listy\", \"Podřipan\", \"Lumír\"), autor sestavil a prvně společně vydal v roce 1878 v nakladatelství Grégr a Ferd. Dattel.\n\nNáměty k povídkám autor čerpal ze vzpomínek na léta svého dětství a dospívání strávená na Malé Straně. Čtenáři se v nich mohou vžít do věrného obrazu každodenního života měšťanů i prostých obyvatel města v polovině 19. století. Jeho postavy jsou vždy pečlivě a podrobně charakterizovány. Velký význam zaujímá i přesný místopis, kde se děje povídek odehrávají.\n\nSbírka je tvořena následujícími povídkami (rok uvedený v závorce je rokem prvního časopiseckého publikování příslušné povídky):\n\nPovídka ukazuje krátké obrázky a úryvky života a prolínající se osudy lidí, které spojuje život v jednom malostranském měšťanském domě. V nejrozsáhlejší povídce sbírky autor pečlivě popisuje prostředí, ve kterém se děj odehrává, avšak děj samotný a jednání postav je zachyceno často velmi úryvkovitě a zvláště v přímé řeči místy pouze naznačuje směr vývoje děje a nechává na čtenáři domyslet si svoji obrazotvorností důvody k určitému jednání postav. Celou povídkou prochází kritika měšťanstva a přetvářky společnosti té doby.\n\nV přízemí domu bydlí přímo v hokynářském krámě manželé Bavorovi se synem Václavem, který miluje Márinku, dceru hospodské. Paní Bavorová jako náruživá vykladačka snů se v noci budí a zaznamenává si sny a s pomocí snáře s nimi související číslice. Aby si přivydělala, chodí paní Bavorová prát domácím. Ti mají dvě dcery. Starší Matylda si stále hledá vhodného partnera k sňatku, mladší Valentina se snaží být zpěvačkou. Celá rodina se staví jako velké panstvo, i když paní domácí si přivydělává špatně placenou prací spravování hadrů pro chudé. Pan domácí je úředníkem a zároveň nadřízeným Václava. V druhém patře domu bydlí slečna Josefínka, která se pomáhá starat o nemocnou slečnu Žanýnku z přízemí. Když ji však první den ráno nese jídlo, nachází ji mrtvou. Slečnu Josefínku má rád pan Loukota, a tak ji posílá milostné básně a sní o sňatku s ní. Bydlí v domě jako podnájemník u hospodářského úředníka ve výslužbě pana Lakmuse. Jeho manželka se domnívá, že jejich podnájemník miluje jejich dceru Klárku, a proto se s ním snaží sjednat svatbu. Její snaha se s pomocí šťastné náhody nemine úspěchem. Pan Loukota píše žádost úřadům o svatbu s Josefinkou, aniž se jí na cokoli zeptal, ale právě v momentě, kdy má vepsat její jméno přichází Václav, od kterého se dozví, že slečna Josefinka miluje strojmistra Bavoráka a má s ním nadcházející neděli svatbu. Nedopsanou žádost najde paní Lakmusová a přiměje nešťastného pana Loukotu, aby na ni doplnil jméno její dcery Klárky. Jednoho dne pan domácí sděluje paní Bavorové, že musí vyhodit z úřadu jejího syna Václava, protože psal hanebné básně o panu prezidentovi a vůbec je v úřadě nedůsledný, nepořádný a nechová se dostatečně uctivě ke starším a výše postaveným úředníkům. Následného pohřbu slečny Žanýnky se kromě jejího nenadále objeveného příbuzenstva účastní i někteří obyvatelé domu, jež se dělí na ty „lepší“ – jedoucí v pohřebním průvodu v kočáře – a na ty „horší“ – jdoucí pěšky (paní Bavorová s Václavem). Jenže v dalších dnech paní Bavorová s pomocí čísel ze snáře vyhrává v loterii několik tisíc, které použije na studia syna Václava, jenž je musel právě kvůli nedostatku financí přerušit. Když se o tomto nečekaném zbohatnutí dozví domácí, snaží se přes velké přátelství s Bavorovými sblížit a následně provdat Matyldu za Václava. Václav na tuto „hru“ přistupuje a v závěru naznačuje, že se naoko blízkým vztahem s Matyldou pomstí domácímu za vyhození z úřadu.\n\nVypráví příběh vztahu pana Ryšánka a pana Schlegla, kteří oba patřili k návštěvníkům malostranského hostince U Štajniců. Oba tam jedenáct let pravidelně každý den ve stejnou dobu chodili, sedali u stejného stolu. Přesto spolu nikdy nepromluvili ani slovo. Sedávali vždy na stejná místa na opačných stranách malého stolu, bokem k sobě, a jen sledovali dění v sále. Jejich nemluvnost a vzájemná nevraživost byla způsobena láskou ke stejné ženě. Ta se prvně stýkala s panem Ryšánkem a hned vzápětí se dala dohromady s panem Schleglem, za kterého se vdala a porodila mu dceru. Po čase se v hostinci po delší dobu přestal pan Ryšánek vyskytovat z důvodu zimnice. Když se po delší době zotavil, tak samozřejmě do hostince přišel. Podle svého zvyku si chtěl zapálit, jenže zapomněl tabák. Proto si pro něj poslal domů. V ten moment pan Schlegl ukončil jejich letité nepřátelství nabídkou vlastního tabáku ke kouření. A tak na sebe po letech prvně promluvili. Od té doby se spolu tito dva pánové bavili.\n\nV této povídce z dětství autor ukazuje, co všechno zmůžou nepravdivé řeči a pomluvy o nějakém člověku a jak moc mu mohou ublížit.\n\nPan Vojtíšek byl velmi milým, oblíbeným a čistotným malostranským žebrákem. Chodil od dveří ke dveřím a lidé s ním rádi několik slov promluvili, sem tam nějaký peníz dali nebo na jídlo pozvali. Ani místní strážníci jej nepronásledovali. Měl se tedy relativně dobře, o jídlo a milá slova neměl nouzi. Osudným se mu stalo setkání s žebračkou žebrající na schodech u chrámu svatého Mikuláše. Ta nebyla tak dobře upravená a nikdo ji na jídlo nezval. Zřejmě panu Vojtíškovi záviděla, a tak aby si polepšila, chtěla to s ním dát dohromady. Jenže on odmítl. Zakrátko se pak po Malé Straně rozšířilo, že pan Vojtíšek není tak chudý, jak se dělá, že snad na Starém Městě za řekou má dva domy a další podobné řeči. Lidé jej tedy přestali mít rádi, nikdo mu nechtěl dávat peníze, ani jej nezval na oběd. Pan Vojtíšek musel tedy opustit Malou Stranu a jít žebrat za řeku do Starého Města. Tam jej nikdo neznal, nikdo jej do domu nepouštěl a on musel sbírat jen peníze do čepice na ulici. Zle se mu tam vedlo. Až jednou jej našli na Újezdě bez košile, jen v kabátu a kalhotách umrzlého.\n\nPaní Ruska byla vdova po nebožtíkovi Rusovi, hostinském v zahradě Gráfovské, kde bývaly nejkrásnější kanonýrské bály. Její jedinou zábavou bylo, že chodila na pohřby, a to i úplně cizím lidem. Tam o nich, jejich životě i jejich blízkých roznášela ošklivé řeči. Protože se to lidem nelíbilo, na pohřbu měšťana a kupce Josefa Velše na ni zavolali policii. Ta jí pak zakázala na pohřby chodit vůbec. Aby paní Ruska nepřišla o svoji zábavu, přestěhovala se do bytu k Oujezdské bráně, kudy musel každý pohřeb jít na hřbitov a tehdy vycházela před dům.\n\nKrátká vzpomínka na dobu vysokoškolských studií, kdy se autor (jako postava Hovora) za hezkých večerů schází na střeše domu za vikýřem se svými kamarády, aby kouřili a probírali různá témata. V daný den vybírá téma k diskusi Jäkl. Mají společně s Kupkou a Novomlýnským vyprávět nejstarší vzpomínku ze svého života. Pak Jäkl vypravuje o svém vztahu k Lízince Perálkové, která nečekaně porodila kluka. Nakonec zjistí, že je za střechou poslouchala děvčata, vyběhnou s výjimkou Jäkla za nimi.\n\nPovídka vypráví příběh podivínského doktora Heriberta, který nikdy neprovozoval lékařskou praxi a lidé se mu vyhýbali stejně jako on jim. Na jedné procházce potkal pohřební průvod pochovávající pana Schepelera, váženého a bohatého radu. Když průvod míjel Heriberta, spadla rakev s tělem z vozu a otevřela se. Doktor Heribert si všimnul, že pan rada není mrtvý. Nechal jej zanést do nejbližšího domu, kde pana radu křísil. Ten přišel k sobě a za dva měsíce se vyléčený vrátil do úřadu. Tuto událost zmínily noviny, ale příbuzní, kteří měli dědit jeho velký majetek, neměli radost; dali doktoru Heribertovi přezdívku \"Kazisvět\", která mu zůstala.\n\nPovídka se týká pana Rybáře, kterému nikdo neříkal jinak než „hastrman“, protože při své malé výšce nosil zelený kabátek s dlouhými šosy a široký klobouk. Bydlel u svých příbuzných, kteří měli dvě děti. Často rozmlouval s kanovníky a toužil po moři. Říkalo se o něm, že je velmi bohatý, že má doma velkou sbírku drahých kamenů. Jednou se rozhodl zjistit, jak drahé ty kameny jsou. Zašel tedy s krabicí kamenů za profesorem matematiky a přírodopisu. Tam se dozvěděl, že kameny nemají velké ceny, rozhodně se nejedná o drahokamy. Zklamaný pan Rybář se rozhodl zbavit se své sbírky a začal ji vyhazovat oknem. Přišel za ním jeho příbuzný, u kterého bydlel a ten ho přesvědčil, aby to nedělal, protože ty kameny jsou bohatstvím pro něj samotného a cenné. A pan Rybář je bohatstvím pro celou rodinu.\n\nPan Vorel se přistěhoval z venkova na Malou Stranu a otevřel si tam krupařský krám. Lidé jeho obchod nenavštěvovali. Bylo možné vidět pana Vorla, jak kouří v prázdném krámě ze své pěnovky. Jednou tam zavítala slečna Poldýnka. Pak vyprávěla, jak je v jeho obchodě zakouřeno, že i mouka načichla. Místní ho začali nazývat \"uzený krupař\" a nikdo tam již nikdy nepřišel. Pan Vorel zkrachoval a měl se odstěhovat. Jenomže v den stěhování nevycházel z domu, proto jeho krám otevřela násilím policie. Po otevření dveří uviděli pana Vorla oběšeného hned za dveřmi. Pan komisař vytáhl z jeho kapsy pěnovku a pronesl: “Takhle krásně nakouřenou pěnovku jsem ještě neviděl.”\n\nAutor zde popisuje překvapivý moment ze svého života, kdy se při bouřce zdržel v hostinci, v němž se tančilo. Upoutala jej jedna dívka s velkýma očima a bylo zřejmé, že i on upoutal ji. Celý večer ji pozoroval, tak viděl, jak za ní přiběhla jiná dívka. Ona pak zmizela do deště, ale za chvíli se vrátila a zcela lhostejným hlasem oznámila své kamarádce jako důvod své krátké nepřítomnosti, že jí právě umřela matka. V závěru se autor s dívkou za zuřící bouřky společně vytrácejí z taneční zábavy a dochází k jejich tělesnému sblížení.\n\nPovídka je vzpomínkou na dětství, kdy se autor nechal přes noc sám zavřít v katedrále svatého Víta. Slyšel legendu, že vždy o půlnoci se koná ve svatováclavské kapli mše, které se kromě všech králů a svatých účastní i sám svatý Václav. Jenže s přibývající pozdní hodinou jej začaly sužovat hlad a chlad a do jeho mysli se vloudily hrůzostrašné představy o mši a vše si představoval tak živě, až se strachy rozplakal. Pak usnul a probudil se až ráno na mši, kde spatřil svou velmi smutnou matku s tetou, u které měl přes noc spát. Po mši na ně počkal před vchodem a s pláčem políbil matce ruku.\n\nČtyři patnáctiletí chlapci, mezi nimiž nechyběl ani autor, si vytvořili plán, jak zahájí revoluci a svrhnou Rakousko. Označili se přezdívkami významných českých vojevůdců historie: Jan Žižka, Prokop Holý, Prokůpek a Mikuláš z Husi. Revoluce měla být zahájena dobytím citadely na Mariánských hradbách nad Prahou, následně vyhlášením revoluce, boji v Čechách a zakončena měla být dobytím Vídně. Za tím účelem si koupili z našetřených peněz bambitku. Šest zlatek na střelný prach dostal předem hokynář Pohorák, který přivážel každý den na trh čerstvá kuřata. V uvedený den se chlapci dostavili na svá místa kolem citadely a čekali, až se objeví Pohorák s prachem. Když se chlapci doslechli, že hokynáře sebrala policie, a zalekli se a utekli ze svých míst. Následně se dozvěděli, že Pohorák ten den přišel na trh opilý, navíc kvůli vysoké ceně nic neprodal, a tak ve špatné náladě a zmožen pitím usnul pod svým vozem přímo na trhu. O několik dní později se našla u kašny nová bambitka a Pohorák zapíral, nebo si nevzpomínal, že by od kluků obdržel peníze na nákup prachu.\n\nVypráví příběh osamělé slečny Máry, která přijíždí každý rok, o svátku Dušiček na hřbitov s malým děvčátkem zapůjčeným ze sousedství, chodí mezi hroby a na dva z nich položí bílé věnce. O její ruku se ucházeli dva muži najednou – rytec Jan Rechner a kupec Vilém Cibulka. Oba byli dobří přátelé a o obou kolovaly pověsti, že jsou „flamendři“ a návštěvám hospod věnují více času než své práci. Se zájmem těchto mužů se Máry svěřila své dobré přítelkyni, stejně staré vdově paní Nocarové. Ta jí pomáhala s výběrem, ale oba pánové zaslali slečně Máry dopisy, že je jim líto, ale nemohou přebírat známost svému příteli, takže o ni již nemají zájem. Slečna Máry na radu paní Nocarové čekala, zda si to některý z nich nerozmyslí. Nevyjádřil se žádný, přestože se spolu potkávali. Za dva roky zemřel pan Rechner. Slečna doufala, že nyní již ji pan Cibulka požádá o ruku, jenže on zemřel o čtyři měsíce později. Slečna Máry pak každý rok na Dušičky nosila k jejich hrobům věnce.\n\nTato povídka je poskládaná z drobných útržků života mladého muže a sám autor sebe v ní několikrát zmiňuje z pohledu hlavní postavy.\n\nHlavní postavou povídky je advokátní koncipient Krumlovský, který se připravuje na advokátní zkoušky. Hledá proto na Malé Straně klidné bydlení v podnájmu u konduktorky, aby se připravil na zkoušky. Postupně se seznamuje se všemi obyvateli domu: malířem, jeho ženou šišlající pouze v době, kdy měla peníze, a velmi zlobivým a často trestaným malířovým synem Pepíkem, trochu hypochondrickým panem domácím a jeho dcerou Otýlií, podivínským komentátorem všeho dění v domě a provokatérem Provazníkem léčeným v ústavu pro choromyslné. Zpočátku se Krumlovský rychle a hodně učí a odráží všechny snahy ostatních obyvatel domu o nějaké sblížení. Jenže časem si více a více všímá dění v domě a čím dál se jej také více účastní. Navštěvuje sousedy, hovoří s nimi, tráví s nimi odpolední hodiny v besídkách v zahradě domu. Počne během setkání pociťovat náklonnost k slečně Otýlii, ale v tom smyslu se nikdy nevyjádří. A díky všem těmto aktivitám se stále méně a méně připravuje na advokátní zkoušky. Stále jej v domě něco vyrušuje a on si uvědomuje, že zde nemá potřebný klid na rozdíl od Starého Města, odkud se přistěhoval. Navštěvuje a potkává své dřívější kamarády a pomalu spěje k rozhodnutí z malostranského domu se odstěhovat. Vrcholem všeho je pak vystupování jeho bytné konduktorky, která o svém manželovi pouze mluví, ale Krumlovský jej nikdy neviděl. Konduktorka se zpočátku stále vtírá do přízně Krumlovského, aby později poněkud ochladla, když i jeho vztah k ní je stále chladný. Místo toho se záletná konduktorka stýká s nadporučíkem Rybáckým, který vyzve Krumlovského na souboj o čest šavlí, kvůli jeho neuctivé poznámce o něm a konduktorce. Mladý advokátní koncipient souboj vyhrává. Poté se odstěhuje pryč z Malostranského prostředí a úspěšně skládá poslední zkoušku.\n\n\n\n"}
{"id": "279661", "url": "https://cs.wikipedia.org/wiki?curid=279661", "title": "Peugeot 107", "text": "Peugeot 107\n\nPeugeot 107 je osobní automobil francouzského výrobce automobilů Peugeot. Auto, jehož produkce byla zahájena v létě 2005, je určeno zejména do městského provozu. Vyrábí se jako 3dveřový nebo 5dveřový hatchback. Jednu dobu se vyráběl i jako 3dveřová užitková verze pod názvem 107 XA, kde místo zadních sedadel byl \"„velký“\" nákladový prostor oddělený mřížovou přepážkou od prostoru pro posádku. Peugeot 107 nahradil starší Peugeot 106, který se po 12 letech produkce přestal vyrábět na konci roku 2003.\n\nPeugeot 107 byl vyvinut v rámci joint-venture Toyota Peugeot Citroën Automobile Czech v projektu B-Zero zaměřeného na výrobu osobních automobilů do městského provozu. Na stejných konstrukčních a designových základech vznikla současně vozidla Citroën C1 a Toyota Aygo. Všechny tyto tři typy se vyrábějí v novém závodě v Kolíně. \n\nPro Peugeot 107 jsou určeny dva motory – litrový tříválec Toyota a čtyřválcový turbodiesel 1,4 HDI koncernu PSA Peugeot Citroën.\n\nPozn.: * s automatickou převodovkou 2-Tronic\n\nZdroj: SDA-CIA\n\n"}
{"id": "279663", "url": "https://cs.wikipedia.org/wiki?curid=279663", "title": "Nálety na Ústí nad Labem", "text": "Nálety na Ústí nad Labem\n\nNálety na Ústí nad Labem proběhly v prosinci 1944 a v dubnu 1945. Jednalo se celkem o pět náletů včetně hloubkových bombardování. \n\nÚstí nad Labem za války zažilo až do roku 1945 jen jediný nálet, v sobotu 16. prosince 1944. Bomby dopadly většinou přesně. Odbojáři Bohumila Bachury totiž už ve čtyřicátém prvním roce zpracovali plán města se zakreslením důležitých objektů. O život přišlo 21 lidí. Nepoškozený železniční uzel však dál sloužil Wehrmachtu k přepravě na přibližující se východní frontu a v továrnách fungovala naplno zbrojní výroba.\n\n17. dubna 1945 okolo druhé hodiny odpoledne od jihu přilétly bombardovací svazy 15. americké letecké armády, aby provedly nálet, který trval 17 minut. Den poté v 10 hodin dopoledne kroužila nad Ústím hloubková letadla. Fotografovala účinky prvního náletu. \n\nDalší nálet, ve čtvrtek 19. dubna, byl ještě ničivější. Po desáté hodině dopoledne, během 25 minut, zaútočilo na město v osmi vlnách 54 letadel. Během akce přišla 490. bombardovací skupina o čtyři stroje, jejichž posádky byly většinou zavražděny.\n\nNálet srovnal pětinu městského centra se zemí. Čtvrť Ostrov pod vrchem Větruše zmizela úplně. S ní vzaly za své první most, řada továren, úřadů, obchodů a restaurací, radnice, knihovna, dvě kina, tři školy, nádraží, pošta a jiné významné budovy. Nálety zlikvidovaly 572 domů s 2754 byty. Poškodily dalších 916 domů. Vážně zasáhly oba historické kostely. Památkou na bombardování je nakloněná věž kostela Nanebevzetí Panny Marie. Vertikální vychýlení v její špici představuje 2,07 m. Ústí se tím stalo vedle Plzně a Ostravy nejvíce válkou poškozeným městem v Československu.\n\nNálet si vyžádal velký počet lidských obětí. Hlavně mezi civilním obyvatelstvem a válečnými zajatci, jimž nacisté bránili ukrývat se v protileteckých krytech. Srovnáním údajů od dubna 1945 do dubna 1946, kdy se z trosek konečně podařilo vyprostit poslední mrtvé, bylo úřady zjištěno 512 obětí, z nichž 409 známe jménem. Jsou mezi nimi jak místní Němci, tak ti, kteří do Ústí uprchli před frontou. Dále místní Češi i totálně nasazení čeští dělníci z Protektorátu. Dále sovětští váleční zajatci, Francouzi, Italové, Litevci, Lotyši, Slováci. Dvěma nejstaršími oběťmi byli 87 letí starci, nejmladší sotva měsíční dítě. Pohřbeni byli v masovém hrobě na Ovčím vrchu, kde se tehdy nacházel Centrální hřbitov, dnes je zde úložna propylenu Spolchemie a. s. Počet mrtvých může být vyšší o ty, z nichž nezůstaly žádné pozůstatky, protože je zasáhly bomby přímo na ulici.\n\nAčkoli železniční křižovatka i s okolními železničními budovami, hlavní cíle opakovaného náletu, byly těžce poškozeny, nacistům se už za několik hodin po bombardování podařilo na nich obnovit plný železniční provoz.\n\nO odklizovacích pracích se dochovaly přesné údaje. Provádělo je celkem 21 stavebních firem, z toho 19 místních. Na skládky odvezly 303 181 kubických metrů sutin. Do konce roku 1946 za to město zaplatilo 47 612 868,10 Kčs. Odprodejem vytěžených stavebních hmot dle výkazů získalo jen 498 186 korun.\n\n"}
{"id": "279664", "url": "https://cs.wikipedia.org/wiki?curid=279664", "title": "Kosičky", "text": "Kosičky\n\nKosičky () je obec v okrese Hradec Králové. Žije zde obyvatel; katastrální výměra je 784 ha.\n\nPrvní písemná zmínka o vsi Kosičky pochází z roku 1369.\n\nV blízkosti stávala vesnice Třesice, která zanikla za třicetileté války, dnes její jméno připomíná Třesický rybník a bývalý státní statek.\n\n\n"}
{"id": "279665", "url": "https://cs.wikipedia.org/wiki?curid=279665", "title": "Štafeta olympijské pochodně 2008", "text": "Štafeta olympijské pochodně 2008\n\nŠtafeta olympijské pochodně 2008 probíhala od 25. března do 8. srpna 2008. Plán této štafety byl zveřejněn 26. dubna 2007 v Pekingu. Tato štafeta, nazvaná „cesta harmonie“, trvala 130 dnů a pochodeň urazila přes 137 000 km - nejdelší vzdálenost, kterou kdy pochodeň urazila (přestože většina vzdálenosti bude překonána letecky).\n\nPo zapálení pochodně v řecké Olympii byla pochodeň dopravena na athénský stadion Panathinaiko a odtud pak do Pekingu, kam dorazila 31. března. Z Pekingu se pak pochodeň vydala na cestu po šesti kontinentech. Cestou zavítala do měst na hedvábné stezce, která symbolizuje dávné vztahy mezi Čínou a zbytkem světa. Součástí štafety byl také pokus dopravit olympijskou pochodeň na vrchol Mount Everestu.\n\nDle ohlášené trasy by měla být pochodeň nesena těmito městy:\n\n\nPůvodně plánovaná trasa obsahovala mezi Ho Či Minovým městem a Hongkongem ještě zastávku v Tchaj-peji, avšak vláda Čínské republiky tuto nabídku odmítla. Pekingský organizační výbor uvedl, že v této záležitosti budou dál jednat.\n\nJednání zkrachovala 12. září 2007 poté, co Peking trval na tom, že během 24km trasy na Tchaj-wanu nesmí zaznít hymna Čínské republiky nebo se objevit vlajka Čínské republiky.\n\nPo vypršení lhůty o půlnoci z 20. na 21. září 2007 nedošly obě strany ke vzájemné shodě o podmínkách olympijské štafety, a proto se dohodly na vyjmutí tchajwanské části cesty.\n\nPoté, co pochodeň dorazí na území kontinentální Číny, bude zahájena štafeta přes následující provincie a města:\n\nPoznámka: Vzhledem ke sporu ohledně čínské okupace Tibetu je tamní plánovaná zastávka považována za velmi kontroverzní.\n\nPodoba olympijské pochodně pro letní olympijské hry v Pekingu vychází z tradičních svitků a využívá tradiční čínský design zvaný „šťastný mrak“. Pochodeň je navržena tak, aby zůstala zapálená ve větru do 65 km/h a při srážkách do 50 mm/h.\n\nPochodeň byla vyrobena s ohledem na tradiční čínský koncept 5 elementů, které tvoří celý vesmír. Jsou to: kov, dřevo, voda, oheň a země.\n\n\n"}
{"id": "279675", "url": "https://cs.wikipedia.org/wiki?curid=279675", "title": "Drawenský národní park", "text": "Drawenský národní park\n\nDrawenský národní park, , je národní park v Polsku. Nachází se v Západopomořanském vojvodství. Parkem protéká řeka Drawa.\nPark byl založen 1990. Park má rozlohu 114,41 km². Správa národního parku sídlí v městě Drawno.\n\nLesy v parku pokrývají 83 % plochy. Většinou se jedná o bukové, dubo-bukové a borové lesy. Kromě toho 10 % vodní plochy parku tvoří jezera a řekami. Hlavní řeky jsou: Drawa a Płociczna. V parku leží dvacet vodních ploch, včetně Černého jezera (Jezioro Czarne), jedinečné v kraji. Největším jezerem je Ostrowiec. \n\n"}
{"id": "279677", "url": "https://cs.wikipedia.org/wiki?curid=279677", "title": "Ivan Cankar", "text": "Ivan Cankar\n\nIvan Cankar (10. května 1876, Vrhnika, Rakousko-Uhersko – 11. prosince 1918, Lublaň, Království SHS) byl slovinský spisovatel, dramatik a básník.\n\nNarodil se ve čtvrti Na klancu ve městě Vrhnika jako osmé dítě dělnicko-proletářské rodiny. Otec pracoval jako krejčí, ale po otevření obchodu s konfekcí své konkurenci nestačil. Opustil rodinu a odešel pracovat do Bosny. Matka jen velmi těžce uživila rodinu, měla štěstí, že jí při tom pomáhali místní páni. V roce 1882 začal Cankar chodit na základní školu. S pomocí místních hodnostářů se v roce 1888 úspěšně přihlásil na lublaňskou reálku.\n\nBydlel u otcova bratrance Šimna, ale později se od něj odstěhoval do levnějšího, protože neměl dost peněz. Přestože dost strádal, tu a tam odjel na prázdniny do Ptuje za příbuznými.\n\nV roce 1896 úspěšně složil maturitní zkoušku a šel studovat architekturu do Vídně. Brzy si to ovšem rozmyslel a zapsal se na slavistiku. Tím ale ztratil stipendium 20 zlatých od kraňského zemního sboru. V roce 1897 se přestěhoval do Ptuje, protože mu umřela matka. Za čas se vrátil do Vídně, kde zůstal do roku 1909. Dva roky předtím se pokoušel uspět v politice, kandidoval za sociální demokraty, ale neuspěl. Po odchodu z Vídně žil v Sarajevu, u bratra – kněze, potom se natrvalo vrátil do Lublaně.\n12. května 1913 měl v lublaňském Městském domě slavnou přednášku Slovinci a Jihoslované, ve které bránil jihoslovanské politické spojení. Kvůli tomu byl zatčen. Další rok byl opět zatčen, tentokrát ve Vrhnikách, kvůli údajným sympatiím k Srbům. Zavřeli ho na Lublaňský hrad a pustili až 9. října. Mezitím mu v srpnu zemřel otec. Rok poté odešel k vojákům do Judenburgu do Horního Štýrska, ale po měsíci ho museli propustit, kvůli nemoci.\nV létě roku 1918 chvíli pobýval na Bledu, koncem října se vážně zranil pádem ze schodů. Pohřben je na lublaňských Žalech, stejně jako Josip Murn, Dragotin Kette a Oton Župančič.\n\nIvana Cankara řadíme mezi čtyři představitele slovinské moderny (vedle něho ještě J. Murna, D. Ketteho a O. Župančiče). Psát začal už na střední škole, básně uveřejňoval ve Vrtci a Lublaňském zvonu. Ve vídeňských letech spolupracoval s literárním kroužkem slovinských studentů, jehož členy byli mezi jinými také O. Župančič,F. Govekar, a F. Eller.\n\nCankar nejdříve psal realisticky, později se přesměroval k novoromantickým proudům, převážně k symbolismu a (na začátku) dekadenci. V roce 1899 vyšla sbírka básní \"Erotika\" a také sbírka črt \"Vinjete\". Díky vydání Cankarovi \"Erotiky\" a Župačičově \"Číši opojnosti\" řadíme rok 1899 za začátek slovinské moderny. Cankar názvem sbírky rozbouřil slovinskou veřejnost. Tehdejší lublaňský arcibiskup Anton Bonaventura Jeglič nařídil skoupení všech výtisků a jejich spálení, to se také stalo, ale nemělo to většího významu, jelikož už v roce 1902 bylo natištěno a vydáno 2. vydání.\n\nV roce 1900 se v dopise Zofce Kvederové zřekl dekadence, nadchl se pro sociálně angažovanou literaturu. Následující rok vyšla jeho satirická komedie \"Za narodov blagor\", která odráží tehdejší politickou situaci ve Slovinsku. V roce 1902 vyšel román \"Na klancu\", který je považován za Cankarovo nejobsažnější literární dílo, je věnován spisovatelově matce. Některé momenty jsou z autorova vlastního života, příběh pak popisu boj dělnické rodiny o přežití – z románu nejvíce vystupují prvky symbolizmu a také naturalistická idea o dědičném přeurčení, jedna kapitola je ovšem dekadenční. Ještě tentýž rok vyšlo první z řady politickách dramat, \"Kralj na Betajnovi\".\nV dílech\" Gospa Judit\" a \"Hiša Marije Pomočnice\" (obě 1904) jsou patrny posledními vlivy dekadenčního senzualismu a naturalismu. V roce 1907 pak jako program ke svojí předvolební kampani za Jihoslovanskou sociálnědemokratickou stranu napsal nejznámější povídku, \"Hlapec Jernej in njegova pravica\", která představuje boj utlačované dělnické třídy proti vykořisťujícím pánům. Přes volební neúspěch pokračoval v politickém dění, v podobě rozprav a přednášek – nejvíce známou přednášku měl v roce 1913 v Lublni, s názvem Slovinci a Jihoslované, ve kterém vyzval ke spojení všech jižních Slovanů v jednu zemi.\n\nCankarovo pozdní období stejně jako mnohé evropské spisovatele silně ovlivnila 1. světová válka. V \"Podobach iz sanj\", svojí poslední sbírce črt, je vidět silný přechod k symbolistickému expresionizmu (zvláště črty \"Gospod stotnik\", \"Konstanj popsebne sorte\"). Ivana Cankara mnozí prohlašují za největšího slovinského prozaika, spolu se Slavko Grumem je ovšem jedním z nejlepších slovinských dramatiků. Rok 1918, rok Cankarovi smrti, je považován za konec období slovinské moderny.\n\nPo Cankarovi jsou pojmenovány kulturní instituce Cankarův dům v Lublani a Cankarův dům ve Vrhnikách, jeho jméno nosí mnohé ulice ve slovinských městech, je po něm pojmenována část lublaňského kopce Rožnik (Cankarův vrch).\nPoezie\n\nPróza\n\nDramata\n\n\nEsejistika\n\n\nČeské výbory\n\n\n"}
{"id": "279678", "url": "https://cs.wikipedia.org/wiki?curid=279678", "title": "Sociální norma", "text": "Sociální norma\n\nSociální normy jsou ideje, které regulují společenské vztahy tím, že na základě sociálních hodnot preskripují určité způsoby chování společenských subjektů v různých sociálních útvarech.\n\nZákladním předpokladem každé sociální normy je její kolektivní, popř. institucionální charakter. To znamená, že sociální norma musí být subjekty daného sociálního útvaru osvojena tak, aby očekávaly její dodržování i od ostatních subjektů. Každá norma rovněž předpokládá, že všechny subjekty nebudou konformní, tj. že se dané normě nepřizpůsobí, ale budou se od ní odchylovat, a proto disponuje sankcemi, kterými lze taková odchýlení postihovat.\n\nÚčelem sociálních norem je zejména zajištění sociální stability.\n\n\n\nRegulace chování obsažená v dispozici může nabývat různých forem, jedná se o normativní modality:\n\n\n\n\n\n\n\n\nSociální kontrola je souborem nástrojů, kterými je zajišťována konformita, tj. dodržování sociálních norem.\n\nDodržování norem je posuzováno podle modelu normálního rozložení. V uvedeném modelu je za určující považovaná středová část. Chování v této části modelu lze označit jako chování odpovídající sociální normě. Tzn. Chování konformní. To, co se od středu odchyluje, teda se nachází mimo normu už je chápáno jako sociální deviace. Okraje modelu normálního rozložení zahrnují extrémní chování, obvykle stíháno trestně nebo jiným systémem sociální kontroly. Zde má rozhodující úlohu toleranční limit. V sociální sféře normy mnohokrát vystupují ve formě formálních zákonů nebo právních sankcí, prostřednictvím kterých jsou narušitelé zaužívaných norem trestáni. V další řadě získávají podobu neformálních a nekodifikovaných prostředků, nimiž společnost uplatňuje kontrolu nad svými členy. Zmíněné neformální pravidla jsou obvykle vyjádřeny v různých zvyklostech, zvycích nebo tradicích. Charakteristická je pro ně značná setrvačnost, mění se průběžně, a častokrát se osvědčí jako účinnější než oficiální příkazy nebo zákazy. Narušitel normy se setkává se sankcemi ve formě veřejného odsouzení, zahanbení nebo zesměšnění. Vycházejíc z lidské psychiky, zvýšená frekvence otevřeného nesouhlasu nebo výsměch zacílený proti chování určitého jedince je jedním z hlavních a nejfunkčnějších prostředků, které jedince odradí od deviace. Jedinec od porušování stanovených norem jednoduše upustí ze strachu z potenciálního zesměšnění nebo veřejného odsouzení. Porušení nepsaných norem, které si každá skupina vytváří individuálně, může v krajním případě vést k vyloučení jedince ze společnosti, nebo dokonce až k trestům fyzickým, či trestu usmrcením. (uříznutí ruky v případě krádeže) Sociální deviace Deviace je definovaná odchylkami od chování stanovených sociálními normami. V převážné míře je deviace v společnosti chápána negativně, ojediněle se však vyskytuje s pozitivním charakterem. Charakter je udáván dopadem, jaký deviace na danou skupinu má\". \" \n\n\nSankce jako nástroj sociální kontroly je v sociologickém významu chápána jako societární reakci jedince nebo skupiny, která má za cíl dodržovat stanovené sociální normy.\n\nFunkce sankcí\n\n\n\n\n\n"}
{"id": "279681", "url": "https://cs.wikipedia.org/wiki?curid=279681", "title": "Wolinský národní park", "text": "Wolinský národní park\n\nWolinský národní park, , je polský národní park nacházející se v Západopomořanském vojvodství na ostrově Wolin mezi Štětínským zálivem a Baltským mořem. Park byl založen v roce 1960. Jeho rozloha je 109,37 km².\n\n"}
{"id": "279682", "url": "https://cs.wikipedia.org/wiki?curid=279682", "title": "Kunčice (okres Hradec Králové)", "text": "Kunčice (okres Hradec Králové)\n\nObec Kunčice () se nachází v okrese Hradec Králové, kraj Královéhradecký, 2 km jižně od Nechanic a 14 km západně od Hradce Králové. Obec má obyvatel; počet domů při sčítání lidu roku 2001 činil 100.\n\nPrvní písemná zmínka o vsi (\"Cunczicz\") pochází z roku 1382.\n\n\nDva km východně od obce se nachází zámek Hrádek u Nechanic.\n\n"}
{"id": "279686", "url": "https://cs.wikipedia.org/wiki?curid=279686", "title": "Králíky (okres Hradec Králové)", "text": "Králíky (okres Hradec Králové)\n\nKrálíky () jsou obec nalézající se asi 4 km severovýchodně od města Nový Bydžov v okrese Hradec Králové. Součástí obce jsou i vesnice Chmelovice, Podoliby a Řehoty. Žije zde obyvatel.\n\nPrvní písemná zmínka o obci pochází z roku 1635.\n\n"}
{"id": "279689", "url": "https://cs.wikipedia.org/wiki?curid=279689", "title": "Nowe Warpno", "text": "Nowe Warpno\n\nNowe Warpno ( ) je město v Západopomořanském vojvodství v severním Polsku, položené na břehu Štětínského zálivu asi 33 km od města Police. Na rozloze 24,56 km² roku 2004 čítalo 1 214 obyvatel. Městská práva získalo Nowe Warpno v roce 1295. Mezi městem Nowe Warpno a německou obcí Altwarp na západním břehu v ústí malé zátoky existuje pravidelné lodní spojení.\n\n"}
{"id": "279691", "url": "https://cs.wikipedia.org/wiki?curid=279691", "title": "Kratonohy", "text": "Kratonohy\n\nKratonohy () jsou obec v okrese Hradec Králové. Význam jména představuje vesnici lidí, kteří měli krátké nohy, jde o posměšné jméno. Obec se skládá z vlastních Kratonoh a místní části Michnovka. Žije zde obyvatel. Vzdálenost od Hradce Králové je 16 km.\n\nPrvní historická zmínka o obci pochází z roku 1316, ale byly zde učiněny nálezy předmětů z mladší doby kamenné (pazourkové nožíky, škrabadla atd.). V historii stála v Kratonohách tvrz a vesnice byla samostatným zemanským statkem. Na místě bývalé tvrze stál barokní zámek. Střídal se tu rod Dobřenských a Vchýnských, mezi majiteli se objevuje Jan Václav Michna, který v obci roku 1720 vystavěl kostel. Ve 20. století byla vesnice připojena na elektrickou síť a byl vystavěn hřbitov.\n\nHistorickou hodnotu má barokní kostelík s kazatelnou v podobě velryby. V oltářním výklenku je socha sv. Jakuba. Výklenek vykládaný polodrahokamy, je prý napodobením hrobky sv. Jakuba Kompostelského.\n\nŠkola v Kratonohách existovala už na počátku 18. století, jako škola farní. Dnes je tu 5 tříd. Je tu školka, škola, fotbalové hřiště, tenisové kurty, hostinec a sál, ve kterém dřív bylo kino, dnes se v něm konají plesy, slavnostní příležitosti a cvičení.\nKratonohy jsou rodištěm dvou generací lidových básníků volných.\n\nJižní okraj zastavěného území tvoří silnice II/611, tedy původní hlavní silnice z Prahy na Hradec Králové před otevřením dálnice D11.\n\nJižně od zastavěného území prochází od roku 1873 železniční trať Velký Osek – Hradec Králové, na které je zřízena zastávka \"Kratonohy\".\n\n\n"}
{"id": "279694", "url": "https://cs.wikipedia.org/wiki?curid=279694", "title": "Osmičková soustava", "text": "Osmičková soustava\n\nOsmičková (oktalová, oktální) soustava je číselná soustava o základu 8, která (v tradičním zápisu) může obsahovat cifry 0, 1, 2, 3, 4, 5, 6 a 7.\n\nDíky tomu, že je oktální soustava snadno převeditelná do binární soustavy (8 je mocninou dvojky), často se používala v oblasti informatiky. Příkladem může být nastavení přístupových práv v operačních systémech unixového typu.\n\nMetoda postupného dělení 8 je používána pro převod celých čísel v desítkové soustavě do soustavy osmičkové a spočívá v postupném dělení číslem 8. Původní číslo celočíselně vydělíme číslem 8 a zvlášť si zapisujeme zbytky po tomto dělení – označme je jako formula_1, kde formula_2 značí pořadí zbytku. Vzniklý podíl dále dělíme číslem 8 (a zapisujeme si zbytky po dělení) dokud podíl není roven nule. Po skončení dělení dostaneme číslo v osmičkové soustavě zapsáním pořadí zbytků v opačném pořadí (protože číslo zapisujeme zprava doleva, ale čteme zleva doprava)\n\nNapříklad:\nMějme číslo 900 v desítkové soustavě, které chceme převést do osmičkové soustavy. Nechť symbol formula_3 znamená celočíselné dělení.\n\n900 div 8 = 112 a formula_4 = 4\n\n112 div 8 = 14 a formula_5 = 0\n\n14 div 8 = 1 a formula_6 = 6\n\n1 div 8 = 0 a formula_7 = 1\n\nZbytky po dělení zapisujeme zprava doleva – avšak číslo čteme zleva doprava. (Pořadí zbytků po dělení je 4, 0, 6, 1 ale zapisujeme je v pořadí 1, 6, 0, 4)\n\nVýsledkem je: (900) = (1604)\n\nPřevod z osmičkové soustavy do desítkové je konkrétním použitím obecného vztahu formula_8\n\nNapříklad:\nMějme číslo 2007 v osmičkové soustavě, které chceme převést do soustavy desítkové. Úpravou obecného vztahu do podoby formula_9 získáváme efektivní nástroj pro převod. (Opět pamatujme že číslo je zapsáno zprava doleva)\n\nformula_10\n\nVýsledkem je: (2007) = (1031)\n\nPřevod mezi těmito soustavami je značně ulehčen díky tomu, že číslo 8 je mocninou dvojky. Jednoduše nahradíme každou číslici za její binární reprezentaci. Pro převod můžeme s výhodou použít následující tabulky:\n\nNapříklad:\nPřevod čísla (1572) do dvojkové (binární) soustavy.\n\n1 = \"001\"\n\n5 = \"101\"\n\n7 = \"111\"\n\n2 = \"010\"\n\nVýsledkem je: (1572) = (001101111010)\n\nPřevod je opět poměrně jednoduchý – zápis čísla v binární soustavě rozdělíme na skupiny po 3 bitech a pomocí předchozí tabulky převedeme na číslo v osmičkové soustavě.\n\nNapříklad: Převod čísla (011 111 011 000) do osmičkové soustavy.\n\n011 = \"3\"\n\n111 = \"7\"\n\n011 = \"3\"\n\n000 = \"0\"\n\nVýsledkem je: (011 111 011 000) = (3730)\n\nPřevod mezi těmito dvěma soustavami je řešen pomocí 2 kroků. V prvním kroku převedeme číslo v osmičkové soustavě do soustavy binární, které ve druhém kroku převedeme do soustavy hexadecimální.\n\nTento převod je také řešen pomocí 2 kroků, kdy v prvním kroku převedeme číslo v hexadecimální soustavě do soustavy binární a následně provedeme převod z binární do osmičkové soustavy.\n"}
{"id": "279701", "url": "https://cs.wikipedia.org/wiki?curid=279701", "title": "Rodney Stark", "text": "Rodney Stark\n\nRodney Stark (* 1934) je americký sociolog náboženství. Narodil se v Jonestownu v Severní Dakotě do luteránské rodiny. Jako novinář působil v armádě. Studoval na Kalifornské univerzitě v Berkley. Celkem 32 let působil na Washingtonské univerzitě, od roku 2004 působí na Baylor University v Texasu.\n\nV sociologii náboženství je obhájcem tzv. teorie racionální volby.\n\n"}
{"id": "279702", "url": "https://cs.wikipedia.org/wiki?curid=279702", "title": "Sentinel (tank)", "text": "Sentinel (tank)\n\nSentinel ( Australian Cruiser Tank Mk. 1 Sentinel) byl australský tank, který vznikl v důsledku vypuknutí 2. světové války a z obav o vylodění Japonců v Austrálii. Tank vycházel z koncepce britských strojů Crusader. Tank začala produkovat továrna Sydney's Chullora Tank Assembly Shops od srpna roku 1942. Vzhledem k nedostatku plánovaných motorů byly do tanku instalovány tři spřažené motory \"Cadillac 346 V8\". Nakonec tyto tanky nebyly nikdy bojově nasazeny, používaly se pouze k výcvikovým účelům. Zajímavostí je, že upravené sloužily k natáčení filmu týkající se bitvy o Tobrúk, kde představovaly německé tanky.\n"}
{"id": "279708", "url": "https://cs.wikipedia.org/wiki?curid=279708", "title": "Kopřivnice", "text": "Kopřivnice\n\nKopřivnice () je město v okrese Nový Jičín v Moravskoslezském kraji, 10 km východně od Nového Jičína a 28 km jižně od Ostravy na potoce Kopřivničce. Žije zde obyvatel. Ve městě sídlí automobilka Tatra.\n\nPrvní písemná zmínka o obci pochází z roku 1437, kdy se její název objevuje v podobě „Copřivnice“, který se dále měnil přes „Kopřivnice“ (1460), „Koprzwnicze“ (1517), „Kopržyvnicze“ (1581), „Koprziwnitz“ (1672), „Kopržownitz“ (1676), „Kopržiwnitz“ (1676–1850), „Koprziwnitz“ či „Nickelsdorrf“ (1720), dále „Nickelsdorf“ (1720–1798), „Nestlndorf“ (1724), „Nesselsdorf“ (1734–1745), „Kopržiwnitz“ (1751), „Koprziwnitium“ (1771), „Nesldorf“ (1771), „Deutsch Nesseldorf“ (1836), „Nesslesdorf“ či „Kopřiwnice“ nebo „Kopřivnica“ (1846–1847) až po „Nesselsdorf“ či „Kopřivnice“ (1847–1945).\n\nJméno obce je z mluvnického hlediska rodu ženského a skloňuje se Kopřivnice (genitiv), Kopřivnici (dativ), Kopřivnici (akuzativ), Kopřivnici (lokál) a Kopřivnicí (instrumentál).\n\nPrvní stopy osídlení vedou až do starší doby kamenné. V nedalekém městě Štramberk se nachází jeskyně Šipka, která je nalezištěm kostí a stop osídlení, které je datováno až do doby 40000 let př. n. l. U vodního pramene, který se nachází v západní části severního svahu Červeného kamene, bylo objeveno keltské sídliště z 2. st. př. n. l., pojmenované po zdejším prameni bezejmenného potůčku, Šutyrova studánka. Toto místo patří pod katastr města Kopřivnice.\n\nAsi v polovině 13. století založil olomoucký biskup Bruno ze Schauenburku hrad Šostýn (nyní pouze zřícenina hradu). V téže době se pod ním datuje vznik vsi Kopřivnice.\n\nZ další historie Kopřivnice je doloženo datum 5. října 1621, kdy obec přepadli vzbouření Valaši pod vedením rytíře Jana Adama z Víckova a vydrancovali ji. V červnu roku 1695 došlo v Kopřivnici k selskému povstání. V polovině 16. století zde byl postaven dřevěný kostel, který byl nejcennější památkou staré Kopřivnice. Měl kazetový strop a původně trojdílný oltář, který je zachován v Muzeu Fojtství. Na hřbitově okolo kostela se dodnes nachází památky jako umělecké hrobky zakladatelů kopřivnického průmyslu či hroby fojtů. Hřbitov je chráněn státní památkovou péčí.\n\nRoku 1812 založil Ignác Raška továrnu na keramické zboží, kterou pak rozšířil jeho syn Jan Raška, vnuk Adolf Raška a pravnuk Adolf Raška mladší. Roku 1820 byla vystavěna první zděná škola. Roku 1850 Ignác Šustala založil továrnu na kočáry. Roku 1897 byl dřevěný kostel zbořen. V květnu 1907 přednesl v přeplněném sále Amerika v Kopřivnici svůj první předvolební projev profesor Tomáš Masaryk. V tomto roce a opětovně 1911 byl Masaryk zvolen poslancem vídeňské Říšské rady a přijal udělené čestné občanství Kopřivnice. Roku 1910 byla Kopřivnice povýšena na městys. V roce 1938 se jako převážně německy mluvící město stala Kopřivnice součástí Třetí říše v rámci Sudetské župy. Osvobozeno bylo dne 6. května 1945. Status městyse byl Kopřivnici změněn na město vládou Československé republiky v roce 1948.\n\nSpolečně s rozvojem automobilového průmyslu a s tím spojeného nárůstu počtu dělníků kopřivnického závodu včetně vagónky si vynutil další výstavbu obytných domů pro zaměstnance. Nová výstavba postupně vytlačuje původní domky kovorolníků a Kopřivnice tak postupně přichází o svůj vesnický charakter. Ves Kopřivnice tak byla dne 23. listopadu 1910 povýšena na městečko (městys), a to ministerským výnosem č. 30666.\n\nDne 13. září 1938 svolaly české politické strany, německá sociální demokracie a závodní výbor v Tatře na náměstí T. G. Masaryka Veliký projev lidu, na kterém zazněly projevy a byla přečtena rezoluce slibující věrnost občanstva republice, prezidentu a vládě. Demonstrace se zúčastnilo přibližně 700 občanů, kteří hájili zachování míru a demokratických principů republiky.\nO tom, že je Kopřivnice začleněna do záboru, se dozvěděli občané dne 6. října z rozhlasu. Kopřivnice se tak do záboru dostala bez ohledu na národnostní poměry. Němcům šlo především o závody Ringhoffer (Tatru), které se od třicátých let 20. století zaměřovali na vojenskou výrobu. Adolf Hitler se znal s tehdejším ředitelem Ledwinkou. A také šlo Němcům o štramberský vápenec. Kopřivnice se tak dostala do Říšské župy Sudety a byla začleněna do Německé říše. Občané měli obavy z perzekucí, a tak začali Kopřivnici opouštět.\n\nKopřivnice byla obsazena německým vojskem v pondělí dne 10. října 1938 ve 14 hodin. Němci uspořádali, za účasti starosty Josefa Sochy, na náměstí vítací shromáždění. Starosta na něm promlouval jménem českých občanů a vyznačoval se osobní statečností.\n\nV sobotu 28. srpna 1948 se konalo zasedání MNV formou slavnostní veřejné schůze. Předsedou zasedání byl Bedřich Tichavský. Předseda ONV v Novém Jičíně František Rozehnal předal v zastoupení ministra vnitra dekret o povýšení Kopřivnice na město. Předseda Tichavský před tím ještě ocenil význam tohoto správně politického aktu. Po předání dekretu následovaly projevy politických a průmyslových činitelů. Proslov přednesl také Emil Zátopek, kopřivnický rodák a olympijský vítěz. Na veřejné schůzi přečetl náměstek předsedy MNV H. Schilder usnesení o jmenování Marty Gottwaldové. Po ukončení slavnostní schůze následovalo vztyčení státní vlajky v táboře Junáka. Téhož dne byly otevřeny výstavby v Lašském muzeu s názvem \"Kopřivnice jindy a dnes\", výstava tehdejšího národního podniku Tatra, jubilejní expozice Pěveckého sdružení a výstava Zátopkova, další expozice se nacházely ve střední škole, konkrétně výstava chovných zvířat, výstava ovocnictví, poštovních známek a esperanta. Ve večerních hodinách pak v místní sokolovně předvedlo SND Opava Dvořákovu Rusalku a v Katolickém domě se konal národopisný večer skupiny Valachů ze Vsetína.\n\nV neděli 29. srpna 1948 se v dopoledních hodinách sloužily slavnostní bohoslužby v kostele sv. Bartoloměje a na náměstí T. G. Masaryka se konal promenádní koncert. V odpoledním programu pak následoval průvod krojovaných skupin a občanů městem s ukončením na hřišti (bývalé DTJ). Na hřišti následoval projev ministra zdravotnictví Plojhara. Po něm vystoupili generál Josef Ejem, předseda ONV František Rozehnal, zástupci krajské oborové rady, města Krnova a Emil Zátopek. Zasloužilí občané města získali čestné diplomy. Program byl zakončen vystoupením krojované skupiny z Frenštátu pod Radhoštěm a zábava.\n\nKopřivnice byla v dřívějších dobách známá rozsáhlými ovocnými sady, byla taktéž obklopena švestkovými alejemi, které se nacházely v polích. Muzejní, vlastivědný pracovník a zakladatel Lašského muzea Emil Hanzelka popsal stav starých stromů v Kopřivnici v roce 1962 následovně: \"\"Avšak i stromy listnaté sázeli naši předkové rádi, čehož dokladem jsou staleté stromy, dodnes na různých místech stojící. Bohužel většina staletých stromů byla již vykácena.\"\" Hanzelka, E.: Z minulosti Kopřivnice.\nNejoblíbenějším stromem v Kopřivnici byla Fojtova lípa rostoucí ve dvoře starého kopřivnického fojtství. Další lípou byla \"Krystyjanova lípa\", která rostla u studny na bývalé návsi. Emil Hanzelka místo specifikoval podrobněji tak, že lípa rostla u bývalého Osvětového domu před kostelem. Z fakt uvedených v předchozí větě lze velmi těžko identifikovat přesné místo lípy, kde rostla, nicméně v roce 2018 lze místo identifikovat velmi nepřesně následujícími souřadnicemi 49.5929547N, 18.1426531E. V mapě Plán městyse Kopřivnice z roku 1945, který tvoří přílohu knihy xxx je uvedeno, že v domě č. p. 73 žila Marie Janotková, sloužící, 1880 Jan a Rozalie Raškovi (rolník), rod zv. \"krystyjan\"...- 1860 .\n\nPoslední držitel kopřivnického hradu Šostýna, Jan Čapek ze Sán, který od roku 1437 sídlil na hradu v Hukvaldech a na Šostýn dojížděl, byl protestantského vyznání. I poddaní patřili k českobratrskému vyznání. Roku 1890 žilo ve městě šest evangelíků, ale následně v souvislosti s rozvojem zdejší továrny na kočáry se počty protestantů, díky sem se stěhujícím dělníkům, zvyšovaly, takže na přelomu 19. a 20. století ve městě žilo 52 evangelíků augsburského vyznání a 4 reformovaného. O deset let později (1910) pak 82 augsburského vyznání a jeden helvétského. O dekádu později (1921) činil jejich počet 167 evangelíků a další sčítání zaznamenalo 123 českobratrských evangelíků, 81 augsburského a 9 reformovaného vyznání. K nejstarším evangelický rodinám patří Gazdovi a Šturcovi augsburského vyznání a Florianovi helvétského vyznání. Především účetní továrny na hliněné zboží František Florian, jehož působení mělo vliv i na ostatní spoluobčany. První českobratrské bohoslužby v Kopřivnici vykonal na Velikonoce roku 1922 farář Hartvig.\n\nMěsto je tvořeno čtyřmi místními částmi, a to Kopřivnicí, Lubinou, Mniším a Vlčovicemi. Původně samostatná osada Lubina se stala k 1. lednu 1979 součástí města Kopřivnice. O přesně rok později (1. ledna 1980) Lubinu následovaly další dvě osady, a to Mniší a Vlčovice. Naopak Závišice, které do sametové revoluce tvořily součást Kopřivnice, se od města odtrhly a od 24. listopadu 1990 tvoří samostatnou obec.\n\nÚzemí města se nachází na celkem pěti katastrálních územích pojmenovaných Drnholec nad Lubinou, Kopřivnice, Mniší, Větřkovice u Lubiny a Vlčovice. Současně je tvořeno celkem jednadvaceti základními sídelními jednotkami.\n\nMěsto Kopřivnice je součástí Moravskoslezského kraje a tvoří jednu z jeho obcí s rozšířenou působností, na níž se nachází dvě obce s pověřeným obecním úřadem, a sice Kopřivnice a Příbor.\n\nMěsto Kopřivnici řídí jednadvacetičlenné zastupitelstvo, v jehož čele je starosta. Tím je od obecních voleb konaných v roce 2014 Miroslav Kopečný z Občanské demokratické strany (ODS), který vystřídal Josefa Jalůvku.\n\nV komunálních volbách v roce 2014 kandidovalo celkem deset uskupení, z nichž devět se dostalo do městského zastupitelstva. Nejúspěšnějšími se stali Česká strana sociálně demokratická (ČSSD), ODS a ANO 2011, které každá získaly po čtyřech mandátech. Dvě křesla obsadila Křesťanská a demokratická unie – Československá strana lidová (KDU-ČSL), Komunistická strana Čech a Moravy (KSČM) a sdružení nezávislých Kopřivnice. Po jednom zástupci v zastupitelstvu mají nezávislí, dále uskupení PRO sport a zdraví a společná kandidátka Pirátů a Změny pro Kopřivnici.\n\nNejstarší dochovaná pečeť obce Kopřivnice je z roku 1754 a na raznici nese nápis OBECZ KOPRZIWNICZE. Pozdější pečeť nese název OBECNÍ ÚŘAD V KOPŘIVNICI. V obou pečetích je vyobrazen kostelík. Pečetě byly používány do roku 1918.\n\nMezi roky 1941 a 1945 nesl tehdy užívaný městský znak Kopřivnice vyobrazení stříbrné „hvězdy“ na červeném štítě. Když se slavilo povýšení Kopřivnice na město, uvědomili si zástupci zdejší samosprávy, že rozkvět Kopřivnice zapříčinil automobilový průmysl. Začali proto uvažovat o vyhotovení nového městského znaku. Ten má tak podobu španělského štítu, který je svisle rozpolcený. Vpravo je část bílá odkazující na Bílou horu, levá polovina je červená podle Červeného kamene. Tím je zdůrazněna poloha města mezi těmito dvěma horami. Přes plochu celého štítu je umístěna zlatě zbarvená kresba prvního kopřivnického automobilu NW Präsident z roku 1897, jenž zdůrazňuje kopřivnický automobilový průmysl. Nad automobilem se v pravém horním rohu štítu nachází malý štítek s bílým kopřivovým listem, který je umístěn tak, že jeho zlatě zbarvený řapík směřuje vzhůru a špička dolů. Znak je užíván od roku 1967.\n\nNa základě rozhodnutí číslo 10 ze dne 15. července 1993 získala Kopřivnice svou vlajku. Ta má šířku vůči délce v poměru 2:3. List vlajky tvoří dva vodorovné pruhy, přičemž horní je bílý a spodní nese červenou barvu. U žerdi je v horním pruhu umístěn znak z městského znaku v podobě červeného štítu s bílým kopřivovým listem.\n\nVe dnech 5. září až 13. září 2014 se v Kopřivnici konala Letní škola architektury s tématem \"Kopřivnický brownfield\". Cílem bylo navrhnout proměnu tzv. nárazníkové oblasti, ve které se setkává již nevyužívaná průmyslová zóna bývalého výrobního areálu automobilky Tatra s městským prostředím. Rekonverze území neboli jeho opětovná přeměna se týkala oblasti mezi centrální zónou a výrobním areálem automobilky Tatra. Kromě studentských návrhů na přeměnu území probíhalo v rámci Letní školy seznámení se s územím a jeho podrobná fotodokumentace, praktický landscaping, při kterém studenti pomohli zvelebit park na Masarykově náměstí, jeden den dostali studenti možnost pracovat na svých projektech s Josefem Pleskotem a dne 12. září 2014 následovala vernisáž studentských projektů v Katolickém domě. Finální projekty mohla zhlédnout veřejnost během října 2014 v Kulturním domě. Celá akce byla zdokumentována novináři.\n\nKopřivnicí prochází jednokolejná neelektrifikovaná regionální železniční trať 325 (Studénka – Sedlnice – Příbor – Kopřivnice – Štramberk – Veřovice).\n\nVe stanici Studénka je tato trať napojena na dvojkolejnou elektrifikovanou celostátní trať 270 (Přerov – Hranice – Studénka – Ostrava – Bohumín) a jednokolejnou neelektrifikovanou regionální železniční trať 279 (Studénka – Bílovec).\nVe stanici Veřovice je trať napojena na jednokolejnou neelektrifikovanou regionální trať 303 (Ostrava – Frýdek-Místek – Frenštát pod Radhoštěm – Veřovice – Valašské Meziříčí).\n\nV úseku Studénka – Sedlnice je maximální traťová rychlost 100 km/h, v úseku Sedlnice – Kopřivnice 80 km/h, v úseku Kopřivnice – Štramberk 50 km/h a v úseku Štramberk – Veřovice 40 km/h.\n\nV severní části města je železniční zastávka Kopřivnice zastávka. V její těsné blízkosti je umístěno autobusové nádraží.\nJižně od centra leží železniční stanice Kopřivnice, která má jedno boční a jedno ostrovní nástupiště, v nádražní budově je k dispozici prodejna jízdenek. Asi 150 metrů od nádraží jsou autobusové zastávky \"Kopřivnice, žel. st.\".\nNa území města z velké části leží i stanice \"Štramberk\".\nNa severním okraji města je nákladové nádraží, ze kterého vychází vlečka do areálu Tatra. Nádraží neslouží osobní dopravě.\n\nOsobní dopravu na trati 325 zajištuje Národní dopravce České dráhy. Osobní vlaky jsou zaintegrovány do systému ODIS jako linka S8.\n\nPřes místní části Vlčovice a Lubina prochází silnice I/58 (Rožnov pod Radhoštěm – Frenštát pod Radhoštěm – Kopřivnice – Příbor – Ostrava).\n\nUlicemi Československé armády a Záhumenní prochází silnice II/480 (Lubina – Kopřivnice – Štramberk – Ženklava – Veřovice) a ulicí Obránců míru silnice II/482 (Kopřivnice – Závišice – Rybí – napojení na I/48 (budoucí D48)). Obě silnice se potkávají v okružní křižovatce v centru města.\nVe Vlčovicích odbočuje z I/58 silnice II/486 (Vlčovice – Mniší – Hukvaldy – Brušperk – Krmelín).\n\nSilniční síť na správním území města doplňuje ještě silnice III/4824, která propojuje křižovatku silnic I/58 a II/480 v Lubině se silnicí III/4863 severně od Lubiny.\n\nAsi 5 km severně od Kopřivnice prochází silnice I/48 (Bělotín – Nový Jičín – Příbor – Frýdek-Místek – Český Těšín – hranice s Polskem), která postupně prochází přestavbou na dálnici D48.\n\nAutobusové nádraží leží v severní části města, v těsné blízkosti železniční zastávky Kopřivnice zastávka.\nKopřivnice je jedním z největších českých měst, ve kterém není provozována MHD. Její zavedení bylo vážněji zvažováno kolem roků 2007–2009, kdy byla zpracována i Komplexní dopravní studie města Kopřivnice, ale na zavedení MHD nakonec nedošlo.\n\n11 kilometrů severně od Kopřivnice leží mezinárodní Letiště Leoše Janáčka Ostrava, ze kterého létají pravidelné i charterové lety. Z Kopřivnice se na letiště dá dojet vlakem s jedním přestupem na zastávce Sedlnice. Několikrát denně jezdí mezi Kopřivnicí a letištěm přímá autobusová linka 880632.\n\nV severojižní směru prochází městem páteřní cyklostezka, která převážně kopíruje tok říčky Kopřivničky. Cyklostezka na jihu začíná u ulice Horní, odkud vede asi 400 m severovýchodním směrem k ohybu Kopřivničky, odtud pokračuje podél jejího toku přes centrum města dál na sever až k místu, kde Kopřivnička podchází ulici Československé armády. Odtud jedna větev cyklostezky pokračuje dál na sever podél Kopřivničky, zatímco druhá větev vede na východ kolem autobusového nádraží, vlakové zastávky Kopřivnice zastávka a průmyslové zóny do Vlčovic.\n\nV prvním svazku kopřivnické kroniky je zmínka, že existují zprávy, ve kterých se uvádí, že doslova \"\"jakási škola\"\" se nacházela v Kopřivnici již v 17. století. V té době mělo však jít spíše o výuku v soukromých staveních a učiteli měli být spíše řemeslníci a vysloužilí vojáci. Toto učení nebylo povinné, účastnil se ho kdo chtěl a v té době se pravděpodobně ani nepoužívaly žádné pomůcky, knihy a lze předpokládat, že ani žádná metoda a cíl výuky.\n\nV 18. století bylo pasení dobytka hlavním úkolem dětí, které však zanedbávaly školní docházku. Od poloviny 18. století se vyučovalo v jedné světnici na fojtství. Později výuka probíhala v chalupě na \"štěpnici\", která patřila k zemanství na č. 59. Větší škola se později nacházela u starého hřbitova na č. 143. Přibližně kolem roku 1809 byla v Kopřivnici vybudována škola na č. 131, což byla později budova četnické stanice. V této škole již učil zkušený učitel, rodák z Velkého Újezdu na Moravě. V 19. století nebylo vzdělání kopřivnických obyvatel valné. V roce 1820 neuměla většina obecního představenstva psát.\n\nPrvním spolkem založeným v roce 1869 byl čtenářský spolek, který zahájil svoji činnost v roce 1870. O jeho založení se zasloužil Adolf Raška a farář Rudolf Vícha. V roce 1870 byla zřízena knihovna, která měla charakter jak žákovské, tak lidové knihovny. Knihovní fond rostl díky darům soukromníků, nákupy z výtěžků pěveckých a „deklamátorských“ akcí pořádaných kopřivnickou mládeží, kterou vedl L. Vícha. Několik svazků darovali Adolf Raška i farář Rudolf Vícha.\n\nZdejší hudební život se rozvíjel během první československé republiky v souvislosti se strojírenským podnikem Tatra. Svůj vliv měl také místní folklór a současně tvorba Leoše Janáčka spolu s blízkostí jeho rodiště v Hukvaldech. Dělníci z Tatrovky zpívali v Dělnickém pěveckém sboru DTJ (Dělnické akademii), který roku 1922 založil zdejší poštmistr a hudební samouk Jan Uhlíř. Sbormistr skládal i vlastní tvorbu, kam se řadí „Kopřivnická kantáta“ napsaná roku 1932 k oslavě povýšení Kopřivnice na město, dále „Kopřivnická rapsodie“ pro orchestr z roku 1938 nebo suita „Frenštátské Horečky“. Po dobu Uhlířova vedení hudebního tělesa, tedy do roku 1932, koncertoval sbor jak v Kopřivnici, tak také na zájezdech či v ostravském studiu Československého rozhlasu. Výkony tělesa pochvalně hodnotil i Leoš Janáček, jenž se stal jeho čestným členem. Po Uhlířovi sbor vedl Ladislav Buček, člen PSMU. V osmdesátých letech 20. století řídil uskupení, které se mezitím přejmenovalo na Pěvecké sdružení Tatra Kopřivnice, Josef Sýkora. Těleso mělo svůj samostatný mužský i ženský sbor a čtyřikrát během roku pořádalo celovečerní koncerty. Navíc spolupracovalo se sbory z jiných míst tehdejšího Severomoravského kraje, ale také ze slovenského Martina.\n\nRoku 1928 pod názvem \"Kopřivnické písničky\" vydal Janáčkův žák Richard Kopa celkem dvanáct lidových písní z Kopřivnice a jejího okolí. Skladby sesbíral Leopold Vícha a Kopa je následně upravil pro střední hlas a klavír. Vzájemná spolupráce Kopy s Janem Uhlířem navíc vedla ke kooperaci na tvorbě operety „Ostrov lásky“ z roku 1934, kterou si pak ale Uhlíř neprávem přivlastnil jako její jediný autor. Sběru lidových písní se dále věnoval Emil Hanzelka, zakladatel Lašského muzea. Výsledků jeho bádání následně ve své tvorbě využil komponista Rudolf Kubín.\n\nZ Kopřivnice pocházel hudební skladatel Jaroslav Galia, jenž však záhy odešel do Prahy a následně coby vojenský dirigent a učitel do Ruska, kde působil v Irkutsku, Litvě a Estonsku. Dalším zdejším rodákem je hudební skladatel Zdeněk Petr.\n\n\n\n\n\n\n"}
{"id": "279712", "url": "https://cs.wikipedia.org/wiki?curid=279712", "title": "Doug Naylor", "text": "Doug Naylor\n\nDouglas R. Naylor (* 31. prosince 1955, Manchester, Anglie, Spojené království) je britský komediální autor, spisovatel, televizní producent a režisér.\n\nSpolečně s Robem Grantem vytvořil scénář kultovního sci-fi seriálu \"Červený trpaslík\". Dvojice často používala pseudonym Grant Naylor.\n\nKnižní verze Červeného trpaslíka byla vydána ve čtyřech dílech:\n\n\n"}
{"id": "279722", "url": "https://cs.wikipedia.org/wiki?curid=279722", "title": "Tampon", "text": "Tampon\n\nTampon (nebo tampón) je ženská hygienická pomůcka sloužící k zachycení menstruační krve. Jedná se o malý váleček ze směsi bavlny a hedvábí nebo z viskózy, opatřený šňůrkou k vytažení. Zavádí se do horní části pochvy a funguje tam jako savá houbička.\nTampony byly vynalezeny už v první polovině 20. století. Větší popularitu si získaly od 70. - 80. let. Do Česka se začaly dovážet v devadesátých letech.\nVýhody oproti vložkám:\n\nArgumenty proti tamponům:\n\nV Evropské unii jsou tampony považovány za standardní hygienický výrobek, na který se vztahují všeobecné předpisy - European General Product Safety Directive Ref: 2001/95/EC. Jednotlivé státy ale mohou požadovat přísnější podmínky pro výrobu a prodej tamponů. Například Rakousko (Österreichisches Lebensmittelbuch IV. Auflage Kapitel / B 36 / Gebrauchsgegenstände) požaduje dodržení maximálních limitů pro výskyt aerobních bakterií 200 CFU/g a pro plísně 20 CFU/g.\n\nV USA jsou tampony klasifikovány jako zdravotnický prostředek kategorie II (Code of Federal Regulations, Title 21, Volume 8, Sec. 884.5470 Unscented menstrual tampon).\n\nMnohé státy mají své vlastní standardy - Austrálie (TGA), Brazílie (ANVISA), Ecuador a další.\n\nVětšina velkých výrobců tamponů je členem Výboru výrobců hygienických absorpčních prostředků v rámci EDANA (European Disposables and Nonwovens Association) a řídí se jejím Code of Practice, který shrnuje požadavky na značení, informování o riziku TSS, informování o způsobu užití a další informace důležité pro uživatelky tamponů.\n\n\nTampony se běžně prodávají v krabičkách po 8, 16 nebo 32 kusech. Každý je zvlášť hygienicky zabalen a v krabičce je přiložen podrobný návod.\n\n\nTampony samy o sobě jsou biologicky rozložitelné, pokud jsou vyrobeny z bavlny nebo viskózy. Jediným problémem je, pokud výrobci pro některou část použijí nerozložitelný materiál, např. polyesterový provázek. Vzhledem k tomu, že žena spotřebuje během života několik tisíc tamponů, vytváří se tak velké množství odpadu, proto jsou jako ekologické propagovány prostředky na opakované použití. Patří mezi ně:\n\nANVISA - Agência Nacional de Vigilância Sanitária \n\nEDANA - European Disposables and Nonwovens Association\n\nFDA - U.S. Food and Drugs Administration\n\nÖsterreichisches Lebensmittelbuch - Rakouská potravinářská kniha\n\nTGA - Australian Government, Department of Health, TherapeuticGoods Administration\n"}
{"id": "279723", "url": "https://cs.wikipedia.org/wiki?curid=279723", "title": "NetBIOS", "text": "NetBIOS\n\nNetBIOS (\"Network Basic Input Output System\") je softwarové rozhraní (API) poskytující služby, které mají vztah s 5. (relační) vrstvou ISO/OSI modelu. Programové rozhraní je určeno ke zpřístupnění dat uložených na vzdálených počítačích. Cílem bylo zpřístupnění síťových zdrojů a služeb pomocí názvů.\n\nPůvodně byl vázán pouze na protokol síťové/transportní vrstvy NetBEUI. Zároveň zajišťoval službu názvů v rámci lokální sítě. Směrování nebylo možné. Později byly provedeny modifikace, které umožnily provoz tohoto protokolu i nad směrovatelnými protokoly, např. IP nebo IPX.\n\nKaždé zařízení má svůj název, jehož délka je omezena na 15 znaků. Pokud klient požaduje navázání spojení, vyšle oběžníkem dotaz na všechny ostatní počítače, ve kterém žádá o překlad názvu NetBIOS na adresu MAC. Uzel požadovaného názvu odpoví svou adresou MAC. Klient si tuto adresu uloží do cache pro pozdější využití a pak naváže spojení s požadovanou službou.\n\npoužívá několik portů:\n\n\n"}
{"id": "279725", "url": "https://cs.wikipedia.org/wiki?curid=279725", "title": "Ram (tank)", "text": "Ram (tank)\n\nRam byl kanadský křižníkový tank z druhé světové války. Jeho konstrukce byla stavěna na bázi amerického středního tanku M3 Lee. Tank vznikl v důsledku toho, že Velká Británie nebyla v době vypuknutí války schopna produkovat tanky pro jinou potřebu, než byla vlastní. Proto začala kanadská firma Montreal Locomotive Works práce na kanadském tanku, který vycházel z podvozku americké konstrukce tanku M3 Lee. Na rozdíl amerického stroje byla hlavní výzbroj tanku Ram umístěna v plně otočné věži. Ram Mk. I disponoval dvouliberním 40mm kanónem, zatímco varianta Mk. II měla jako hlavní výzbroj kanón šestiliberní (ráže 57 mm). První prototyp byl vyroben roku 1941, do roku 1943 bylo vyprodukováno 1948 kusů tanků v různých obměnách.\n\nRam nebyl příliš využíván, Kanadské jednotky používaly americké tanky M4 Sherman.\n\n"}
{"id": "279726", "url": "https://cs.wikipedia.org/wiki?curid=279726", "title": "ESMTP", "text": "ESMTP\n\nESMTP (Extended Simple Mail Transfer Protocol) je rozšířením protokolu SMTP. Zavádí nové příkazy a rozšiřuje práci s protokolem SMTP. Poprvé byl definován roku 1995 v . Stal se součástí , která nahradila .\n\nOproti standardnímu SMTP spojení začínajícímu příkazem HELO začíná ESMTP spojení příkazem EHLO. Server následně odpoví v případě úspěšného navázání spojení kódem 250 a seznamem povolených příkazů. V případě selhání se použije kód 550. V případě problémů se použije některý ze standardních chybových kódů (500, 501, 502, 504 a 421), přičemž kód 500 použije starší server používající pouze protokol SMTP. Tím je umožněno doručování pošty i na ne-ESMTP servery.\n\n\n S: <čeká na spojení na portu 25>\n\n\"Poznámka:\" S je server, C je klient.\n\nRozšíření SMTPUTF8, popsané v , umožňuje a definuje práci s adresami a hlavičkami obsahujícími znaky mimo US-ASCII kódování. Setkat se tak lze např. s adresami \"květoslav.zčeřený@example.com\", \"δοκιμή@παράδειγμα.δοκιμή\" či \"测试@测试.测试\". Toto rozšíření podporuje např. Postfix od verze 3. Od 5. srpna 2014 zavedl podporu Gmail.\n\n"}
{"id": "279727", "url": "https://cs.wikipedia.org/wiki?curid=279727", "title": "Uliastaj", "text": "Uliastaj\n\nUliastaj ( ) je město v Mongolsku a hlavní město Zavchanského ajmagu. V roce 2012 žilo v Uliastaji 15 460 obyvatel.\n\nV době připojení Vnějšího Mongolska k Čínskému impériu v Uliastaji sídlil mandžuský amban, dohlížející na tehdejší ajmagy Sajn-nojonchánský a Džasaktuchánský.\n"}
{"id": "279730", "url": "https://cs.wikipedia.org/wiki?curid=279730", "title": "Arduino", "text": "Arduino\n\nArduino \"[čti Arduíno]\" je v informatice název malého jednodeskového počítače založeného na mikrokontrolerech ATmega od firmy Atmel. Svým návrhem se snaží podpořit výuku informatiky ve školách a seznámit studenty s tím, jak jsou pomocí počítačů řízena různá zařízení (např. mikrovlnná trouba, automatická pračka a jiné stroje). Nejedná se tedy o počítač ve smyslu stolního počítače nebo chytrého telefonu. Nelze proto k němu snadno přímo připojit monitor ani klávesnici či myš, ale je připraven na připojení LED diod, displeje z tekutých krystalů, servomotorů, senzorů, osvětlení atd.\n\n\"Arduino\" je otevřená platforma s grafickým vývojovým prostředím, které vychází z prostředí Wiring (podobný projekt jako Arduino, tedy deska s mikrokontrolerem a IDE) a Processing (prostředí pro výuku programování). Arduino bylo poprvé představeno v roce 2005. Může být použito k vytváření samostatných interaktivních zapojení nebo může být připojeno k software na počítači (např. Adobe Flash, Processing, Max/MSP, Pure Data, SuperCollider). Momentálně lze koupit verze, které jsou už zkompletované; schéma a návrh plošného spoje je dostupný pro ty, kteří si chtějí postavit Arduino sami.\n\nNa rozdíl od Raspberry Pi není Arduino zamýšleno jako plnohodnotný stolní počítač. Řídící program je vyvíjen zvlášť (na stolním počítači) a do Arduina je posléze nahrán a spuštěn. Uvnitř Arduina je pak spuštěn jen tento program, který typicky obsahuje smyčku, která se neustále opakuje (Arduino neustále zjišťuje stav svého okolí a na změny reaguje). Díky tomu má nízkou spotřebu (je možné napájení malou baterií) a hodí se například pro řízení dronů, robotů a podobně.\n\nProjekt vznikl v roce 2005 v Itálii ve městě Ivrea. Jeho cílem bylo vytvořit jednoduchou prototypovací platformu pro studenty, která umožní rychlý vývoj a jednoduché používání. Projekt zaznamenal velký úspěch a později začaly vznikat jeho další, novější verze. Do února 2010 se údajně prodalo více jak 120 tisíc kusů.\n\nZakladatelé \"Massimo Banzi\" a \"David Cuartielles\" pojmenovali projekt po Arduinovi Ivrejském, významné historické postavě města.\n\nProjekt Arduino získal ocenění v kategorii digitálních komunit na Prix Ars Electronica 2006.\n\nV roce 2010 vyšla, zatím poslední, verze Arduino desky s označením \"Uno\", která nahradila svého předchůdce Duemilanove. Od roku 2012 jsou v prodeji desky Due (s procesorem ARM) a Leonardo a také nová revize Una R3.\n\nProjekt Arduino je již od svého počátku volně dostupný (open-source) všem uživatelům, kteří jej chtějí používat a/nebo vylepšovat. Dokumentace a referenční příručka jazyka a externích knihoven je pak většinou vydávána pod licencí Creative Commons. Díky tomu jsou k dispozici všechny zdrojové soubory a je dodržována určitá kompatibilita (ať už pomocí jazyka Java, ve kterém je napsáno vývojové prostředí (IDE) nebo díky použití USB-to-RS-232 převodníkového čipu, který zajišťuje virtuální sériovou linku a pro který jsou běžně dostupné ovladače na většinu platforem). Arduino se také snaží být dostupné i cenově, toho dosahuje použitím levné pracovní síly v Itálii. Pro své univerzální uplatnění je Arduino vyhledáváno především domácími kutily. Možnosti jeho využití jsou rozsáhlé. V České republice se začíná postupně rozšiřovat. Existuje několik elektronických obchodů, které dováží již hotovou desku, a vznikají i weby a články věnované právě Arduinu.\n\nDesky arduino obsahují 8bitové mikrokontrolery z rodiny AVR od firmy Atmel a množství dalších podpůrných obvodů. Oficiální vydání Arduina, které vyrábí a prodává Italská firma Smart Projects, používají čipy ATMega8, ATMega168, ATMega328, ATMega1280 a ATMega2560. Arduino Due obsahuje 32--bitový ARM procesor Atmel SAM3X8E. Každá deska má většinu I/O pinů přístupných přes standardizované patice, do kterých se jednoduše připojují další obvody, kterým ve světě Arduina říká \"Shieldy\". Na deskách bývá několik diod, resetovací tlačítko, konektory pro ICSP programování, napájecí konektor, oscilátor a obvod zprostředkovávající komunikaci po USB. Základní verze Arduina, Arduino Uno, poskytuje celkem 14 I/O digitálních pinů a 6 pinů analogových. Šest digitálních pinů je také možné použít na softwarově řízený PWM výstup.\n\nHlavní mikrokontroler, který je uživatelsky programovatelný, již má bootloader (kód, který se po spuštění postará o základní nastavení mikrokontroleru, jako jsou interní časovače, nastavení rozhraní USART a další) a nastavené potřebné fuses bajty (těmi se nízkoúrovňově nastavují některé vlastnosti čipu). Díky tomu se uživatel nemusí starat o detaily a své programy píše v jazyce podobném C/C++.\n\nAčkoliv je Arduino připojeno k počítači pomocí rozhraní USB, je softwarově simulována sériová komunikace přes linku RS-232. Ve starších deskách, jako je například Duemilanove nebo Diecimila, se pro tyto účely používaly FTDI čipy, v desce Uno toto obstarává ATMega8U2 s předprogramovaným firmware (ten je, jako vše ostatní, volně dostupný v podobě zdrojových kódů).\n\nDíky otevřenosti celého projektu vzniká množství klonů od dalších firem i jednotlivců. Samotné Arduino lze jednoduše poskládat i z jednotlivých součástek na nepájivém kontaktním poli. Z klonů, které jsou s původním Arduino kompatibilní, jsou například:\n\n\nFreeDuino je jeden z alternativních projektů postavených na Arduinu. Od Arduina se liší především názvem, na který mají výrobci Arduina právo. Naproti tomu může kdokoli svůj projekt nazvat FreeDuino. Ačkoli se FreeDuino, které v otevřenosti zachází mnohem dál než Arduino, dá koupit, stále si ho může každý libovolně upravit (nebo od základů předělat), nazvat FreeDuinem a třeba i prezentovat nebo prodávat. Tudíž FreeDuino zbaví své fanoušky obchodní známky na název a nutnosti podřídit se centrální výrobě v případě, že chcete \"originál\". K dostání jsou také kity obsahující potřebné součástky a podobně.\n\nArduelo Libero je český klon, který vychází z projektu Arduino Diecimila. Arduelo je klonem open source produktu Arduino Diecimila a je s ním obvodově kompatibilní. Od Arduina se liší především názvem a několika drobnými úpravami, které však nemají na funkčnost žádný vliv. Jde především o trochu jiné rozmístění součástek, při zachování původních rozměrů desky.\nPatice nejsou dělené a jsou umístěny symetricky v palcovém rastru. Je to jednodušší a usnadní to návrh přídavných modulů. Přibyly i dva nové piny, na které je vyveden vstup pro externí oscilátor. Další drobnou změnou je přesunutí všech LED diod a resetovacího tlačítka mimo prostor mezi konektory, aby byly viditelné a dostupné i při použití nasazeného modulu. Arduelo je volně k dispozici včetně výrobních podkladů.\n\nArduino shield je v informatice rozšiřující modul pro jednodeskový počítač Arduino a od něho odvozené kompatibilní klony, který se zapojí na standardně dodávané piny Arduina. Pomocí shieldů tak lze získat různá rozšíření pro Arduino. Některé shieldy využívají každý pin Arduina, jiné využívají jen některé piny. Podle druhu shieldu pak probíhá komunikace s Arduinem buď přes SPI, I²C nebo po sériové lince.\n\nTento shield umožňuje připojit Arduino k internetu. Samotný shield obsahuje integrovaný obvod W5100, konektor RJ-45 pro připojení síťového kabelu, slot pro paměťové karty typu microSD, resetovací tlačítko a indikační LED diody signalizující činnost LAN portu. Ethernet shield využívá pro komunikaci s Arduinem piny 4, 10, 11, 12 a 13, přičemž samotná komunikace probíhá pomocí komunikačního protokolu SPI.\n\nTento shield umožňuje připojit Arduino k internetu pomocí bezdrátové sítě Wi-Fi se standardem 802.11b a 802.11g se zabezpečením WEP a WPA2. Samotný shield obsahuje slot pro microSD kartu, miniUSB port primárně určený pro aktualizaci firmwaru shieldu, několik signalizačních LED diod a resetovací tlačítko. Wi-fi shield využívá, stejně jako Ethernet shield, komunikační protokol SPI.\n\nTento shield je určen pro pohodlné a bezpečné ovládání stejnosměrných motorů, krokových motorů a servomotorů. Pro připojení stejnosměrných a krokových motorů slouží konektory s označením M1 až M4. Pokud chceme připojit krokový motor, je nutné využít vždy dvojici konektorů vedle sebe, tedy M1 + M2 nebo M3 + M4. Vzhledem k proudové náročnosti, které je nutné pro řízení motorů, se na Motor shieldu nachází i konektor pro externí napájení. Velikost tohoto externího napájení souvisí s daným typem motoru, přičemž rozsah externího napájecího napětí je od 4,5V do 25V a maximální velikost výstupního proudu je 0,6A, špičkově až 1,2A.\n\nUmožňuje rozšířit Arduino o GPS modul, pomocí kterého můžeme zjistit aktuální polohu, nadmořskou výšku nebo rychlost pohybu.\nVelmi snadno se používá, neboť stačí jen přečíst data ze sériové linky a získáme aktuální GPS data. Dále tento shield obsahuje slot pro připojení microSD karty, na kterou si můžeme uložit například získaná GPS data. GPS shield podporuje obě úrovně napětí, tedy 3.3V i 5V.\n\nCloudové nástroje pro programování jsou dostupné na Arduino Create (webový editor, úložiště a další). Simulátor několika modelů Arduina je k dispozici v prototypovacím návrháři Circuits.io společnosti Autodesk.\n\nArduino společně se svými deskami a periferiemi vyvíjí i svoje vlastní vývojové prostředí pro jejich programování. Tento software kombinuje hned několik funkcí, kvůli kterým je ovládání Arduina tak jednoduché, mezi ně patří: emulace portu RS-232, správa knihoven a desek, vestavěný compiler a prostředí pro programování. Využívaným jazykem je zde Wiring, který je postaven okolo C a C++. Samotný software se tedy jmenuje Arduino IDE, které si už prošlo několika verzemi, na rozdíl od nového prostředí Arduino Pro IDE nacházející se stále ve verzi beta.\n\nArduino IDE (integrated development environment – vývojové prostředí) je tedy program vytvořený přímo pro Arduino, který může být spuštěn jak ve Windows, tak v macOS a Linuxu. Tato vzájemná kompatibilita je způsobena právě kvůli samotné kódové struktuře IDE, je totiž napsaná v Javě. Mezi funkce integrovaného kódovacího editoru patří: kopírování a vkládání textu, vyhledávání a přepisování textu, automatické odsazení, doplňování závorek a zvýrazňování textu. Dále zde můžeme najít místo pro vypisování zpráv (chyby, stav nahrávání kódu…), konzoli, lištu pro práci s kódem a lištu pro nastavení IDE.\n\nPatnáctého října 2019 bylo poprvé zveřejněno Arduino Pro IDE ve verzi beta (též označovaná jako alpha preview). Mezi přidané funkce patří:\n\n\nMomentálně je nejaktuálnější dostupná verze ke stažení v0.0.4-alpha.preview na této stránce github.com, na kterou se jde dostat přes oficiální stránky Arduina Pro.\n\nJádro vývojářského týmu Arduina tvoří Massimo Banzi, David Cuartielles, Tom Igoe, Gianluca Martino, David Mellis a Nicholas Zambetti.\n\n\nČesky\n\nSlovensky\n\nAnglicky\n"}
{"id": "279732", "url": "https://cs.wikipedia.org/wiki?curid=279732", "title": "Robert N. Bellah", "text": "Robert N. Bellah\n\nRobert Neelly Bellah (23. února 1927 Oklahoma, USA − 31. července 2013) byl americký sociolog, který zastává funkci profesora na Kalifornské univerzitě v Berkley. Asi nejznámější Bellahova teorie je jeho koncept tzv. amerického občanského náboženství ().\n\nVystudoval Harvardovu univerzitu, kde byl studentem Talcotta Personse. V roce 1955 zde obdržel doktorský titul. Po dostudování na různých pozicích dále zůstal v roli pracovníka až do roku 1967. Poté se přemístil na University of California, kde působil až do konce svého života.\n\n\n"}
{"id": "279741", "url": "https://cs.wikipedia.org/wiki?curid=279741", "title": "Jean Bottéro", "text": "Jean Bottéro\n\nJean Bottéro (30. srpna 1914 Vallauris – 15. prosince 2007 Gif-sur-Yvette) byl francouzský asyriolog. \n\nPůvodně byl členem řádu dominikánů, kde se věnovat starozákonní biblistice a exegezi, jimiž byl teprve přiveden k hlubšímu studiu starověké Mezopotámie. Opustil kněžskou dráhu a v letech 1947–1958 působil v \"Národním středisku vědeckého výzkumu\" (Centre National de la Recherche Scientifique), kde po podílel na výzkumech města Mari ve východní Sýrii. V letech 1958–1981 byl profesorem na pařížské École pratique des hautes études.\n\nVěnoval se otázce etnických pohybů, k nimž docházelo ve starověku na Předním východě, starověkému mezopotámskému právu a tzv. mudroslovné literatuře. Významný je také jeho příspěvek ke studiu mezopotámské mytologie a náboženství.\n\n"}
{"id": "279746", "url": "https://cs.wikipedia.org/wiki?curid=279746", "title": "Pásmový turnaj v šachu", "text": "Pásmový turnaj v šachu\n\nPásmový turnaj v šachu byl součástí cyklu boje jednotlivců o titul mistra světa v šachu. \n\nCelý cyklus se skládal z následujících částí (v současné době je aplikován jiný systém):\n\nPásmové turnaje byly pořádány v kategorii muži od roku 1947, v kategorii ženy od roku 1954 a to v ročních až čtyřročních intervalech. Hrály se dle geografického rozčlenění jednotlivých členských zemí Mezinárodní šachové federace a to v 13 pásmech. Právo účasti v pásmových turnajích měli velmistři a mistři v daných zemích či další hráči dle rozhodnutí místních šachových svazů. Počet postupujících hráčů do mezipásmových turnajů mistrovství světa byl určován FIDE dle kvality účastníků v jednotlivých pásmových turnajích. \n\n"}
{"id": "279749", "url": "https://cs.wikipedia.org/wiki?curid=279749", "title": "Fúze", "text": "Fúze\n\nFúze znamená spojení, sloučení či splynutí, může být:\n\n\n\n\n\n\n"}
{"id": "279750", "url": "https://cs.wikipedia.org/wiki?curid=279750", "title": "Złote Jamy", "text": "Złote Jamy\n\nZłote Jamy (německy \"Goldgrubenhübel\") je vrchol nacházející se v polské části Jizerských hor v jihozápadní části Vysokého jizerského hřebene.\n\nV mělkém sedle mezi Zlatými jámami a Vysokou kupou leží ve výšce přes 1000 m rašeliniště, bohaté na poměrně neobvyklé druhy rostlinstva. Nalézají se zde i malá jezírka.\n\nZhruba 2 km jižně od vrcholu se nalézá rozcestí Rozdroże pod Cichą Równią což je bývalá křižovatka Staré sklářské cesty (\"Stara Droga Szklarska\") s cestou nazývanou Dukt Końskiej Jamy. Ve své době to bývaly jedny z nejdůležitějších cest v této části Jizerských hor.\n\nNedaleko vrcholu probíhá největší křemenná žíla v Evropě. Tato žíla je dlouhá přes 10 km a její mocnost dosahuje od 60 do 100 metrů. Táhne se z okolí kopce Kopaniec směrem k Novému Městu pod Smrkem.\n\nNázev Złote Jamy (\"Zlaté Jámy\") je v přímé souvislosti s středověkými vlašskými hledači zlata a drahokamů. V okolí vrcholu se nacházela spousta starých vlašských dolů na zlato. V 70. a 80. letech 20. století zde byl prováděn povrchový archeologický výzkum, který dokázal existenci intenzivní těžby zlata v době středověku.\n"}
{"id": "279753", "url": "https://cs.wikipedia.org/wiki?curid=279753", "title": "Blagověščensk", "text": "Blagověščensk\n\nBlahověščensk ( , ) je ruské město, administrativní centrum Amurské oblasti. Nachází se 7985 km východně od Moskvy. Žije zde obyvatel.\n\nMěsto leží asi 110 km od Transsibiřské magistrály, na levém břehu řeky Amur v místě soutoku se Zejou. Amur tvoří od roku 1860 hranici s Čínou, do té doby patřila oblast právě Číně. 20 km severozápadně od města se nachází letiště Ignatěvo.\n\nMěsto bylo založeno roku 1856 jako vojenská základna Usť-Zeja. Dnešní jméno získal Blagověščensk podle místního farního \"kostela Zvěstování\" ( , \"Blagoveščenje\"). Rozkvět města je dílem zejména zlaté horečky z počátku 20. století a pozicí na čínské hranici, pouhých pár set metrů od města Chej-che.\n\nBěhem Boxerského povstání roku 1900 bylo město ostřelováno čínskými povstalci. Dle místního vyprávění město zachránila Panna Marie, k jejíž ikoně se zdejší obyvatelé čtrnáct dní v kuse modlili. Na konci povstání se armáda ve spolupráci s kozáky rozhodla vyhnat čínskou komunitu na pravý, čínský břeh řeky Amur. Lidé byli vojáky nahnáni do řeky, kde mnoho z nich v hluboké vodě zahynulo. Hovoří se až o třech tisících utonulých Číňanů.\n\nDnes tvoří Blagověščensk a Chejche zónu volného obchodu. Nachází se zde jedna z nejpočetnějších čínských komunit v Rusku. Město pro Číňany nabízí jednoduchou možnost migrace do Ruska, zařizuje mnoho čínských institucí a nedávno bylo dokonce postaveno nové sídliště \"Severnyj\" s nabídkou levného bydlení pro nové obyvatele města.\n\nMěsto je sídlem Amurské státní univerzity ( , \"Amurskij gosudarstvenyj universitet\") a Blagověščenské státní pedagogické univerzity ( , \"Blagověščenskij gosudarstvenyj pedagogičeskij universitet\").\n\n"}
{"id": "279755", "url": "https://cs.wikipedia.org/wiki?curid=279755", "title": "Stockholmský syndrom", "text": "Stockholmský syndrom\n\nStockholmský syndrom je specifická pozitivní emoční i afektivní vazba a závislost oběti (např. rukojmí) na pachateli (např. únosci) vyskytující se též ve vztazích některých vězňů a jejich vyšetřovatelů.\nČasto se Stockholmskému syndromu nesprávně říká \"Helsinský syndrom\". Opakem je Limský syndrom, který se projevuje vytvořením vazby pachatele na osobu oběti.\n\nV roce 1973 se Jan-Erik Olsson a Clark Oderth Olofsson (nyní Daniel Demuynck) pokusili vyloupit jednu z bank ve Stockholmu. Loupež nevyšla a muži zadrželi rukojmí. Vyjednávání trvalo 130 hodin. Po propuštění považovali rukojmí únosce za své ochránce a policisty za nepřítele. O tomto případu pojednává film Stockholmský syndrom.\n\n"}
{"id": "279757", "url": "https://cs.wikipedia.org/wiki?curid=279757", "title": "Krabička poslední záchrany", "text": "Krabička poslední záchrany\n\nKrabička poslední záchrany (zkráceně KPZ, „kápézetka“) je koncept malé krabičky obsahující drobnosti, které mohou majiteli pomoci ve svízelných situacích. Tento koncept poprvé představil Jaroslav Foglar v článku uveřejněném 12. 10. 1935 v Mladém Hlasateli. Této myšlenky se brzy ujali čeští skauti a KPZ se tak stala předepsanou částí výbavy v mnoha skautských oddílech.\n\nPojem \"krabička poslední záchrany\" se v češtině postupně vžil i jako označení různých kapesních sad pro přežití (anglicky \"survival kit\") a hranice mezi původní krabičkou s mnoha malými užitečnými drobnostmi a sadou pro přežití se tak částečně setřela. I tradiční (Foglarovská) KPZ v průběhu let prošla nebo by měla projít určitou modernizací, neboť je jasné, že v dnešní době jsou snadno dostupné například lepší materiály k rozdělávání ohně, než březová kůra, že světlo snadněji zajistí malá klíčenka s vysocesvítivou LED než kousíček svíčky a podobně.\n\nO její rozšíření se v českých zemích zasloužil především spisovatel Jaroslav Foglar. Zde uvedený seznam je jen jedna z možných podob, přesný obsah krabičky je u různých skautských a podobných oddílů předepisován různě a mění se také s potřebami majitele.\n\npokud uživateli nevadí že bude krabička větší, může přidat další věci dle jeho představivosti např.:\n\nKPZ ve významu sady na přežití v přírodě je obvykle o něco sofistikovanější, hodí se spíše do zahraničí a uživatel se k ní uchyluje až jako k opravdu poslednímu řešení. Obsah této KPZ je obvykle nošen pohromadě např. v plechové krabičce od tabáku nebo bonbonů (v ČR je oblíbená krabička od Energitu, v USA Altoids) nebo v krabičce přímo vyrobené k tomuto účelu. Z důvodu úspory místa a zachování kompaktních rozměrů krabičky mají často některé obsažené předměty více možných využití.\n\nKPZ na přežití obsahuje zejména:\n\nUvedený seznam je samozřejmě podle potřeb jednotlivých uživatelů KPZ obměňován a doplňován.\n\n"}
{"id": "279759", "url": "https://cs.wikipedia.org/wiki?curid=279759", "title": "KPZ", "text": "KPZ\n\nKPZ je zkratka, která může mít následující významy:\n"}
{"id": "279762", "url": "https://cs.wikipedia.org/wiki?curid=279762", "title": "Formulář", "text": "Formulář\n\nFormulář označuje list papíru, listinný dokument, ve kterém je předtištěn text a další pomocné grafické údaje (rámečky, kolonky) pro písemné vyplnění různých dat a údajů. Jedná se o synonymum pro slova blanket, tiskopis, popřípadě dotazník. \n\nTištěné tiskopisy se vyskytují ve formě administrativních pomůcek v mnoha oborech lidské činnosti, v dnešní době bývají hlavní tištěné formuláře vyhotoveny tak, aby bylo možno provádět elektronické snímání (skenování), respektive čtení zapsaných údajů přímo do počítače. Z těchto důvodů je možno také některé tiskopisy opatřit i čárovým kódem apod. \n\nV dnešní době může mít formulář i elektronickou podobu ve formě souboru (PDF, ZFO) nebo webové stránky. V tomto kontextu se také toto slovo používá i v dalších oblastech výpočetní techniky, kdy slovem formulář označujeme některé prvky uživatelského rozhraní mezi uživatelem počítače (operátorem) a programovým vybavením počítače, jenž obvykle slouží pro vstup a výstup dat na obrazovku (či jiné zobrazovací zařízení). \n\n\n"}
{"id": "279766", "url": "https://cs.wikipedia.org/wiki?curid=279766", "title": "Elephant", "text": "Elephant\n\nElephant (anglický výraz pro \"slona\") může znamenat:\n\n"}
{"id": "279769", "url": "https://cs.wikipedia.org/wiki?curid=279769", "title": "Blanket", "text": "Blanket\n\nSlovo blanket není jednoznačné a může být označením více různých záležitostí:\n\n"}
{"id": "279770", "url": "https://cs.wikipedia.org/wiki?curid=279770", "title": "BMW Sauber F1.08", "text": "BMW Sauber F1.08\n\nBMW Sauber F1.08 je vůz formule 1 týmu BMW Sauber, který se účastnil mistrovství světa v roce 2008.\n\n\nToto řešení bočních křidélek, bylo prvním krokem ve vývoji aerodynamického baličku vozu od jeho prezentace, byla instalována dříve než delta kžidélka na nose vozu. Podle výsledků z aerodynamického tunelu a následných propočtů v CFD, byl potvrzen pozitivní vliv na stabilitu a zvětšila se i efektivita vozu. Toto boční křidélko pomáhá zlepšovat prouděni vzduchu okolo bočnic a následně zlepšuje chlazení a lepší průtok vzduchu v zadní části vozu.\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "279771", "url": "https://cs.wikipedia.org/wiki?curid=279771", "title": "RapidShare", "text": "RapidShare\n\nRapidShare (společnost RapidShare AG Švýcarsko, Cham) byl jeden z největších upload serverů (místo pro nahrání a sdílení souborů) na světě. Hojně využíván hlavně ve světě, i když i v Česku se stal dost populární. Velmi často byl také zneužíván pro sdílení nelegálních souborů a pirátských kopií. Hlavní příjem plynul z prodeje tzv. \"Premium\" účtů, což je způsob, kdy uživatel může stahovat bez čekání na stažení souboru a dalších omezení. Přesným opakem je \"Free\" způsob využívání služeb: uživatel se nemusí nijak přihlašovat ani nic platit, ale musí několik desítek sekund počkat na zahájení stahování, rychlost je značně kolísavá a navíc po každém stažení musí 15 minut počkat. Díky této politice mohl RapidShare rozšiřovat své serverové kapacity, aniž by prodělával.\n\nOficiální software pro správu premium účtu a upload souborů.\n\nProgram pro upload souboru na server Rapidshare. Lze použít i bez premiového účtu.\n\nSlouží pro správu premiového účtu, download a upload souborů. Je přístupný pouze pod prémiovým účtem.\n\nPomocí SMS nebo bankovního převodu si můžete koupit kredit u různých přeprodejců, který pak využijete při stahování ze serverů rapidshare.com. Tyto služby mají i výhody v tom, že soubor stahujete přes českou konektivitu, která je většině případů rychlejší.\n\n"}
{"id": "279775", "url": "https://cs.wikipedia.org/wiki?curid=279775", "title": "IEEE 802", "text": "IEEE 802\n\nIEEE 802 je rodina IEEE standardů pojednávajících o sítích LAN a MAN.\n\n\n"}
{"id": "279779", "url": "https://cs.wikipedia.org/wiki?curid=279779", "title": "Oultrejordain", "text": "Oultrejordain\n\nOultrejordain (česky Zajordánsko) je archaický frankofónní termín pro území na východ od řeky Jordán. Rozkládá se jihovýchodně přes Negevskou poušť až k Akabskému zálivu. Na severu a východě nejsou, až na Mrtvé moře, žádné přirozené hranice. Na východě vedlo množství karavanních tras, kudy zboží putovalo z Egypta a Arábie do Sýrie a muslimští poutníci do Mekky.\n\nV antických časech se toto území nazývalo Edom a Moáb. V dobách před první křížovou výpravou oblast Zajordánska ovládal Fátimovský chalífát s centrem v Egyptě, avšak egyptská přítomnost zde byla spíše symbolická, pokud nějaká. Když se křižáci zmocnili Palestiny a založili Jeruzalémské království, nedlouho poté se král Balduin I. zmocnil i Zajordánska, kde nechal vybudovat hrady Krak de Montréal, Krak de Moab v Keraku a zřídil vazalské Panství Oultrejourdain (francouzsky ) neboli Zajordánské panství. Křižáci také ovládali oblast kolem Petry, kde zřídili arcibiskupství podřízení latinskému patriarchátu v Jeruzalémě.\n\nMístní nomádské kmeny se snažily rychle uzavřít s Evropany mír a držet s nimi dobré vztahy. I za křižáků bylo v této oblasti velmi málo křesťanské populace. Oblast byla osídlena hlavně ší'itskými beduínskými kmeny, které se živily chovem velbloudů. Mnoho syrských jakobitů z oblasti na pozvání jeruzalémských králů odešlo z oblasti do Jeruzaléma, kde znovu osídlili vyvražděné židovské čtvrti. Ostatní křesťané, kteří žili v oblasti, vyznávali kočovný, či polokočovný způsob života a západní křižáci jim příliš nedůvěřovali.\n\n\n\n"}
{"id": "279781", "url": "https://cs.wikipedia.org/wiki?curid=279781", "title": "Koza šrouborohá", "text": "Koza šrouborohá\n\nKoza šrouborohá neboli markhur (\"Capra falconeri\") je velký zástupce podčeledi koz a ovcí obývající rozptýlené lesy západního Himálaje. Je též národním zvířetem Pákistánu.\n\nKohoutková výška se pohybuje mezi 65 až 115 cm. Samci dosahují hmotnosti max. 110 kg, samice pouze 40 kg. Její srst je v létě krátká a zbarvena narudle šedě, v zimním období je srst delší a jasněji šedá. Na končetinách a hlavě má černé skvrny. Samci mají v porovnání se samicemi výrazně delší srst na krku, která může dorůstat až do úrovni kolen. Obě pohlaví mají šroubovité rohy, které u samců dosahují až 160 cm, u samic většinou nepřesáhnou 25 cm. Tmavě zbarvený ocas dosahuje délky 8-14 cm.\n\nObývá biomy v nadmořských výškách 500 až 3500 m, kde se živí trávou, listy a kteroukoliv dostupnou vegetací, která v oné oblasti roste a kterou z vyšších míst často získává způsobem, že se postaví na zadní končetiny a předními se opře o kmen stromu. Je aktivní převážně brzy ráno a v pozdním odpoledni, přes den odpočívá ve svých úkrytech. Samice tvoří většinou malá, zhruba devíti členná stáda; samci žijí většinou samostatně.\n\nV období rozmnožování spolu svádějí samci bouřlivé zápasy, při kterých se snaží připoutat pozornost co největšího počtu samic. Při těchto soubojích do sebe dva rivalové zapletou své rohy a začnou se kroutit a přetlačovat až do doby, kdy jeden ze zápasníků nepadne k zemi. V tomto období vydávají zvuky blízce podobné zvukům vydávaných kozou domácí. Samice rodí jediné mládě, které několik následujících měsíců kojí.\n\nK roku 2015 je podle Červeného seznamu IUCN klasifikován jako druh blízko ohrožení (NT), za což může převážně stále neutuchající lov pro velice ceněné rohy. I přesto v dnešní době jeho stavy stupají.\n\nV zajetí je však počet koz šrouborohých stabilizován a chovají se v zoologických zahradách po celém světě. V České republice chová tento druh Zoologická zahrada Olomouc a Liberec, Děčín a Ostrava, na Slovensku například Zoo Bojnice.\n\nRozeznáváme 5 poddruhů:\n\n"}
{"id": "279786", "url": "https://cs.wikipedia.org/wiki?curid=279786", "title": "Rhysodidae", "text": "Rhysodidae\n\nRhysodidae je podčeleď brouků z obsahující několik stovek druhů ve dvaceti rodech.\n\nTito brouci jsou protáhlí, délky od 5–8 mm a zbarveni od červenohnědé po černou barvu. Štít i krovky mají podélně zvrásněné, což těmto broukům dalo v některých jazycích jejich jméno.\n\nVyskytují se na všech kontinentech, kde jsou pralesy, nejbohatší na tyto brouky jsou pralesy v oblastech Nová Guinea, Indonésie, Filipíny a severní oblasti Jižní Ameriky.\n\nKlasifikace zůstává kontroverzní, když specialista Ross T. Bell je zařazuje jako tribus Rhysodini z čeledi Carabidae, zatímco R. G. Beutel a ostatní uvádí, že charakteristické znaky larev dokazují, že tito brouci jsou samostatnou čeledí.\n\n"}
{"id": "279790", "url": "https://cs.wikipedia.org/wiki?curid=279790", "title": "Mezipásmový turnaj v šachu", "text": "Mezipásmový turnaj v šachu\n\nMezipásmové turnaje v šachu byly turnaje pořádané Mezinárodní šachovou federací, jednalo se o druhý stupeň v boji o titul mistra světa. Byly pořádané pro muže od roku 1948 a pro ženy od roku 1971, do roku 1993.\n\nCelý cyklus se skládal z následujících částí (v současné době je aplikován jiný systém):\n\nPrávo účasti v mezipásmovém turnaji měli hráči, kteří se umístili nejlépe v pásmových turnajích mistrovství světa. Nejlepší hráči z mezipásmových turnajů následně postupovali do turnaje kandidátů (v letech 1965-1983 přesnější označení zápasy kandidátů). V zásadě bylo naplánováno, že cyklus bude trvat tři roky. V prvním roce členské státy FIDE uskutečnily národní mistrovství. Vítězové by se kvalifikovali do pásmového turnaje, kdy svět byl rozdělen dle zón. Velké země jako Rusko a USA měly své vlastní zóny. Menší země byly rozděleny do skupin s více členy. Například, všichni hráči Jižní a Střední Ameriky patřili do jedné zóny. V prvních letech nebyly zóny pro Afriku, protože na africkém kontinentu nebyl žádný stát členem FIDE. V mezipásmovém turnaji hrávalo většinou 24 účastníků. Vítězové mezipásmových turnajů se připojili k hráči, který prohrál v minulém cyklu v zápasu o titul mistra světa, přesná pravidla účastníků vždy stanovovala FIDE.\n\nOd roku 1948 do roku 1993 se cyklus opakoval každé tři roky. Původně byl hrán pouze jeden mezipásmový turnaj. V roce 1972 se systém ukázal jako příliš nemotorný. Příčinou byl vzrůstající počet kvalitních hráčů a zvyšovaly se náklady na pořádání turnaje. Rovněž se připojovaly nové země, obzvláště v Asii (Čína, Indie, Indonésie, Filipíny), kde rovněž začali vyrůstat špičkoví velmistři. Rovněž Afrika požadovala dvě zóny. Bylo zcela nepraktické a nemožné dát všechny špičkové hráče do jednoho turnaje se systémem každý s každým. V roce 1973 se tak systém pořádání změnil na dva mezipásmové turnaje a od roku 1982 na tři. Další růst počtu hráčů vedl k tomu, že mezipásmové turnaje byly pořádány švýcarským systémem hry a to v letech 1990 a 1993.\n\nPosledním mezipásmovým turnajem FIDE byl turnaj v Bielu roku 1993, kdy vyhrál Boris Gelfand.\n\n"}
{"id": "279795", "url": "https://cs.wikipedia.org/wiki?curid=279795", "title": "Klih", "text": "Klih\n\nKlih je druh lepidla, používaný pro lepení dřeva a papíru. Původní klihy byly vyráběny z kůže a kostí hospodářských zvířat (měknou ve vodě), později kaseinu (vodovzdorný), a zhruba od druhé třetiny 20. století také z umělých pryskyřic. Podstatou všech lepidel na bázi živočišného původu, označovaných společným názvem klihy, jsou bílkoviny, které poskytují koloidní roztoky s dobrými adhezními vlastnostmi.\n\nKlih se používá nejen ke zpevnění dřevěných spojů, ale také k výrobě překližky a lepení dýh na povrch desek. Klížení může být prováděno za studena nebo průmyslově za horka. Přírodní klih je používán již od starověku, dnes je používán hlavně při restaurování a při výrobě hudebních nástrojů. Jeho výhoda spočívá v tom, že v případě, kdy je třeba dílce (např. dřeva) rozebrat, se klih navlhčí a nahřeje, čímž lepený spoj povolí.\n\nNavlhčený klih se zahřívá ve vodní lázní při teplotě 55 °C pak přechází ve velmi viskózní roztok vhodný k lepení.\n\n"}
{"id": "279796", "url": "https://cs.wikipedia.org/wiki?curid=279796", "title": "Millennium Ecosystem Assessment", "text": "Millennium Ecosystem Assessment\n\nMillennium Ecosystem Assessment (MA či Hodnocení ekosystémů k miléniu) je nejrozsáhlejším hodnocením změn ekosystému.\n\nProběhlo pod záštitou generálního tajemníka OSN Kofiho Annana v letech 2001 až 2005 s cílem zhodnotit důsledky změn ekosystémů pro lidský blahobyt na základě vědecky podložených informací. Výsledky Millennium Ecosystem Assessment jsou určeny jak pro vlády jednotlivých států, podnikatele a průmysl, nevládní organizace, novináře atd.\n\nNa hodnocení se podílelo asi 1400 expertů z celého světa, včetně českých odborníků (např. Bedřich Moldan, Jan Plesník a jeho výsledkem bylo publikování řady studií zaměřených na biodiverzitu, desertifikaci, průmysl atd. Závěrečná souhrnná zpráva nazvaná \"„Ekosystémy a lidský blahobyt“\" mimo jiné konstatuje, že lidé změnili za posledních 50 letech ekosystémy na Zemi více než kdykoli dějinách lidstva a že zvýšení životní úrovně lidí proběhlo na cenu poškození 60 % globálních ekosystémů. Zpráva dále uvádí, že poškozování ekosystémů představuje překážku pro snížení chudoby pro dosažení potravinové bezpečnosti.\n\n\"Ekosystémy a lidský blahobyt - Syntéza\", Centrum pro otázky životního prostředí, Univerzita Karlova, Praha 2005, ISBN 80-239-6300-7\n\n\n"}
{"id": "279801", "url": "https://cs.wikipedia.org/wiki?curid=279801", "title": "Kraľovany", "text": "Kraľovany\n\nKraľovany jsou obec na Slovensku v Žilinském kraji v okrese Dolný Kubín, v jihozápadním cípu regionu Orava. Leží v údolí při ústí řeky Oravy do Váhu a díky této poloze se zde nachází silniční i železniční křižovatka.\n\nV roce 1420 se Kraľovany vzpomínají jako vesnice patřící Oravského hradu. První písemná zmínka o obci pochází z roku 1363. První osadníci pocházeli z Turian.\nKolem roku 1608 měla obec asi 70 obyvatel (14 rodin). V roce 1715 už 160 obyvatel. Obec vznikla na významné cestě z Turce na Oravu. V obci se nacházel i panský hostinec, který vlastnili Thurzovci. Hostinský Juraj Zábrezký v roce 1647 získal i povolení od Thurzovců na mlýn a pilu, dostal také část panské hory a k tomu i půdu. Část obyvatel Kraľovian se zabývala pltnictvím a lovem ryb. Daň z úlovku předávali Oravskému panství, protože nepracovali na panských rolích, byli svobodní. Oravské panství rozšířilo podnikání v obci. Obec trpěla v 17. století během stavovských povstání. Po Bočkajovském povstání vesnice byla zdevastována. Pohroma postihla obec i v srpnu 1813, když ji zasáhla obrovská povodeň. Pokles obyvatelstva zapříčinila cholera v roce 1873 a vystěhovalectví za prací v letech 1880–1890. Kraľovany nabraly na významu po zřízení železnice do Oravského Podzámku v roce 1898. V roce 1910 vznikla i telegrafní stanice. Železniční stanice na důležité křižovatce Košicko-bohumínské dráhy a Oravy se později rozšířila. V roce 1935 měla až 6 kolejí.\n\nV roce 1811 byl založen spolek bývalých urbariátníků. Do majetku spolku patřily i mlýn, pila, kamenolom, těžba písku, štěrku, rybolov a lovecké právo. V roce 1906 byl postaven trojobloukový kovový most. V roce 1935 už elektrifikovaná obec má 671 obyvatel. V obci se nachází evangelický kostel z roku 1913. Zmiňovaná je i zvonice se zvony z roku 1763 a 1815.\nObec leží ve výšce 430 m n. m. a její katastr má výměru 18,808 km². K 31. prosinci roku 2016 měla obec 436 obyvatel.\n\nÚdolím Váhu zde vede železniční trať Košice–Žilina, od které se zde odpojuje železniční trať Kraľovany – Trstená.\n\n\nV části obce Rieka se nachází přírodní koupaliště na místě vytěženého lomu, zvané lidově „Šútovské jezero“.\n\n"}
{"id": "279802", "url": "https://cs.wikipedia.org/wiki?curid=279802", "title": "Konvertor (metalurgie)", "text": "Konvertor (metalurgie)\n\nOcelárenský konvertor používaný v metalurgii je přístroj, který vhání do roztaveného surového železa vzduch nebo kyslík, čímž dochází k odstranění přebytečného uhlíku, křemíku, síry a fosforu a vzniká tak tavenina ocele. Kvalita ocele se vyjadřuje pomocí binárního diagramu železo-uhlík.\n\nPodobné zařízení sloužící k modifikaci taveniny hořčíkem při výrobě tvárné litiny se nazývá Fischerův konvertor.\n\n\n"}
{"id": "279808", "url": "https://cs.wikipedia.org/wiki?curid=279808", "title": "ORCO", "text": "ORCO\n\nOrco Property Group je developerskou společností operující ve střední a východní Evropě se sídlem v Lucemburku. Pracuje v oblasti výstavby, prodeje a správy realit v hotelnictví. V roce 2007 jmění společnosti dosahovalo ceny 1,3 miliardy EUR, společnost je obchodována na burze EURONEXT v Paříži a na burzách cenných papírů v Praze, Budapešti a Varšavě.\n\nFirmu založil Jean-François Ott.\n\n\n"}
{"id": "279813", "url": "https://cs.wikipedia.org/wiki?curid=279813", "title": "Vznik života", "text": "Vznik života\n\nVznik života (biogeneze) je v současnosti ne zcela vyjasněná událost, během které se z neživé hmoty stala hmota živá, jež se začala rozmnožovat, vyvíjet a přeměňovat svoje okolí. Jedná se o vědecko-filosoficko-náboženskou otázku, kdy se jednotlivé strany snaží předložit své teorie či důkazy o tom, jak k této události došlo.\n\nExistuje velké množství nejrůznějších představ o vzniku života, otázka však zatím nebyla jednoznačně vyřešena. Spolehlivému vyřešení brání také fakt, že z nejstarších období nejsou dochovány žádné fosílie. A i ty nejjednodušší současné organismy jsou pravděpodobně mnohem složitější než prvotní živé buňky.\n\nPodle současného vědeckého poznání ke vzniku života na Zemi došlo na počátku eoarchaika, zhruba před 4100–3800 miliony let. Také se předpokládá, že život mohl vzniknout několikrát a následně být opakovaně zcela zničen, než došel úspěchu. Každopádně podle analýz DNA a RNA mají všechny současné organismy jednoho společného předka (tzv. poslední univerzální společný předek – LUCA – Last Universal Common Ancestor). Znamená to, že dnešní organismy nepocházejí z forem, vzniklých náhodně na více místech. Poslední společný předek byl však již dobře vyvinutou buňkou, nejedná se tedy o první organismus, ale o jeho nejúspěšnějšího potomka.\n\nDosud nejstarší známé stopy života na Zemi byly objeveny v roce 2017 v grafitové vrstvě staré 3950 milionů let, nalezené v pásu páskovaných železných rud Isua v kanadském Labradoru, ale i v Grónsku. Ale i 3700 milionů let staré nálezy jsou zpochybňovány. Jednoznačně přijímané doklady starých organismů jsou známé až z doby před asi 3500 miliony let.\n\nPro život je zcela nezbytná přítomnost vody. V současnosti převažuje názor, že kapalná voda existovala na Zemi již v hadaiku. Voda patrně pokrývala velkou část zemského povrchu. John W. Morse a Fred T. MacKenzie tvrdí, že oceány se poprvé mohly objevit jen asi 200 milionů let po akreci. Teplota zemského povrchu tehdy dosahovala asi 70–100 °C. Voda byla zpočátku silně kyselá, dosahovala pH asi 5,8, avšak poté se začala rychle neutralizovat. Velkým zastáncem této myšlenky je také Simon A. Wilde.\n\nPodnebí bylo velmi horké a vlhké. Tvorbu nové zemské kůry doprovázela intenzivní sopečná činnost. Atmosféra měla slabě redukční charakter, s převažujícím oxidem uhličitým a dusíkem. Byla prosycená vodní párou, prachem a popelem. V menším množství obsahovala též amoniak, methan, oxid uhelnatý, vodík a další plyny, zcela však chyběl volný kyslík. Dostatek oxidu uhličitého a methanu v atmosféře vytvářel silný skleníkový efekt a chránil Zemi před zmrznutím, ačkoliv mladé Slunce zatím dosahovalo jen asi 75 % svého současného výkonu. Díky vysokým teplotám se voda intenzivně odpařovala, avšak četné nečistoty v ovzduší (prach a popel) napomáhaly opětné kondenzaci vodní páry. Proto Zemi často bičovaly prudké deště.\n\nPodle teorie velkého impaktu se Země srazila s planetou, což mohlo způsobit, že se na povrch Země dostaly důležité stavební prvky života jako je uhlík, dusík a síra. Život tedy teoreticky mohl vznikat již od doby před 4400 miliony let, ačkoliv podmínky nebyly pro současné organismy nijak příznivé. Dříve se za hranici možné doby vzniku života považoval konec tzv. pozdního velkého bombardování asi před 3800 miliony let. Časté dopady meteoritů na zemský povrch měly mít zcela ničivý dopad na zemský povrch a případnou existující biosféru. Podle nejnovějších názorů nemuselo být bombardování meteority tak fatální. Předpokládá se, že dopadající tělesa působila spíše lokálně a v žádném případě nezasáhla celou planetu. I přes výrazný vliv na zemský povrch a klima mohla dopadající tělesa působit také pozitivně, vytvářet specifická vhodnější prostředí (např. hlubokomořské hydrotermální systémy) nebo přinášet na Zemi již hotové organické sloučeniny.\n\nNázory na vznik života se v lidské společnosti objevovaly odnepaměti. Ve starověkých dobách bylo stvoření života spojováno obvykle se samotným stvořením Země nebo vesmíru. Je známo nepřeberné množství různých představ, které se například ve starověkém Egyptě lišily škola od školy. Velmi často však byly dávány do souvislosti s neživou přírodou, což koneckonců bylo typické i pro některé starořecké filosofy. Podle Bible i (poněkud mladšího) Koránu byl svět i život stvořen silou Božího slova.\n\nV současnosti se ve velkých náboženstvích vyskytují dva základní myšlenkové proudy. První přiznává přírodovědeckým teoriím velkou váhu, snaží se historické texty vykládat historicko-kritickou metodou jako dobové představy, jejichž výpověď má být primárně teologická či filosofická a jejímž smyslem není konkurovat moderní vědě. Existuje však také opačný názor, který se snaží držet starých mytologických výkladů. Usiluje o obhajobu a interpretaci historických představ v diskursu moderní přírodovědy (např. vědecký kreacionismus). Vědeckými metodami vyhledává slabá místa přírodovědeckých teorií, které původním náboženským představám odporují, nebo naopak klade důraz na takové interpretace historických textů a moderní vědy, které konstatují soulad (například spontánní evoluci života chápe jako formu aktu stvoření, který byl v historických textech popsán jen symbolicky či v kontextu dobového stavu poznání). Jednou z výrazných křesťanských osobností snažících se plně integrovat vědecké a náboženské pohledy byl francouzský geolog, paleontolog a jezuitský teolog Pierre Teilhard de Chardin, který svou syntézu biblických a vědeckých představ předložil ve svém hlavním díle \"Le Phénomène humain\" (česky \"Vesmír a lidstvo\"), které vyšlo až po jeho smrti v roce 1955. Již od roku 1923 ale měl kvůli svým názorům problémy s řádovými představenými i Vatikánem. Na druhém vatikánském koncilu mělo Chardinovo pojetí mnoho příznivců, kteří prosadili do koncilních dokumentů vstřícnější přístup, nicméně římské Officium se ještě v roce 1981 pokoušelo svým prohlášením tento vývoj zvrátit. (Podrobněji v článku Pierre Teilhard de Chardin). Popularizace souladu mezi vědou a vírou není mezi vědci ani mezi věřícími nijak výjimečná\n\nKreacionismus byl z velké části nahrazen v 90. letech 20. století teorií Inteligentního plánu, která ohledně vzniku života pouze konstatuje, že informace uložená v DNA živých bytostí má nejspíše jako jakákoliv jiná informace inteligentní příčinu, ale neřeší způsob vzniku života ani identitu „inteligentního designéra“.\n\nDo začátku 19. století lidé všeobecně věřili na spontánní vznik určitých forem života z neživé hmoty. Tato představa se dnes označuje jako naivní abiogeneze či teorie samoplození. Aristotelés věřil, že mšice se rodí z rosy, která padá na květiny, mouchy ze shnilého materiálu, myši ze znečištěného sena, krokodýli z hnijících polen na dně vodních ploch a podobně. V 17. století začaly být takovéto představy napadány; např. v roce 1646 Thomas Browne vydal dílo \"Pseudodoxia Epidemica\", ve kterém zpochybňoval falešné představy tehdejší doby. Jeho názory ale nebyly všeobecně přijímány. Například jeho současník Alexander Ross napsal: „Napadat toto (samoplození) znamená napadat rozum a zkušenost. Jestli to zpochybňuje, ať se vydá do Egypta, kde uvidí pole plná myší, které se zrodily z bahna Nilu.“ V roce 1665 Robert Hooke publikoval první nákresy mikroorganismů spatřené pod jednoduchým mikroskopem. Následoval ho v roce 1676 Antoni van Leeuwenhoek. Mnohým se zdálo, že objev mikroorganismů podporuje teorii samoplození, protože mikroorganismy se zdály být příliš jednoduché na to, aby se mohly rozmnožovat pohlavně a nepohlavní rozmnožování (mitotické) v té době ještě nebylo pozorováno.\n\nPrvní důkazy proti naivní abiogenezi poskytl v roce 1668 Francesco Redi, který dokázal, že v mase se neobjeví larvy much, aniž by k němu byly mouchy připuštěny. Postupně se ukazovalo, že, alespoň co se týče viditelných organismů, teorie samoplození neplatí. Alternativou k ní se stala teorie biogeneze, která tvrdila, že všechen život vzešel z prapůvodního života (\"omne vivum ex ovo\", latinsky „vše živé je z vejce“). Spor eskaloval v polovině 18. století a otázka se stala natolik palčivou, že se Francouzská akademie věd rozhodla udělit cenu tomu, kdo definitivně rozřeší otázku vzniku života. V roce 1768 Lazzaro Spallanzani ukázal, že ve vzduchu jsou přítomny mikroorganismy, které lze zabít vařením. V roce 1861 Louis Pasteur provedl několik experimentů, které ukázaly, že ve sterilním výživném prostředí se bakterie ani houby samy od sebe neobjevují. Pasteurovi byla následně udělena zmíněná cena Francouzské akademie věd.\nV polovině 19. století se teorii biogeneze kvůli práci Louise Pasteura a ostatních dostalo tolik důkazů, že se o teorii samoplození přestalo uvažovat jako o reálné alternativě. Pasteur po svých pokusech v roce 1864 prohlásil: „Teorie samoplození se už nikdy nezotaví ze smrtelného zásahu uštědřeného tímto jednoduchým experimentem.“ Kvůli vyvrácení naivní abiogeneze ale věda přišla o odpověď na otázku, jak se zrodil první život.\nV dopise Josephovi Daltonu Hookerovi z 1. února 1871 se k otázce vyjádřil Charles Darwin a nabídl řešení, že první život mohl začít v „malém jezírku, ve kterém byla spousta amoniaku a fosforečnanů, světla, tepla, elektřiny, atd., takže mohly vzniknout bílkoviny, které potom podléhaly dalším změnám.“ Dále vysvětlil, že „v dnešní době by taková hmota byla okamžitě pohlcena nebo vstřebána, což by se nestalo před tím, než život vznikl.“ Jinak řečeno, kvůli existenci živých organismů je potřeba zkoumat původ života ve sterilních laboratorních podmínkách.\n\nPo celou dobu 19. a 20. století se vydělovala skupina vědců, kteří se domnívali (či domnívají), že mikroskopický život mohl na Zemi doputovat vesmírem – tato představa panspermie byla obhajována svého času např. H. von Helmholtzem, W. Thomsonem, S. Arrheniem a v pozdější době F. Crickem. V současnosti se předpokládá, že při nárazu vesmírných těles na zemský povrch by byly složitější organismy zničeny (byť by šlo o extrémofily). Přesto některé jednoduché organismy mohou přežít. Nově nalézané organické sloučeniny na povrchu meteoritů však podporují názor, že na Zemi se tímto způsobem mohly dostat v již kompletním stavu alespoň některé základní organické molekuly (pseudo-panspermie), tudíž že ne všechny základní stavební kameny života musely vzniknout přímo na Zemi. Jedná se stále o současnou hypotézu, která ale neřeší přímo otázku jak vznikl život, ale jak se dostal na Zemi.\n\nOtázky kolem vzniku života opět rozbouřili až ve 20. letech 20. století nezávisle na sobě dva vědci – Brit John Burdon Sanderson Haldane a Rus Alexandr Ivanovič Oparin. Oba shodně publikovali teorie o postupném vzniku organických molekul z jednoduchých anorganických látek, přítomných na mladé Zemi.\n\nAlexandr Ivanovič Oparin publikoval v roce 1924 v knize \"Původ života\" svou teorii koacervátů. Popsal v ní, jak ze základních chemických prvků vznikaly reakcí s vodními parami methan, amoniak, oxid uhličitý, oxid uhelnatý, oxid siřičitý, kyanovodík a další. Tyto sloučeniny dále pod vlivem tepla, ultrafialového záření a elektrických výbojů (simulující roli blesků) reagovaly s vodíkem a vodní párou a vytvářely složitější organické molekuly – aminokyseliny, sacharidy, lipidy i nukleotidy. Předpokládal tedy Pasteurem již zamítnuté zrození života z neživé hmoty, avšak pouze jedinkrát v historii Země. V současnosti již takto život vznikat nemůže, protože se citelně změnily podmínky. Zejména přítomnost volného kyslíku v atmosféře brání další syntéze organických molekul. Nicméně intenzivní elektromagnetické pole o velmi nízkých frekvencích (Schumannovy rezonance) vznikající z blesků může mít stále pozitivní účinek na život a jeho vývoj.\n\nOparin předpokládal, že organické molekuly se silnými dešti dostávaly do vody. V menších kalužích se mohly díky periodickému vysychání koncentrovat a vznikala tak ona prebiotická polévka. Zde spolu jednotlivé sloučeniny reagovaly a polymerovaly. Vznikaly tak bílkoviny z aminokyselin a nukleové kyseliny z nukleotidů. Oparin si dále všiml, že bílkoviny vytvářejí ve vodě koacerváty – kapičky, oddělené od okolí ostrým rozhraním, jakousi membránou. Mohou dokonce pohlcovat různé látky a zvětšovat tak svůj objem, až se nakonec vlastní vahou rozdělí na několik dceřiných kapiček. Tyto koacerváty byly podle Oparina zárodky prvních buněk, zvláště když pohltily mimo jiné i nukleotidy a nukleové kyseliny. Zdokonalováním a stabilizací membrány i genů se z těch úspěšnějších vyvinuly první živé organismy.\n\nV roce 1952 provedli Stanley Miller a Harold Urey experiment, kterým se snažili ověřit teorii prebiotické polévky. V aparatuře namodelovali podmínky archaické Země včetně silně redukční atmosféry a zkoumali, zda se vytvoří organické molekuly. Experiment byl úspěšný, později však byla celá teorie opuštěna. Zejména proto, že novější výzkumy ukázaly na spíše neutrální než redukční charakter rané atmosféry. Jen slabě redukční atmosféra však nestačí k vytvoření organických sloučenin podle popsané teorie. Myšlenka prebiotické polévky navíc ne zcela dobře propracovala otázku vzniku a vývoje genetického kódu. Tato teorie ale vedla k mnoha dalším experimentům, které prokázaly možnost vzniku organických sloučenin z anorganických látek.\n\nS rozvojem moderní vědy se vynořilo velké množství nejrůznějších teorií, žádná z nich však zatím nebyla uspokojivě dořešena a experimentálně prokázána. Vyřešen dosud nebyl ani charakter prvních živých tvorů, představa jejich životního prostředí a způsob výživy. Stejně tak se liší názory na charakter prvního společného předka všech současných organismů. Přitom od prvních žijících organismů k němu vedla ještě dlouhá cesta.\n\nVětšina badatelů se shoduje, že se jednalo o heterotrofní jednobuněčné prokaryotní organismy, podobné dnešním bakteriím či archebakteriím a že autotrofní výživa je až novější adaptací. V moderní době se však stále silněji prosazují také návrhy autotrofních počátků. Téměř jisté je, že nejstarší buňky nevyužívaly fotosyntézu, ale jiné formy výživy. Velmi pravděpodobně nejprve spotřebovaly již existující chemické sloučeniny a až poté byly nuceny vytvořit složitější metabolické pochody, například metanogenezi.\n\nJisté není ani to, jestli byly první organismy mesofilní, psychrofilní nebo termofilní. To má význam zejména proto, že pro vznik některých důležitých organických látek je výhodnější vyšší teplota, avšak pro jiné je lepší chlad nebo i mráz a v teple jsou nestabilní, rozpadají se. Například výzkum Stanleyho Millera a jeho kolegů naznačil, že i když adenin a guanin potřebují k syntéze chlad, cytosin a uracil naopak vyžadují vysoké teploty. Na základě tohoto výzkumu Miller navrhl hypotézu, že život začal v prostředí, které kombinovalo nízké teploty na Zemi s výbuchy meteoritů.\n\nNejvětším nepřítelem složitějších organických sloučenin i prvního života bylo silné ultrafialové záření necloněné ozonem. Život se proto musel rozvíjet v chráněném prostředí – nejčastěji se uvažuje o klidném prostoru pod vodou, zejména ve větších hloubkách oceánu. Podle posledních výzkumů je však jistá úroveň UV záření pro formování RNA nutná.\n\nI nejjednodušší živé buňky musely mít alespoň vnější obal (membránu), fungující metabolismus a způsob přenosu genetické informace. Současné teorie o vzniku života se tak liší především podle toho, který z těchto tří pilířů upřednostňují. Vznik všech tří funkcí, jakkoli primitivních, byl však zřejmě silně provázán a není možné určit, která část vznikla jako první.\n\n\nRNA svět je hypotéza o vzniku života, podle které přenosu genetické informace pomocí DNA předcházelo období, kdy zachování informace zajišťovala RNA.\n\nPodle teorie RNA světa tvořily první živé systémy na Zemi \"nahé\" samoreplikující se molekuly RNA bez membrány. Ribonukleová kyselina byla až během dalšího vývoje nahrazena dokonalejším systémem DNA a proteinů.\n\nStále však panují velké nejasnosti o vzniku molekul RNA v prebiotickém světě. Jejich syntéza by byla v tehdejším prostředí podle současných poznatků velmi komplikovaná. Největším problémem teorie RNA světa je ovšem velmi malá stabilita molekul ribonukleové kyseliny. Existence nechráněných molekul je v prostředí rané Země téměř vyloučená. I kdyby jejich syntéza proběhla, velmi rychle by se opět rozložily, zejména pod vlivem silného ultrafialového záření necloněného ozónem.\n\nZ toho důvodu byl navržen tak zvaný pre-RNA svět, ve kterém by hlavní slovo měl jednodušší polymer s možností přenosu informací a autoreplikace, který by však byl stabilnější než RNA a mohl snáze vzniknout. Dosud však není uspokojivě vyřešen charakter takové pre-RNA sloučeniny, nejčastěji se za předchůdce ribonukleové kyseliny považuje peptidová nukleová kyselina (PNA). Problematický je také způsob přechodu pre-RNA světa na RNA svět, stejně jako pozdější převzetí úlohy replikace molekulou DNA.\n\nHydrotermální průduchy, zvané také černí kuřáci, se nachází na mořském dně ve velkých hloubkách (kolem 2000 metrů) v blízkosti středooceánských hřbetů. Z „kuřáků“ proudí velké množství horké zásadité mineralizované vody, která se mísí s chladnou, mírně kyselou vodou okolního oceánu. Díky tomu se obsažené minerály v okolí průduchů sráží.\n\nTato místa hluboko na mořském dně byla na rozdíl od zemského povrchu, stíhaného následky sopečné činnosti a dopadů meteoritů, velmi klidná a stabilní a nedocházelo zde k extrémním výkyvům podmínek. Prostředí hydrotermálních systémů bylo také bohaté na minerály a kovy, které mohly fungovat jako katalyzátory mnoha reakcí, například při syntéze aminokyselin. Navíc teorie vzniku života v okolí černých kuřáků řeší i to, že některé sloučeniny potřebují ke své syntéze chlad a jiné teplo. Proto se tu mohlo dařit organickým molekulám, schopným vytvářet série samoudržujících chemických reakcí. To znamená, že zpočátku ani nebyly potřeba informační molekuly a jejich nutnost se objevila až s tím, jak se zárodky života vyvíjely do větší složitosti.\n\nAčkoliv byly hydrotermální průduchy objeveny a popsány až v roce 1977, velmi záhy začaly být dávány do souvislosti se vznikem života na Zemi. V současnosti je tento názor spíše opouštěn, protože experimenty dosud neprokázaly funkčnost teorie. Mnohé organické sloučeniny by se při vysoké teplotě u průduchů dříve rozložily, než by stačily syntetizovat do složitějších molekul a také RNA by byla v tomto prostoru nestabilní.\n\nProstředí hydrotermálních průduchů vyhovuje teorii pyritového světa. Její autor, německý chemik Günter Wächtershäuser předpokládá, že život vznikl na povrchu sulfidů železa – mackinawitu či pyritu. Sulfidy železa, které se mimo jiné sráží i v okolí černých kuřáků, mohly sloužit jako katalyzátory při vzniku různých organických látek i při prvních metabolických pochodech. Svoji podpůrnou funkci si udržely do té doby, než si prvotní \"nahé\" organické molekuly vytvořily buněčnou membránu a další složitější struktury, schopné nezávislého metabolismu a přenosu informací.\n\nMořské hydrotermální prameny však nejsou schopné produkovat dostatečné množství sloučenin pro život. Původem života by tak mohly být spíše suchozemské termální prameny. Nebo jen malé teplé rybníky zasažené malými meteority. Periodicky vysychající jezera mohla zajistit zvýšenou koncentraci fosforu nutného pro život.\n\nTeorie živých jílů je zajímavá, avšak nikoliv všeobecně přijímaná hypotéza o vzniku života na zemi, kterou navrhl v roce 1982 britský chemik a molekulární biolog Graham Cairns-Smith. Základem je fakt, že minerální krystaly rostou podle určité struktury, dělí se a následně rostou dál. Pro vznik života jsou podle autora vhodné zejména jíly, složené z mnoha různorodých plochých krystalků, které navíc dokážou měnit své prostředí (například kyselost vody) a mohou se po vyschnutí šířit větrem do dalších míst. Mají tedy některé vlastnosti dnešních živých organismů.\n\nJílové minerály jsou navíc schopné na sebe díky své struktuře vázat organické látky. V období hadaika a archaika tak mohly fungovat jako katalyzátory pro syntézu klíčových organických molekul včetně RNA. Dokázaly i chránit první biomolekuly před silným ultrafialovým zářením, které je jedním z hlavních problémů RNA světa. Podle nových studií jsou molekuly RNA, navázané na tyto minerály odolnější, zůstává jim ale přitom možnost reagovat s okolím a přenášet informaci. Jíly tak umožnily koncentraci biomolekul na svém povrchu a nastartování metabolismu i genetického systému. Poté, co se geny zdokonalily natolik, že byly schopné přežít samostatně, pak jílové prostředí opustily.\n\nDalší výzkumy odhalily, že jílové minerály, které mohou katalyzovat polymeraci nukleotidů na RNA, také katalyzují vznik mastných kyselin vhodných k vytvoření prvotních membrán. Jílové částečky s navázanou RNA díky tomu mohly být uzavřeny do vznikajících membrán, čímž by se přímo vytvořily jednoduché protobuněčné struktury.\n\nŽivot však mohl vzniknout i na jiných minerálech či horninách. Například živce a zeolity mají na erodovaném povrchu mikroskopické jamky, které mohly být vhodným prostředím pro vznik života. Kámen mohl fungovat jako katalyzátor prvních reakcí, organické molekuly zde byly dobře chráněné před různými vnějšími vlivy včetně ultrafialového záření a jednotlivé jamky (komůrky) mohly nahrazovat i buněčné stěny. Protoorganismům by zpočátku stačilo vytvořit pouze lipidové „víčko“, chránící před vysycháním a zajišťující stabilitu probíhajících reakcí. To by až později mohlo obepnout celou buňku a umožnilo by jí tak existovat i v jiném prostředí.\n\nExistují i mnohé další, méně známé teorie vzniku života.\nSvět lipidů vychází z faktu, že základním stavebním prvkem buněčných membrán současných živých organismů jsou fosfolipidy, které jsou schopné ve vodním prostředí samovolně vytvářet lipidovou dvojvrstvu. Prvními předchůdci života tak mohly být samovolně vznikající lipidové membrány, které v sobě mohly uzavřít organické látky a dokázaly svou částečnou propustností přijímat a pohlcovat živiny z okolí. Uvnitř těchto membrán pak mohly probíhat různé chemické reakce, až se vyvinul systém, jak uchovat katalytické funkce metabolismu i genetickou informaci. Membrány prvotních organismů nemusely být vytvořeny z fosfolipidů, ale z některých vhodnějších molekul, jako například mastných kyselin či monoglyceridů.\n\nSvět zinku. Podle této teorie život vznikl na pórovitém povrchu sfaleritu (sulfid zinečnatý), který se v prostředí rané Země mohl hojně srážet například v prostředí hydrotermálních systémů. Sfalerit svými katalytickými vlastnostmi umožňoval vznik prvních biopolymerů a bránil jejich rychlému rozpadu pohlcováním nebezpečného ultrafialového záření.\n\nVznik života pod ledem. Hypotéza pracuje s variantou, že teploty na rané Zemi byly kvůli nedostatečnému výkonu mladého Slunce velmi nízké a povrch oceánů pokrývala vrstva ledu. Chladná voda pod tímto ledovým krunýřem mohla být vhodným prostředím pro vznik života, chráněným před ultrafialovým zářením i dopady meteoritů. Teorie řeší problém s nestabilitou některých molekul v horkém prostředí. Některé reakce by však probíhaly zřejmě mnohem pomaleji a vznik živých buněk by trval velmi dlouho. Ovšem existuje tzv. paradox slabého mladého Slunce, který ukazuje na to, že i přes malý počáteční výkon Slunce byla teplota na Zemi vyšší. Izotopické analýzy vzorků ukazují, že teplota moří byla v době vzniku života zhruba 70°C.\n\nAlexander V. Vlassov spojuje chladné prostředí s možností vzniku RNA světa. Jeden z experimentů Millerovy skupiny ukázal, že z amoniaku a kyanidu ponechaném v mrazicím boxu mezi lety 1972–1997 vzniklo sedm různých aminokyselin a jedenáct typů nukleových bází. Christof Biebricher byl zase schopen v mrazivých podmínkách vytvořit molekuly RNA dlouhé 400 nukleových bází tak, že do směsi vložil malé množství nukleových bází – adeninu, cytosinu a guaninu – a jednoduchou „šablonu“ RNA, podle které se nové molekuly tvořily. Důvodem, proč tyto reakce probíhaly tak rychle při nízkých teplotách, je eutektické mrznutí. Když se vytvoří ledový krystal, zůstane čistý a připojují se k němu pouze molekuly vody. Nečistoty, jako např. sůl nebo kyanid, jsou vyloučeny a shlukují se dohromady, čímž spolu reagují častěji, než kdyby byly smíchány s vodou.\n\nVznik života pod povrchem Země. Tato teorie předpokládá, že organismy ukryté pod zemským povrchem, podobně jako některé současné zemní bakterie, mohly bez problémů přežít velké pozdní bombardování.\n\nPřirozená zemská radioaktivita mohla teplem či pohonem gejzírů vytvořit prostředí pro vznik života.\n\nCitrátový cyklus a jeho nebiologičtí předchůdci mohli hrát také důležitou roli ve vzniku života.\n\n\n"}
{"id": "279815", "url": "https://cs.wikipedia.org/wiki?curid=279815", "title": "Bělá (přítok Hejlovky)", "text": "Bělá (přítok Hejlovky)\n\nBělá je pravostranný přítok Hejlovky (Želivky) v okrese Pelhřimov v Kraji Vysočina. Délka jejího toku činí 20,5 km. Plocha povodí měří 130,6 km².\n\nPramení pod Bělským kopcem (708 m), nedaleko obce Bělá, jižně od Pelhřimova. Její tok směřuje převážně severním směrem. Nad obcí Rynárec, kterou protéká, vytváří hluboké zalesněné údolí. Pod Rynárcem je údolí otevřené a lučinaté. Dále protéká městem Pelhřimovem. Do Hejlovky se vlévá nedaleko Krasíkovic v nadmořské výšce 465 m.\n\n\nPrůměrný průtok u ústí činí 0,87 m³/s.\n\nHlásné profily:\nM-denní průtoky u ústí:\nBělou na její cestě překlenuje celkem 10 silničních mostů. Zde je jejich seznam:\n\n\n"}
{"id": "279816", "url": "https://cs.wikipedia.org/wiki?curid=279816", "title": "Nicholas Fandorin", "text": "Nicholas Fandorin\n\nNicholas Fandorin je ústřední postava tří románů ruského spisovatele Borise Akunina. Každý z těchto tří románů v sobě kombinuje dva příběhy, z nichž první se odehrává v současnosti a druhý je situován do carského Ruska:\n\n\nNicholas Fandorin, pravnuk Erasta Petroviče Fandorina, se narodil kolem roku 1960. Jeho otec, Alexandr Fandorin (1920–1994), se narodil ve Velké Británii, kam jeho matka utekla z Ruska v době občanské války. Nicholas vystudoval historii se zaměřením na Rusko 19. století a v knize Tajemství zlatého tolobasu se na základě tajemného dopisu týkajícího se rodinného dědictví Fandorinů, vydává po stopách svého předka, německého kapitána Kornelia von Dorna do Moskvy. \n\nV druhé knize se Nicholas žení s ženou tatarského původu jménem Altyn Mamaeva. Druhý příběh této knihy zachycuje rod Fandorinů posledních letech vlády Kateřiny Veliké.\n\nVe třetí knize jde o ztracený rukopis Dostojevského Zločinu a trestu a druhý příběh se odehrává několik let před prvním dobrodružstvím Erasta Petroviče Fandorina – Azazelem.\n\nČtvrtá kniha pojednává o hledání pirátského pokladu v Karibiku. Hrdinkou paralelního příběhu je Leticia von Dorn.\n\n"}
{"id": "279817", "url": "https://cs.wikipedia.org/wiki?curid=279817", "title": "Africký pohár národů", "text": "Africký pohár národů\n\nAfrický pohár národů (příp. Africký pohár, oficiálně Coupe d'Afrique des Nations) je hierarchicky nejvyšší fotbalový turnaj národních reprezentačních týmů, který je pořádán v rámci CAF. První ročník byl uspořádán již v roce 1957 a pravidelně se ve dvouletém intervalu objevuje od roku 1968. Do roku 2012 se konal v sudých letech, od roku 2013 v lichých.\n\nPrvního ročníku se zúčastnily pouze 4 reprezentace, Egypt, Súdán, Etiopie a Jihoafrická republika, která byla diskvalifikována kvůli provozování politiky apartheidu. Od té doby se počet účastníků zvyšoval, až dosáhl úrovně 16 účastníků v roce 1998.\n\nKvalifikace se od založení turnaje v roce 1957 samozřejmě měnila, ale nyní (od roku 1994) probíhá ve dvanácti skupinách, stylem domácích a venkovních zápasů každého s každým. Jedenáct skupin má po čtyřech týmech a v jedné jsou pouze tři týmy. Do závěrečného turnaje postupují týmy na prvních místech a tři nejlepší druhé týmy ze skupin. Od roku 2008 má účast na turnaji zajištěnou pořadatelský stát, přičemž ještě do roku 2006 to byla dvojice týmů – pořadatelské země a poslední držitel trofeje.\n\nKvalifikované týmy se rozlosují do čtyř skupin po čtyřech týmech, ve kterých každý tým sehraje tři zápasy. Dva nejlepší z každé skupiny postupují do vyřazovací části. Na rozdíl například od evropského mistrovství, se na \"Africkém poháru\" hraje utkání o třetí místo.\n\n\n\n"}
{"id": "279818", "url": "https://cs.wikipedia.org/wiki?curid=279818", "title": "Anatolij Filipčenko", "text": "Anatolij Filipčenko\n\nAnatolij Vasiljevič Filipčenko, , (* 26. února 1928 obec Davydovka, Voroněžská oblast RSFSR) je bývalý sovětský vojenský letec a kosmonaut ruské národnosti.\n\nPo absolvování zvláštní školy vojenského letectva pokračoval ve studiu na čuhujivském leteckém učilišti, kde také dosahoval výborných výsledků. Byl mladším i starším pilotem, velitelem roje, zástupcem velitele letky, starším leteckým instruktorem letecké divize. Poté nastoupil na vojenskou leteckou akademii v Moskvě. Po další službě u bojových leteckých útvarů byl převelen do Hvězdného městečka ke kosmonautickému výcviku. Po dvou letech do kosmu byl několikrát vyznamenán, stal se čestným občanem řady měst, dosáhl vojenské hodnosti generálmajora. V týmu kosmonautů byl veden od 10. ledna 1963 do 26. ledna 1982. Ve vesmíru strávil během dvou svých letů necelých 11 dní. V letech 1990–1996 byl zástupcem ředitele OKB Charkov. Je ženatý a má dvě děti, jeho starší syn Alexandr byl také pilotem letadel.\n\nDo vesmíru se dostal dvakrát, vždy jako velitel lodě. V roce 1969 na Sojuzu 7 při prvním skupinovém letu tří kosmických lodí v posádce s Vladislavem Volkovem a Viktorem Gorbatkem. A podruhé na Sojuzu 16 jako plukovník letectva opět z Bajkonuru v roce 1974, šlo o přípravný let před společným projektem Sojuz-Apollo.\n\n"}
{"id": "279819", "url": "https://cs.wikipedia.org/wiki?curid=279819", "title": "Jurij Glazkov", "text": "Jurij Glazkov\n\nJurij Nikolajevič Glazkov, , (2. října 1939 Moskva, SSSR – 9. prosince 2008 Moskva, Ruská federace) byl sovětský kosmonaut ruské národnosti. Do kosmu letěl jako palubní inženýr v roce 1977.\n\nUž během základní školy se rozhodl stát se vojenským letcem. Přešel do stavropolského suvorovského vojenského učiliště a v roce 1957 do vojenského leteckého učiliště v Charkově. V roce 1965 se na vlastní žádost po absolvování lékařských testů dostal do Hvězdného městečka kvůli výcviku kosmonautem. Součástí výcviku byl parašutismus a létání, trénoval na československém cvičném reaktivním letounu L-29. Po dvou letech tréninku obdržel jmenování kosmonautem. Na svůj let musel čekat 12 let. Často pracoval v Jevpatorii, v řídícím středisku na Krymu, při letech kolegů býval na námořních lodích zajišťujících zázemí letů v Atlantiku. Roku 1965 získal hodnost staršího inženýra – velitele. Mezi své záliby uváděl čtení knih, miloval Melvilleho \"Bílou velrybu\". A později již při výcviku začal s vyřezáváním dřevěných figurek.\n\nV únoru 1977 byl ve funkci palubního inženýra v posádce kosmické lodi Sojuz 24, která startovala z Bajkonuru, spolu s ním letěl k stanici Saljut 5 Viktor Gorbatko. Let trval 425 hodin, byl zakončen přistáním kabiny na padácích na území Kazachstánu..\n\n\nV roce 1990 byl povýšen na generálmajora a stal se v letech 1990 – 1996 zástupcem velitele Hvězdného městečka.\n\n"}
{"id": "279824", "url": "https://cs.wikipedia.org/wiki?curid=279824", "title": "Davos", "text": "Davos\n\nDavos je město ve švýcarském kantonu Graubünden. Leží v údolí řeky Landwasser na rozhraní mezi Plessurskými Alpami a Albulou, v nadmořské výšce 1560 m. Je významným lyžařským a turistickým střediskem a klimatickými lázněmi. Má téměř 11 000 obyvatel a je tak druhým největším městem Graubündenu.\n\nOsada se v místě dnešního města připomíná již v roce 1160. V letech 1280 - 1285 byl postaven kostel sv. Jana Křtitele (\"Kirche St. Johann\"), který byl v 15. století přestavěn. Věhlasu však Davos dosáhl až v 19. století. Mannheimský lékař Alexander Spengler tu založil tuberkulózní léčebnu. Po roce 1860 nastal s výstavbou první lanovky příliv turistů, který zesílil po roce 1890, kdy byla do Davosu zavedena železnice - Rhétská dráha.\n\nV roce 1936 zde byl zavražděn švýcarský nacista Wilhelm Gustloff, vrahem byl židovský student David Frankfurter.\n\nV roce 1899 byla v Davosu otevřena první ledová plocha pro bruslení, na níž se v témže roce konalo čtvrté Mistrovství světa v krasobruslení a evropské soutěže v rychlobruslení. V roce 1899 rovněž zahájila provoz lanovka na Schatzalp, kde byla vybudována i sáňkařská dráha. V roce roce 1926 se tu konalo Mistrovství Evropy v ledním hokeji, v roce 1935 Mistrovství světa v ledním hokeji, konají se závody Světového poháru v alpském lyžování a závody Světového poháru v běhu na lyžích. Dobré lyžařské terény se nacházejí severně od města, podél 4106 m dlouhé lanovky \"Davos-Parsenn-Bahn\" a rovněž na svazích Schatzalpu, kam vede \"Davos-Schatzalp-Bahn\"\n\nV Davosu se každoročně v lednu konají výroční zasedání Světového ekonomická fóra (\"World Economic Forum, WEF\"). WEF je soukromá nadace se sídlem v Ženevě, kterou založil Klaus Schwab v roce 1971 pod původním názvem \"European Management Conference\". Při výročním zasedání v Davosu se setkávají zástupci průmyslových a obchodních společností, politici, ekonomové a novináři.\n\nV současné době nabízí Davos a Klosters turismus - při ubytování v hotelu nebo turistické ubytovně včetně kempu obdrží BandB kartu hosta, která turisty opravňuje k bezplatnému užívání lanovek v této oblasti (týká se jak letní, tak i zimní sezony).\n\n"}
{"id": "279832", "url": "https://cs.wikipedia.org/wiki?curid=279832", "title": "Svatý Mořic", "text": "Svatý Mořic\n\nSvatý Mořic (latinsky \"Mauritius\", německy \"Moritz\", francouzsky \"Maurice\") (3. století Egypt – 287 Agaunum, dnes Saint-Maurice, Švýcarsko) je starověký světec a mučedník. Narodil se ve 3. století v Egyptě a byl velitelem římské tzv. Thébské legie. Tato legie byla oddílem křesťanů naverbovaných v okolí egyptských Théb římským císařem Maximiánem. Jeho jednotky se měly účastnit tažení v Galii v letech 286 - 287 po Kr. a zde se podílet na potlačování vzpoury proti císaři. Nedaleko Ženevského jezera dostali křesťané rozkaz obětovat pohanským bohům, jak bylo před bitvou v římském vojsku zvykem, avšak Thébská legie tento rituál odmítla vykonat a stáhla se do Agauna (dnešní St. Maurice ve Wallisu ve Švýcarsku), přesto však zůstali dál poslušni rozkazům císaře. Maximián dal za trest legii zdecimovat. Legionáři, povzbuzeni Mořicem, však dál odmítali účastnit se pohanského rituálu, a tak decimování pokračovalo, až byla celá Thébská legie, včetně Mořice, pobita do posledního muže.\n\nPrvní záznamy o této historii pocházejí z roku 445 a zaznamenal je sv. Eucherius z Lyonu.\nExistence této události i sv. Mořice je některými historiky zpochybňována - zejména na základě toho, že v dané době se již decimace neprovozovala a že neexistují důkazy, že by se Maximiánus nějak výrazněji podílel na pronásledování křesťanů, které v té době zuřilo ve východní části říše.\nV letech 1944–1949 proběhly ve Svatém Mořici vykopávky, které potvrdily reálný podklad legendy, počet zde umučených křesťanů se dnes odhaduje až na šest tisíc.\n\nNa místě umučení byl v 6. století postaven klášter, který roku 1128 přijal augustiniánskou řeholi a přetrval zde dodnes. Klášter není podřízen žádnému biskupství a jeho opati mají od roku 1840 titulární hodnost biskupa betlémského.\n\nOstatky sv. Mořice jsou uloženy v opatství St. Maurice ve Valais, část také v Trevíru, Turíně a Briegu.\n\nSvatý Mořic je jedním z nejuctívanějších svatých z období římské říše. Bývá zobrazován jako mouřenín (černoch), ale i jako běloch (tak na oltářním obraze v kostele sv. Mořice v Kroměříži) ve zbroji či s rudým křížem (tyto atributy se mohou, ale nemusejí vyskytovat spolu) na bílém koni a úcta k němu je typická pro severní Itálii a Porýní. Vyskytuje se nejen na obrazech v jemu zasvěcených kostelích, ale též na znaku některých sídel, mimo jiné i proslulého lyžařského střediska St. Moritz. Z úcty k tomuto světci po něm bylo roku 1003 přejmenováno městečko Saint-Maurice ve švýcarském kantonu Valais, které v době, kdy zde zemřel, neslo římský název Agaunum.\n\nV České republice jsou mu zasvěceny například gotické chrámy v Olomouci a v Kroměříži, nebo pozdně románský chrám z let 1220 - 1230 nacházející se na vrchu Mouřenec nad šumavským Annínem.\n\nSvatý Mořic je patronem vojáků, obchodníků, umyvačů, barvířů, tkalců, kloboučníků, malířů skla, zbrojířů, nožířů, soukeníků, koní a vinných keřů. Pomocník proti dně, nemocem uší a posedlosti.\n\nCírkev si památku svatého Mořice a jeho druhů připomíná 22. září.\n\n"}
{"id": "279833", "url": "https://cs.wikipedia.org/wiki?curid=279833", "title": "Vývojová stádia trestného činu", "text": "Vývojová stádia trestného činu\n\nVývojová stádia trestného činu označují v trestním právu od sebe oddělitelné fáze jednání pachatele, jimiž postupné realizuje svůj úmysl spáchat (dokonat) trestný čin. Zájem společnosti na účinné ochraně hodnot vyžaduje, aby docházelo k účinnému potírání i takových společensky nebezpečných jednání, která vlastnímu dokonání trestného činu předchází, i když k dokonání trestného činu nedojde. Z logiky věci vyplývá, že o vývojových stádiích trestného činu lze hovořit jedině ve formě úmyslné.\n\nZ vývojových stádií nejsou trestněprávně relevantní:\n\nTrestněprávní relevanci mají až následující stádia, jimiž jsou: \nDokonaný trestný čin v sobě konzumuje pokus i přípravu, pokus konzumuje přípravu. Z tohoto vyplývá, že vývojová stádia jsou ve vzájemném vztahu subsidiarity vylučujícím souběh trestných činů. Není-li trestný čin dokonán, je třeba zkoumat, zda nemůže jít o pokus, nejde-li ani o pokus, je třeba se zabývat, zda nemůže jít, za splnění všech znaků přípravy, o přípravu k trestnému činu, která je ve vztahu k pokusu subsidiární. \n\nLegální definice přípravy k trestnému činu je obsažena v § 20 odst. 1 trestního zákona: \"„Jednání pro společnost nebezpečné, které záleží v organizování zvlášť závažného trestného činu, v opatřování nebo přizpůsobování prostředků nebo nástrojů k jeho spáchání, ve spolčení, srocení, v návodu nebo pomoci k takovému trestnému činu anebo v jiném úmyslném vytváření podmínek pro jeho spáchání, je přípravou k trestnému činu, jestliže nedošlo k pokusu ani dokonání trestného činu.“\"\n\nTypickou formou přípravy je:\nObecnou formou přípravy je jiné úmyslné vytváření podmínek pro spáchání zvlášť závažného trestného činu.\n\nJednání, kterým pachatel směřoval ke spáchání trestného činu je pokusem, i když k dokonání trestného činu nedošlo.\nDokonání trestného činu je posledním trestněprávně relevantním vývojovým stádiem. Dokonaným trestným činem je takový čin, kterým byly naplněny všechny znaky některé ze skutkových podstat a který i jinak vykazuje všechny další znaky trestného činu. Od okamžiku dokonání trestného činu je třeba odlišit moment jeho ukončení. \n\nPříprava a pokus jsou trestné v zásadě podle trestní sazby toho trestného činu, k němuž směřují. Při určení druhu a výměry trestu soud přihlédne u přípravy k trestnému činu a pokusu trestného činu též k tomu, do jaké míry se jednání pachatele k dokonání trestného činu přiblížilo, jakož i k okolnostem a k důvodům, pro které k jeho dokonání nedošlo. Soud může mimořádně snížit trest odnětí svobody pod dolní hranici trestní sazby, jestliže mj. odsuzuje pachatele za přípravu k trestnému činu nebo za pokus trestného činu a má vzhledem k povaze a závažnosti přípravy nebo pokusu za to, že by použití trestní sazby odnětí svobody stanovené trestním zákonem bylo pro pachatele nepřiměřeně přísné, a že lze účelu trestu dosáhnout i trestem kratšího trvání.\n\nTrestnost přípravy a pokusu může také zaniknout, jestliže pachatel kumulativně:\n"}
{"id": "279835", "url": "https://cs.wikipedia.org/wiki?curid=279835", "title": "Svatý Mořic (rozcestník)", "text": "Svatý Mořic (rozcestník)\n\nSvatý Mořic je světec z období římské říše. Od něj může být odvozeno:\n\n\n"}
{"id": "279836", "url": "https://cs.wikipedia.org/wiki?curid=279836", "title": "Skeleton na Zimních olympijských hrách 2002", "text": "Skeleton na Zimních olympijských hrách 2002\n\nSkeleton na olympiádě v Salt Lake City se vrátil do programu olympijských her po 54 letech.\n"}
{"id": "279837", "url": "https://cs.wikipedia.org/wiki?curid=279837", "title": "Markéta Dočekalová", "text": "Markéta Dočekalová\n\nMarkéta Dočekalová (* 4. března 1969, Praha) je česká televizní scenáristka. Působila také jako zástupce šéfredaktora v redakci magazínu Top Class. Působí jako ředitelka divize televizní tvorby v producentské společnosti Media Pro Pictures, kde zodpovídá za realizaci celé řady televizních projektů v oblasti televizní dramatické tvorby a vývoje nových formátů.\n\nVystudovala Fakultu sociálních věd (katedru žurnalistiky) na Karlově univerzitě v Praze. Promovala v oboru \"rozhlasové publicistiky\". Samostatně publikovala v mnoha českých časopisech již od roku 1983. Od roku 1984 působila také jako spolupracovnice Českého veřejnoprávního rozhlasu, připravila a odvysílala mnoho zábavných i publicistických pořadů. Je členkou Syndikátu novinářů České republiky a členkou Americké asociace scenáristů.\n\nV roce 1990 odjela na diplomovou stáž do Nizozemí a po obhájení diplomové práce se do Nizozemí vrátila a využila nabídky studijního pobytu v nizozemských televizních stanicích. Jako stážistka zde působila až do roku 1994. Po návratu do České republiky stála při vzniku několika českých časopisů a vydala průvodce po Nizozemí. V roce 1996 uspěla v konkurzu na scenáristy do televize Prima a podílela se na vzniku živě vysílané talk-show. Od září 1997 (do roku 2006) působila také jako scenáristka v televizi Nova.\n\nProzatím napsala a úspěšně realizovala scénáře k téměř patnácti stům televizních zábavných pořadů. Na obrazovku uvedla také několik nových pořadů jako autorka námětu. Mezi pořady, na kterých se autorsky podílela nebo stále ještě podílí, patří například: pořad Párty (TV Prima), Rande (TV Nova), Když se řekne profese (ČT 1), Dobré bydlo (TV Nova), Vabank (TV Nova), Minishow (TV Prima), Caruso Show (TV Prima). Pohádková půda (ČT 1), Svatba roku (TV Prima), Slavní slavným (ČT 1). Je také autorkou mnoha námětů nejrůznějších zábavných pořadů a veřejných pódiových akcí, her a soutěží.\n\nOd roku 2001 se také věnuje přednáškové a školicí činnosti a to jak doma, tak v zahraničí. Její semináře z oblasti tvůrčího psaní a scenáristiky jsou velmi žádané a jejich účastníci mají velice dobré studijní výsledky. (Desítky zrealizovaných scénářů a vydaných románů a novel např. V. Jareš, R. Kačeňák, M. Mlynářová). V současnosti přednáší na pražské FAMU v sekci pro zahraniční studenty.\n\nPatřila k zakládajícím členům týmu, který uvedl na obrazovku TV Nova televizní seriál Ulice. Nejprve u projektu působila jako řadový scenárista, posléze jako dramaturg a nakonec jako vedoucí skupiny scenáristů (editor dialogů). Podílela se na vzniku více jak 600 dílů tohoto seriálu.\n\nV roce 1999 vydala soubor fejetonů a povídek pod názvem \"Jak Slávek randil s Markétou aneb byli jsme u toho\" a v roce 2004 jako spoluautorka rovněž encyklopedickou publikaci \"Fit maminka\" (vydavatelství Bertelsmann). V roce 2006 vydala publikaci \"Tvůrčí psaní pro každého\" (nakl. Grada) a koncem roku 2008 pak druhý díl s názvem \"Tvůrčí psaní pro každého 2\" (rovněž nakl. Grada). Třetí díl se svého vzniku dočkal v roce 2009.\n\nV roce 2008 vyšla její povídka „Lampička“ ve sbírce „O čem ženy píší“, kterou vydalo nakladatelství IFP Publishing & Engineering.\n\nV květnu 2011 vyšel její první román \"Něco za něco\" (nakl. Grada Publishing a.s.) a o rok později, v květnu 2012, vyšel její druhý román nazvaný \"Rychle a bezbolestně\" (opět nakladatelství Grada Publishing a.s.).\n\n"}
{"id": "279841", "url": "https://cs.wikipedia.org/wiki?curid=279841", "title": "Kaval", "text": "Kaval\n\nSlovo kaval může znamenat:\n\n"}
{"id": "279843", "url": "https://cs.wikipedia.org/wiki?curid=279843", "title": "RoLa", "text": "RoLa\n\nRoLa (zkratka z německého výrazu Rollende Landstraße, tj. pohybující se silnice; anglický ekvivalent Rolling Motorway, případně Rolling Highway nebo Rolling Road) je systém kombinované dopravy. Řadí se mezi tzv. doprovázenou dopravu. Celý kamion najede na speciální železniční vůz, kde jej řidič řádně zajistí. Po dobu přepravy může řidič odpočívat v lehátkovém voze, který je součástí vozové soupravy vlaku. Po příjezdu do cílové stanice může řidič ihned po sjetí z vagónu bez jakýchkoliv formalit pokračovat v cestě. \n\nDoba odpočinku řidiče se započítává dle dohody AETR, která umožňuje ve svém článku 8, odstavci 8 u řidiče nákladní nebo osobní dopravy, který doprovází vozidlo přepravované na trajektu nebo po železnici, započítat do denní doby odpočinku dobu strávenou na trajektu, nebo ve vlaku a dobu strávenou na zemi před, nebo po části denního odpočinku stráveném na trajektu nebo ve vlaku. Musí však být splněny tři podmínky:\n\n"}
{"id": "279845", "url": "https://cs.wikipedia.org/wiki?curid=279845", "title": "Buvolec modrý", "text": "Buvolec modrý\n\nBuvolec modrý, v Jižní Africe známý jako topi (\"Damaliscus lunatus\") je velká antilopa obývající savany a údolní nivy v Súdánu, Čadu, Keni, Tanzanii a Jižní Africe.\n\nKohoutková výška se pohybuje u samců mezi 104 až 126 cm, u samic mezi 105 až 118 cm. Délka těla většinou nepřesáhne 1,2–2,1 m a hmotnost se pohybuje mezi 85 až 165 kg. Má protáhlou hlavu, hrb na plecích, hřbet se výrazně svažuje dozadu. Srst je hladká, rudohnědá s černými místy na hlavě, končetinách a bocích. Samci jsou obvykle tmavší než samice; mláďata jsou zbarvena podobně, ale postrádají takové množství černých skvrn na těle. Lyrovitě tvarované rohy, které mohou být až 70 cm dlouhé u obou pohlaví, připomínají tvar písmena L a postupem času se stáčí směrem k řitnímu otvoru, což napomáhá ve volné přírodě určit stáří zvířete. Ocas je dlouhý 10–60 cm.\n\nBuvolec stepní se živí převážně trávou, listy a jinou dostupnou vegetací, za kterou se vydává převážně brzy ráno a večer, ale při nižších teplotách i přes den. Pokud je dostupná čerstvá a šťavnatá tráva, dokáží poměrně dlouhé období žít daleko od vodního zdroje a spokojí se s vodou získané z rostlin. Pokud je však k dispozici pouze suchá tráva, potřebují pít denně nebo obden. Samci obhajují teritoria velká maximálně nemnoho kilometrů čtverečních, která si značí močí a trusem. V období rozmnožování někteří samci vlastní území zvané leky a pokud mu do tohoto území vstoupí samice, snaží se ji zde zdržet. Na rozhodnutí samice má především vliv rozloha a umístění leku a množství a kvalita dostupné potravy, v neposlední řadě i samotný samec. Všichni samci však leky neobhajují a drží pouze teritoria. Samice žijí v rozvolněných stádech tvořených až dvaceti samicemi a mláďaty.\n\nSamci si při soubojích o území nebo samice klekají na kolena, přičemž se snaží svého rivala dostat k zemi zamotáváním rohů do sebe a přetlačováním. Občas je možné zhlédnout i zápasy mezi samcem a samicí. I přesto, že je buvolec modrý statné zvíře, dokáže při útěku před predátorem (lvem, leopardem, psem hyenovitým) vyvinout ohromnou rychlost a přeskočit i vysoké překážky, které jim stojí v cestě a které občas tvoří i jiní buvolci. Buvolec modrý dokáže vyvinout max. rychlost až 70 km/h , čímž patří k vůbec nejrychlejším druhům antilop.\n\nSamice se rozmnožuje jednou ročně a během jednoho až dvou dnů se několikrát páří s jedním nebo více samci. Po zhruba osmi měsíční březosti rodí jediné mládě, které po narození váží kolem 11 kg. Samci matku opouštějí ve věku jednoho roku, samice obvykle až v době, kdy porodí své první mládě. Samice jsou schopny se rozmnožovat již ve věku 16 až 18 měsíců, ale většinou nerodí první mládě před dosažením věkové hranice dvou let. Samci dosahují pohlavní dospělosti o něco později, ve věku tří let, ale většinou se nepáří dříve, než před dosažením věkové hranice tří let.\n\nPodle Červeného seznamu IUCN patří buvolec modrý do kategorie \"druhů závislých na ochraně\" (LR/cd). Místní domorodé kmeny jej loví pro maso, cizinci jej pronásledují zvláště kvůli trofeji. V zajetí je počet buvolců modrých stabilizován a v zoologických zahradách po celém světě tvoří oblíbenou atrakci.\n\nRozeznáváme 5 poddruhů:\n\n\n"}
{"id": "279849", "url": "https://cs.wikipedia.org/wiki?curid=279849", "title": "Ádil Šáh", "text": "Ádil Šáh\n\nÁdil Šáh, původním jménem Alí-Kulíchán (persky ادل شاه افشار‎ ; 1719 – 20. května 1749), byl perský šáh z dynastie Afšárovců panující v letech 1747–1748. Byl nejstarším synem vojevůdce Muhammada Ibráhíma Chána, který byl v letech 1736–1738 guvernérem Ázerbájdžánu, a synovcem Nádira Šáha, zakladatele afšárovské dynastie.\n\nNa trůn se Alí-Kulíchán, působící v letech 1737–1747 jako guvernér Mašhadu, dostal po zavraždění svého strýce Nádira Šáha v červnu 1747 a zmatcích, jež tato událost vyvolala. Jeho prvním krokem bylo pobití synů svého předchůdce, možných konkurentů v boji o moc, a přijetí panovnického jména \"Spravedlivý král\" – Ádil Šáh. Z Nádirových potomků unikl smrti pouze jeho vnuk Šáhruch, pozdější poslední afšárovský vladař.\n\nZa Ádilovy vlády odpadl od říše Afghánistán, kde se prohlásil šáhem Ahmad Chán Abdálí, a v samotné Persii vzplanuly revolty řady kmenových předáků. Ádil se v této souvislosti pokusil zavraždit hlavu konkurenčního rodu Kádžárovců Muhammada Hasana Chána a jeho syna Águ Muhammada Chána nechal vykastrovat, nakonec ho však 23. září 1748 svrhl a oslepil vlastní bratr Ibráhím, který přijal titul šáha. Oslepený Ádil byl usmrcen následujícího roku, kdy moc v říši převzal Nádirův vnuk Šáhruch.\n\n\n"}
{"id": "279853", "url": "https://cs.wikipedia.org/wiki?curid=279853", "title": "Montblanský masiv", "text": "Montblanský masiv\n\nMontblanský masiv je pohoří v Západních Alpách, rozkládající se na území Francie, Itálie a Švýcarska. Většina celkové rozlohy (1 500 km²) masivu však leží ve Francii. Toto pohoří má zcela jedinečné postavení v rámci Alp. Právě zde se nachází nejvyšší hora Alp i celé Evropy - Mont Blanc (4 810 m n. m.).\n\nNa území Montblanského masivu lze pozorovat pestrou krajinu, čítající v sobě vysoké, mohutně zaledněné vrcholy, skalní stěny, které jsou jedny z nejvyšších v Evropě, skalní věže a jehly, ale také trávou a horskými loukami porostlé vrcholky a ledovcová jezera.\n\nPohoří je tvořeno nejstaršími krystalickými horninami. Tyto horniny se zde nalézaly již v dobách, kdy ostatní masivy Alp byly ještě zatopeny oceánskou vodou. Vyvrásnění oceánského dna vyzvednulo masiv do nejvyšších poloh a okolní sedimentární vrstvy byly sneseny. V oblasti vrcholu Mont Joly (2525 m) na samém západě masivu jsou patrné mohutné vápencové příkrovy, jež překrývají základní krystalickou hmotu. Právě pevná žula vytváří v oblasti Aiguilles de Chamonix nebo Arete di Diable ježaté hřebeny s četnými jehlami a věžemi.\n\nNejvýznamnější ledovce jsou: Mer de Glace (40 km²), Ghiacciao del Miage, Ghiacciao del Brenva, Ghiacciao del Triolet, Glacier d'Argentiere, Glacier des Bossons a Glacier de Bionassay.\n\nSever pohoří ohraničují údolí řek Eau Noire a Arve, která jej oddělují od sousedního, mnohem nižšího masivu Chablais-Faucigny. V údolí řeky Arve leží nejznámější horská střediska oblasti Chamonix a Les Houches. Spojnice města Martigny (\"Švýcarsko\"), doliny Val d'Entremont, silničního sedla Velký Svatobernardský průsmyk (2469 m) a města Aosta (\"Itálie\") vymezují hranice pohoří na východě. Jih oblasti je vymezen spojnicí měst Courmayeur - Aosta a údolí řek Dora di Verney a Dora Baltea (\"Valle d'Aosta\"). Na západě tvoří hranici údolí řeky Arly a spojnice měst Saint-Gervais-les-Bains a Megéve.\n\nMontblanský masiv se dělí na několik významných horských skupin:\n\nV Montblanském masivu se nachází na 18 horských štítů převyšujících 4 000 metrů nad hladinou moře.\n\nVýznamnými dolinami masivu jsou Val Ferret, Val Veni a Vallée de Chamonix. Údolí Montblanského masivu jsou využívána zejména nejvýznačnějšími turistickými středisky, jako jsou na italské straně Courmayeur propojený Montblanským tunelem o délce 11,5 km s francouzským střediskem Chamonix. Jihozápadně od Chamonix se nachází lyžařské areály střediska Les Houches. Soustava lanovek z obou zemí končí na vrcholu Aiguille du Midi (3 842 m n. m.) a dosahuje tak druhého nejvyššího bodu horní stanice lanové dráhy v Evropě. Ve Švýcarsku patří mezi nevýznamnější turistická místa silniční sedlo Col de la Forclaz (1 526 m) a obec Champex. Mezi významné lyžařské terény patří oblast vrcholu Mont d'Arbois (1 833 m n. m.) na západě pohoří, vypínající se nad městem Saint-Gervais-les-Bains. Odsud také vede směrem k Mont Blancu železnice zvaná Tramway du Mont-Blanc, jejíž horní stanice je ve výšce 2 372 m n. m. na ledovci Glacier de Bionassay.\n\nZa tyto skutečnosti však celý region, jehož návštěvnost je skutečně enormní, platí svou daň. Údolí Chamonix je obleženo turisty v jakoukoli roční dobu a desítky lanovek vyváží denně tisíce návštěvníků do velkých výšek. Turistické možnosti oblasti jsou velké. Sahají od těžkých ledovcových túr po nenáročné vycházky. Jedná se však spíše o francouzskou část. Na italské straně není možností, vzhledem k nepřístupnosti terénu, mnoho. Schůdné terény se nalézají spíš jižněji hlavního hřebene (Monte Favre, Testa Bernarda).\n\n\n"}
{"id": "279857", "url": "https://cs.wikipedia.org/wiki?curid=279857", "title": "Hlíza", "text": "Hlíza\n\nHlíza je rostlinný orgán různého původu, v němž se ukládají živiny. Bývá ztlustlá, čímž se zvyšuje její kapacita. Hlízy jsou důležité jako zásobárna živin v nepříznivém období, někdy však slouží i k vegetativnímu rozmnožování.\n\nZákladní druhy hlíz:\n\nK pojmu cibulová hlíza: vnějšími znaky se podobá cibuli, stavbou a povahou je to ovšem hlíza (šafrán).\n\n"}
{"id": "279859", "url": "https://cs.wikipedia.org/wiki?curid=279859", "title": "Renault Twingo", "text": "Renault Twingo\n\nRenault Twingo je malé auto určené především do městského provozu, které vyrábí francouzská automobilka Renault. Vůz byl veřejnosti představen v roce 1992 na pařížském autosalonu \"Mondial de l'Automobile\" a jeho výroba začala v roce 1992. Díky svému netradičnímu designu se záhy stal populární po celé Evropě.\n\nVůz Renault Twingo navrhl hlavní návrhář automobilky Renault Patrick le Quément. Vzhledem se poněkud podobá polskému prototypu Beskid, z něhož prý návrh vycházel. Název Twingo vznikl kombinací slov Twist, Swing a Tango, což mělo podpořit atraktivní image celého vozu.\n\nPřístrojová deska byla hned zpočátku výroby vybavena rychloměrem, měřičem paliva, hodinami a počítadlem ujetých kilometrů, jež se dalo vymazat stisknutím tlačítka na konci pravé páčky na stěrače pod volantem. Auto mělo posuvná zadní sedadla. \nCelá první generace Twinga byla vybavena čtyřválcovým benzinovým motorem. První dostupný motor byl 1,2litrový 55 hp (41 kW) motor, který posléze nahradil 1,2 litrový motor s 60 hp (45 kW). Další motor, dodávaný od roku 2000, měl výkon 75 hp (56 kW).\nŘadu částí vozu mělo Twingo společné s dalšími automobily Renault.\n\nPrvní generace Renaultu Twingo se vyráběla v letech 1993 – 2012, což je mnohem déle, než činí obvyklý sedmiletý cyklus jednotlivých modelů. Během té doby prodělala třikrát \"facelift\", a to v letech 1998, 2000 a 2004. \nTwingo se vyrábělo ve Francii od roku 1992 a v Kolumbii a Uruguayi od roku 1999 do 2002. Výroba první generace ve Flins ve Francii byla zastavena 28. června 2007, ve Sofasa v Kolumbii se vůz vyrábí pro jihoamerický trh dodnes.. Celkem bylo do 30. června vyrobeno 2 478 648 aut\n\nElektrická verze vozu Renault Twingo byla představena na autosalonu v Ženevě v roce 2006 a používala baterie typu Zebra.\n\nTaké automobil Renault Twingo druhé generace navrhl stejně jako vůz první generace hlavní návrhář automobilky Patrick le Quément.\n\nAutomobil byl veřejnosti představen v roce 2006 na pařížském autosalonu \"Mondial de l'Automobile\".\n\nJe postaven na podvozku vozu Renault Clio Mark II, se zvýšeným důrazem na bezpečnost cestujících.\n\nVozy druhé generace se od roku 2007 vyráběly ve Slovinsku.\nV současnosti se minivůz Twingo vyrábí již ve třetí generaci, a to výhradně v pětidvěřové verzi a s pohonem na zadní kola.\n"}
{"id": "279860", "url": "https://cs.wikipedia.org/wiki?curid=279860", "title": "Hlíza (rozcestník)", "text": "Hlíza (rozcestník)\n\nHlíza může být:\n\n"}
{"id": "279863", "url": "https://cs.wikipedia.org/wiki?curid=279863", "title": "Fiat Punto", "text": "Fiat Punto\n\nFiat Punto je malý automobil, vyráběný automobilkou Fiat od roku 1993 jako tří- nebo pětidveřový hatchback, případně kabriolet.\n\nPunto bylo představeno roku 1993 a v roce 1994 nahradilo oblíbený, ale už zastarávající Fiat Uno. Roku 1995 získalo Punto v Evropě titul Auto roku. Sklidilo velký úspěch, v roce 1997 se dokonce stalo nejprodávanějším vozem Evropy. Design Punta, na kterém se podílel Giorgio Giugiaro, byl jedinečný díky zadním skupinovým světlometům vertikálně zapuštěným do C-sloupků.\n\nPunto první generace se vyrábělo také jako kabriolet. V roce 1997 získalo punto dvě hvězdy v testu Euro NCAP. S benzínovými motory byl vůz dynamický, naopak diesely byly hlučné a kombinovaná spotřeba nebyla o moc nižší. Fiat Punto má dobré jízdní vlastnosti. U prvních vozů do roku 1997 se projevuje horší dílenské zpracování.\n\nPrůměrná spotřeba 1.6 je 7,2 litrů na sto kilometrů. \n\nSpeciální verze Punto Cabriolet byla vyráběna v karosárně Bertone. Existovaly dvě barevné varianty střech – světlá a černa s elektrickým nebo ručním ovládáním. Celkově bylo vyrobeno přibližně 55.000 kusů – všechny kabriolety mají tovární štítek Bertone v motorovém prostoru s výrobním číslem. Punto Cabriolet bylo nejlevnějším kabrioletem na trhu, k dispozici byla celá škála výbav od SX až po ELX – existují modely i s klimatizací a koženým čalouněním. Základní varianta neměla airbagy, posilovač řízení nebo lakované nárazníky. První série se nabízela pouze s motorem 1.6 Mpi, později ji doplnily motory 1.2 8v a 1.2 16v FIRE. Výroba skončila v roce 1999.\n\nbenzínové:\ndiesely:\n\nDruhá generace byla představena roku 1999 a v roce 2003 byla faceliftována. V roce 2000 získalo punto čtyři hvězdy v testu Euro NCAP. Výroba probíhala souběžně s modelem Grande Punto pod označením Fiat Punto Classic až do roku 2010. Výroba probíhá dále i v Srbsku pod názvem Zastava 10. Punto se vyrábělo jako tří- a pětidveřový hatchback s objemem zavazadlového prostoru 264 litrů u třídveřové a 297 litrů u pětidveřové varianty.\n\n\n\nOd roku 2005 je vyráběna třetí generace s názvem Grande Punto. Z modelu Grande Punto technicky vychází sedan Linea. V roce 2009 byl představen modernizovaný Fiat Punto Evo. Další modernizace přišla o tři roky později a kromě úprav vzhledu přinesla například dvouválcový 0.9 TwinAir. Název modelu se přitom vrátil k původnímu „Punto“.\n\n"}
{"id": "279864", "url": "https://cs.wikipedia.org/wiki?curid=279864", "title": "Toyota Aygo", "text": "Toyota Aygo\n\nToyota Aygo je malý automobil, určený především pro městský provoz a vyráběný od roku 2005. Všechna Ayga jsou vyráběna ve společné automobilce TPCA (Toyota Peugeot Citroën Automobile) v Kolíně. Jsou zde vyráběny společně s příbuznými modely Peugeot 107 a Citroën C1, od kterých se liší jen mírně odlišným designem. Poprvé byl veřejnosti představen na autosalónu v Ženevě roku 2005.\n\nZatímco v České republice je z trojice kolínských modelů nejméně prodávaný, v Německu je s výrazným odstupem nejprodávanější.\n\nPro Toyotu Aygo jsou určeny dva motory – litrový tříválec Toyota a čtyřválcový turbodiesel 1,4 HDI koncernu PSA Peugeot Citroën.\n\nPozn.: * s automatickou převodovkou MMT\n\nZdroj: SDA-CIA\n\nZdroj: Kraftfahrt-Bundesamt\n"}
{"id": "279865", "url": "https://cs.wikipedia.org/wiki?curid=279865", "title": "Stříbrná Lhota", "text": "Stříbrná Lhota\n\nStříbrná Lhota je základní sídelní jednotka a katastrální území, tvořící západní okraj města Mníšku pod Brdy v okrese Praha-západ. V roce 2001 čítala v 71 domech 109 stálých obyvatel.\n\nStříbrná Lhota se rozkládá kolem silnice vedoucí z Mníšku pod Brdy na Stříbrnou Lhotu (dále na Roviny a také na Kytín). Do Stříbrné Lhoty jezdí autobusová linka 321 pražské regionální dopravy ze Smíchovského nádraží, končící v zastávce Mníšku pod Brdy-Stříbrná Lhota. Ve vzdálenosti cca jednoho kilometru se nachází rekreační chatová oblast Roviny.\n"}
{"id": "279872", "url": "https://cs.wikipedia.org/wiki?curid=279872", "title": "In (latina)", "text": "In (latina)\n\nIn je latinská předpona nebo předložka, která se dostala i do mnoha jiných jazyků s převzatými slovy (předpona) a souslovími (předložka). Ze společného indoevropského základu souvisí s podobnými předponami a předložkami i v germánských a románských jazycích. Obojí má poměrně široký význam, který často závisí na kontextu.\n\nPředpona in obměňuje význam základu slova ve dvojím možném smyslu, totiž místním:\n\nnebo jako zápor:\n\nJako obecně indoevropská předložka má \"in\" význam místní, podobně jako v angličtině a němčině nebo jako příbuzné řecké a románské \"en\".\n\n"}
{"id": "279877", "url": "https://cs.wikipedia.org/wiki?curid=279877", "title": "Alberto Uria", "text": "Alberto Uria\n\nAlberto Uria (11. července 1924 Montevideo - 4. prosince 1988 Montevideo) byl uruguayský automobilový závodník.\n\nÚčastnil se dvou Grand Prix F1, debutoval 16. ledna 1955, Nikdy nevybojoval žádné body, nejlépe skončil s vozem Maserati A6GCM šestý v argentinské Grand Prix 1956, kdy se střídal se svým krajanem Óscarem Gonzálezem.\n"}
{"id": "279880", "url": "https://cs.wikipedia.org/wiki?curid=279880", "title": "Obchodní zvyklosti", "text": "Obchodní zvyklosti\n\nObchodní zvyklosti jsou podpůrným interpretačním východiskem při posuzování právního jednání mezi podnikateli. Jsou za ně pokládána smluvními stranami fakticky dodržovaná pravidla, která se nějakým způsobem vyvíjela, ustálila a jsou obecně akceptována, aniž by bylo požadováno jejich zakotvení v právním předpisu. Vždy se posuzují vzhledem k určitému území, odvětví a také vzhledem ke konkrétnímu případu; jsou věcí dokazování a posuzování. Významněji se uplatňují v mezinárodním obchodě, v českém právu jejich postavení dříve upravovala ustanovení § 1 odst. 2 a § 264 obchodního zákoníku, po roce 2014 se na ně výslovně odvolává ustanovení § 558 odst. 2 občanského zákoníku.\n\nNejsou pramenem práva, ale ustálenou obchodní praxí a přiklonit se k nim při výkladu určitého jednání podnikatelů lze pouze podpůrně, tzn. použijí se jen tehdy, pokud určitou otázku neřeší zákon. Přednost před psaným právem mohou přesto získat na základě výslovného ujednání ve smlouvě, ale jen tehdy, pokud nejsou v rozporu s kogentními ustanoveními zákona. Má-li být v konkrétním případě obchodní zvyklost pokládána za závaznou, aniž by na ni smlouva výslovně odkazovala, vyžaduje se její zachovávání obecně, anebo v daném obchodním odvětví, a prokázání, že ji druhá strana musela znát a neodmítla ji.\n"}
{"id": "279885", "url": "https://cs.wikipedia.org/wiki?curid=279885", "title": "Zásady obchodního zákoníku", "text": "Zásady obchodního zákoníku\n\nZásady obchodního zákoníku (přesněji zásady, na kterých spočívá obchodní zákoník) byly podle § 1 odst. 2 obchodního zákoníku posledním ze čtyř pramenů českého obchodního práva v letech 1992 až 2013. Bylo možné je využít pouze v případě, kdy konkrétní případ nešlo posoudit podle pramenů ostatních, tedy ani podle obchodního zákoníku, ani podle občanského zákoníku, ale ani podle obchodních zvyklostí.\n\nZásady nebyly v obchodním zákoníku vyjádřeny výslovně. Jako základní principy regulace závazkových vztahů v obchodním zákoníku bylo možné vytknout následující:\n\n"}
{"id": "279888", "url": "https://cs.wikipedia.org/wiki?curid=279888", "title": "Čínský císař", "text": "Čínský císař\n\nČínský císař byl čínský nejvyšší panovnický titul od roku 221 př. n. l. do zrušení monarche roku 1912.\n\nV raně historické Číně nesli vládci titul \"wang\" (), \"„král“\". Prvním císařem se prohlásil král Čeng, vládce státu Čchin, poté, co si roku 221 př. n. l. podrobil poslední z ostatních čínských království. Nově přitom vytvořil titul \"chuang-ti\" (), znamenající zhruba \"„svrchovaný panovník“,\" který v evropských jazycích překládáme jako \"„císař“\". Použil přitom znaky, kterými byli předtím označováni výhradně bájní vládci z dávných dob, takzvaní 三皇五帝 \"(san-chuang wu-ti) – tři Vznešení a pět Vladařů\". Titul \"chuang-ti\" (běžně se užívalo i zkrácené jednoznakové podoby \"chuang\", nebo \"ti\") pak nesli vládci Číny po následujících 22 století až do zrušení císařství a ustavení Čínské republiky roku 1912. Na císařském trůně se v Číně vystřídalo mnoho dynastií, neboť pro číňany byla císařská moc odvozena od mandátu Nebes, který mohl být nehodnému vládci odejmut. Podle tradiční čínské představy byl císař, zvaný též tchien-c () \"„syn Nebes“\" suverénem nad celým světem (\"tchien-sia\" () \"„Podnebesím“\") a ostatní panovníci jsou pouze jeho vazaly. Toto pojetí (uplatňované i v diplomatických vztazích s evropskými zeměmi) bylo opuštěno teprve po takzvané 1. opiové válce ve 40. letech 19. století.\n\nČínští císařové měli obvykle větší počet manželek a konkubín (výjimkou byl mingský Chung-č’, zřejmě jediný monogamní císař čínské historie), pouze jediná však měla hodnost císařovna (, \"chuang-chou\"). Po smrti císaře jeho císařovna obdržela titul císařovna vdova (, \"chuang-tchaj-chou\") , dožila-li se nástupu vnuka na trůn, stala se „velkou císařovnou vdovou“ (, \"tchaj-chuang-tchaj-chou\").\n\nTitul následníka trůnu závisel na příbuzenském vztahu k císaři; \n\nZkrácená forma titulů byla \"tchaj-c’\", \"tchaj-sun\", \"tchaj-ti\".\n\n"}
{"id": "279892", "url": "https://cs.wikipedia.org/wiki?curid=279892", "title": "Svršek", "text": "Svršek\n\nSlovo svršek či svršky obecně označuje svrchní část nějakého předmětu, tělesa nebo objektu a může znamenat:\n\n\n"}
{"id": "279901", "url": "https://cs.wikipedia.org/wiki?curid=279901", "title": "Tříkrálová sbírka", "text": "Tříkrálová sbírka\n\nTříkrálová sbírka je akce organizovaná Charitou Česká republika a v ní sdruženými lokálními charitami. Akce navazuje na tradici koledování na Tři krále (tj. 6. ledna) a má charakter celonárodní sbírky, jejímž hlavním účelem je především na pomoc nemocným, handicapovaným, seniorům, matkám s dětmi v tísni a dalším sociálně potřebným skupinám lidí a to zejména v regionech, kde sbírka probíhá. Nejméně desetina výnosu sbírky je každoročně určena také na humanitární pomoc do zahraničí.\n\nDary od obyvatel vybírají koledníci organizovaní do skupinek ve dnech 1.-14. ledna, přičemž jejich obvyklé uspořádání představují tři koledníci v dětském věku coby tři králové a jejich dospělý doprovod vybavený od pořádající charity průkazem koledníka (průkaz je reakcí na skupinky falešných koledníků, kteří se na sbírce přiživovali). Skupina je vybavena zapečetěnou kasičkou s logem Charity.\n\nDo sbírky lze přispět i přímo na účet charity a dárcovskými SMSkami, u příležitosti sbírky se pořádají též různé charitativní koncerty a další akce. V roce 2019 bylo možné poprvé přispět bezhotovostní platbou. Sto skupin koledníků mělo k dispozici speciální platební terminály. \nTříkrálová sbírka je největší dobrovolnickou akcí v České republice. Koled se účastnívá kolem 40 tisíc dobrovolníků, přičemž v roce 2009 se jí zúčastnilo téměř 50 tisíc dobrovolníků.\n\nPrvní takováto sbírka v novodobé historii proběhla v roce 2000 na území olomoucké arcidiecéze, iniciátorem sbírky byl moravský metropolita arcibiskup Jan Graubner. Následující rok byla pro velký úspěch zorganizována na celém území České republiky. Od té doby probíhá celostátně každý rok, přičemž nejvíce peněz se zatím vždy vybralo v olomoucké arcidiecézi.\n\nVýnosy dle oficiálních výsledků sbírky vyhlášených Charitou:\n\n\n"}
{"id": "279908", "url": "https://cs.wikipedia.org/wiki?curid=279908", "title": "Čuhujiv", "text": "Čuhujiv\n\nČuhujiv (, / Čugujev) je město na severovýchodní, „Slobodské“ Ukrajině. Leží na řece Donec v Charkovské oblasti, asi 35 km východně od Charkova, na trati Charkov – Kupjansk (– Voroněž). S 34 000 obyvateli je čtvrtým největším městem oblasti.\n\nMěsto bylo založeno roku 1638, později zde vznikla pevnost. Význam sídla, které bylo na místní poměry poměrně velké – na konci 19. století mělo 12 000 obyvatel – byl především vojenský. Po 2. světové válce zde byla zřízena sovětská vojenská letecká základna s učilištěm, kde studoval mj. kosmonaut Anatolij Filipčenko. Základna nyní slouží ukrajinskému letectvu.\n\nV Čuhujivě se narodil nejznámější ukrajinsko-ruský realistický malíř Ilja Repin (1844–1930). Kromě jeho muzea je tu několik dalších kulturních zařízení a 8 škol; průmysl především potravinářský.\n\n"}
{"id": "279912", "url": "https://cs.wikipedia.org/wiki?curid=279912", "title": "Revival (album, Robert Křesťan a Druhá tráva)", "text": "Revival (album, Robert Křesťan a Druhá tráva)\n\nRevival (1992) je druhé album Roberta Křesťana a Druhé trávy. Je nazpívané anglicky a určeno i pro americký trh. Obsahuje 13 písniček, převážně coververzí písní amerických hudebníků nebo tradicionálů, a dvě instrumentální skladby: \"Rouse Up, Roberto\" Luboše Maliny a závěrečnou \"Big Mon\" Billa Monroea.\n\nDylanovu píseň \"One More Cup Of Coffee\" nazpíval Křesťan ve svém překladu o rok dříve na album \"Robert Křesťan a Druhá tráva\", na tomto albu jsou s českým textem také pro \"Revival\" do angličtiny přeložené \"Come Back\" (\"Vrať se\") a \"Spanish Sky\" (\"Španělský nebe\").\n\n\"Rouse Up, Roberto\" vydal Luboš Malina i na svém sólovém albu \"Zákusek\" (1998) a jeho dvojčeti \"Piece Of Cake\" (1999), které vyšlo v USA.\n\nAlbum \"Revival\" vyšlo na CD i na MC, zde ale bez písně \"Give Mother My Crown\".\n\n\n\n"}
{"id": "279922", "url": "https://cs.wikipedia.org/wiki?curid=279922", "title": "Buvolec pestrý", "text": "Buvolec pestrý\n\nBuvolec pestrý, v Africe známý pod názvem bontebok (\"Damaliscus pygargus\" dříve \"Damaliscus dorcas\"), je velký sudokopytník obývající travnaté savany Jihoafrické republiky a Lesotha.\n\nRozeznáváme 2 poddruhy: Buvolce bělořitního čili buntboka (\"D. p. dorcas\") a buvolce běločelého čili blesboka (\"D. p. phillipsi\").\n\n\nTrup je zbarven sytě hnědě s purpurovým leskem, břišní strana těla je žlutavá nebo bílá. Na končetinách má většinou žluté „punčochy“, na hlavě bílý pruh táhnoucí se od čela až k čenichu. U poddruhu \"D. p. dorcas\" nalezneme bílý obřitek a nepřerušovanou bílou střední podélnou lysinu na obličeji od rohů k čenichu, zatímco druhý poddruh \"D. p. phillipsi\" má lysinu přerušenou na čele černým páskem táhnoucím se mezi očima. Obě pohlaví jsou si velice podobná, jenom samice jsou menší a světlejší. Stejně jako ostatní buvolci má i buvolec pestrý protáhlý čenich, dlouhé uši a až 70 cm dlouhé zploštěné kroužkované rohy. Ty mají obě pohlaví, jenom u samců bývají delší než u samic.\n\nBuvolec pestrý je při nižších teplotách aktivní ve dne, kdy se živí trávou a jinými dostupnými rostlinami. Teplé dny tráví odpočinkem ve stínu stromů a keřů a za potravou se vydávají brzy ráno nebo večer. Jsou to společenská zvířata žijící obvykle v méně jak 25 členných rozvolněných stádech tvořených několika samicemi nebo jedním dospělým samcem a samicemi s mláďaty. Buvolec bělořitní tvoří znatelně větší stáda než buvolec běločelý.\n\nSamci obhajují teritoria, která si značí trusem, rozhrabáváním země a výměškem předoční žlázy, který otírají o traviny a větvičky. Při soubojích na sebe nejprve funí a prskají, poté zaujímají vyzývavé pozice a zápasí rohy, ke skutečným soubojům však dochází zřídkakdy. Vítězství jim umožňuje dominovat ve stádu samic a mláďat. Samci také drží stádo v celku a jsou iniciátory delších výprav. Svou dominantnost dávají najevo několika druhy chování, např. postavením bokem k vetřelci, rozrýváním půdy pomocí rohů nebo prudkým trháním hlavou.\n\nJejich přirozené predátory tvoří především kočkovité a psovité šelmy - lvi, levharti, hyeny a psi hyenovití.\n\nBuvolec pestrý se páří v období dešťů, mezi únorem a dubnem. Samice rodí po osmiměsíční březosti jediné mládě, které se rodí v období mezi srpnem a prosincem. Mládě je již pár minut po narození schopno postavit se na končetiny a o něco málo později již následovat matku. Buvolec pestrý se může dožít až 17 let.\n\nBuvolec pestrý byl dříve považován za škůdce, což bylo důvodem k tvrdému pronásledování a zabíjení. Ve volné přírodě byl do roku 1930 skoro vyhuben a přežívalo pouze sedmnáct zvířat. Díky následným ochranářským opatřením byla celková populace buvolců pestrých stabilizována a v současnosti je podle Červeného seznamu IUCN klasifikován jako málo dotčený druh. Většina buvolců pestrých v současné době žije v přírodních parcích a rezervacích, kde tvoří celosvětově oblíbenou atrakci.\n\nBuvolce pestré chovají v Česku tyto zoologické zahrady:\n\n\n"}
{"id": "279929", "url": "https://cs.wikipedia.org/wiki?curid=279929", "title": "Základní bilanční rovnice", "text": "Základní bilanční rovnice\n\nZákladní bilanční rovnice představuje základní princip v podvojném účetnictví. Základní bilanční rovnice je rovnice, v níž se aktiva podniku rovnají jeho pasivům.\n\nPři dodržení podvojného účetního zápisu musí být účetní případy účtovány tak, aby se v každém okamžiku majetek podniku (aktiva) rovnal součtu jeho závazků a vlastního kapitálu (pasivum); to znamená aby byla splněna bilanční rovnice.\n\nMatematicky lze základní bilanční rovnici vyjádřit následovně:\n\nPoslední rovnice je přitom v podstatě definicí vlastního kapitálu.\n"}
{"id": "279938", "url": "https://cs.wikipedia.org/wiki?curid=279938", "title": "Galoše", "text": "Galoše\n\nJako galoše označujeme gumovou ochrannou obuv vhodnou do bláta, deště a pro práci v mokrém terénu. Jedná se vlastně o gumové přezůvky.\n\nObvykle jde o nějakou formu gumové obuvi, která nohy neprodyšně chrání před průnikem okolní vody a před venkovní vlhkostí. Na rozdíl od gumových holínek mohou být opatřeny i bočním zdrhovadlem nebo jinou formou bočního rozepínání.\n\nGaloše mohou někdy mít, obdobně jako holínky a jiná gumová obuv, i praktický hygienický efekt.\n\nHolínky neboli gumáky jsou obuv, která je vyšší, tak do půl lýtek a výš. Přezůvky jsou nad kotníky, jsou zapínací na zip nebo na druk. Mohou se používat společně s obutou bačkorou, protože nejsou uvnitř upraveny pro obutí na holou nohu, nemají zpevněnou podrážku. Odtud název přezůvky.\n"}
{"id": "279946", "url": "https://cs.wikipedia.org/wiki?curid=279946", "title": "Umberto II.", "text": "Umberto II.\n\nUmberto II. (15. září 1904 Racconigi — 18. března 1983 Ženeva) byl posledním italským králem. Vládl od 9. května do 12. června 1946 a je proto občas nazýván \"májovým králem\". Byl třetím dítětem a prvním synem Viktora Emanuela III. a černohorské princezny Heleny. Pocházel ze savojské dynastie.\n\nVystudoval vojenskou akademii v Turíně a jako generál se zúčastnil habešského tažení. Účastnil se také italských vojenských operací za druhé světové války a v říjnu 1942 se stal maršálem.\n\nPo Mussoliniho pádu a zahájení italského vyjednávání se Spojenci v roce 1943 převzal královy ústavní pravomoce a v červnu 1944 byl svým otcem formálně jmenován náměstkem-regentem (it. \"Luogotenente Generale del Regno\"). Tento proces předávání vlády do synových rukou byl do značné míry pokusem o záchranu monarchie, úzce spjaté s fašismem, a vyvrcholil abdikací Viktora Emanuela III. v květnu 1946, necelý měsíc před konáním celonárodního referenda o zachování či změně italského státního zřízení. Umbertovo panování však nemělo dlouhého trvání, když se 2. června 1946 Italové vyslovili pro republiku a král následně odešel s rodinou do zahraničí. Umberto strávil většinu exilových let v portugalském Cascais, zbytek rodiny pak žil v Ženevě, kde nakonec zemřel i Umberto.\n\nManželkou Umberta II. byla od roku 1930 Marie Josefa Belgická, dcera belgického krále Alberta I. Manželství, dohodnuté rodiči, bylo nešťastné zejména z důvodu Umbertových opakovaných nevěr a bisexuallity (mezi jeho milence měli údajně patřit mj. Jean Marais a Luchino Visconti) a v exilu došlo k rozluce. Přesto však ze sňatku vzešly čtyři děti, jediným synem byl v roce 1937 se narodivší Viktor Emanuel.\n"}
{"id": "279954", "url": "https://cs.wikipedia.org/wiki?curid=279954", "title": "Aktinobakterie", "text": "Aktinobakterie\n\nAktinobakterie (Actinobacteria) nebo také aktinomycety je významný kmen grampozitivních bakterií. Patří k nejběžnějším zástupcům mikrobiálního života v půdě. Hrají důležitou roli v rozkladu organických látek (celulóza, chitin) a proto jsou součástí koloběhu uhlíku v přírodě a tvorby humusu.\nNěkteré aktinomycety mohou způsobovat i onemocnění (\"Mycobacterium\", \"Corynebacterium\", \"Nocardia\", \"Rhodococcus\", \"Streptomyces\"), u některých (zejména \"Streptomyces\") naopak bylo objeveno mnoho přírodních antibiotik (aktinomycin). U rodu \"Frankia\" je známá schopnost vázat dusík.\n\nNěkteré aktinomycety tvoří vláknité kolonie, které připomínají mycelium hub. Proto byly dříve aktinobakterie řazeny k houbám. Většina aktinomycet je aerobních.\n\nV sibiřském permafrostu byly objeveny dosud živé aktinomycety, jejichž stáří je odhadováno na 400 000 až 600 000 let. Byly tedy živé již v době, kdy ještě neexistoval druh \"Homo sapiens\" a rozšířeným druhem byl mamut srstnatý (\"Mammuthus primigenius\").\n\n"}
{"id": "279974", "url": "https://cs.wikipedia.org/wiki?curid=279974", "title": "Brisingr", "text": "Brisingr\n\nBrisingr je třetí díl tetralogie \"Odkaz Dračích jezdců\". Jejím tvůrcem je mladý spisovatel Christopher Paolini. Kniha vyšla 20. září 2008 v Severní Americe a v únoru 2009 v České republice.\nBrisingr je ale také Eragonův nový meč, ale teké ve Starověkém jazyce \"oheň\".\n\nVše začíná blízko Helgrindu, kde se Eragon se Safirou a Roranem chystají na útok na Helgrind. Útok se jim povede a zachrání Katrinu, během boje padnou oba ra'zakové. Mezitím za Nasuadou přijdou starší kmeny, odkud Nasuada pochází, a pokusí se zmocnit velení nad Vardeny, ale Nasuada je přemůže ve zkoušce dlouhých nožů (řežou se nožem a kdo to déle vydrží). Také konečně dojde k Vardenům 12 nejlepších kouzelníků, které k němu vyslala Islanzadí. Po návratu Eragona k Vardenům se bohužel objeví další nepříjemný výmysl z dílny Galbatorixe - vojáci, co necítí bolest, proti Vardenům jich jde kolem tří set, avšak samotní Vardenové během bitvy, kde je všechny pobijí, ztratí kolem tisícovky mužů. Eragon do těchto bojů nemohl zasáhnout, protože přiletěl Trn s Murtaghem, avšak tentokrát je Eragon s pomocí elfských kouzelníků zahnal.\n\nPoté pošle Nasuada Eragona do Farthen Duru, ale samotného bez Safiry, neboť se bojí, že kdyby Galbatorixovi špehové zjistili, že Eragon není u Vardenů zavolali by Murtagha, aby zaútočil. Eragon se účastní bojů o trůn v Tronheimu. Také je na něj proveden atentát. Zjistí se, že to nařídil klan Az Sweldn rak Anhuin. Orik, který je po smrti Hrothgara vůdce Durgrimst Ingetium, zařídí, že klan Az Sweldn rak Anhuin je vyhoštěn. Následuje volba krále a Orik vítězí. Při korunovaci Safira úspěšně spraví Isidar Mithrim. Po korunovaci letí Eragon se Safirou ihned do Ellesméry, kde se dozví spoustu nových věcí. Brom je Eragonův otec, o tom jak se Brom seznámil se Selenou atd. Dále odhalí zdroj Galbatorixovy síly - podmanil si srdce srdcí (Eldunarí) mnoha draků a díky tomu má k dispozici i jejich sílu. Eragon poté navštíví Rhuhon, která by mu ukovala nový meč, ale potřebovala by k tomu zářocel. Tato hornina ale už nikde není. Avšak Eragonovi řekne kočkodlak, že by mohla být pod stromem Menoa. Zde skutečně je, ale strom Menoa ji Eragonovi dá pouze, když Eragon slíbí, že stromu dá cokoliv, Eragon samozřejmě slíbí, ale Menoa mu neřekne, co chce (chce pouze (zatím)aby odešel pryč od Menoy). Poté mu tedy Rhunon uková meč, který Eragon pojmenuje Brisingr. Kdykoliv Eragon řekne jenom brisingr ani se nepokouší použít kouzlo, meč se rozzáří modrým plamenem. Eragon a Safira se už musí vrátit k Vardenům pomoci jim dobýt město Feinster a když dorazí k Oromisovi na poslední zastávku Glaedr dá Eragonovi své srdce srdcí a také mu sdělí, že jdou pomoci elfům dobýt Gilead.\n\nMezitím je Roran posílán na různé mise a při jedné, i přesto, že pozabíjí skoro dvě stovky vojáků, ale neuposlechl rozkaz, je zbaven velení a zbičován padesáti ranami. Po několika dalších misích, když během jedné přemůže urgala holýma rukama, jdou všichni Vardenové na Feinster.\n\nEragon se vrátí přímo k městu Feinster, kde už zuří bitva. Pomůžou Vardenům přejít přes hradby a nalézají lady Loranu - paní města, a v její blízkosti tři kouzelníky snažící se vytvořit Stína. To se jim bohužel podaří, avšak Eragon pomůže Arye, aby ho zabila. Mezitím, když se Eragon snaží zastavit kouzelníky, aby nevyčarovali Stína, nahlíží pomocí srdce srdcí do Glaedra, jak bojuje spolu s Oromisem s Trnem a Murtaghem. Galbatorix se chopí kontroly nad Murtaghem a Trnem, Oromise popadne záchvat, a mezi tím ho Galbatorix prostřednictvím Murtagha zabije. Glaedr se rozzuří, pokusí se Trna zabít, ale bohužel se mu to nepovede, místo toho sám umírá. Eragon řekne o Oromisovi a Glaedrovi Nasuadě a Arye. Nasuada mu poté řekne, že teď potáhnou na Belatonu, pak na Dras-Leonu a pak na Uru'baen, kde se pokusí zabít krále.\n\n"}
{"id": "279980", "url": "https://cs.wikipedia.org/wiki?curid=279980", "title": "Pachanga", "text": "Pachanga\n\nPachanga [pačanga] je typ latinsko-americké hudby a tance, pocházející z Kuby z 50. let 20. století. V tomto období byla Pachanga populárnější než cha-cha, které je velmi podobná, zanedlouho však tento rozmach pominul. V současné době je však stále populární v Cali v Kolumbii, kde lze z nejrůznějších rádií slyšet hity ve stylu pachanga, a o víkendech si na ně zatančit ve spoustě tanečních klubů. Tento tanec je známý zejména z filmu \"Hříšný tanec\". V současné době se název Pachanga používá také jako španělský výraz pro neformální večírek nebo párty.\n"}
{"id": "279981", "url": "https://cs.wikipedia.org/wiki?curid=279981", "title": "Optický disk Nintendo", "text": "Optický disk Nintendo\n\nOptický disk Nintendo je datový nosič používaný na platformách firmy Nintendo, tj. Nintendo GameCube (\"Nintendo GameCube Game Disc\") a Wii (\"Wii Optical Disc\").\n\nDisky pro Nintendo GameCube byly vytvořeny společností Matsushita a mají zpětnou kompatibilitu s konzolí Wii. GameCube herní disky mají kapacitu 1,5 GB a průměr 8 cm. Wii optické disky mohou mít kapacitu až 8,5 GB a průměr 12 cm.\n\nGameCube disky byly kritizované za malý prostor (některé hry musely být vydávány na dvou discích). Pro zvýšení kapacity Wii disků podporují tyto disky dvouvrstvý záznam.\n"}
{"id": "279991", "url": "https://cs.wikipedia.org/wiki?curid=279991", "title": "Účetní standardy", "text": "Účetní standardy\n\nÚčetní standardy jsou pravidla, jimiž se společnosti řídí při vedení finančního účetnictví a sestavování účetní závěrky. Účetní standardy přímo či nepřímo určují obsah, rozsah a formu finančních výkazů účetní závěrky.\n\nÚčetní standardy umožňují porovnávat finanční výkazy sestavené podle stejného účetního standardu za různá období nebo různých společností. Z těchto důvodů vyžadují burzy cenných papírů, aby všechny společnosti, s jejichž cennými papíry se na burze obchoduje, používaly jednotné účetní standardy pro své finanční výkazy. V současnosti požadují světové burzy sestavení účetních výkazů nejčastěji podle Mezinárodních standardů účetního výkaznictví (IFRS), americké burzy pak podle amerických Všeobecně uznávaných účetních principů (US GAAP).\n\nVšechny (větší) společnosti jsou povinny vést účetnictví a sestavovat své účetní závěrky podle národních účetních standardů země, ve které působí. \n\nPro kontinentální model regulace účetnictví (včetně České republiky) je charakteristické, že tyto standardy jsou součástí legislativy dané země a jsou více svázané s daňovými předpisy a obchodním právem. Naopak pro anglosaský model je příznačná regulace pomocí profesních standardů, které vydávají soukromé organizace.\n"}
{"id": "279993", "url": "https://cs.wikipedia.org/wiki?curid=279993", "title": "Roháčovití", "text": "Roháčovití\n\nRoháčovití (Lucanidae), obecně roháči, jsou skupina brouků, která celosvětové obsahuje asi 1 200 druhů. Některé druhy dosahují délky až 8 cm, ale většina do 5 cm.\n\nDruhové jméno těchto brouků v některých jazycích bylo odvozeno od velkých kusadel samců, která připomínají paroží jelena. Nejznámějším evropským roháčem je \"Roháč obecný\" (Lucanus cervus). Latinský název \"lucanus\" dostal brouk podle italského regionu Lucania, kde byli tito brouci používáni jako amulety. Vědecký název \"Lucanus cervus\" se skládá z tohoto slova a slova \"cervus\", které v latinském jazyce znamená jelen. Samci roháčů používají kusadla k souboji se svými protivníky, k lidem agresivní nejsou. V Číně jsou někdy roháči používáni k zápasům. Samičky roháčů jsou obvykle menší než samci, kusadla mají normální velikosti jako ostatní brouci.\nLarvy se několik let živí rozkládajícím se dřevem.\n\nPodčeleď Aesalinae\nPodčeleď Lampriminae\nPodčeleď Lucaninae Latreille, 1804\nPodčeleď Syndesinae\n\n"}
{"id": "279994", "url": "https://cs.wikipedia.org/wiki?curid=279994", "title": "Abelova sumace", "text": "Abelova sumace\n\nV matematice je Abelova sumace, pojmenovaná po Nielsi Henriku Abelovi, přepisem n-tého členu posloupnosti na rozdíl dvou po sobě jdoucích členech součtové řady dané touto posloupností.\n\nMějme dvě posloupnosti formula_1 a formula_2, kde n=1,2,3...\na definujme formula_3.\nTedy formula_4 \n\nPotom formula_5 \n\nformula_6\nA protože formula_7, tak můžeme druhou sumu indexovat od jedničky.\n\nformula_8\nCož je výsledek.\n\nAbelovy sumace se používá zejména v matematických důkazech, když potřebujeme upravit součin dvou posloupností. Využíváme jí např. při důkazech kriterií konvergence součtové řady - Dirichletovo a Abelovo kriterium.\n"}
{"id": "279996", "url": "https://cs.wikipedia.org/wiki?curid=279996", "title": "London Bridge (píseň)", "text": "London Bridge (píseň)\n\nLondon Bridge \"(Londýnský most)\" je debutový singl americké zpěvačky Fergie z její desky The Dutchess. Singl vyšel v červenci 2006 a dostal se na první místo v prestižní americké hitparádě Billboard Hot 100.\nPíseň produkoval Polow Da Don a většinu textu má na starosti Sean Garrett. Píseň je klubová v níž se zpívá o slávě a celebritách.\n\nPíseň se začala hrát v rádiích 13. července 2006, ale na internet už unikla 29. června 2006. V americké hitparádě Billboard Hot 100 debutoval song na 84. místě, další týden poskočil o 79 příček na páté místo, čímž zaznamenal třetí největší skok v historii žebříčku.\n\nO týden později byl song už na místě prvním, kde vydržel celé tři týdny.\n\nZajímavostí je, že se na přebalu písně neobjevil London Bridge, ale Tower Bridge. Stejná chyba se objevuje i na konci videoklipu. Zpěvačka posléze řekla, že to byla záměrná chyba pro pobavení.\nVe většině případech se píseň nevysílala v žádném médiu v originální verzi, jelikož původní \"„Oh shit!“\" bylo nahrazeno frází \"„Oh snap!“\".\n\nVe videoklipu spolupracuje zpěvačka se svým kolegou ze skupiny Black Eyed Peas Will.i.amem. Videoklip se natáčel v Londýně a lze v něm vidět i královskou stráž.\n"}
{"id": "280002", "url": "https://cs.wikipedia.org/wiki?curid=280002", "title": "Digitální vodoznak", "text": "Digitální vodoznak\n\nDigitální vodoznak (též digitální vodotisk) je v informatice technika, která do digitálního dokumentu (obrázek, zvuk, film apod.) vkládá dodatečnou informaci tak, že je obtížné ji najít či odstranit. Kopie nebo běžná úprava dokumentu typicky vodoznak neodstraní (oříznutí nebo změna velikosti obrázku, překódování zvuku apod.). Obtížnost odhalení vodoznaku je dána tím, že není znám použitý algoritmus jeho zakódování a typicky ani zpráva, kterou vodoznak obsahuje. Dokument může nést několik vodoznaků najednou.\n\nDigitální vodoznak lze použít v různých aplikací. Například:\n\nInformace, které jsou začleněny do signálu, se nazývají digitální vodoznak, i když v některých významech termín digitální vodoznak znamená rozdíl mezi signálem s vodoznakem a krycím signálem. Signál, ve kterém je začleněný vodoznak, se nazývá hostitelský signál. Vodoznakový systém je obvykle rozdělen do tří fází: vkládání, útok a detekce. Při vkládání algoritmus přijímá hostitelský signál a data k vložení. Tím vytváří signál obsahující vodoznak.\n\nPoté je signál s digitálním vodoznakem přenesen nebo uložen (obvykle přenesen na jinou osobu). Pokud tato osoba provede nějakou modifikaci, tak se tato akce nazývá útok. Zatímco modifikace nemusí být škodlivá, termín útok vyplývá z ochrany autorských práv, kde se třetí strany mohou pokusit odstranit digitální vodoznak použitím modifikace. Existuje mnoho různých modifikací např. ztrátová komprese dat (při které dochází například ke zmenšení rozlišení), oříznutí snímku či videa nebo záměrnému zvětšování šumu.\n\nDetekce (často nazýváno extrakce) je algoritmus, který se aplikuje na signál, jenž prošel fází útoku. Z tohoto signálu se pak snaží získat vodoznak. Pokud nebyl signál modifikován během přenosu, pak se na něm stále vodoznak nachází a může být detekován. V robustních aplikacích, které využívají digitální vodoznaky, by měl algoritmus pro detekci správně rozpoznat vodoznak i přesto, že nastal velký počet modifikací. Ve slabém digitálním vodoznaku by mohl algoritmus pro detekci selhat, pokud by došlo k jakýmkoli změnám v signálu.\n\nPodle viditelnosti digitálního vodoznaku se rozlišují dva základní typy:\n\n\nPodle citlivosti na transformace dokumentu lze digitální vodoznaky dále kategorizovat na:\n\n\n\n"}
{"id": "280014", "url": "https://cs.wikipedia.org/wiki?curid=280014", "title": "Ponte Vecchio", "text": "Ponte Vecchio\n\nPonte Vecchio stojí na místě, kde stáli dva jeho předchůdci, z nichž nejstarší byl součástí římského castra. Další most byl postaven roku 1117 a vydržel až do roku 1333, kdy byl stržen povodní. \n\nDnešní most je dílem architekta Neriho di Fioravante, který v roku 1345 překlenul Arno elegantní stavbou se třemi oblouky. \n\nKrámky postavené na mostě po obou jeho stranách dodávají mostu jeho osobitý, pitoreskní ráz. Zlatnické obchůdky pocházejí ze 16. století a jsou vlastně spojením dílny a obchodu, původně však sloužily řezníkům (beccai). \n\nNad prostředním obloukem je malé prostranství s výhledem na řeku a ostatní mosty. Nalézá se zde kašna s pitnou vodou a busta Celliniho od sochaře Romanelliho z roku 1900. \n\nNad stavbami krámků se klene tzv. Vasariova chodba (Corridoio Vasariano), postavená architektem na žádost Cosima I. Medicejského, který chtěl mít zastřešený a bezpečný průchod z Palazzo Vecchio do Palazzo Pitti na druhém břehu Arna.\n\nMost byl poškozen v roce 1944 ustupujícími Němci a v roce 1966 povodní.\n\n"}
{"id": "280016", "url": "https://cs.wikipedia.org/wiki?curid=280016", "title": "Filip z Montfortu", "text": "Filip z Montfortu\n\nPhilippe de Montfort (zemřel 17. března 1270) byl francouzský šlechtic, v letech 1228-1270 pánem z La Ferté-Alais a Castres-en-Albigeois. V letech 1246-1270 se stal pánem v Tyru a Toronu. Byl synem hraběte Guye z Montfortu a Helvisy z Ibelinu (dcery obránce Jeruzaléma z roku 1187 Baliana z Ibelinu).\n\nPo smrti svého otce při obléhání Vareilles (za Albigenské křížové výpravy roku 1228), se Philippe ujal vlády v rodových panstvích ve Francii. Jeho první manželkou byla Eleonora z Courtenay (zemřela před rokem 1230), dcera Petra z Courtenay. Philippe podpořil svého strýce Jana z Ibelinu, barona z Bejrútu v boji proti zástupcům římsko-německého císaře Fridricha II. ve Svaté zemi a na Kypru. \n\nV roce 1244 se stal \"konetáblem Jeruzaléma\". V bitvě u La Forbie byl ale podřízen Gautieru V. z Brienne. Philippe byl jedním z několika mála křesťanských rytířů, kterým se podařilo z katastrofální bitvy uprchnout. V roce 1246 jej regent jeruzalémského trůnu, kyperský král Jindřich I. jmenoval pánem v Tyru jako odměnu za jeho věrnou službu. Zatímco však okolnosti kolem udělení Tyru byly poněkud pochybné, král Hugo I. si vyhradil právo na odkoupení práv k lénu zpět.\n\nV době kolem roku 1240 se Philippe znovu oženil, a to s Marií Arménsko-Atniochijskou, dcerou Raimonda-Roupena z Antiochie, paní z Toronu a uchazečkou o arménský trůn.\n\nPhilippe z Montfortu se připojil k sedmé křížové výpravě francouzského krále Ludvíka IX.. Po králově zajetí byl panovníkem pověřen, aby vedl vyjednávání o příměří z Damietty, kterou křižáci i po zničení králova vojska stále drželi. \n\nV roce 1256 Philippe nechal vyhnat z Tyru Benátčany. V nadcházejícím konfliktu mezi křižáckými barony a jednotlivými italskými republikami v Akkonu roku 1258 Janovany, byl ale odražen. \n\nRoku 1266 sultán Bajbars dobyl Toron. Navzdory Montfortově vysokému věku se Bajbars obával nejen jeho energického vojenského umu, ale i kontaktů v Evropě, díky nimž mohl přivolat ze západu proti Bajbarsovi pomoc. Sultán se proto obrátil na assassíny, aby Philippa zavraždili. Vrah se vydával za domorodého Saracéna, který si přeje konvertovat ke křesťanství a pobodal modlícího se Philippa v kapli. Pak se vrhl i na jeho syna Jana. Smrtelně zraněný Philippe volal o pomoc. Stráže okamžitě přiběhli do kaple a vraha chytili. Jan byl vážně poraněný, ale Philippe padl k zemi mrtev.\n\n\n"}
{"id": "280023", "url": "https://cs.wikipedia.org/wiki?curid=280023", "title": "S-13", "text": "S-13\n\nS-13 (: C-13) byla sovětská ponorka třídy S série IXbis. Její stavba začala v říjnu roku 1938 a plavidlo bylo spuštěno na vodu 25. dubna 1939. Po kompletaci byla oficiálně přijata do výzbroje sovětské Baltské flotily 31. července 1941. Během své služby provedla 12 útoků na nepřátelské lodě, potopila 5 transportních lodí a jednu poškodila, přičemž potopení transportní lodi Wilhelm Gustloff je s 9000 obětí dodnes největší námořní katastrofou v dějinách. Ze služby byla vyřazena roku 1954.\n\n\n30. ledna 1945 ve 21 hodin 45 minut zpozorovala ponorka S-13 pod vedením kapitána Alexandra Marineska, záblesky světla. Byl proveden bojový poplach a ponorka vyrazila směrem k objektu, ke kterému se během hodiny přiblížila na vzdálenost dvou kilometrů. Osádka spatřila velkou transportní loď s německou vlajkou ozbrojenou protiletadlovými děly. Kapitán se ji rozhodl torpédovat z lepší pozice od pobřeží Baltského moře. Loď, jejíž jméno v ten okamžik ještě neznal, obeplul a ve 23 hodin 8 minut ji torpédoval třemi torpédy. Ta se potopila během 70 minut. Jak se později ukázalo, jednalo se o německou transportní loď Wilhelm Gustloff, která kromě vojáků a odborníků výuky protiponorkového námořnictva převážela zejména civilní osoby. Zahynulo přibližně 9000 osob a jedná se o největší námořní katastrofu v dějinách lidstva. \n\n10. února 1945 v 00.50 hodin torpédovala ponorka S-13 dvěma torpédy německou transportní loď General von Steuben. Ta se potopila během 15 minut. Zahynulo 3608 osob, zachráněno bylo 659 lidí. V tomto případě se jednalo o pátou největší námořní katastrofu v dějinách.\n\n"}
{"id": "280024", "url": "https://cs.wikipedia.org/wiki?curid=280024", "title": "Lanová dráha hotelu NH Praha", "text": "Lanová dráha hotelu NH Praha\n\nPozemní lanová dráha hotelu NH Praha (do října 2012 hotelu Mövenpick) v Praze na Smíchově, občas označovaná i jako šikmý výtah, spojuje přes veřejnou část parku Mrázovka dvě hotelové budovy, z nichž dolní se nachází u křižovatky Duškovy a Mozartovy ulice a horní u areálu Sokolu na vrchu Mrázovka. V dolní části hotelu se nachází většina jeho ubytovacích kapacit, v horní budově především restaurace s vyhlídkou. Lanovka je bezplatně přístupná nejen hostům ubytovaným v hotelu, ale i veřejnosti, která ji může použít například k návštěvě restaurace v horní budově. Jako nejvhodnější řešení se ukázala nová lanová dráha. Dráha byla ve zkušebním provozu od března 1996, v řádném provozu od června 1996.\n\nNa dnes pěší komunikaci Mrázovka, která vede serpentinou po témž svahu, je provoz vozidel zakázán zhruba od roku zprovoznění lanovky. Po dobu opravy lanovky v červenci 2001 Magistrát hl. m. Prahy povolil minibusům hotelu jezdit po této komunikaci jako náhradní doprava.\n\nDráha je dlouhá 156 metrů. Převýšení činí 51 metrů (205–256 metrů nad mořem). Lanovka křižuje pěší spojnici mezi památníkem v bývalé usedlosti Bertramka a severním vyústěním tunelu Mrázovka. Pěší serpentinu v parku jednou podchází a dvakrát nadchází. V dolní části vede tunelem, ve střední části po mostní konstrukci, v horní části po zemi. Maximální dopravní rychlost je 2,5 m/s (9 km/h), doba jízdy 90 sekund.\n\nTechnickým provedením je čímsi mezi sedlovou a pozemní lanovou dráhou. Po ocelovém nosníku jezdí jedna kabina, s kapacitou 12 osob. Je ovládána samoobslužně cestujícími, podobně jako běžné výtahy. Je poháněna okružním lanem, na němž je uchycena. Sklon trati se v jejím průběhu výrazně mění, kabina se proto během jízdy elektromechanicky naklání tak, aby zůstávala ve vodorovné poloze. V dolní části je dráha strmá, v horní části téměř vodorovná. Zařízení zkonstruoval rakouský výrobce lanovek a vleků Doppelmayr.\n\nPůvodní lanovka svůj provoz ukončila 1. ledna 2018. Od dubna 2018 je nahrazena šikmým výtahem, jezdícím ve stejné trase.\n\nLanovka za dobu své existence vykonala přes 4 miliony jízd a přepravila téměř 15 milionů cestujících, převážně hotelových hostů, ale i zaměstnanců.\n\nNový šikmý výtah od švýcarské firmy Inauen-Schätti stál 1,75 milionu eur, tedy přes 30 milionů korun. Nová kabina je modernější, větší a rychlejší, odlišného vzhledu, a má jiný pohon s vícero lany – čtyřmi lany o menším průměru, než měla původní lana. Přepravní kapacita kabiny je však stejná, 12 osob. Maximální rychlost zůstala rovněž stejná, tedy 2,5 metru za sekundu.\n\nOd konce září 2019 přistoupil hotel z důvodu velkého zájmu k omezení provozu výtahu pro veřejnost. Výtah je veřejnosti přístupný pouze ze spodní budovy hotelu v časech 10:30 - 11:30, 15:00 - 18:00 a 22:00 - 24:00.\n\n\n"}
{"id": "280026", "url": "https://cs.wikipedia.org/wiki?curid=280026", "title": "Puivert (hrad)", "text": "Puivert (hrad)\n\nChâteau de Puivert je katarský hrad vzdálený 1 km východně od vsi Puivert v departementu Aude na jihu Francie.\n\nHrad stojí na vrcholku kopce v nadmořské výšce 605 m. Doba založení není zcela přesně známa, bylo to pravděpodobně ve 12. století. Hrad byl roku 1210 dobyt při křížové výpravě proti Albigenským Simonem z Montfortu, přestože spíše než s katary byl spojen s trubadúry.\n\nVětšina zachovalých hradních budov pochází z pozdější dostavby hradu ve 14. století.\n\nZřícenina hradu vešla v obecnou známost při natáčení filmu Devátá brána z roku 1999 Romana Polanského.\nFilm Devátá brána na ČSFD\n\n"}
{"id": "280029", "url": "https://cs.wikipedia.org/wiki?curid=280029", "title": "První písemná zmínka", "text": "První písemná zmínka\n\nPrvní písemná zmínka je označení nejstaršího písemného dokladu o určité vsi či městě, hradu, ale i objevu, technickém postupu atp.\n\nPrvní písemná zmínka je téměř vždy pouze datem ante quem, neboť kromě výjimek, kdy je v písemném dokladu přímo zmíněno založení sledovaného objektu, zpravidla dokládá pouze to, že tento objekt již existoval. Někdy, zvláště v případě menších objektů, může být první písemná zmínka i značně časově vzdálena od data skutečného vzniku (sto i více let), neboť se do současnosti dochovala pouze velmi malá část středověkých listin. Tyto údaje je proto nutné kombinovat s daty získanými jiným způsobem, například na základě slohového rozboru zachovaných stavebních památek nebo archeologicky.\nPrvní písemná zmínka zpravidla neobsahuje o sledovaném objektu žádné další informace. Velmi často pochází například z listin dokládajících prodej či jiný převod určitého majetku. Sledovaný objekt je v takovém případě připomenut pouze jako položka ve výčtu tohoto majetku.\n\nV jazykovědě, resp. etymologii, se používá termín \"první doklad\" nebo \"první doložený výskyt\" (), která označuje dílo a/nebo čas jeho vzniku, v němž se poprvé nachází daný výraz v daném jazyce (např. první doložený výskyt slova 'rána' (ve významu 'zranění' × 'zvuk', srov. Spor o rukopisy), 'robot' nebo 'segwayista', 'lajk', 'youtuber' apod.).\n"}
{"id": "280030", "url": "https://cs.wikipedia.org/wiki?curid=280030", "title": "General von Steuben", "text": "General von Steuben\n\nSS \"General von Steuben\" byla německá luxusní osobní loď, která v době 2. světové války sloužila k transportům německých vojsk.\n\nPostavena byla v loděnici Stettiner Machinebau AG „Vulcan“ ve Štětíně. Na vodu byla spuštěna roku 1922 pod názvem \"München\" a v následujícím roce dokončena. V roce 1931 byla opravována v amerických loděnicích, kde dostala název po německém hrdinovi americké války za nezávislost (Friedrich Wilhelm von Steuben) tedy \"General von Steuben\".\n\nV roce 1939 začala loď plnit úkoly pro přepravu vojsk. 9. února 1945 vyplula loď pod ochranou torpédoborců T-196 a TF-10 z Pilawy do Svinoústí. 10. února v 00:50 hodin však byla torpédována sovětskou ponorkou S-13.\n\nPotopila se během 15 minut do hloubky 70 metrů. Zahynulo 3608 osob, zachráněno bylo 659 lidí. Jedná se o pátou největší námořní katastrofu v dějinách.\n\n"}
{"id": "280033", "url": "https://cs.wikipedia.org/wiki?curid=280033", "title": "Orientace kostela", "text": "Orientace kostela\n\nOrientace kostela (v odborné lit. postihuje výraz orientovaná stavba; z lat. \"oriens\" – východ, Východ) je údaj udávající, zda jeho presbytář (a tedy i hlavní oltář) směřuje východním směrem. Pokud ano, označuje se taková stavba prostě jako orientovaná (bez dalšího doplnění); event. neorientovaná v případě, že se nejedná se o stavbu směřovanou východním směrem.\n\nStředověké římskokatolické kostely budované podél hlavní osy ve směru východ-západ, s presbytářem umístěným vždy na východní straně, měly zpravidla orientaci směrem ke Svaté zemi. Tato zásada se plně uplatňovala zejména ve středověku. Důvodem však není věroučná podmínka jako v případě islámské modlitby, kdy modlící se vždy musí být otočen směrem k Mekce, ale jde pouze o symbolický poukaz na Krista jako \"světlo světa\" podle toho, jak je popisován jeho Druhý příchod: \n\nOrientované stavby vykazují určitou, někdy značnou odchylku, běžně 10°, ale mnohdy i 30° od přesného východního směru.\n\nAni ve středověku nebyla orientace kostelů vyžadována dogmaticky. Neorientované stavby vznikaly ve všech historických obdobích, při výstavbě bylo možné přihlédnout i k jiným hlediskům, především možnostem samotné stavební parcely. Příkladem je konventní kostel ve Zlaté Koruně, který byl vzhledem k místním podmínkám otočen presbytářem téměř k severu. V období baroka dávali architekti před orientací někdy přednost pohledovému uplatnění hlavního průčelí kostela a otáčeli jeho osu o 90° nebo i o 180°.\n\n"}
{"id": "280034", "url": "https://cs.wikipedia.org/wiki?curid=280034", "title": "Viktor Gorbatko", "text": "Viktor Gorbatko\n\nViktor Vasiljevič Gorbatko, (3. prosince 1934 obec Vency – Zarja, Krasnodarský kraj RSFSR – 17. května 2017, Moskva Rusko) byl sovětský vojenský letec a kosmonaut ruské národnosti. Do kosmu letěl třikrát.\n\nMěl sestry Lenu a Valju, bratra zraněného ve druhé světové válce od Stalingradu. U odvodu se přihlásil k letectví i proto, že sestra se za letce také vdala. Byl poslán na přípravnou leteckou školu, pak následovalo batajské vojenské letecké učiliště (tady studoval společně s budoucím kosmonautem Chrunovem), po škole následovala služba u bojového útvaru. Přihlásil se k výcviku kosmonautů a dostal se do Hvězdného městečka. Tady byl od roku 1960 součástí první skupiny kosmonautů s Gagarinem a Titovem. Byl jmenován náhradníkem lodi Voschod 2, pak Sojuzu 5. Díky tvrdému výcviku a schopnostem se stal sportovní pýchou Hvězdného městečka, byl například místním mistrem v tenise. Až na podzim roku 1969 se dočkal své první jízdy v Bajkonuru známým autobusem k raketě s kosmickou lodí..\n\nSvůj první let do kosmu absolvoval v kosmické lodi Sojuz 7. Spolu s ním letěli kosmonauti Anatolij Filipčenko a Vladislav Volkov. Byl to první skupinový let tří kosmických lodí, on sám na palubě Sojuzu strávil 5 dní. Po návratu pokračoval v trénincích, čekal ho opět nový konkurz, lékařské prohlídky, studium. Létal na různých letadlech i ve vrtulnících.\n\nPo několika letech se dostal do vesmíru podruhé se Sojuzem 24, jeho partnerem byl Jurij Glazkov. Úspěšně se připojili k orbitální stanici Saljut 5, kde plnili mnoho úkolů. Úspěšný let trvající 17 dní a 17 hodin byl zakončen přistáním na území Kazachstánu.\n\nPo dalších třech letech letěl potřetí Sojuzem 37. Start proběhl v Bajkonuru, jednalo se o let v rámci programu Interkosmos. Partnerem mu byl kosmonaut Pham Tuan z Vietnamu. Připojili se k vesmírné stanici Saljut 6, kde pracovali společně s Leonidem Popovem a Valerijem Rjuminem. V lodi Sojuz 36 se pak koncem července 1980 vrátil na Zemi. Byl to jeho třetí a poslední let.\n\n\nDosáhl hodnosti generálmajora. Byl velký fanda hokeje, národního týmu Sborné. Byl ženatý a měl dvě dcery, dcera Marina se narodila na jaře 1960. V roce 2003 zavítal do slovenské Nitry, kde byla velká filatelistická výstava. On sám byl známý vášnivý sběratel známek. Byl zde velice ochotný konverzovat i rozdávat autogramy.\n\n"}
{"id": "280036", "url": "https://cs.wikipedia.org/wiki?curid=280036", "title": "Katalogový list", "text": "Katalogový list\n\nKatalogový list ( ) je dokument uvádějící výkonnostní a další technické charakteristiky výrobku, stroje, součásti (například elektronické součástky), subsystému (například napájecího zdroje), materiálu nebo softwaru natolik detailně, aby návrhářům umožnil začlenění příslušné součásti do většího celku. Katalogový list zpravidla dodává výrobce součásti, subsystému nebo softwaru. Katalogový list obvykle začíná úvodní stránkou popisující zbytek dokumentu, následuje seznam jednotlivých charakteristik a další informace o konektivitě zařízení. Pokud existuje relevantní zdrojový kód, může být připojen na konec dokumentu nebo je uveden v samostatném souboru.\n\nPodle konkrétního účelu může katalogový list poskytovat průměrné hodnoty, typické hodnoty, typické rozsahy, výrobní tolerance nebo povolené odchylky hodnot. V katalogovém listu je obvykle uveden typ a zdroj dat.\n\nKatalogový list je prostředkem pro technickou komunikaci poskytujícím popis technických charakteristik položky nebo výrobku. Může být publikován výrobcem, aby pomohl lidem ve výběru výrobků a aby umožnil jejich použití. Naproti tomu technická norma je explicitní seznam požadavků, které musí materiál, výrobek nebo služba splňovat.\n\nElektronický katalogový list obsahuje charakteristiky ve formálním tvaru umožňující strojové zpracování informací. Strojově čitelné popisy dovolují vyhledávání, zobrazování, využití při návrhu, testování, propojování, verifikaci a identifikaci systému. K příkladům patří elektronický katalogový list převodníků podle normy IEEE 1451 pro popis charakteristik senzorů, popisy elektronických zařízení CANopen nebo popisy ve značkovacích jazycích, jako například SensorML.\n\nVětšina výrobců poskytuje katalogové listy svých součástek na internetu zdarma.\n\nTypický katalogový list pro elektronickou součástku obsahuje většinu z následujících informací: \n\n\nSpecifikace\n"}
{"id": "280037", "url": "https://cs.wikipedia.org/wiki?curid=280037", "title": "Slunce, seno, jahody", "text": "Slunce, seno, jahody\n\nSlunce, seno, jahody je česká filmová komedie z roku 1983 režiséra Zdeňka Trošky. Snímek byl natočen a situován do malé jihočeské vesnice Hoštice. Vzhledem k úspěchu filmu vznikla další dvě pokračování, \"Slunce, seno a pár facek\" v roce 1989 a \"Slunce, seno, erotika\" v roce 1991. \n\nVšechno začíná v okamžiku, kdy do jihočeské vísky Hoštice přichází student vysoké zemědělské školy Šimon Plánička, aby nastoupil v místním JZD na brigádu. Zároveň chce vyzkoušet v praxi svůj experiment na téma „dojivost krav v závislosti na kultuře prostředí“.\nVedení JZD však nechce o žádném prapodivném pokusu ani slyšet. Proto mladík zkusí štěstí u faráře Otíka, u nějž experiment vyjde a farářova kráva podojí až zázračné množství mléka. Do děje vstupuje Blažena, dcera paní Škopkové, u níž je Šimon ubytován. Ta má za úkol zjistit, jak se věci mají. Všechno však komplikuje žárlivost Blaženina kluka Vency, který si myslí, že Blažena čeká dítě se Šimonem a ne s ním. Navíc se po vesnici roznese, že Šimon je synem předsedy krajské zemědělské správy.\n\n"}
{"id": "280038", "url": "https://cs.wikipedia.org/wiki?curid=280038", "title": "Slunce, seno a pár facek", "text": "Slunce, seno a pár facek\n\nSlunce, seno a pár facek je pokračování velmi úspěšné české filmové komedie z roku 1989 Zdeňka Trošky. Komedie byla opět situována do malé vesnice Hoštice, kde byla i natáčena.\n\nBlažena a Miluna se nemají příliš v lásce. Babička v posteli na kolečkách neustále tropí blbosti, aby si nemusela vzít medicínu od doktora Kroupy (Josef Stárek). Venca Konopník si chce vzít těhotnou Blaženu, ale Miluna to chce překazit. Po vsi se rozšíří fámy, které vydá do placu Miluna, rozpoutají mezi rodinami Konopníkových a Škopkových pořádnou bitvu. Fámy říkají, že Venca má dítě s Ing. Tejfarovou. Jednoho dne navštíví živočicháře Béďu Gábina Tejfarová. A problém ve vztahu živočicháře Bédi a účetní JZD Evičky nenechá na sebe dlouho čekat. Gábina narazí do faráře, který jel na kole. Odveze ho do vsi a zajede za Milunou. Ty fámy se dostanou až k uším Škopkové, které to řekne Keliška z fary. Škopková i Konopnice jdou do místní hospody, kde Maruška Škopková začne Miluně nadávat. A tak si Škopkovi a Konopníkovi vyřizují mezi svými dětmi tu záležitost. Maruš sežene napřed pro Blaženu tlustého Josefa a pak doktora Karla Kroupu. Při Blaženě stojí řídící Václavka Hubičková (Jiřina Jirásková) a Josef. Blažena požádá tlustého Josefa o službu. Josef jede do Bavorova pro výzdobu a Blažena má jet též. Jede také Venca a řídící Václavka. V Bavorově se provdá za Vencu. Když se vrátí domů, Blažena řekne, že si doktora nevezme. A Škopková začne řádit. Když se na svatbě Blaženy s doktorem strhne pořádná bitka, oddávající řekne, co se z oddacího listu dozvěděl a řídící Václavka to potvdila. Řídící Václavka odchází spolu s doktorem, který dostal od Blaženy košem.\n\n"}
{"id": "280039", "url": "https://cs.wikipedia.org/wiki?curid=280039", "title": "Kunětice", "text": "Kunětice\n\nKunětice jsou obec v okrese Pardubice, kraj Pardubický, ležící zhruba 6 km severovýchodně od Pardubic na rovinatém pravém břehu řeky Labe. Jen několik set metrů severozápadně od Kunětic se vypíná Kunětická hora se stejnojmenným hradem na vrcholu. Žije zde  obyvatel.\n\nPrvní písemná zmínka o Kuněticích (\"Cwnyeticz\") pochází z roku 1353, ale nálezy dokazují osídlené již v mladší době kamenné.\n\n\n"}
{"id": "280040", "url": "https://cs.wikipedia.org/wiki?curid=280040", "title": "Slunce, seno, erotika", "text": "Slunce, seno, erotika\n\nSlunce, seno, erotika je třetí pokračování české filmové komedie-trilogie z roku 1991 režiséra Zdeňka Trošky. Předchozí dvě komedie byly situovány do malé vesnice Hoštice, kde byly i natáčeny, tentokrát je děj situován i do Itálie.\n\nLidé z Hoštic jedou do Itálie na výměnný pobyt, po příjezdu se snaží zvelebit vesnici, a to i za cenu založení nudistické pláže. Vše se ale nečekaně zvrtne, když italská delegace dorazí dříve, než bylo v plánu.\n\n"}
{"id": "280058", "url": "https://cs.wikipedia.org/wiki?curid=280058", "title": "Grafický list", "text": "Grafický list\n\nGrafický list je samostatný autorský otisk grafického díla na papíře, jeden ze základních typů grafiky.\n\nGrafický list vzniká pomocí některé standardní grafické metody (dřevoryt, dřevořez, mědiryt, lept, suchá jehla atp.), kterou se deska otiskne na samostatný list papíru. Často to bývá ruční papír, který je měkčí a lépe přijímá barvu. Grafický list spadá do volné grafiky, na rozdíl od plakátů, Ex libris či knižních ilustrací, které patří do užité grafiky. Může být opatřen paspartou a zarámován nebo vložen do desek. \n\nVýznamní grafici často vydávali své volné grafiky v grafických cyklech obsahujících 20, 40, 50 ap. grafických listů a opatřených graficky zpracovanou obálkou. Významné grafické cykly vydal například Francisco Goya či Henri de Toulouse-Lautrec. Vydávání samostatných volných grafických listů se věnoval také Rembrandt van Rijn či Albrecht Dürer.\n"}
{"id": "280073", "url": "https://cs.wikipedia.org/wiki?curid=280073", "title": "Zlatý Anděl", "text": "Zlatý Anděl\n\nZlatý Anděl je administrativní komplex v Praze 5 z let 1994 až 2000 podle návrhu francouzského architekta Jeana Nouvela. Stojí na křižovatce nad stanicí metra B „Anděl“, ve středu pěší zóny Anděl.\n\nKomplex stojí na místě původního nárožního \"domu č.p.222 U zlatého anděla\", který získal svoje pojmenování podle fresky zlatého anděla z roku 1870 umístěné ve štítu na jeho fasádě. Jednalo se o jednopatrový dům z 19. století, ve kterém působil v letech 1878–1901 stejnojmenný pivovar s výstavem 7800 za rok a pivovarský hostinec, který měl vchod z Nádražní ulice. Později zde byla pekárna a lékárna. 16. února 1980 byl dům odstřelen. Roku 1994 byl projektem nové budovy pověřen významný francouzský architekt Jean Nouvel, který na něm pracoval pět let. Stavba začala roku 1999 a 2000 byla otevřena jako první budova v rámci tzv. „Nového Anděla“, který učinil z Anděla důležité centrum jak kulturní, tak nákupní i administrativní.\n\nDesetipatrový komplex se skleněným pláštěm má nepravidelné oblé tvary, s vystupujícím nárožím a zezadu ustupujícími patry. Plášť je z vícevrstvého pokoveného skla, na němž je originální technikou z téměř 150 milionů drobných bodů z průsvitné fólie vytvořena na rohu velká postava anděla. Po celé ploše je nepravidelně rozmístěna řada zlomků textů z děl autorů, kteří psali v Praze: Franz Kafka, Gustav Meyrink, Jiří Orten, Guillaume Apollinaire, Rainer Maria Rilke a dalších. Díky této technologii se vzhled budovy výrazně mění podle osvětlení a také anděl je někdy víc a jindy méně zřetelný. Podoba anděla se inspirovala filmem Wima Wenderse \"Nebe nad Berlínem\". \n\n\n"}
{"id": "280080", "url": "https://cs.wikipedia.org/wiki?curid=280080", "title": "Dioon spinulosum", "text": "Dioon spinulosum\n\nDioon spinulosum je druh cykasu z čeledi zamiovité. Pochází z vápencových skal Mexika. Jedná se o strom až 16 m vysoký, který patří k nejvyšším cykasům na světě vůbec. Jeho samičí šištice obsahuje až 300 semen a je největší samičí šiškou na světě.\n\n\n\n"}
{"id": "280085", "url": "https://cs.wikipedia.org/wiki?curid=280085", "title": "AMD Cool'n'Quiet", "text": "AMD Cool'n'Quiet\n\nCool'n'Quiet je technologie vyvinutá společností AMD pro šetření energie spotřebované procesorem a snížení hlučnosti ventilátoru; dosahuje toho snížením frekvence násobiče až na 5× a napětí až na 0,9 V. To vše funguje za běhu PC, bez pozorovatelného vlivu na výkon. Technologie vychází z notebookové verze PowerNow!.\n\nProcesor běží základně na plnou frekvenci při základním napětí, po zapnutí funkce se snižuje násobič procesoru ze základní hodnoty (až okolo 20×) na minimálních 4×, to dává při základní frekvenci 200 MHz, takt procesoru 800 MHz (Intel umí jít až na 0,8 GHz ale nesnižuje frekvenci, pouze vynechává cykly ale spotřeba v nevynechaném cyklu je stejná). Napětí se přitom snižuje ze základní hodnoty (až okolo 1,4 V) na minimálních 0,9 V (i níže, záleží na procesoru). To způsobí znatelné snížení spotřeby procesoru a s tím spojeného vyzářeného tepla (může dosahovat i přes 50% maximální hodnoty), takže ventilátor procesoru, případně i další, mohou snížit otáčky a počítač v nezatíženém stavu (prohlížení internetu, přehrávání filmů atd) může být méně hlučný.\n\nPři použití této technologie může při určitých náročných úlohách dojít k malému snížení výkonu v důsledků špatného vyhodnocení šetřícími obvody, ale nestává se to často (duben 2011).\n\n\n"}
{"id": "280086", "url": "https://cs.wikipedia.org/wiki?curid=280086", "title": "Georgij Grečko", "text": "Georgij Grečko\n\nGeorgij Michajlovič Grečko, , (25. května 1931 Leningrad – 8. dubna 2017), byl sovětský kosmonaut ruské národnosti. Do kosmu na orbitální stanice Saljut se dostal třikrát na lodích Sojuz jako palubní inženýr.\n\nV době války jej rodiče poslali k babičce do Černigova. Postupně absolvoval nejrůznější školy přes střední až k fakultě mechaniky a začal pracovat v konstrukční kanceláři Sergeje Pavloviče Koroljova. Ten jej doporučil k výcviku kosmonautů a v roce 1966 se tak stalo. Hned na počátku výcviku se však zranil a tak se dál věnoval hlavně studiu. Obhájil diplomovou práci s tématem cesty k Měsíci a po uzdravení a lékařských testech do výcviku vrátil. Byl určen náhradníkem k letu Sojuzu 9 v roce 1970. V roce 1975 již do vesmíru letěl.\n\nPrvní let v kosmické lodi Sojuz 17 absolvoval v roce 1973 s kosmonautem Alexejem Gubarevem. Startovali z kosmodromu Bajkonur a jejich cílem byla orbitální stanice Saljut 4. Na oběžné dráze strávili měsíc a pak přistáli s kabinou na padácích v Kazachstánu.\n\nO dva roky později letěl v Sojuzu 26 s Jurijem Romaněnkem k orbitální stanici Saljut 6. Zde jako člen dlouhodobé základní posádky přivítal dvě další lodě, Sojuz 27 a Sojuz 28, kde byl i československý kosmonaut Vladimír Remek. Během služby se k nim připojila i první nákladní loď typu Progress. Grečko se vrátil dolů v lodi Sojuz 27 po třech měsících strávených mimo Zemi, což byl tehdy světový rekord..\n\nTřetí let absolvoval až o osm let později. Letěl na osm dní se Sojuzem T-14 na orbitální stanici Saljut 7. V té době mu bylo 54 let.\n\n\nV rámci výcviku se zúčastnil několika expedic do Pamíru a na Sibiř, protože zde získané znalosti byly využity při snímkování zadaných oblastí z vesmíru a dalším výzkumným úkolům. V roce 1978 byl pozván i do Československa, kde mj. obdržel 27. dubna Zlatou hvězdu hrdiny ČSSR. Byl v náhradní posádce sovětsko-indického letu Sojuz T-11. V roce 1984 obhájil disertaci o optických výzkumech zemské atmosféry a získal titul doktora fyzikálně matematických věd. Byl ženatý a měl dvě děti.\n\n"}
{"id": "280087", "url": "https://cs.wikipedia.org/wiki?curid=280087", "title": "Švýcarská garda", "text": "Švýcarská garda\n\nŠvýcarská garda je označení pro švýcarské žoldnéře, kteří v minulosti sloužili v armádách mnoha evropských panovníků, fungovali jako osobní strážci či střežili panovnická sídla. V současné době existuje pouze papežská švýcarská garda, zastávající funkci vatikánské armády.\n\nMladí Švýcaři se od starověku často nechávali kvůli chudobě najímat do cizích služeb. Aby si ve středověké přelidněné zemi, kde byla nouze o práci, zajistili obživu na zimu, dávalo se na 15 000 mužů přes léto verbovat do válek. Velmi brzy si získali skvělou reputaci jako odvážní a věrní válečníci a prosadili se v mnoha armádách.\n\nZ již zaniklých švýcarských gard je nejznámější švýcarská garda ve službách francouzského krále. Smlouvu s nimi uzavřel již v roce 1453 Karel VII. a obnovil ji roku 1474 Ludvík XI. Ten najal švýcarské vojáky jako instruktory pro svoji armádu a jejich sbory se brzy staly významnou oporou Francouzů. Prestiž švýcarské gardy stoupala zejména v 17. – 18. století. Nejslavnějším činem je obrana Tuilerijského paláce v Paříži během francouzské revoluce. V roce 1789 byla garda francouzskými revolucionáři rozpuštěna. Přesto 10. srpna 1792 bránilo palác 900 gardistů, věrných králi a na 600 jich bylo pobito. Dalších asi 160 členů gardy zemřelo později na následky zranění ve vězení nebo pod gilotinou. Kromě několika desítek přeživších zůstalo ze švýcarské gardy jen 300 mužů, kteří byli několik dní před masakrem v Tuilerijském paláci vysláni do Normandie na obranu zásobovacích vozů.\n\nPoté co Napoleon obnovil monarchii, znovu zavedl v roce 1814 také jednotku švýcarské gardy. Pěší pluky bojovaly v Napoleonově armádě po celé Evropě. Avšak v roce 1817 byla garda definitivně rozpuštěna a nahrazena novou gardou, tvořenou rodilými Francouzi. V roce 1832 byli veteráni ze švýcarské gardy spolu s dalšími cizinci převeleni do francouzské cizinecké legie.\n\nDalší jednotky švýcarské gardy fungovaly zejména v 18. století na panovnických dvorech po celé Evropě - v Savojsku a Sardinském království, v Prusku, v Saském království, v Neapolském království, v Nizozemí, v Toskánském velkovévodství i v Rakousku, kde střežila sídlo Habsburků, Hofburg.\n\nPapežská švýcarská garda (něm. \"Schweizergarde\", it. \"Guardia Svizzera Pontificia\", lat. \"Pontificia Cohors Helvetica\" nebo \"Cohors Pedestris Helvetiorum a Sacra Custodia Pontifici\") oficiálně vznikla roku 1506 a jako jediná funguje dodnes. Již Sixtus IV. (1471–1484) se spojil s několika kantony švýcarské konfederace, požádal o švýcarské vojáky a nechal postavit kasárna na Via Pellegrino. Úmluvu obnovil i jeho nástupce Inocenc VIII. (1484–1492), který chtěl gardisty využít v boji proti milánskému vévodovi. Významný pro dějiny gardy je zejména papež Julius II. (1503–1513), který požádal o poskytnutí stálé dvousetčlenné posádky švýcarských gardistů. Prvních 150 mužů dorazilo do Říma 22. ledna 1506 po tříměsíčním pochodu a toto datum je pokládáno za oficiální datum vzniku papežské gardy.\n\nPrvním a nejznámějším činem švýcarské gardy byla obrana Říma 6. května 1527 proti vojsku Karla V. Při tzv. „Plenění Říma“ pouhých 189 mužů bránilo papeže před španělskou armádou s mnoha tisíci vojáky. Umožnili Klementu VII. (1523–1534) uprchnout do bezpečí, přestože většina (147 mužů) byla pobita; přežili jen ti, kteří papeže eskortovali do nedaleké pevnosti Andělský hrad. Jednou z podmínek dobyvatelů bylo kromě darů finančních i hmotných také rozpuštění zbytků Švýcarské gardy. Ta byla obnovena až v roce 1548 za Pavla III. (1534–1549).\n\nV současnosti má garda 110 mužů, kteří se stále těší velké úctě pro svou disciplínu a věrnost jako ve středověku. Jde o nejmenší, nejstarší, nejbarevnější a nejfotografovanější oficiální armádu na světě. Funguje zejména jako reprezentativní hradní stráž a ochranka papeže a je jedním ze symbolů Vatikánu.\n\nPříslušníkem se může stát pouze svobodný Švýcar – katolík ve věku 19–30 let a vyšší než 174 cm. Musí dokončit základní výcvik ve švýcarské armádě a mít středoškolské nebo odborné vzdělání. Všichni nováčci vždy 6. května (výroční den „Plenění Říma“) na nádvoří sv. Damase přísahají na gardový prapor věrnost papeži. Při přísaze zdvihají pravou ruku se zvednutým palcem, ukazovákem a prostředníčkem jako symbol sv. Trojice, levou rukou pevně drží žerď praporu. Členství v gardě je ve Švýcarsku často rodinnou tradicí. Gardisté se mohou oženit, pokud jsou starší 25 let, odsloužili v gardě minimálně tři roky a upsali se na další tři roky služby a mají nejméně hodnost desátníka.\n\nČlenové Švýcarské gardy chodí v nápadných barevných uniformách renesančního původu. Garda, která přišla v roce 1506 do Říma, pravděpodobně žádné zvláštní uniformy neměla a byla oblečena jako většina vojáků té doby – v dubletech s širokými rukávy, v nohavicích po kolena a v punčochách, s rameny a hrudí chráněnými pancířem. Unifikované odění vojáků se vytvořilo až později. Snad mohli mít na hrudi švýcarský kříž nebo papežské zkřížené klíče. Ve zprávách o jejich příchodu do Říma zmínka o odění není.\n\nPrvní uniformy měly jen dvě barvy – modrou a žlutou, odvozené od rodových barev papeže Julia II. Až Lev X. (1513 – 1521) z rodu Medici přidal na uniformy medicejskou červenou. I když se lidé často mylně domnívají, že obleky Švýcarské gardy vymyslel sám Michelangelo, současná úprava pochází až z roku 1914. Navrhl ji velitel Jules Répond ve snaze navrátit časem měnícím se uniformám jejich původní vzhled. Inspiroval se Rafaelovými freskami, klobouky nahradil barety a plisovaný nákrčník bílým límcem. Také pancíř vymodeloval podle starých vyobrazení. V současné době se uniformy šijí v Třešti u Jihlavy.\n\nPři běžné stráži nosí gardisté k uniformě černý baret a bílé rukavice. Při nepříznivém počasí stráže oblékají přes uniformy tmavě modrý plášť bez rukávů, svazovaný na bocích modrými stuhami. Při slavnostnějších příležitostech mění prostý bílý límec za plisovaný nákrčník a baret za morion se znakem Julia II. Ten je ozdobený pštrosím perem podle hodnosti a funkce – bílé pero je určené pro velitele a jeho zástupce, fialové pro důstojníky, červené pro poddůstojníky a řadové gardisty - halapartníky a černožluté (na černé přilbě) pro bubeníky. Pro obzvláště slavnostní příležitosti, jako je přísaha nových členů, oblékají gardisté navíc ještě hrudní pancíř.\nMéně známá je nenápadnější tmavě modrá „pracovní“ uniforma s širokým bílým límcem. K ní nosí gardisté také černý baret.\n\nVedle velmi nápadné reprezentativní a ceremoniální funkce plní švýcarská garda standardní funkci ochranky papeže a ozbrojených sil Vatikánu - je plně funkčním výběrovým vojenským útvarem a její muži procházejí náročným výcvikem. Vedle spíše ceremoniálních zbraní (gardisté tradičně používají halapartnu a dlouhý meč, důstojníci mají rapír nebo šavli) má garda ve výzbroji i moderní palné zbraně:\n\n\nPrapor Švýcarské gardy vychází ze švýcarské tradice 18. století a v současné podobě se užívá od roku 1913. Je čtvercový, o straně 2,2 m, rozdělený bílým křížem na čtyři pole. Ve středu je umístěn znak aktuálního velitele gardy (od 7. února 2015 Christoph Graf). V prvním poli je znak vládnoucího papeže (od roku 2013 Františka), kde zůstala tiara jako symbol panovníka, druhé a třetí pole obsahuje 5 pruhů v barvách švýcarské gardy (modrá, žlutá, červená), ve čtvrtém poli je umístěn znak Julia II., který Švýcarskou gardu založil. Prapor se mění pokaždé s novým papežem či velitelem gardy. Heslem gardy je „Odvaha a věrnost“.\n\n"}
{"id": "280088", "url": "https://cs.wikipedia.org/wiki?curid=280088", "title": "Africký pohár národů 2008", "text": "Africký pohár národů 2008\n\nAfrický pohár národů pořádaný Ghanou v roce 2008 byl již jeho 26. ročníkem. Ghana získala právo pořádat tento ročník díky káhirskému hlasování členů CAF na úkor Libye. Ghana toto hlasování vyhrála v poměru 13:3. Třetí z adeptů na pořádání tohoto ročníku - Jihoafrická republika - svoji nominaci stáhla poté, co získala právo pořádat Mistrovství světa v roce 2010.\n\nŠampionát se konal ve dnech 20. ledna až 10. února 2008 a jeho vítěz získal právo reprezentovat Africký kontinent na Konfederačním poháru FIFA v roce 2009.\n\nJiž během základní části turnaje se kamerunskému útočníkovi Samuelu Eto'ovi překonat historický rekord v celkovém počtu vstřelených branek turnaje. Dosavadní rekord Laurenta Pokoua z Pobřeží slonoviny čítal 14 branek a byl vytvořen během Afrického poháru 1970. Eto'o má po tomto šampionátu o dvě branky více. Na tomto šampionátu zároveň padl rekord v celkovém počtu vstřelených gólů, kterých bylo 99.\n\nKapacity shrnuje následující tabulka. Ve všech případech se jednalo o víceúčelové sportovní stadiony, které byly nově otevřeny, nebo čerstvě prošly renovací.\n\nDo závěrečného turnaje se kvalifikovalo následujících 16 národních týmů:\n\nSestavy se kvůli velikosti stránky nacházejí v jiném článku\nAfrický pohár národů 2008 (soupisky)\n\n\n\n\n"}
{"id": "280092", "url": "https://cs.wikipedia.org/wiki?curid=280092", "title": "Aiči E16A", "text": "Aiči E16A\n\nAiči E16A Zuiun (: 瑞雲, \"Zuiun\"; : \"Šťastný mrak\"; spojenecké kódové označení: Paul) byl jednomotorový dvoumístný plovákový průzkumný letoun japonského císařského námořního letectva, který byl používán ve druhé polovině druhé světové války. Byl to konvenční dolnoplošník s kabinou pro pilota a pozorovatele. Letoun měl – na plovákový letoun dosti neobvykle – i aerodynamické brzdy pro případné střemhlavé bombardování, vyklápěné do stran z robustních předních vzpěr dvou plováků.\n\nVývoj E16A1 začal v roce 1940 vypracováním projektu AM-22. První tři prototypy poháněné motorem Micubiši Kinsei 51 byly zalétány v květnu 1942, sériová výroba u Aiči byla zahájena v srpnu 1943 s celkovou produkcí 194 kusů.\n\nKoncem roku 1944 přešla výroba E16A1 k podniku Nippon Hikoku, kde bylo vyrobeno dalších 59 exemplářů.\n\nSpojenecké síly se s těmito vodními letadly poprvé setkaly v bojích o Filipíny. V posledních dnech války skončila většina těchto strojů při sebevražedných náletech na spojenecké lodě.\n\n\n\n\n\n\n\n"}
{"id": "280093", "url": "https://cs.wikipedia.org/wiki?curid=280093", "title": "Levá fronta", "text": "Levá fronta\n\nLevá fronta byla organizace českých levicově orientovaných intelektuálů. Byla založena v roce 1929 a nahradila činnost Svazu moderní kultury Devětsil. Jejím cílem bylo propagovat socialistickou kulturu a organizovat spolupráci pokrokové inteligence s dělnickou třídou. Zakládající osobnosti byli především: Karel Teige, Stanislav Kostka Neumann, Bedřich Václavek, Julius Fučík. Dále do organizace patřili: Ivan Sekanina, Gertruda Sekaninová, Ladislav Štoll, Vladislav Vančura, architekti Karel Honzík, Jiří Kroha, Lubomír Linhart, Jiří Novotný a další.\n\nOrganizace pořádala přednášky, diskusní večery a výstavy. Vydávala časopis \"Levá fronta\" (1930-1933) a ve stejnojmenném nakladatelství levicovou, především politickou literaturu. V různých městech vznikaly odbočky (Brno...), organizace se dělila na sekce (architektonická, ekonomická, filozofická, lékařská, literární, sociologická, skupina film-foto).\n\nJejí působení bylo ukončeno v roce 1938.\n\n"}
{"id": "280095", "url": "https://cs.wikipedia.org/wiki?curid=280095", "title": "Optická myš", "text": "Optická myš\n\nOptická myš je v informatice typ počítačové myši, která používá pro detekci pohybu světlo odražené od povrchu, po kterém se myš pohybuje.\n\nV roce 2004 začala používat firma Logitech jako první na světě ke snímání pohybu místo senzoru optického laserový senzor. Myš nesla jméno Logitech MX1000, byla bezdrátová (využívala bezdrátovou technologii FastRF), napájená dobíjecím Li-ion akumulátorem a její cena na českém trhu byla 2 500 Kč. \nSnímání pohybu myši optikou je známé od prvopočátku tohoto vstupního zařízení - od kuličkové myši. Jen senzory se přesunuly z vnitřku myši na místo původní kuličky. První laserová myš Logitech měla asi dvacetinásobně vyšší rozlišení než myši optické. Na jejím vývoji spolupracovala s Logitechem firma Agilent Technologies. \n\nRozdíl mezi optickou myší, využívající odrazu od osvětleného povrchu LED diodou, je v přesnosti a intenzitě infračerveného laseru a ve vyšším rozlišení senzoru. Laserové myši mají také výkonnější mikroprocesor. Pouhým pohledem je pak laser na rozdíl od optiky neviditelný. Paprsek vyzařuje přes lesklý prstenec, který zaznamenává odraz laseru.\n\nKromě přesnosti spočívá přednost laserové myši v možnosti snímat povrch na lesklých a jiných nevhodných površích pro myši optické. Výjimkou je pouze čiré sklo a zrcadlo, i když i na těchto materiálech umí některé nejmodernější laserové myši pracovat. Příkladem je myš A4Tech X6-76D.\nŠpičkové laserové myši využívají snímač o rozlišení 5600 DPI. Citlivost lze u některých typů (A4Tech X750F) přímo na myši přepínat v rozmezí 1000 až 5600 DPI. Nároční uživatelé pak sledují hodnoty zrychlení při rychlých pohybech. Zde se udává hodnota akcelerace až 20 G, rychlost snímání přes 7 000 snímků za sekundu (6,4 megapixelů za sekundu) a maximální rychlost, kdy je snímač schopen správně reagovat, 114 cm za sekundu.\n\nMezi uživatele špičkových laserových myší patří především hráči počítačových her a grafici. Zvláště pro první skupinu nabízí výrobci mnoho vylepšení. Mezi to patří například možnost měnit váhu myši přídavnými závažími. Těžší myš umožňuje přesnější ovládání, než myš lehká. Mezi další možná vylepšení patří různé teflonové kluzáky, které umožňují posun myši s co nejmenším odporem. Důraz hráčů je též kladen na konstrukci a materiál přívodního kabelu zapojení USB (u myší drátových). Výjimkou nejsou ani různobarevné a různotvarové kryty myší.\n\n\n"}
{"id": "280098", "url": "https://cs.wikipedia.org/wiki?curid=280098", "title": "EX", "text": "EX\n\nSpojení písmen E a X může mít různé významy:\n\n\n"}
{"id": "280099", "url": "https://cs.wikipedia.org/wiki?curid=280099", "title": "Aiči H9A", "text": "Aiči H9A\n\nAiči H9A (: 二式練習飛行艇, \"Nišiki renšú hikótei\"; Cvičný létající člun Typ 2) byl létající člun japonského císařského námořního letectva používaný v prvních letech druhé světové války k výcviku. Spojenci se o existenci typu dověděli až na konci války, a proto od nich neměl přidělené kódové označení.\n\nNámořnictvo ho objednalo jako letoun pro pokročilý výcvik osádek pro létající čluny Kawaniši H8K. Práce na projektu začala v lednu 1940 a první prototyp vzlétl v září téhož roku.\n\nLetoun byl koncipován jako dvoumotorový létající člun s křídlem umístěným na vzpěrách nad trupem (parasol). Byl vyzbrojen dvěma 7,7mm kulomety, po jednom v předním a hřbetním střelišti. Unesl až 250 kg pum. Posádka byla pětičlenná a skládala se z pilota, druhého pilota, palubního technika, radisty a pozorovatele. Dále unesl až tři studenty.\n\nKromě výcviku byl používán i v řadě jiných rolí, jako bylo pobřežní hlídkování, doprava, výcvik parašutistů či spojování.\n\n\n\n\n\n"}
{"id": "280104", "url": "https://cs.wikipedia.org/wiki?curid=280104", "title": "Proměna (šachy)", "text": "Proměna (šachy)\n\nProměna je šachový termín popisující povýšení pěšce, který v průběhu hry dosáhl poslední řady šachovnice, tedy řady nejvzdálenější jeho počátečnímu postavení, na vyšší figuru stejné barvy. Hráč si může libovolně vybrat, zda pěšce promění v dámu, věž, střelce nebo jezdce. Proměna v jinou figuru než dámu se nazývá minoritní proměna. V některých šachových variantách, jako například žravé šachy, může být pěšec proměněn i v krále. V některých variantách exošachu je také možná proměna ve figuru opačné barvy.\n\nMožnost proměnit pěšce je často faktorem, který může zcela zvrátit hru v koncovce, a proto je důležité s ní počítat již v průběhu zahájení a střední hry. Takřka všechny proměny se odehrají právě v koncovce, ale občas se s nimi lze setkat i ve střední hře, velmi výjimečně však také již v zahájení.\n\nProměna pěšce již v zahájení se nevyskytuje příliš často, většinou se tak stane poté, co se jeden ze soupeřů dopustil hrubé chyby. Příkladem může být tzv. Laskerova léčka, která zahrnuje proměnu pěšce na jezdce v 7. tahu.\n\nPartie Schlechter–Perlis z roku 1911 směřovala k proměně pěšce v 11. tahu: 1. d4 d5 2. c4 c6 3. Jf3 Jf6 4. e3 Sf5 5. Db3 Db6 6. cxd5 Dxb3 7. axb3 Sxb1? 8. dxc6! Se4?? (Perlis se vyhnul léčce s 8. ... Jc6! a prohrál o něco pomaleji) 9. Vxa7! Vxa7 10. c7 s hrozbou 11. cxb8D nebo 11. c8D.\n\nBritský velmistr Joe Gallagher přišel s podobnou myšlenkou o půl tahu dříve v partii s Terentievem na turnaji v Lichtenštejnsku v roce 1990: 1. d4 Jf6 2. Sg5 Je4 3. Sf4 c5 4. c3 Db6 5. Db3 cxd4 6. Dxb6 axb6 7. Sxb8? dxc3 8. Se5?? Vxa2! V této chvíli bílý mohl rezignovat, neboť v případě tahu 9. Vxa2, černý proměňuje pěšce 9. ... c2D.\n\nExistuje také několik zahájení, kde oba soupeři vyšlou obětního pěšce na dobyvatelskou výpravu, což nakonec vede k proměně pěšce na obou stranách hned v úvodu hry. Jeden příklad je zobrazen na diagramu vpravo, kdy hra pokračovala 10. ... bxc3 11. exf6 cxb2 12. fxg7 bxa1D 13. gxh8D.\n\nV partii Casper–Heckert z roku 1975 měli oba soupeři proměněného pěšce již v 7. tahu bílého: 1. e4 Jf6 2. Jc3 d5 3. e5 d4 4. exf6 dxc3 5. d4 cxb2 6. fxg7 bxa1D 7. gxh8D.\n\nV naprosté většině běžných partií bývá pěšec proměněn v dámu, protože to je nejsilnější figura na šachovnici. Tzv. minoritní proměna, tj. v jinou figuru než dámu, se používá spíše v kompozičním šachu. V běžné partii může být příležitostně užitečná proměna v jezdce, zejména když bude proměněná figura současně hrozit šachem. Někdy hráč musí sáhnout k proměně ve věž, aby se vyhnul patu. Proměna ve střelce se v běžné partii takřka nikdy nevyskytuje.\n\nV roce 2006 se v šachové databázi ChessBase (mezi 3 200 000 partiemi převážně velmistrovské a mistrovské úrovně) vyskytovalo kolem 1,5 procenta partií s proměnou pěšce. V těchto partiích (kdy partie s několika proměnami na stejnou figuru uskutečněnými stejným hráčem byly započítány jen jednou) se různé figury na proměnách podílely přibližně následovně:\n\n\nZ toho vyplývá, že minoritními proměnami jsou asi 3 procenta všech proměn. Ve většině případů však šlo o nevýznamnou změnu volby typu proměněné figury, která neměla na průběh partie vliv. Počet skutečně významných minoritních proměn je ještě mnohem nižší. Příkladem může být mimo jiné právě výše zmíněná Laskerova léčka.\n\nProměna není omezena na figury, které byly odebrány v průběhu partie. Některé sady šachových figur obsahují jednu dámu od každé barvy navíc, právě pro případ proměny pěšce. Pokud není po ruce další figura dámy, používá se místo ní převrácená věž. Na turnajích však toto není dovoleno, ač se tak často (zejména na nižších úrovních) děje. Další dáma (popř. jiná figura) se vezme z jiné soupravy.\n\nAčkoliv jsou proměny pěšce v dámu naprosto nejběžnějším typem proměny, lze mezi nimi nalézt řadu zajímavostí.\n\nExistují záznamy nejméně o třech turnajových partiích, v nichž šestkrát došlo k proměně pěšce v dámu (např. v partii Marinkov–Jovičić v Bělehradě roku 2005), ovšem ne všechny dámy strávily čas na šachovnici společně. Současně se na šachovnici hrálo nejvíce s pěti dámami, a to nejméně v šesti turnajových partiích, z toho ve třech partiích tato situace trvala více než dva půltahy. Nejdéle se s pěti dámami hrálo v partii Mačkić–Maksimenko v roce 1994, kdy bílý se dvěma dámami odolával třem černým dámám a po 8 půltazích vzdal.\n\nNejdelší sekvence se čtyřmi dámami na šachovnici trvala dokonce 21 půltahů. Tento rekord byl zaznamenán na internetovém šachovém festivalu Canarias en Red roku 1994 v partii Milov–Timofeev. Druhý pár dam se na šachovnici objevil po tazích 12. ... bxa1D 13. gxh8D (viz diagram vlevo). Jedna dvojice se potom stala obětí výměny ve 33. ... Dxa3 34. Dxa3 (viz diagram vpravo).\n\nProtože se jezdec pohybuje způsobem, který není povolen dámě, mohou být proměny v tuto figuru velmi užitečné. Jezdec je po dámě nejčastější figurou, v niž se pěšec proměňuje.\n\nV horní části diagramu vlevo by proměna pěšce v dámu vedla pouze k remíze (po 1. e8D následuje 1. ... Df7+ 2. Dxf7+ Kxf7 a remíza pro nedostatek materiálu), ovšem tah 1. e8J+! díky vidličce králi a dámě vede k výhře (1. ... Kf8 2. Jxc7), protože střelec a jezdec bílému k matování soupeře stačí.\n\nPěšec může být proměněn v jezdce i z obranných důvodů. Jeden takový příklad je zobrazen na diagramu vpravo. Černý hrozí tahem 1. ... Vb8 mat. Jediný tah, kterým bílý neprohraje je 1. e8J+!. Výsledkem je koncovka věže proti jezdci, což je teoretická remíza.\n\nZnámý nizozemský publicista a bývalý šachista Tim Krabbé upozornil na partii Zurakhov–Koblentz (zobrazenou na diagramech vlevo a vpravo), která je velmi vzácným příkladem partie obsahující dvě vážně míněné proměny v jezdce. Na diagramu vlevo černý hrozí tahem 57. ... Jxg7. Pokud by se bílý hrozbě vyhnul proměnou pěšce v dámu (nebo i věž či střelce), černý by dosáhl remízy tahem 57. ... Je7+! a 58. ... Jxg8. Jediným vítězným tahem je 57. g8J! Krabbé rovněž poznamenal, že tohle je také vzácný případ, kdy proměněný jezdec současně nešachuje krále.\n\nV téže partii o dvacet jedna tahů později hráči dosáhli pozice na diagramu vpravo. Opět, proměna bílého pěšce v cokoli jiného než jezdce by byla hrubou chybou, která by soupeři umožnila zahrát vidličku, např. 79. c8D?? Jd6+ a 80. ... Jxc8, s remízovou koncovkou. Bílý místo toho zahrál 79. c8J+! (v tomto případě však existují i jiné vítězné tahy, např. 79. Kc5), následovaly tahy 79. ... Kb8 80. Kb6 a černý vzdal, protože již nedokáže bílému zabránit v proměně třetího pěšce, tentokrát v dámu.\nProtože dáma kombinuje možnosti tahu věže a střelce, bývá proměna v některou z těchto figur velkou vzácností. Příležitostně ale může být také výhodná, např. pokud by proměna v dámu vedla k patu.\n\nV pozici na diagramu vlevo (bílý táhne), hrozí černý odebráním bílého pěšce. Proměna v dámu by znamenala pat. Jediným řešením vedoucím k výhře je 1. g8V!.\n\nNa diagramu vpravo je pozice z partie, která se odehrála na Mistrovství Irska v roce 2006. Zde by také proměna v dámu vedla k patu: 70. ... b1D?? 71. Dh3+! Kxh3 pat. Místo toho však hra skončila tahem 70. ... b1V! 0–1\n\nV pozici na diagramu vlevo se černý rozhodl proměnit pěšce na sloupci c, aby přinutil bílou dámu opustit pole f4, čímž by měl volnou cestu k tahu ... De5+. Avšak proměna 49. ... c1D?? (případně c1V??) by vedla k patu: 50. Vxg7+! 51. Dg5+. Místo toho černý zahrál 49. ... c1S 50. Dxc1 De5+ 51. Kg1 Dg3+ 52. Kf1 Sd3+ 0–1.\n\nMéně často se stává, že proměna pěšce ve střelce nebo věž má pat naopak přivodit, a tak zachránit remízu v jinak beznadějné situaci. Na diagramu vpravo je příklad ze studie Hermana Mattisona.\n\nOba možné tahy králem vedou k rychlé prohře (soupeř může odpovědět např. ... Vgg7), takže nezbývá než proměnit pěšce. V případě proměny 6. b8D nebo 6. b8V černý odebere bílého jezdce 6. ... Vgxc8. Pokud by následovala proměna 6. b8J, tak by tento protitah sice vedl k patu, ale černý ještě má místo toho možnost zahrát 6. ... Vcxc8 a opět snadno dovést partii k výhře. Jediná možnost, která bílému zbývá je 6. b8S!. Protože věž na c7 je vázaná, černý o ni buď přijde, přičemž výsledná situace je teoretickou remízou, nebo zahraje 6. ... Vgxc8, což je pat.\nProměna v jezdce nebo věž je v běžné partii vzácná a ve střelce ještě vzácnější, ale v problémech kompozičního šachu se vyskytuje častěji. Zřejmě nejznámějším příkladem je Saavedrova pozice. V jedné ze studií polského autora Jana Rusinka je vidět bílý, který ve snaze dosáhnout patu proměňuje pěšce na jezdce, střelce a věž. Všeproměna je šachový problém obsahující proměny ve všechny čtyři možné druhy figur (jezdce, střelce, věž i dámu). Extrémním případem je Babsonova úloha, kde bílý odpovídá na černého proměny v nižší figury stejnými proměnami (takže, když černý promění pěšce ve věž, učiní bílý totéž), protože to je jediný způsob jak černého matovat v daném počtu tahů.\nVětšina proměn v jinou figuru než dámu uskutečněných v běžných partiích není vynucená jako v případech zmíněných výše. Příkladem ze současnosti může být partie Širov–Kramnik na turnaji Amber-Blindfold roku 2005. V pozici zobrazené na diagramu vlevo černý zahrál 25. ... e1S+. Volba střelce místo dámy zde nemá žádný význam, protože tenhle tah si, stejně jako případný 25. ... e1D+, vynutí protitah 26. Dxe1, proměněná figura je ihned odebrána a hra pokračuje v obou případech stejným způsobem.\n\nNejčastější proměnou tohoto typu je proměna pěšce ve věž ve vyhrané koncovce. Někteří začátečníci volí tento krok, aby se nemuseli obávat, že vinou jejich nepozornosti partie skončí patem.\nAčkoliv pravidla šachu jsou celkem jednoduchá, někteří autoři šachových studií občas využijí drobných nejasností k sestavení šachových problémů s žertovným řešením. Jedním z příkladů je pozice zobrazená na diagramu vlevo. Úloha zní „Bílý táhne a dá prvním tahem mat.“ Na první pohled se to zdá zcela nemožné. Jediným „řešením“ je proměna bílého pěšce v černého(!) jezdce, čímž černý král přijde o svou jedinou únikovou cestu na pole b8. Ovšem současná pravidla Mezinárodní šachové federace takové řešení neumožňují, neboť požadují, aby pěšec, který dosáhne poslední řady, byl proměněn ve figuru stejné barvy, takže podobnou proměnu lze spatřit jen v některých exošachových úlohách.\n\n\n \"Sekce Nekonvenční proměna je založena na překladu části článku Joke chess problem, rovněž na anglické Wikipedii.\"\n"}
{"id": "280112", "url": "https://cs.wikipedia.org/wiki?curid=280112", "title": "Ex (latina)", "text": "Ex (latina)\n\nLatinská předložka a předpona ex se v odborném i jiném textu často objevuje v mnoha různých pojmech a cizojazyčných souslovích. Její faktický význam pak záleží na připojeném latinském slově či sousloví, dále též na celkovém kontextu příslušného sdělení.\n\nLatinská předpona ex pak obměňuje význam základu slova ve smyslu:\n\n"}
{"id": "280114", "url": "https://cs.wikipedia.org/wiki?curid=280114", "title": "Grygov", "text": "Grygov\n\nGrygov je obec ležící v okrese Olomouc, při železniční trati z Olomouce do Přerova. Žije zde obyvatel. Jeho katastrální území má rozlohu 1274 ha.\n\nVáclav III. daroval městu Olomouc v roce 1306 pozemky a uložil měšťanům zřídit zde novou vesnici. Darovací listina je v současnosti uložena v depozitáři Státního okresního archívu v Olomouci. Nárok na nové území si kromě Olomouce činil i Unka z Majetína. Spor mezi ním a olomouckými měšťany byl ukončen v roce 1352 a město odškodnilo Unku padesáti hřivnami grošů. Spor dal vzniknout názvu vesnice, a to \"Kriegaw\" neboli Sporný luh.\n\nV roce 1541 zde chtěli Olomoučané zřídit vápenku, což se povedlo až o dva roky později. Vápenka, vápencový lom a oba lesy byly hlavní zdroje příjmu.\n\nV roce 1841 byla dokončena železnice, která zajistila hlavní spojení s okolím. V 50. letech vzniklo v Grygově nádraží, které však bylo v roce 1861 zbořeno. V roce 1901 bylo postaveno nové nádraží. Ke konci 19. století potkala obec řada požárů, a proto byl v roce 1900 zřízen hasičský spolek. Hasičská stříkačka byla zakoupena již v roce 1898, požární zbrojnice byla však postavena až v roce 1923.\n\nZa dob první republiky se hospodářství v obci rychle rozvíjelo. Kromě již funkčního kamenolomu a vápenky se v Grygově začaly vyrábět lihoviny, založilo se zámečnictví a výroba drátěného pletiva.\n\n\n\n"}
{"id": "280118", "url": "https://cs.wikipedia.org/wiki?curid=280118", "title": "Grand Theft Auto IV", "text": "Grand Theft Auto IV\n\nGrand Theft Auto IV (GTA IV, GTA 4) je jedenáctý díl herní série Grand Theft Auto, vyvinutý firmou Rockstar Games pro herní konzole Xbox 360, Playstation 3 a PC. GTA IV používá engine RAGE (Rockstar Advanced Game Engine) a fyzikální engine Euphoria od společnosti NaturalMotion. Děj hry se odehrává ve fiktivním městě Liberty City, které je založeno na současném New Yorku. V průběhu hraní lze naladit několik rádií, například \"Vladivostok\", kterému coby moderátorka propůjčila svůj hlas ukrajinská zpěvačka Ruslana.\n\nGrand theft Auto IV bylo od začátku vyvíjeno pro konzole nové generace - Xbox 360 a Playstation 3. Jako datum vydání pro tyto konzole byl původně oznámen 16. říjen 2007, ale v srpnu 2007 vyvojářská společnost Rockstar Games oznámila odložení hry. Hra nakonec byla vydána 29. dubna 2008. PC verze byla vydána 2. prosince 2008 v USA a 3. prosince 2008 v Evropě.\n\nGrand Theft Auto IV používá jiný engine než předchozí díly série. Jde o engine RAGE (Rockstar's Advanced Game Engine), který poháněl například hru Table Tennis (také z dílny Rockstar Games). RAGE spolupracuje s fyzikálním enginem Euphoria od NaturalMotion, který zajistil mnohem realističtější fyziku a pohyby ve hře.\n\nNiko Bellic je 30letý chudý válečný veterán plný nenávisti a s nečistým svědomím . Pochází ze Srbska v jižní Evropě. Po všech hrůzách, které za jugoslávské války prožil už nevěří na normální život. Přijíždí do Ameriky, do města Liberty City jako přistěhovalec, nejen proto, aby utekl od své minulosti a našel lepší život, ale hlavně se pomstít člověku, který za války zradil jeho přátele. Do Liberty City ho také přivedla touha žít \"Americký sen\" jako Roman Bellic, Nikův bratranec, který mu v dopisech psal o svém skvělém životě plném holek, peněz a sportovních aut. Později se ukáže, že Roman Nikovi lhal a potřebuje pomoct. Jediná věc v jeho životě je alkohol a gamblerství. Je zadlužen a mafie si na něj brousí zuby. Niko se do této situace zaplete. Nezbude mu tedy nic jiného než Romanovi pomoci a tvrdě si tento \"Americký sen\" vypracovat. Během Nikovy cesty zločineckým podsvětím bude pracovat pro zlodějíčky, vrahy, vymahače, zkorumpované úředníky a časem i pro ty největší mafiánské rodiny celého Liberty City. Získá spoustu přátel i spoustu nepřátel. Nikovi nezbude nic jiného než přežít.\n\nGrand Theft Auto IV se odehrává v Liberty City, jehož předobrazem je New York. Liberty City zabírá asi 3/4 rozlohy San Andreas, ale výškově je mnohem členitější, například díky mrakodrapům. Skládá se ze čtyř čtvrtí - Broker (Brooklyn), Algonquin (Manhattan), Dukes (Queens) a Bohan (Bronx). Navíc je součástí Liberty City čtvrť Alderney (část New Jersey). Rockstar Games předělal i jména některých budov a památek - například budova MetLife se ve hře jmenuje Getalife, Socha Svobody je Socha Štěstí a podobně.\n\nGrand Theft Auto IV se odehrává na podzim v roce 2008.\n\nMobilní telefon bude mít v GTA IV mnohem větší význam než dříve. Niko ho bude mít pořád u sebe a bude ho moci využít i jako organizér, foťák, domluvit si pomocí něj schůzku či misi nebo ho využijete k cheatům (některé z nich mohou blokovat získávání trofejí). Jediný ohlášený mobilní operátor ve hře ponese jméno Whiz Mobile. Mobil lze také využít v multiplayeru ke kontaktu. V singleplayeru jde na mobil stáhnout z internetu ve hře schémata či vyzvánění.\n\nBěhem hry je možné si získávat kamarády, se kterými když bude Niko ve styku, tak mu přinesou různé výhody. Bratranec Roman nabídne taxi zadarmo a přítel Little Jacob umožní Nikovi nakoupit levně zbraně. Také Brucie vás vezme do jeho helicoptery a letět. Dwayne vám může vám poslat Posily, a Packie také zvaný Patrick McReary vám může přinést bombu a vy ji můžete dát pod jaké auto budete chtít, ale když v misi <nowiki>\"Blood Brothers\"</nowiki> zastřelíte Derrika také zvaný Derrick McReary tak pak Francis bude mít specialní abilitu jako ostatní ale tato je velice užitečné protože Francisovo abilita je že vám může strhnout 3 hvězdy hledanosti.\n\nPrvní stahovatelná zpoplatněná epizoda nesoucí název \"GTA IV: The Lost and the Damned\" vyšla v únoru 2009 exkluzivně pro herní konzoli Xbox 360. Tuto epizodu je možno zakoupit za 1600 MS Points na Xbox Live Marketplace a zabírá cca 1,8 GB místa na pevném disku konzole.\n\nHlavní hrdina přídavku se jmenuje \"Johnny Klebitz\". Jedná se o člena motorkářského gangu \"The Lost\".\nPříběh přídavku se mimo jiné několikrát protíná s příběhem základní hry.\nEpizoda přidává do hry novou hudbu, nové módy hry pro více hráčů, 6 nových zbraní a nová vozidla.\n\nDruhá epizoda \"The Ballad of gay Tony\" vyšla 22. října 2009. Datadisk vyšel s BALLAD, nebo si ji koupíte jako \"Episodes From Liberty City\", což znamená, že obsahuje oba dva tituly a nemusíte mít původní GTA: IV.\nHlavní postava 2. titulu je Luis Fernando Lopez, který je osobní strážce a obchodní partner Tonyho Prince, který je nejznámějším gayem v Liberty City. Luis se velmi se podobá zpěváku Donu Omarovi.\n\nPrvní trailer s podtitulem \"\"Things Will Be Different\"\" vyšel o půlnoci z 29. na 30. března 2007. Druhý vyšel 28. června 2007 a měl podtitul \"\"Looking For That Special Someone\"\". Třetí trailer, pojmenovaný \"\"Move up, ladies\"\", byl vydán 6. prosince 2007. Dne 27. března 2008 vyšel z dílen Rockstar Games čtvrtý a zároveň poslední trailer s názvem \"\"Good lord, what are you doing?\" aka \"Everyone's a rat\"\". Ani jeden z trailerů neukazoval záběry přímo z hraní (\"gameplay\" záběry). Všechny čtyři trailery najdete na oficiálním stránkách hry.\n\nPrvní teaser site spustili Rockstar Games v pátek 13. července 2007. Jde o stránku rádia, které se skrývá pod zkratkou WKTT.\n\nOpět se můžeme těšit na minihry - například kulečník. Dále bude možné hrát bowling, šipky, herní automaty, chodit na různé Show (ty bývají opravdu vtipné, ale je třeba ovládat angličtinu, pokud nedisponujete českou verzí), opět možnost navštívit striptýzový bar, zajít do baru se opít (to je velmi pěkně udělané, protože se Niko motá a padá na zem, a dokonce při jízdě v autě sám zatáčí) a nakonec je možné zajít na jídlo podobně jako v . Ve hře je spousta interaktivních objektů. Můžeme se například nechat vyvést na mrakodrap plošinou na mytí oken, je tu spousta automatů a videoher, a mezi velké novinky patří televize. Dokonce se dá najít i lanovka. Dále můžeme třeba rozsvěcovat dálková světla u dopravních prostředků.\n\nMinimální :\nOperačný systém: Windows Vista - SP1 / Windows XP - SP3\nProcesor: Intel Core 2 Duo 1.8 GHz / AMD Athlon X2 64 2.4 GHz\nRAM: 1.5 GB\nMísto na disku: 16 GB\nGrafická karta: nVidia 7900 256 MB / ATI X1900 256 MB\n\nDoporučené:\nOperačný systém: Windows Vista - SP1 / Windows XP - SP3\nProcesor: Intel Core 2 Quad 2.4 GHz / AMD Phenom X3 2.1 GHz\nRAM: 2 GB (Windows XP) / 2.5 GB (Windows Vista)\nMísto na disku: 18 GB\nGrafická karta: 512 MB nVidia 8600 / 512 MB ATI 3870\n\n\n"}
{"id": "280123", "url": "https://cs.wikipedia.org/wiki?curid=280123", "title": "Jan Oldřich z Eggenberka", "text": "Jan Oldřich z Eggenberka\n\nJan Oldřich z Eggenbergu (též \"z Eggenberka\", německy \"Hans Ulrich von Eggenberg\") (1568 Štýrský Hradec – 18. října 1634 Lublaň) byl štýrský šlechtic a politik, 1. vévoda krumlovský, zakladatel eggenberského panství v jižních Čechách a jeden z nejbližších důvěrníků císaře Ferdinanda II.\n\nMěl na svého panovníka veliký vliv, přezdívalo se mu „neomezený pán císařovy vůle“. Aktivně se podílel na potlačení českého stavovského povstání a následné rekatolizaci českých zemí.\n\nJan Oldřich se narodil v červnu 1568. Jeho otcem byl Seyfried z Eggenbergu, matkou Anna Benigna, rozená Gallerová ze Schwanbergu. Měl ještě tři sestry, Annu, Sibylu a Benignu. Jeho základní vzdělání probíhalo nejspíš v protestanském duchu a na jaře 1583 odjel studovat na luteránskou univerzitu v Tübingen. Od jeho univerzitních studií se dají sledovat také počátky pozdější významné eggenberské knihovny, jejíž nejstarší akvizicí je vydání Ciceronovy korespondence z roku 1576, které bylo 17. června 1583 zakoupeno právě v Tübingen. Po studiích absolvoval kavalírskou cestu po Evropě (Nizozemí, Španělsko a Itálie). Po otcově smrti († 1594) se ujal správy rodinných statků a někdy na přelomu let 1595 a 1596 konvertoval ke katolicismu. V roce 1597 se Jan Oldřich stal číšníkem na dvoře arcivévody Ferdinanda Štýrského, který se v prosinci 1596 vrátil ze studií na jezuitském gymnasiu v Ingolstadtu. Příštího roku byl povýšen na svobodného pána. Hlavní zásluhu na nobilitaci měl Janův bratranec Ruprecht z Eggenbergu z ehrenhausenské větve rodu, který byl takto povýšen spolu se svými dvěma bratry a bratrancem za odměnu za válečné úspěchy v bojích s Turky, především za hrdinnou spoluúčast na dobytí pevnosti v Rábu (1598).\n\nV dubnu 1598 se Jan Oldřich oženil se Sidonií Marií z Thannhausenu (1576/1577–1614). Avšak již na konci stejného měsíce byl povinen provázet arcivévodu na dvouměsíční poutní cestu, jehož hlavním cílem bylo poutní místo Loreto poblíž Ancony. V září byl pak jmenován do doprovodu Ferdinandovy sestry Markéty Habsburské při její cestě za manželem, španělským králem Filipem III. Jan Oldřich souhlasil s rekatolizační politikou Ferdinanda Štýrského a nebránil tomu, aby někdejší eggenberská nadace a jedna z nejproslulejších protestantských škol, \"im Paradais\" ve Štýrském Hradci, škola, na které mezi lety 1594–1600 působil dokonce i Johannes Kepler, byla uzavřena a roku 1602 proměněna na klášter klarisek. Zároveň však usilovně hasil požáry, působené často nerozvážnou Ferdinandovou diplomacií. Oprávněná důvěra v jeho schopnosti získávala stále nová a nová potvrzení a jeho vliv tím přirozeně jen vzrůstal. Od roku 1602 byl nejvyšším hofmistrem Ferdinandovy choti Marie Anny Bavorské, koncem roku 1603 byl jmenován prezidentem dvorní komory (tj. vlastně ministrem financí) a v roce 1604 byl jmenován zemským hejtmanem v Kraňsku. Politické úspěchy zkalila jen smrt hluboce milované manželky Sidonie Marie 6. května 1614 ve Vídni. Jan Oldřich se již podruhé neoženil.\n\nOd roku 1615 byl Jan Oldřich Ferdinandovým nejvyšším hofmistrem a od roku 1617 prezidentem jeho tajné rady. 20. března 1617 byla za Eggenberkova přispění v Praze uzavřena přísně tajná Oñatova smlouva, která zajistila, že si po smrti bezdětného císaře Matyáše nebude Filip III. dělat nárok na žádný z jeho trůnů a přislíbila, že si Ferdinandův syn vezme za manželku španělskou infantku. 10. srpna 1620 byl pak Jan Oldřich vyznamenán Řádem Zlatého rouna. Po bitvě na Bílé hoře patřil Jan Oldřich jako hlava tajné rady k těm, kdo rozhodovali o osudech poražených. V srpnu 1622 císař Jana Oldřicha povýšil mezi šlechtu Uherského království a 15. února 1623 byl povýšen na řezenském sněmu do stavu dědičných říšských knížat. Zčásti snad i na umoření dluhů za půjčky císařské komoře, především však pro stále znovu projevované přátelství byl 23. prosince 1622 obdarován panstvím Český Krumlov. 15. dubna 1628 bylo Ferdinandem II. krumlovské panství povýšeno na knížectví s vévodským titulem. Tyto pocty měly také zlepšit pozici Jana Oldřicha v kruzích starobylé šlechty, která na všechny povýšence pohlížela s despektem. V Českém království byl obdobně vyznamenán již jen Albrecht z Valdštejna, do stavu říšských knížat pronikl roku 1624 Zdeněk Vojtěch Popel z Lobkovic, ale vévodského titulu (vévoda zaháňský) se dočkal až jeho syn Václav Eusebius roku 1646. K rozšíření zdrojů Jana Oldřicha přispěla nemálo také jeho účast na devalvaci (kaládě) české měny v letech 1622–1623. Tzv. \"dlouhá mince\" pak napomohla vítězné straně k výhodnému skupování konfiskovaných statků. Obecně byl však k unáhleným majetkovým přesunům spíše nedůvěřivý a jako diplomaticky nevhodný a zbrklý tah otevřeně kritizoval říšský Restituční edikt z roku 1629, jímž měla být římskokatolické církvi sjednána na luteránské půdě obdobná \"náprava\", jako se tak stalo v Českém království prostřednictvím Obnoveného zřízení zemského. Ještě předtím byl roku 1625 Jan Oldřich jmenován gubernátorem Vnitřních Rakous.\n\nJestliže se Eggenberg na diplomatickém poli pohyboval navzdory sílícím zdravotním problémům s neutuchajícím elánem a prozíravou intuicí bezpečně, sňatek jeho nejmladší dcery Marie Markéty s Adamem Pavlem Slavatou se ukázal být sázkou na špatnou kartu. Nic na tom nemohla změnit ani přítomnost císařského páru na velkolepé svatební hostině 1. června 1626. Po třech letech Marie Markéta od mladého Slavaty utekla a obvinila ho z impotence, což byl také jeden z mála důvodů, pro který mohlo být manželství anulováno. Ke zrušení sňatku došlo r. 1631.\n\nZdravotní potíže Jana Oldřicha s dnou se ke konci života stupňovaly. Zemřel v Lublani 18. října 1634.\n\nPo povýšení Ruprechta z Eggenbergu (1598) byl rod vybaven erbem. Erbovním znamením rodu se stali tři černí havrani s korunkami na hlavách, kteří nesou v zobácích zlatou korunu. Toto znamení se objevuje již na náhrobním kameni Balthasara Eggenberga († 1493) a bylo snad také na nedochovaném náhrobním kameni jeho otce Oldřicha († 1448). Když byl Jan Oldřich povýšen do dědičného knížecího stavu (1623), erb se proměnil, aby reflektoval všechny územní zisky nového knížete. Původní erb se posunul do pozice srdečního štítku čtvrceného erbu. V prvním poli (pohledově vlevo, heraldicky vpravo nahoře) bylo pět červených pětilistých růží v stříbrném poli (Český Krumlov), v druhém červeno-modře polceném poli roztahovala křídla stříbrná korunovaná orlice (hrabství Postojna), ve třetím modrém poli byla zlatá kotva (panství Ptuj) a v posledním stříbrném poli bylo červené kolo s loukotěmi. Erb se dále proměňoval v dalších generacích.\n\nVedle již zmíněné bibliofilie se Jan Oldřich zapsal do kulturních dějin i jinak. Jako blízký přítel Ferdinanda II. měl možnost seznámit se s předními umělci na habsburském dvoře. To se projevilo především po r. 1625, kdy ho jmenování do gubernátorské pozice donutilo soustředit se na vyšší šlechtickou reprezentaci. Tehdy zaměstnal na přestavbu rodového sídla ve Štýrském Hradci předního manýristického umělce působícího v Rakousku, Giovanniho Pietra de Pomis.\n\nAnna Kubíková: \"Eggenberkové. Z bankéřské lavice na knížecí stolec.\" Praha: Lidové noviny 2016, 339 str. ISBN 9788074224119\n"}
{"id": "280124", "url": "https://cs.wikipedia.org/wiki?curid=280124", "title": "Parapsychologie", "text": "Parapsychologie\n\nParapsychologie (dříve \"metapsychologie\", v zemích bývalého východního bloku se používá i materialističtěji znějící termín \"psychotronika\") je široká vědní disciplína zabývající se jevy, které se vymykají základním pěti smyslům, a která pracuje s tzv. \"paranormálními jevy\". Disciplína se zabývá především otázkami mimosmyslového vnímání a telekineze, jeho badatelé se však věnují dalšímu spektru přináležících disciplín jako je transcendentologie, léčitelství apod.\n\nVznikl koncem 19. století, kdy někteří vědci začali záhadné jevy při spiritistických seancích (Spiritismus) vysvětlovat mimosmyslovým působením. V r.1882 byla založena v Londýně první parapsychologická společnost „Society for Psychical Research“, záhy další společnosti i speciální vědecké parapsychologické laboratoře a začaly se vydávat parapsychologické časopisy. Samotný název disciplíny \"parapsychologie\" pochází od německého filozofa Maxe Dessoira, jež jej uvedl v roce 1889.\n\nOficiálně byl přijat po mezinárodním kongresu, jenž se konal v červenci 1953 v Utrechtu. Došlo tak ke sjednocení názvu disciplíny, který byl do té doby nazýván různými názvy (psychické bádání, metapsychika, psychotronika…), což bylo matoucí. Vyústěním tohoto kongresu byl mimo jiné i vznik první evropské katedry parapsychologie na univerzitě v Utrechtu.\n\nDo rámce parapsychologie patří různé mimosmyslové schopnosti, jevy psychosenzorické i psychomotorické. Do první skupiny patří mimosmyslové vnímání (Extra Sensory Perception – ESP), kam řadíme jasnovidnost (paragnózie), přenos myšlenek (telepatie) a předvídání budoucnosti (proskopie). Mezi jevy psychokinetické, motorické, patří telekineze, levitace, materializace, transformace energie apod. Všechny tyto jevy mají být zprostředkovány dosud neznámou silou. Představy o její povaze byly rozmanité, od materialistických, jako je elektrická energie, biomagnetismus (mesmerismus), kosmická i gravitační energie, vibrace, dnes kvantové děje, až k mystickým (mentiony, tachyony, astrály atd.). Byl zvolen i neutrální termín pro takové síly: „psí“ (PSI = psychické síly).\n\nStudium parapsychologických jevů mělo zprvu charakter vědecké disciplíny, která se snažila experimentálně tyto jevy potvrdit, a prokázat také existenci síly „psí“, např. hádáním tažených karet, viděním na dálku, Ganzfeld experimenty nebo ovlivněním generátorů náhodných čísel psychickým působením. Experimentální výzkum, který měl umožnit využívat mimosmyslové kontakty ve vojenství, se prováděl i v době studené války v USA, Británii i v SSSR.\n\nNapříklad C. M. Pleas a N. Dean Dey, nevýzkumní pracovníci na univerzitě v Delaware, při studiu mimosmyslové interakce člověka a mikrobů (\"Tetraselimis suecica\") v letech 1986–1989 došli k závěru, že signifikancí p < 0,05 nelze tuto interakci potvrdit v opakovatelných experimentech. Přesto v závěru konstatují, že mimosmyslová interakce může být souvztažným jevem, který je závislý na vjemech.\n\nZe strany vědecké komunity jsou parapsychologické jevy nezřídka prohlašovány za neexistující nebo neprokázané a celá parapsychlologie za nevědeckou nebo pseudovědeckou.\n\nK významným parapsychologům patřil Břetislav Kafka (1891–1967), který využíval k výzkumu paranormálních jevů hlubokého hypnotického transu. Kafka byl mimořádný hypnolog a díky spolupráci s výtečnými subjekty učinil řadu zajímavých pokusů a objevů v oblasti telepatie, jasnovidectví či telekineze. Veškeré své poznatky, které za bezmála 40 let systematické práce nashromáždil, soustředil ve svých knihách Parapsychologie, Nové základy experimentální psychologie a Kultura rozumu a vůle.\n\n\n\n"}
{"id": "280127", "url": "https://cs.wikipedia.org/wiki?curid=280127", "title": "Pselaphinae", "text": "Pselaphinae\n\nPselaphinae je podčeleď malých brouků (do 2,5 mm délky). Tato skupina byla původně uváděna jako samostatná čeleď Pselaphidae. Newton a Thayer je v roce 1995, na základě společných morfologických znaků, umístili do skupiny Omaliine v čeledi Staphylinidae.\n\nPodčeleď Pselaphinae se skládá ze sedmi rodů:\n\nPselaphinae je druhově bohatá skupina (bylo popsáno 9 000–10 000 druhů; Newton a Chandler, 1989) a jsou rozšířeni hlavně v tropech. Jsou nalézáni v pralesích v humusu z trouchnivějícího listí, chomáčích trav, naplaveninách, mechu a dalších vhodných nalezištích. Jejich biologie je málo známa. Je domněnka, že jsou predátory některých chvostoskoků (rodu Collembola) a pancířníků (čeledi Oribatidae).\n\nPselaphinae přitahují zájem entomologů pro atraktivní a rozsáhle variabilní morfologii, která musí být studována pomocí binokulárního mikroskopu. Zájem entomologů přitahuje též myrmekofilní (\"mravencomilní\") chování některých skupin této podčeledi (zejména některých brouků z rodů Batrisitae, Pselaphitae a Clavigeritae) bylo inspirací pro studie jejich chování. Efektní morfologie a myrmekofilie jsou nejvíce zřejmé u rodu Clavigeritae.\n\n"}
{"id": "280128", "url": "https://cs.wikipedia.org/wiki?curid=280128", "title": "Lanová dráha na Letnou", "text": "Lanová dráha na Letnou\n\nPozemní lanová dráha na Letnou v Praze byla zprovozněna 31. května 1891 jako první lanovka v Praze, jezdila do roku 1916 a formálně zrušena byla roku 1922. Vedla od řetězového mostu císaře Františka Josefa (dnešní dolní vyústění Letenského tunelu) k restauraci v Letenských sadech (Letenskému zámečku), kde na ni navazovala Křižíkova elektrická dráha do Královské obory. V letech 1926–1935 jezdilo v trase bývalé lanovky pohyblivé schodiště.\n\nSoustavu čtyř lanovek vedoucích od Vltavy na hradčanský a letenský kopec navrhl pražské městské radě v roce 1888 Adolf rytíř ze Schaecků, rakouský konzul v Ženevě. První tři z navržených lanovek nebyly nikdy realizovány.\n\nVybudování lanové dráhy od řetězového mostu císaře Františka Josefa na Letnou podpořil výstavní výbor Jubilejní zemské výstavy roku 1891, současně byla budována i nová pozemní lanovka na Petřín (do provozu uvedená 25. července 1891) k rovněž nové Petřínské rozhledně.\n\nPřípravu a stavbu zajišťovalo hlavní město Praha. Projektovou dokumentaci vypracovala projekční kancelář Reiter a Štěpán. Dráha měla být původně jednokolejná s výhybnou. Proti tomu ale protestovala Generální inspekce rakouských drah a proto byl projekt přepracován do podoby dvoukolejné tratě. Ministerstvo obchodu udělilo 8. srpna 1890 městu Praze koncesi k vybudování lanovky a jejímu provozu. Stavba byla dokončena na začátku května 1891, následovala technicko-policejní zkouška, při které byly shledány některé nedostatky. Ty se podařilo brzy odstranit, druhá a úspěšná technicko-policejní zkouška se konala 30. května, pravidelný provoz byl zahájen 31. května 1891. Dráha byla v provozu od jara do podzimu, přes zimu lanovka nejezdila.\nProvoz lanové dráhy zajišťovala \"Správní rada lanové dráhy na Letnou\", což byl \"de facto\" první dopravní podnik ve vlastnictví města Prahy. Od 1. ledna 1900 převzaly správu lanovky \"Elektrické podniky královského hlavního města Prahy\", které mezitím město založilo pro provozování elektrické tramvaje.\n\nDráha byla poháněna tzv. systémem vodní převahy, což bylo provozně drahé řešení. Proto byla na přelomu let 1902 a 1903 lanovka elektrifikována (dle projektu Františka Křižíka). Po této rekonstrukci byla tarifně začleněna do sítě pražských tramvají a zároveň byl také zahájen její celoroční provoz. V letech 1908–1914 byla lanová dráha uváděna jako linka s číslem 10. Její provoz byl přerušen (kromě nutných oprav) 28. července 1914 v souvislosti s vyhlášením mobilizace. Vozy na dráhu vyjely znovu až 9. května 1915, provoz byl ale pouze sezónní do podzimu. Následující rok byla lanovka zprovozněna opět pouze v létě a na podzim, přičemž 10. listopadu 1916 vyjela zcela naposledy. Oficiálně zrušena byla až roku 1922, kdy ministerstvo železnic zrušilo koncesi.\n\nVe stráni byl pro lanovku vykopán zářez, který příčně překlenulo několik mostů pro pěší. Dráha byla dvoukolejná, měla rozchod 1000 mm a byla zabezpečena Abtovou ozubnicí, používanou zpočátku pro brzdění, po elektrifikaci i pro pohon (jednalo se tak již spíše o ozubnicovou dráhu než lanovku). Šikmá (skutečná) délka dráhy byla 108,97 m, výškový rozdíl 38,3 m, maximální sklon 370 ‰. Doba jízdy byla asi 108 sekund.\n\nDva vozy lanovky vyrobila továrna Ringhoffer. Byly rozděleny do čtyř oddílů (plus dvě plošiny na koncích vagonu pro průvodčího) a měly kapacitu 40 cestujících (24 sedících a 16 stojících). Byly dlouhé 6000 mm, široké 1800 mm, vysoké 3350 mm a ve spodní části měly nádrž pro 4,5–5 m³ vody.\n\nStejně jako původní petřínská lanovka, i letenská dráha byla původně poháněna systémem vodní převahy, t. j. do nádrže vozu v horní stanici byla napouštěna voda a v dolní stanici pak vypouštěna. Těžší vůz sjíždějící do dolní stanice tak vytáhl méně hmotný druhý vagon mířící nahoru.\n\nV roce 1903 byla lanovka elektrifikována. Každý vůz měl dva trakční motory po 19 kW, proud odebíral z dvojice trolejí dvěma tyčovými sběrači, pohyb byl šnekovým převodem přenášen na ozubené kolo v nápravě, které vůz pohánělo o ozubnici mezi kolejnicemi. Táhl pouze ten vůz, který zrovna jel nahoru.\n\nV Muzeu MHD ve vozovně Střešovice je od jara roku 1997 vystaven model letenské lanovky.\n\nJízdné pro směr nahoru bylo 3 krejcary, dolů 2 krejcary. Později měla lanovka i společné jízdenky s Křižíkovou elektrickou dráhou na Letné, zprovozněnou v červenci 1891 a jezdící sezonně až do roku 1900. Fakticky zde dva dopravci již tehdy vytvořili integrovaný dopravní systém.\n\nV roce 1926 bylo v trase lanovky zprovozněno kryté pohyblivé schodiště, které fungovalo až do roku 1935. Na okružním článkovém ohebném pásu byly připevněny dřevěné stupně. Jízdné bylo 50 haléřů. Schody vybudoval a provozoval soukromý provozovatel, který je měl podle nájemní smlouvy v roce 1935 bezplatně postoupit Elektrickým podnikům hl. m. Prahy. Ty je sice převzaly, ale 27. srpna 1935 pro havarijní stav ukončily provoz. Zbytky zařízení po lanové dráze a eskalátoru zanikly v letech 1949–1951 při výstavbě Letenského tunelu. V horní části trasy dodnes zůstaly zbytky opěrných zdí.\n\nScény na pohyblivých schodech ve filmu \"Muži v offsidu\" z roku 1931 byly natočeny právě na schodech na Letnou.\n\n\n\n"}
{"id": "280137", "url": "https://cs.wikipedia.org/wiki?curid=280137", "title": "Mrchožrout černý", "text": "Mrchožrout černý\n\nMrchožrout černý (\"Phosphuga atrata\") je evropský brouk z čeledi mrchožroutovití (\"Sylphidae\").\n\nŽiví se šneky, hmyzem a žížalami i na mršinách. Brouk dorůstá 15 mm délky a má prodloužený krk, který mu umožňuje proniknout do ulit šneků, kam vstřikuje trávící šťávy. Mladí brouci mají hnědavou barvu, starší jsou černí. Larvy jsou černé a zploštělé a živí se též šneky, zakuklují se v zemi.\n\nMrchožrout černý se vyskytuje od Evropy na východ do Japonska, severně až po polární kruh. Ačkoliv je tento brouk všude běžně rozšířen, bývá nalezen zřídka, protože loví v noci a přes den se skrývá pod kůrou stromů. Když je brouk vyrušen, vylučuje žlutou tekutinu a zatahuje hlavu pod štít.\n\n"}
{"id": "280141", "url": "https://cs.wikipedia.org/wiki?curid=280141", "title": "Elementární formy náboženského života", "text": "Elementární formy náboženského života\n\nElementární formy náboženského života: systém totemismu v Austrálii (v originále ) je kniha francouzského sociologa Émila Durkheima (1858–1917). Poprvé byla publikována v roce 1912. Toto dílo dnes patří ke klasickým textům sociologie, zejména pak sociologie náboženství.\n\nKořeny většiny australských kmenů jsou klany. Pro klan samotný jsou charakteristické dva rysy. Jednotlivci, z nichž se klan sestává, se považují za navzájem spřízněné zvláštní příbuzenskou vazbou. Nejde zde o pokrevní příbuznost, kterou by dnešní člověk vnímal jako rodinu, nýbrž o nošení stejného jména. Jméno daného klanu ovšem nese i druhý rys a tím je označení konkrétního objektu stejným jménem klanu. Druh pojmů, jehož názvem je kolektivně klan označován, je jeho totemem. Jeden totem náleží výhradně jednomu klanu. Dva různé klany nemůžou mít totem stejný. Pokud by dvě skupiny nezávisle na sobě užívaly stejný totem, jsou tak součástí jednoho kmene.  Objekty považované za totem jsou ve většině případů z rostlinné nebo ještě častěji z živočišné říše. Řídčeji užívané jsou také neživé objekty.  Totemem není obyčejně konkrétní příklad, nýbrž druh či varianta. Není jím kupříkladu konkrétní havran, ale havran obecně. Ke konkrétní představě dochází při použití jedinečného objektu jako totemu, jako například Slunce či Měsíce.  Totem tedy původně není jakýsi upravený dřevěný kůl, který si dnešní člověk pod daným názvem představí. Jedná se o klanové jméno, které je společným jmenovatelem existující skutečnosti a klanu.\n\nPodle Durkheima je náboženství základní sociální instituce, stejně jako zákon, morálka nebo rodina. Pro pochopení každé instituce, i náboženství, je nutné ji rozebrat na části a porozumět všem samostatně. Durkheim svojí práci založil na knihách od W.B.Spencera a F.J.Gillense o australských kmenech. Dílo bylo kritizováno za špatné pochopení domorodců a za založení na těžko ověřitelných zdrojích, i přesto se ale hlavně díky svým hlubším myšlenkám dočkalo širokého uznání a stalo se základním dílem pro sociologii náboženství.\n\nDurkheim si v knize klade za cíl analýzu vzniku fenoménu náboženství, a to na příkladě australských domorodých kmenů. Jimi praktikovaný totemismus považuje za nejstarší, nejjednodušší formu náboženství, neovlivněnou ničím vnějším. Ten je proto ideální pro rozbor samotných základů, ke kterým je nemožné se v moderním náboženství dostat. Durkheim se v knize zabývá vztahem náboženství (náboženských fenoménů) a společnosti. Diskutována byla ve své době jeho definice náboženství, které chápe jako „jednotný systém víry a praktik vztahujících se k posvátným věcem, to jest k věcem odtažitým a zakázaným; system víry a praktik, které sjednocují všechny své přívržence v jediném morálním společenství nazývaném církev“. Za základní vlastnosti náboženství považuje Durkheim posvátnost, vyznání, rituály a komunitu věřících, z nichž posvátnost je nejdůležitějsí. Bůh nebo božstvo fundamentální vlastností nejsou. Posvátné objekty jsou často obyčejné věci (například posvátný kámen nebo skála), pro věřící mají ale speciální význam a nadpřirozený vjem. Naopak profánní (světské) objekty jsou věci běžného života bez speciálního významu. Toto rozdělení je pro každou komunitu jiné a subjektivní, uvnitř ní má ale zásadní význam a ovlivňuje život všech věřících.\n\nKniha \"Elementární formy...\" se dočkala největšího uznání až ke konci 20. století. Dílo bylo nově interpretováno a překládáno. Hlavním přínosem díla dnes nejsou chápány Durkheimovy studie náboženství, ale jeho vysvětlování společenských jevů, které celé dílo prostupují.\n\n6. DURKHEIM, Émile. Elementární formy náboženského života: systém totemismu v Austrálii, Praha: Oikoymenh, 2002. str. 112-115.7. GIDDENS, Anthony. Sociology. Cambridge: Polity Press, 2006. S. 537\n"}
{"id": "280142", "url": "https://cs.wikipedia.org/wiki?curid=280142", "title": "Millennium Force", "text": "Millennium Force\n\nMillennium Force je ocelová horská dráha umístěná v zábavním parku Cedar Point v Sandusky, Ohio, USA. Byla vybudována v roce 2000 firmou Intamin AG jako 14. horská dráha v parku. V nejvyšším bodě dosahuje výšky 95 metrů (v době dokončení to byla nejvyšší horská dráha na světě s uzavřeným okruhem) a dosahuje se na ní maximální rychlosti 150 km/h. Jako první byl v praxi použit kabelový tažný systém o výkonu 800 koňských sil, místo klasického řetězového.\n\nJízda trvá 1:45 a neobsahuje žádné inverze.\n\n"}
{"id": "280143", "url": "https://cs.wikipedia.org/wiki?curid=280143", "title": "Thomas Luckmann", "text": "Thomas Luckmann\n\nThomas Luckmann (14. října 1927 Občina Jesenice – 10. května 2016 Rakousko) byl profesor sociologie na Univerzitě Kostnice v Německu. Od roku 1994 byl emeritním profesorem. Jeho asi nejznámější práce nese název \"Sociální konstrukce reality\" a napsal ji společně s dalším sociologem Peterem Bergerem v roce 1966. Popisují v ní, že média do jisté míry konstruují sociální realitu.\n\nNarodil se ve slovinském městě Jesenice, které v té době patřilo ke Království Srbů, Chorvatů a Slovinců, do slovinsko-německé rodiny.\n\nPráce Thomase Luckmanna především souvisí s dalším významným sociologem Peterem I. Bergem. Oba se seznámili v 50. letech 20. století při svých studiích na New School for Social Research v New Yorku, kde byli studentem sociologa Alfreda Schütze. Ten výrazně ovlivnil jejich práci, zejména pak právě Luckmanna, a uvedl je do tradice fenomenologické sociologie. Tyto myšlenky zapracovali do své teorie sociologie vědění. Ta tvrdí, že sociální produkce vědění nemá svůj zdroj zejména v institucionálních a ideologických rovinách, jak tvrdí například Mannheim, ale je produktem především každodenního života a světa sociálních interakcí v každodenním žití.\n\nSociální konstrukce reality publikovaná v roce 1966 patří mezi nejznámější dílo, na němž se Luckmann podílel. V tomto díle Thomas Luckamann společně s Peterem Bergem čerpají od Durkhiema, Schütze, Mannheima až po Nietzscheho a snaží se tak v sociologii vytvořit svůj vlastní argument pojetí institucí v životě člověka, než zasadit svoji práci do určitého sociologického kontextu. Kniha tak otevírá nový trend v sociologii, který vybízí k analýze mechanizmů, které stojí za konstrukcí našeho sociálního světa. V knize se zabývají především významem institucí, kdy tento koncept analyzují od sociálních interakcí mezi jedinci až po roli státu. Kladou si otázku, proč vůbec sociální instituce vznikají a existují neboli proč se člověk podřizuje jistým kontextům svého jednání. V jejich práci tak hraje i okrajovou roli analýza pudů, jinými slovy institucionální nedokonalosti člověka. Hlavním tématem knihy jsou ale instituce, jenž souvisí se socializací člověka. Autoři začínají u institucí rodiny a matky, přes které prvně vnímáme a poznáváme okolní svět a sbíráme tak potřebné zkušenosti. Postupně se jako jedinec učíme gestům, zvukům a jazyku, jež jsou klíčové pro umění interpretace. Hlavně jazyk a osobnost člověka poté hraje důležitost v konceptu socializace, kdy jazyk slouží k reprodukci osobní identity. Postupně poté přechází k vyšší rovině institucí, jež je možnost reinterpretace, neboli legitimizace interpretací druhého řádu. Sem autoři zařazují koncepty jako je spravedlnost, emancipace, Boží vůle, pokrok atd. Závěr Luckmannovi a Bergerovi práce by se ale dal uchopit frází, člověk vytváří sám sebe, což probíhá skrze instituce, které mají vliv na naše jednání.\n\nO faktu, že byl Thomas Luckmann velmi ovlivněn Alfredem Schützem svědčí i fakt, že po Schützově smrti se rozhodl dokončit jeho rozpracované dílo, které v roce 1959 vydal pod názvem Struktury životního světa (z německého originálu Strukturen der Lebenswelt).\nV tomto díle se zabývá podrobnou analýzou rysů každodenního žití. Druhý svazek tohoto díla, který je postaven na myšlenkách toho prvního, vychází v roce 1983. Zde jsou více dopodrobna rozebrány dva koncepty. Tím prvním je komunikace a používání jazyka. Druhou rovinou tohoto svazku je pak analýza, jaký dopad může mít zkušenost, myšlenka, a nové vjemy na rozhodnutí, akci a sociální interakci.\nNejvíce známou monografií Thomase Luckmanna je poté The Invisible Religion (Neviditelné náboženství), ve kterém dává termínu náboženství pět významů. Tím prvním je proces socializace, kdy se člověk povznáší nad svojí biologickou přirozenost. Druhý a třetí význam určuje funkční smyslové systémy na rovině personální a společenské. Čtvrtý a pátý význam směřuje k systémům smyslu bytí opět na personální a společenské rovině.\n\n"}
{"id": "280149", "url": "https://cs.wikipedia.org/wiki?curid=280149", "title": "Ježuga", "text": "Ježuga\n\nJežuga ( ) je řeka v Archangelské oblasti v Rusku. Je 165 km dlouhá. Povodí má rozlohu 2850 km².\n\nNa horním toku teče kopcovitou krajinou. Na dolním toku pokračuje bažinatou rovinou. Koryto je značně členité. Ústí do řeky Piněgy (povodí Severní Dviny).\n\nPřevládajícím zdrojem vody jsou sněhové srážky. Průměrný roční průtok vody činí přibližně 13,5 m³/s.\n"}
{"id": "280162", "url": "https://cs.wikipedia.org/wiki?curid=280162", "title": "Jokosuka R2Y", "text": "Jokosuka R2Y\n\nJokosuka R2Y Keiun (: 景雲 - \"Nádherný mrak\") byl prototyp průzkumného letounu japonského císařského námořního letectva, postavený v závěru druhé světové války.\n\nPrototyp průzkumného letounu R2Y1 navazoval na typ \"Jokosuka R1Y\", který nebyl pro neuspokojivé výkony realizován. R2Y byl inspirován koncepcí německého předválečného průzkumného letounu Heinkel He 119, jehož prototyp V4 Japonsko získalo ještě před válkou. Ten měl v trupu dva motory, pohánějící společnou vrtuli na přídi letounu. Letoun byl aerodynamicky čistý, ovšem za cenu komplikovaného řešení pohonu. Podobně byl řešený i prototyp německého letounu Messerschmitt Me 509.\n\nZde dva motory \"Aiči Ha-70\", umístěné ve středu letounu, roztáčely šestilistou stavitelnou vrtuli. Vstup vzduchu do chladiče byl na hřbetě trupu. Novinkou byl také příďový podvozek. Dvoučlenná posádka (pilot a navigátor/radista) seděla ve společné kryté kabině na přídi letounu.\n\nPrototyp byl dokončen v dubnu 1945 a první let provedl 8. května 1945, ale už několik dní nato byl zničen při americkém náletu. Tím projekt R2Y skončil.\n\nExistovaly také plány na vývoj jeho lehké bombardovací varianty s dvěma proudovými motory, označenou R2Y2 Keiun-Kai. Tuto verzi měly pohánět dva motory \"Išikawadžima Ne-330\", umístěné v gondolách pod křídly. Náklad pum by byl pravděpodobně 800 kg. Do konce války práce na této variantě výrazně nepokročily.\n\n\n\n\n"}
{"id": "280165", "url": "https://cs.wikipedia.org/wiki?curid=280165", "title": "Apostrof", "text": "Apostrof\n\nApostrof, česky řidčeji nazývaný také odsuvník, je interpunkční znaménko. Jedná se o nepísmenný grafém, který v běžném textu označuje vypuštění jednoho nebo více znaků. Mívá buď „strojopisnou“ (<nowiki>'</nowiki>) nebo „typografickou“ (<nowiki>’</nowiki>) podobu, neměl by však být zaměňován s diakritickou čárkou (´).\n\nV češtině se využívá zřídka. V hovorové řeči se jím může (nepovinně) označit vypuštění hlásky, např. \"pad’\" (= \"padl\"), \"nes’\" (= \"nesl\"). Dále je možné se s ním setkat ve starší české literatuře, kde se používá ve spojeních typu \"Ty’s\" (= Ty jsi) či \"viděl’s\" (= viděl jsi). V současné spisovné češtině se apostrof v takových případech (\"tys, byls/bylas, žes\" apod.) nepíše. Je možné se s ním setkat také ve slovech přejatých z cizích jazyků (\"d’Artagnan, l’humanité\"), kde označuje tzv. elizi.\n\nV angličtině se používá k přivlastňování (\"Peter’s wife\", \"Goethe’s works\"), kdežto v němčině zpravidla nikoli (\"Peters Frau\", \"Goethes Werke\"); v němčině se při přivlastňování píše pouze po \"s, ss, ß, tz, z, x\" (\"Marx’ Schriften\"). Apostrof se také objevuje v anglických názvech společností (\"McDonald’s\"), což ovšem všechny jazyky nerespektují (v ruštině bez apostrofu: Макдо́налдс).\nMimoto stejně jako v češtině označuje, že jsou některá písmena vynechána (anglicky \"its\" = \"jeho\" (od \"it\") × \"it’s\" = \"it is\", v němčině hovorové \"hab’ = habe\", \"hatt’ = hatte\" apod.) (apokopa).\n\nZ typografického hlediska má apostrof většinou tvar „malé devítky nahoře“. Je podobný diakritickému znaku háčku u minusek ď, ť (ve slovenštině také Ľ, ľ). Apostrof by měl být větší a výraznější než háček, aby nedocházelo k záměně znaků.\n\nTypografický apostrof (’) lze ve Windows zapsat kombinací +. Na Macu (na české klávesnici) kombinací +. Jde však o znak identický s „americkou“ pravou jednoduchou uvozovkou (right single quotation mark).\n\nVe zdrojových kódech se používá ASCII apostrof ('), který lze zapsat přímo z klávesnice (ve Windows též kombinací +(). \n\nZnak (´), který vznikne, když se na české klávesnici stiskne mrtvá klávesa čárky a mezera, není apostrof. V Linuxu pomocí unicode (Ctrl+Shift+u, pak dopsat číslo) napíšeme český apostrof číslem 2019 (U+2019); případně compose sekvencí (+), nebo (+).\n\nV etymologických a dialektologických slovnících se v polovičních uvozovkách (<nowiki>'...'</nowiki>), tvořených dvěma apostrofy, uvádí význam výrazu (např. \"Katze 'kočka\"').\n\n"}
{"id": "280166", "url": "https://cs.wikipedia.org/wiki?curid=280166", "title": "Morbidita", "text": "Morbidita\n\nMorbidita je odborný pojem, jímž označujeme nemocnost nebo chorobnost u lidí nebo u zvířat. Vyjadřuje se vždy poměrným číslem jakožto poměr počtu nemocných jedinců vůči počtu všech (zdravých i rozličně nemocných) jedinců. U lidí se jedná o důležitý statistický ukazatel nemocnosti obyvatelstva. Podobně důležitým statistickým ukazatelem je podobný pojem mortalita, což je podobný statistický ukazatel úmrtnosti vztahující se k příslušné chorobě.\n\nZnamená to, že vysoká morbidita představuje vysoké procento nemocných lidí nebo zvířat, u kterých se dané onemocnění vyskytlo, vysoká mortalita pak vysoké procento úmrtnosti na danou chorobu. Z povahy věci pak logicky vyplývá, že mortalita musí být vždy menší nebo maximálně rovna morbiditě.\n\n\nExistují hypotézy jako je \"stlačení nemocnosti\" (anglicky \"compression of morbidity\"), které poukazují na nesoulad lepší zdravotní péče a nárůstem nemocnosti.\n\n\n\n"}
{"id": "280169", "url": "https://cs.wikipedia.org/wiki?curid=280169", "title": "Džed", "text": "Džed\n\nDžed je staroegyptský posvátný předmět v podobě samostatně stojícího pilíře či sloupu symbolizující stabilitu a trvání života, resp. nekonečný koloběh jeho obnovování a regenerace. Současně je hieroglyfickou značkou s významem \"„trvání“\" a od konce Staré říše také jedním z nejrozšířenějších amuletů. Hojně se objevuje v pohřební architektuře; v tom případě bývá použit jako ochranný symbol na jižní, resp. západní straně pohřebních komor. V pozdější době byl pokládán za symbolickou podobu boha Usira.\n\nPůvodně jde o prehistorický fetiš nejasného původu, pravděpodobně ořezaný strom, resp. jeho kmen se čtyřmi pahýly větví v horní části spojovaný s vegetačním cyklem. Je možné, že původně bývaly na horní část připevňovány v několika pásech obilné klasy, takže mohl představovat „symbol síly, ve které je ukryta energie obilných zrn“. Později je znázorňován jako sloup se čtyřmi příčnými břevny v horní části.\n\nJako samostatný předmět kultu je doložen už od Staré říše v několika samostatných rituálech. Objevuje se zejména v Mennoferu, kde obřad \"„vztyčování“\" uzavíral slavnosti boha Sokara – snad tak bylo symbolizováno probuzení tohoto pohřebního boha představujícího života zcela zbavené \"„tělo“\", k posmrtnému životu. Vedle toho byl v Mennoferu spojován také s Ptahem, mnohem později v ptolemaiovské době a z ne zcela jasných důvodů také se Šuem a Inheretem. Po spojení s Usirem se obřad \"„vztyčování“\" stal součástí kultu ve městě Džedu, kde reprezentoval Usirovo vítězství nad jeho nepřáteli, a posléze zapojen do královské mytologie.\n\nV Knihách mrtvých je džed pokládán za Usirovu páteř a přímo tak při svém vztyčení spojován s jeho zmrtvýchvstáním (v symbolické řeči se bezvládné tělo znovu opře o svou páteř a přestane tak být bezvládným) jako podmínkou zplození syna Hora a odchodu do podsvětní říše, jimiž Usir zvítězí nad Sutechem. Některé rakve z doby Nové říše propojují podobu Usira a sloupu džed, čímž naznačují, že pilíř je přímo jednou z Usirových podob. Džed tak symbolizuje probuzení bytosti k novému, kvalitativně vyššímu životu, podle některých přímo „probuzení duše“. V souvislosti s tím některá vyobrazení doplňují džed mezi druhou a třetí horní „příčkou“ párem očí a korunují jej vysokou péřovou korunou se slunečním kotoučem.\n\nO interpretaci sloupu džed se pokoušejí některé novodobé esoterické proudy. V návaznosti na jeho doložené chápání Egypťany jako Usirovy páteře jeho jednotlivé „příčky“ vysvětlují jako čakry a sluneční kotouč jako znázornění duchovního probuzení lidské duše. Tyto představy nejsou ovšem egyptologií akceptovány.\n"}
{"id": "280178", "url": "https://cs.wikipedia.org/wiki?curid=280178", "title": "Osada", "text": "Osada\n\nOsada (příp. kolonie) je menší sídlo venkovského typu, větší než samota.\n\nUrbanista a architekt Miroslav Baše z Ústavu územního rozvoje definuje z urbanistického (geografického) hlediska termíny \"osada\" a \"kolonie\" společně jako synonyma. Osadu nebo kolonii definuje jako prostorově oddělenou nebo integrovanou součást obce, která není obvykle samosprávným útvarem. Osady vznikaly v souvislosti s řešením sociálních potřeb (např. bývalé nouzové kolonie), hospodářskou činností (hornictví, těžba dřeva) nebo s využitím volného času (chatová osada, zahrádková kolonie). Osada je malá skupina domů. Urbanisticky je pro osadu charakteristická pravoúhlá síť parcel obdobných rozměrů, mezi kterými jsou jen nezbytné místní komunikace. Osadám zpravidla chybí veřejný prostor. Do kategorie venkovských sídel (a to osad či kolonií) tedy podle Bašeho geografie zařazuje i zástavbové celky, které nejsou určeny k trvalému bydlení (rekreační, zahrádkářské).\n\nDalší (původnější) významy slova postupně zastarávají. Ve středověku bylo synonymem vesnice, občas se do současné doby termín „osada“ používá i pro menší vesnice, které nejsou sídlem obce. Ve starších textech bylo slovo osada používáno i jako zastřešující termín, pod nějž spadá sídelní útvar jakéhokoliv typu.\n\nPro sídelní útvary větší než samota nebo sedliště, ale menší než vesnice, tj. pro seskupení zhruba 4–15 usedlostí se v typologii sídelních útvarů používá označení víska.\n\nTermín osada se do roku 1964 používal namísto tehdy zavedeného termínu část obce. V právním řádu České republiky se dnes samostatně nebo ve spojení s přívlastky vyskytuje na mnoha místech, třebaže přímo obecně definován není a v Zákoně o obcích také použit není. Použit je například v cenových předpisech, v předpisech o územním plánování a stavebním řádu, o katastru nemovitostí České republiky, o úpravě vlastnických vztahů k půdě a jinému zemědělskému majetku, o ochraně zemědělského půdního fondu a přírody a krajiny, o vodách, o lesích, o myslivosti, o živnostenském podnikání, o správních poplatcích.\n\nPodle Ministerstva financí ČR se v právním řádu za osadu považuje jedna nebo několik menších a stavebně nesrostlých lokalit současně zastavěného území obce mimo jeho hlavní sídelní část. Rozsah, charakter zástavby a skutečný účel užití staveb lokality není podle stavebního zákona určen výhradně nebo převážně objektům pro individuální rekreaci, tj. rekreačním či zahrádkářským chatám. Za rekreační nebo zahrádkářskou osadu se podle téhož zobecnění považují lokality současně zastavěného území obce, které byly k takovému konkrétnímu účelu užití určeny podle stavebního zákona vydaným územním rozhodnutím nebo stavebním povolením.\n\nV minulosti se termín „osada“ používal i jako synonymum dnešního pojmu sídlo. Například Ottův slovník naučný roku 1906 uváděl: \"„Město jest dnes osada s četným obyvatelstvem, živícím se hlavně obchodem a průmyslem, a kromě toho i středisko škol, úřadů a četných kulturních ústavů.“\" Termín „osada“ byl též součástí obecního zřízení a až do roku 1941 měly osady v některých obcích jistou míru samosprávy. Změnu přineslo až vládní nařízení č. 265/1941 ze dne 12. června 1941, kterým se osady zrušují ve smyslu obecního zřízení. Po druhé světové válce již samospráva osad nebyla nikdy obnovena (existuje však možnost zřídit osadní výbor).\n\nOd třicátých let až do konce roku 1960 označoval termín „uzavřená osada“ zastavěnou část obce, v níž podle pravidel silničního provozu byla omezená rychlost. Vyhláška č. 141/1960 Sb. s účinností od 1. ledna 1961 jej nahradila pojmem „uzavřená obec“. V zákoně č. 361/2000 Sb. byl nahrazen legislativní zkratkou slovem obec, jež je vysvětleno pro účely zákona jako zastavěné území v úseku vymezeném dopravními značkami.\n\nKarel Kuča, autor encyklopedie \"Města a městečka v Čechách, na Moravě a ve Slezsku\", se přimlouval, aby termínem „osada“ byl pro statistické účely nahrazen termín „část obce“ a aby sídelní lokality, které mají jen status základní sídelní jednotky, byly rovněž prohlášeny za osady.\n\nOsada se ve Spojených státech označuje slovem hamlet a má jiný význam než v ČR, nemusí to být jen samota, ale může to být i městečko s několika tisíci obyvateli. Termín osada se vyskytuje jen ve dvou amerických státech, a to v New Yorku a v Oregonu.\n\nVe státě New York nemá osada (hamlet) zákonný status (kromě osad v Adirondackém parku). Většinou je chápána jako komunita nebo městečko. Osady spadají pod okrsky (towns), které jim poskytují většinu městských služeb. Hranice osad většinou nejsou oficiálně definovány, ale může je určit například ZIP kód (poštovní směrovací číslo). Osady ve státě New York nemusí být tak malé, jak tomu většinou bývá v evropských zemích. Například Chestertown v obci Chester v okrese Warren má přes 2100 obyvatel a je považován za osadu střední velikosti. Jiná osada, Ronkonkoma, má dokonce 20 tisíc obyvatel. Osada má často vlastní směrovací číslo, poštu a hasičský sbor.\n\n\n"}
{"id": "280189", "url": "https://cs.wikipedia.org/wiki?curid=280189", "title": "Redwatch", "text": "Redwatch\n\nRedwatch je web neonacistických a rasistických organizací namířený proti osobám zastávajícím názory, které je možné označit za levicové, anarchistické nebo pouze antifašistické, případně proti osobám z okruhu sexuálních či národnostních menšin. Web uveřejňuje osobní údaje těchto osob (adresy, fotografie, čísla telefonů, pracoviště nebo školy) a současně i výhrůžky na jejich adresu za výše zmíněnou činnost.\nRedwatch byl původně britský neonacistický časopis, který obdobně vydával fotografie a osobní informace o odpůrcích ultrapravicové ideologie. \n\nWeby Redwatch existují nyní kromě Velké Británie také v Německu, Holandsku a Polsku. V roce 2007 došlo k pokusu zprovoznit také českou verzi webu.\n\n\n"}
{"id": "280191", "url": "https://cs.wikipedia.org/wiki?curid=280191", "title": "Harmonogram", "text": "Harmonogram\n\nHarmonogram je zvláštní plán nebo seznam, který harmonizuje postup nějaké hlavně lidské činnosti z časového hlediska. Je to časový rozpis (rozvrh) nebo časový plán praktických kroků, které je potřeba provést při realizaci nějakého většího či rozsáhlejšího díla či společenské události. Harmonogramy se běžně používají všude tam, kde je potřeba v dlouhém časovém úseku přesně a podrobně zkoordinovat a harmonizovat činnost většího množství subjektů.\n\nHarmonogramy mohou být vhodně doplněny dalšími technickými a organizačními pomůckami, kupříkladu síťovými grafy či ganttovými diagramy, které postup všech prací a činností znázorňují přehledným způsobem v grafické podobě, kde mohou být zobrazeny vazby apod.\n\n\n"}
{"id": "280193", "url": "https://cs.wikipedia.org/wiki?curid=280193", "title": "Fatah al-Islám", "text": "Fatah al-Islám\n\nFatah al-Islám (arabsky: فتح الإسلام) je radikální islamistická skupina sunnitských Arabů. Ve své teroristické činnosti se inspirovala skupinou al-Káida Usámy bin Ládina.\n\nHnutí vzniklo odštěpením od sekulárního hnutí Fatah al-Intifáda, které podporuje Sýrie. Hlavním centrem hnutí je od listopadu 2006 palestinský uprchlický tábor Nahr al-Bárid na severu Libanonu. V něm žije cca 40 000 běženců z území spravované Izraelem. Skupinu vede Palestinec Šakir al-Absí.\n\nCílem hnutí je vrátit náboženskou složku do boje Palestinců za nezávislost na Izraeli. V uprchlických táborech v Libanonu uplatňují islámské právo šaría. Provádějí teroristickou činnost, například v únoru 2007 zaútočili na dva minibusy a zabili tři osoby. Zaměřují se zejména na atentáty na vybrané lidi, kteří v Libanonu vystupují proti Sýrii.\n"}
{"id": "280208", "url": "https://cs.wikipedia.org/wiki?curid=280208", "title": "Andrew Troelsen", "text": "Andrew Troelsen\n\nAndrew W. Troelsen je autorem počítačových publikací o programování. Je také partner, lektor, konzultant a viceprezident u Intertech Training, centra pro vzdělávání vývojářů .NET a J2EE, kde školí mimo jiné zaměstnance firem NASA, Microsoftu, Honeywellu, Lockheed Martinu, Wells Fargo a Kliniky Mayo. Napsal mnoho článků na MSDN o .NET, sérii článků na MacTech a je také držitel prestižního ocenění Microsoft Most Valuable Professional.\n\nSpolečně se svojí ženou Amandou žijí v Minneapolis (stát Minnesota, USA).\n\n\n\n"}
{"id": "280210", "url": "https://cs.wikipedia.org/wiki?curid=280210", "title": "2008 v hudbě", "text": "2008 v hudbě\n\nTento článek obsahuje události související s hudbou, které proběhly v roce 2008.\n\n\n\n"}
{"id": "280212", "url": "https://cs.wikipedia.org/wiki?curid=280212", "title": "Asignát", "text": "Asignát\n\nAsignát bylo papírové platidlo vydávané v období po vypuknutí Velké francouzské revoluce, konkrétně v letech 1790-1796, na krytí rozpočtových schodků Francie.\n\nPůvodně měly být asignáty kryty konfiskovaným církevním majetkem (de facto poukázky na příděl církevní půdy), ale bylo jich vytištěno příliš mnoho (inflační emise), což vedlo k jejich devalvaci. Reakcí Národního shromáždění bylo ustanovení asignátů zákonným platidlem. Dalším opatřením byla regulace cen (stanovení maxim). To však nutně vedlo k selhání cenového systému. Již po druhé emisi asignátů v roce 1790 začalo docházet k postupnému rozkladu francouzského systému manufaktur, nárůstu nejistoty, poklesu spořivosti, nárůstu spekulací a korupce.\n\nPo odstranění maxim na konci roku 1794 došlo k hyperinflačnímu vývoji. Na počátku roku 1797 byl systém asignátů definitivně ukončen a následovalo přijetí zákona o tzv. dvoutřetinovém bankrotu. Celý experiment s asignáty a jeho neúspěch vedl k výrazným přerozdělovacím efektům ve společnosti a dalším negativním dopadům na francouzskou ekonomiku.\nKonečně byly asignáty nahrazeny frankem.\n\nV současnosti existují ve Francii skupiny, které volají po obnovení asignátu jako národní měny.\n"}
{"id": "280213", "url": "https://cs.wikipedia.org/wiki?curid=280213", "title": "Jiří Sequens", "text": "Jiří Sequens\n\nJiří Sequens (23. dubna 1922 Brno – 21. ledna 2008 Praha) byl český filmový a televizní režisér.\n\nNarodil se v Brně. Po 2. světové válce studoval filmové techniky v Moskvě. Po návratu pracoval v československém filmovém průmyslu. Zemřel v Praze přirozenou smrtí.\n\n\n"}
{"id": "280219", "url": "https://cs.wikipedia.org/wiki?curid=280219", "title": "ICMPv6", "text": "ICMPv6\n\nICMPv6 protokol ( ) nebo také ICMP pro IPv6 je nová verze ICMP protokolu a je nedílnou součástí architektury IPv6, která musí být plně podporována všemi implementacemi na všech uzlech. ICMPv6 kombinuje funkce, které byly dříve rozděleny mezi více protokolů, jako třeba ICMP, IGMP ( ) a ARP ( ) a zároveň poskytuje mnohá zjednodušení zejména odstraněním zastaralých typů zpráv, které se již nepoužívají.\n\nIPv6 je novou verzí IPv4 a používá ICMP definovaný pro IPv4 v (někdy také označovaný jako ICMPv4) ovšem s velkým počtem změn. Například v sobě obsahuje také IGMP.\n\nTento článek popisuje formát sady kontrolních zpráv, které jsou využívány v ICMPv6, ale nepopisuje procedury pro jejich používání a zpracování k vytváření dalších funkcí, jako například zjištění MTU na cestě datagramu (popsané v ). Stejně jako tato funkce jsou i další funkce ICMPv6 popsané v RFC.\n\nICMPv6 je víceúčelový protokol a je určen pro ohlašování chyb při přenosu paketů, vytváří diagnosu přenosu, umožňuje vyhledávání dalších uzlů a přenáší informace pro rozeslání multicastových zpráv. Pro tyto účely se dělí do dvou kategorií: chybové zprávy (\"error messages\") a informační zprávy (\"information messages\"). ICMPv6 zprávy jsou přenášeny uvnitř IPv6 datagramů v jejich rozšířené hlavičce. ICMPv6 také podporuje funkce vyšších vrstev internetových protokolů.\n\nFormát ICMPv6 zprávy je Typ, Kód a Kontrolní součet. 8bitový blok \"Typ\" určuje typ zprávy. Pokud má nejvyšší bit tohoto bloku hodnotu 0, pak se jedná o chybovou zprávu (rozsah těchto zpráv je tedy 0 – 127). Pokud je tato hodnota 1, jedná se o zprávu informační (rozsah 128 – 255). Další 8bitový blok \"Kód\" závisí na typu zprávy a používá se jako další úroveň rozlišení zpráv. Třetí část \"Kontrolní součet\" slouží k odhalení chyb při přenosu samotné ICMP zprávy.\n\nSíťový uzel, který posílá ICMPv6 zprávu, je zodpovědný za určení IPv6 adresy odesílatele a příjemce a to ještě dříve, než je vypočten kontrolní součet. Pokud má uzel více než jednu unicastovou adresu a je tedy potřeba zvolit jednu z nich, \"musí\" být adresa odesílatele určena podle následujících pravidel:\n\n\nJako adresa odesílatele musí být použita některá z unicastových adres uzlu. Adresa by měla být vybrána na základě pravidel, která se používají při určování odesílatele jakéhokoli jiného paketu odesílaného uzlem podle adresy příjemce paketu. Může být však vybrána i jiným způsobem, který povede k vyšší srozumitelnosti doručované zprávy na straně příjemce.\n\nKontrolní součet je 16bitový jednotkový doplněk součtu jednotkového doplňku úplné ICMPv6 zprávy začínající blokem \"Type\", před který se předřazuje \"pseudo-hlavička\", jak je specifikováno v IPv6. Hodnota \"NextHeader\" použitá v \"pseudo-hlavičce\" je 58. (Poznámka: zahrnutí pseudo-hlavičky v ICMPv6 kontrolním součtu je změna oproti IPv4; použijte článek o IPv6 pro odůvodnění této změny.) Pro výpočet kontrolního součtu, blok \"Checksum\" je nastaven na nulu.\n\nUzel odesílající ICMP zprávu určuje IPv6 adresu odesílatele a příjemce pro ICMPv6 zprávu. Zvláštní pozornost je nutné věnovat hlavně výběru adresy odesílatele. Pokud má uzel více než jednu unicastovou adresu, musí být adresa odesílatele zprávy určena následovně:\n\nKdyž ICMPv6 uzel přijme paket, musí provést akci, která záleží na typu přijaté zprávy. ICMPv6 protokol musí omezovat počet chybových zpráv zaslaných na stejné místo určení, aby zamezil přetížení sítě. Například, když uzel pokračuje v odesílání chybových paketů, ICMP signalizuje chybu v prvním paketu a pak to dělá opakovaně v přednastavených minimálních intervalech a nebo podle přednastaveného maximálního vytížení sítě. ICMP chybová zpráva nesmí být nikdy odeslána jako odpověď na jinou ICMP chybovou zprávu.\n\nInternet Control Message Protocol v 6 - parametry http://www.iana.org/assignments/icmpv6-parameters/icmpv6-parameters.xhtml\n"}
{"id": "280224", "url": "https://cs.wikipedia.org/wiki?curid=280224", "title": "Fládr", "text": "Fládr\n\nFládr neboli fládrovaná struktura je termín vyjadřující přirozenou strukturu, která vzniká při řezu dřevem včetně zobrazení letokruhů v příčném (radiálním či tangenciálním) i podélném (axiálním) směru. V přeneseném významu pak označuje jakoukoliv jinou kresbu, strukturu, texturu povrchu přirozeného dřeva. Někdy se může jednat i o texturu napodobenou (např. imitace dřeva z papíru na tapetách), což je i případ počítačově resp. digitálně vytvářených textur (neboli \"virtuální fládr\"). Jako taková je tato textura samozřejmě různá, nemusí být vůbec dekorativní nebo i velmi dekorativní, záleží na mnoha faktorech jako je typ dřeviny, stáří dřeviny, stav materiálu vzhledem k původnímu stanovišti rostliny, provedení řezu atd. apod.\n\nPřímo označení nějakého dřeva s výraznou kresbou – tzv. \"jádrovité dřevo\" nebo \"svalovité dřevo\".\n\n"}
{"id": "280225", "url": "https://cs.wikipedia.org/wiki?curid=280225", "title": "Hříšní lidé města pražského", "text": "Hříšní lidé města pražského\n\nHříšní lidé města pražského je československý kriminální televizní seriál z roku 1968 režiséra Jiřího Sequense natočený podle stejnojmenné sbírky povídek Jiřího Marka. Hlavní role v celém díle představují: pražský policejní rada Vacátko a tým policejních inspektorů. Děj se odehrává v Praze ve 20. letech 20. století a jednotlivé epizody zobrazují vyšetřování různých kriminálních deliktů.\n\n\nNa seriál navazují celovečerní filmy:\n\nV roce 1972 dodatečně vznikla ještě samostatná televizní epizoda \"Štědrý večer pana rady Vacátka\".\n\nV roce 1986 vzniklo volné pokračování \"Panoptikum Města pražského\" v režii Antonína Moskalyka, kde zesnulého Jaroslava Marvana nahradil Jiří Adamíra v roli policejního rady Korejse.\n\nCelý seriál byl digitálně zrestaurován a posléze vydán v kolekci na sedmi DVD.\n\n\n"}
{"id": "280226", "url": "https://cs.wikipedia.org/wiki?curid=280226", "title": "Raabs an der Thaya", "text": "Raabs an der Thaya\n\nRaabs an der Thaya (česky \"Rakous\" či \"Rakousy nad Dyjí\") je malé město se stejnojmenným hradem v Dolním Rakousku v okrese Waidhofen an der Thaya. Žije zde obyvatel.\n\nMěstečko leží v severní části Waldviertelu (\"Lesní čtvrti\") v Dolním Rakousku na soutoku dvou zdrojnic Dyje, Moravské Dyje a Rakouské Dyje. Obec zaujímá plochu 134,65 km², z níž 27,6% je zalesněno.\n\n\nPravopis místního jména se může poněkud lišit od názvu katastrálního území. Katastrální území Grossau je dnes na místní tabuli označeno \"Großau\".\n\nV jádru Dolních Rakous ležící místo má dějiny stejně proměnlivé jako jsou dějiny celého Rakouska. Z Rakouse pochází první purkrabí v Norimberku, páni a hrabata von Raabs. V červnu roku 1260 královna Markéta Babenberská (1204-1266) předala hrabství Rakous českému šlechtici Voku z Rožmberka (1220-1262). Jeho synové Jindřich I. z Rožmberka († 1310) a Vítek z Příběnic) († 1277) darovali 12. března 1272 podle listiny sepsané na Rožmberku nad Vltavou patronátní právo Raabského kostela přešlo na klášteru Vyšší Brod. Dne 26. března 1282 předal Jindřich z Rožmberka, podle listiny sepsané ve Vídni, panství Raabs rakouskému vévodovi Albrechtu I. Habsburskému (1255-1308)..\n\nV období první světové války byl v Grossau Internační tábor Grossau.\n\nPo první světové válce se majitel hradu dostal do úpadku a roku 1932 byl proto hrad Raabs an der Thaya vydražen. V sedmdesátých letech prošel areál hradu rozsáhlou obnovou.\nVe středověku bylo hrabství Raabs v češtině označováno jako Rakousy nebo Rakousko (hrad Raabs označuje roku 1100 Kosmova kronika jako \"castrum Racouz\"). Tento výraz byl později rozšířen také na území \"za Raabs\" a přenesl se na podunajské rakouské vévodství. Díky tomu má čeština (a z ní slovenština) vlastní jedinečný termín pro \"Rakousko\", v ostatních jazycích nazývané odvozeninami z domácího \"Österreich\", případně přes lat. \"Austria\".\n\n\nStarostou města je Rudolf Mayer, vedoucím kanceláře Herbert Hauer.\n\nPo obecních volbách konaných v roce 2010 bylo 23 křesel v městském zastupitelstvu rozděleno podle získaných mandátů takto:\n\n\n\nDne 28. března 2006 dolnorakouský zemský hejtman Dr. Erwin Pröll (* 1946) schválil uspořádání „Dolnorakouské zemské výstavy 2009“ společně s městem Horn a poprvé s českým městem Telč. Téma výstavy znělo \"Rakouské Čechy rozděleny - odděleny – spojeny“. Ve farním dvoře Raabs, nazývaném \"Lipový dvůr\" je zobrazena hranice a život na pomezi a hlavní tržiště. Rakousko se nazývá \"české Rakousko\", co se doslova překládá jako země za Raabsem, proto se pro místo nabízí název \"pomezí\".\n\nNezemědělských pracovišť bylo v roce 2001 121, zemědělských a lesnických pracovišť bylo v roce 1999 328. Počet výdělečně činného obyvatelstva v místě bydliště v roce 2001 bylo 1259, tj. 42,26 %.\n\n"}
{"id": "280227", "url": "https://cs.wikipedia.org/wiki?curid=280227", "title": "FREECOG", "text": "FREECOG\n\nFREECOG (z anglického Free the Children of God), celý název Parents’ Committee to Free Our Children from the Children of God, je antikultovní skupina, která byla založená v roce 1971 Tedem Patrickem. Tato skupina byla založena odpůrci náboženské skupiny Boží děti a chtěla ukázat veřejnosti její možnou nebezpečnou činnost. Postupně se však skupina FREECOG zaměřila i na jiná hnutí, zejména na Církev sjednocení.\n\nSkupina FREECOG byla vůbec jednou z prvních, které se dají označit za antikultovní (tzn. jejichž úkolem bylo upozornit na možnou nebezpečnost nových náboženských hnutí).\n\nPozději FREECOG splynula s dalším antikultovním hnutím CAN (Cult Awareness Network), které v důsledku své činnosti později zkrachovalo a společnost byla koupena Scientologickou církví, organizací, proti které původní zakladatelé CAN vystupovali.\n"}
{"id": "280235", "url": "https://cs.wikipedia.org/wiki?curid=280235", "title": "Taft (tkanina)", "text": "Taft (tkanina)\n\nTaft (pravděpod. z perského \"tafteh\" = lesklá tkanina) je tkanina v plátnové vazbě z přírodního hedvábí nebo z nekonečných umělých vláken. \nMá hladký, lehce lesklý povrch s jemným příčným vroubkováním způsobeným hustší osnovou nebo tlustší útkovou nití. Přírodní hedvábí na taftové tkaniny je vždy skané, na osnovu se používá \"organsin\", na útek \"trama.\"\nTafty barvené v kuse (ve tkanině) jsou měkčí, používají se většinou na podšívkovinu nebo deštníky.\n\nTafty tkané z barevné příze jsou zpravidla hustší, tkanina se dá snadno řasit a používá se na večerní šaty, stuhy a dekorace. \n\n"}
{"id": "280237", "url": "https://cs.wikipedia.org/wiki?curid=280237", "title": "Beira", "text": "Beira\n\nSlovo beira má několik významů:\n\n"}
{"id": "280238", "url": "https://cs.wikipedia.org/wiki?curid=280238", "title": "Onsen", "text": "Onsen\n\nSlovem onsen (: 温泉) se označuje japonský horký pramen. Japonsko je totiž vulkanicky velmi aktivní, a proto se na jeho území nacházejí stovky onsenů, které byly tradičně využívány jako veřejné koupele a dodnes hrají významnou roli v oblasti domácí turistiky. Lázně onsen jsou tradiční součástí japonské kultury a veřejného života. Na rozdíl od českých pitných lázní se prakticky téměř vždy jedná o koupele v horkých termálních pramenech.\n\n"}
{"id": "280245", "url": "https://cs.wikipedia.org/wiki?curid=280245", "title": "Náboženství a internet", "text": "Náboženství a internet\n\nNáboženství a internet jsou spolu provázány širokou škálou různorodých vzájemných vztahů. S příchodem internetu se mnohé náboženské směry začaly zajímat o toto médium, které se jevilo jako vhodný nástroj nejen pro jejich prezentaci. V současné době existuje takřka nepočítaně webových stránek, které se nějakým způsobem zabývají náboženstvím.\n\nS problematikou studia náboženství na internetu se objevily i první návrhy, jak weby o náboženství klasifikovat. Americký sociolog náboženství Chris Helland v této souvislosti nabídl řešení rozdělit náboženství na internetu na:\n\nDo první kategorie pak zařadil takové weby, které jsou zpravovány oficiálním proudem nějaké náboženské skupiny využívající webový prostor pro prezentaci. Naopak ve druhé skupině se nacházejí internetové stránky, které tvoří širší, avšak většinou neoficiální proud prezentace náboženství na internetu. V tomto případě pak takové weby často obsahují diskuzní fóra, chatovací místnosti apod.\n\nPodobně jako Helland nabídla další možnou klasifikaci socioložka A. Karaflogková, která však rozlišuje \"náboženství na kyberprostoru\" (), které přibližně odpovídá Hellandovu náboženství on-line, a \"náboženství v kyberprostoru\" (), které je prakticky totožné s charakteristikami druhé skupiny Hellandova rozdělení.\n\n"}
