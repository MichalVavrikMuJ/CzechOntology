{"id": "280246", "url": "https://cs.wikipedia.org/wiki?curid=280246", "title": "Messier 49", "text": "Messier 49\n\nMessier 49 (také M49 nebo NGC 4472) je eliptická galaxie v souhvězdí Panny s magnitudou 8,4 a úhlovými rozměry 10,2×8,3. Od Země je vzdálená okolo 52 milionů ly. Objevil ji Charles Messier 19. února 1771.\n\nS magnitudou 8,4 je tato galaxie nejjasnějším členem kupy galaxií v Panně, dokonce jasnější než M 87, která má magnitudu 8,6.\nKupa galaxií v Panně je pravděpodobně tvořena několika menšími kupami, které mezi sebou splývají a M49 je centrální galaxií jedné z těchto kup.\n\nM49 je jednou z nejvýraznějších galaxií v souhvězdí Panny. Za příznivých pozorovacích podmínek je tato galaxie viditelná i triedrem 10x50. V dalekohledu o průměru 60 mm je viditelná jako jasná kulatá skvrna a její vzhled se nemění ani při větším zvětšení. Ovšem s dalekohledem o průměru 150 mm je možné pozorovat její rozsáhlé halo velké až 4', které se směrem k okraji zeslabuje a rozptyluje se do pozadí. Její jádro je viditelné jako jasný bod uprostřed její výduti, která je jasnější než okolní halo.\n\nGalaxii je možné pozorovat z obou zemských polokoulí a ze všech obydlených oblastí Země, protože má pouze mírnou severní deklinaci. Přesto je na severní polokouli lépe pozorovatelná a během jarních nocí tam vychází vysoko na oblohu, zatímco na jižní polokouli v oblastech více vzdálených od rovníku zůstává poněkud níže nad severním obzorem. Nejvhodnější období pro její pozorování na večerní obloze je od března do července.\nCharles Messier tuto galaxii pozoroval nejprve 19. února 1771 a potom v roce 1781. Popsal ji jako těžko pozorovatelné mračno. Později ji přidal do svého katalogu pod číslem 49 a stala se tak první galaxií z kupy galaxií v Panně, kterou do katalogu přidal. Přirovnal ji také ke kometě, kterou pozoroval v roce 1779. Admirál Smyth prohlásil, že je tento objekt kulatý a má velmi jasné jádro. Heinrich Louis d'Arrest kupodivu napsal, že v ní dokázal rozeznat velký počet hvězdných skupin 13. a 14. magnitudy.\n\nM49 je eliptická galaxie, která se podle Hubbleovy klasifikace galaxií řadí do třídy E2 nebo E4. Je nejjasnějším členem kupy galaxií v Panně, navzdory svému umístění daleko od středu této kupy. Její absolutní magnituda je -22,8 a její celková spektrální třída je G7, má tedy výrazně žlutý odstín, více než ostatní galaxie v této oblasti. Podle několika odhadů může M49 mít 5 000 až 7 000 kulových hvězdokup, tedy 10x více než galaxie Mléčná dráha, a její skutečné rozměry jsou 140 000 až 160 000 světelných let, protože se nachází 52 milionů světelných let od Země a má úhlovou velikost 10,2'. V jejím okolí se nachází velký počet satelitních galaxií.\n\nV roce 1969 byla v této galaxii východně od jejího jádra pozorována nepotvrzená supernova 13. magnitudy, která dostala označení SN 1969Q.\nZa supernovu bývá občas zaměňována hvězda 13. magnitudy nedaleko od jejího jádra, ale ve skutečnosti tato hvězda patří do Mléčné dráhy.\n\n"}
{"id": "280247", "url": "https://cs.wikipedia.org/wiki?curid=280247", "title": "Messier 50", "text": "Messier 50\n\nMessier 50 (také M50 nebo NGC 2323) je otevřená hvězdokupa v souhvězdí Jednorožce. Objevil ji G. D. Cassini před rokem 1711 a nezávisle pak Charles Messier roku 1772. Od Země je vzdálena přibližně 3 100 ly.\n\nM50 se na obloze nachází v místě bez jasných hvězd, i když se zde nachází mnoho malých hvězdných seskupení a slabých mlhovin. Hvězdokupu je možné nalézt přibližně 7° severně od hvězdy 4. magnitudy Muliphein (γ CMa), která leží nedaleko od Siria, nebo také v třetině vzdálenosti od Siria směrem ke hvězdě Prokyon (α CMi).\nDíky její blízkosti k nebeskému rovníku je dobře pozorovatelná ze všech obydlených oblastí Země. Nejvhodnější období pro její pozorování na večerní obloze je od prosince do dubna.\n\nK rozeznání některých hvězd ve hvězdokupě stačí triedr o průměru 50 mm. Je tak možné pozorovat až 15 hvězd, ale jejich pozadí stále zůstává mlhavé. Lepší pohled se naskytne při použití malého astronomického dalekohledu (o průměru 90 až 150 mm), ve kterém se ukáže zcela rozložená na hvězdy s asi 50 hvězdami zhuštěnými v oblasti o průměru 10'. Jasnější hvězdy se nacházejí spíše na okraji této oblasti, což přispívá k tomu, že některým pozorovatelům tvar hvězdokupy připomíná srdce. V dalekohledu o průměru 150 mm je možné napočítat 80 hvězd a některé z nich jsou sdružené do dvojic.\nHvězdokupu pravděpodobně objevil G. D. Cassini před rokem 1711. Charles Messier ji nezávisle znovuobjevil 5. dubna 1772 při pozorování komety a popsal ji jako kupu malých hvězd. Je také možné, že M50 pozoroval i Giovanni Battista Hodierna kolem roku 1654.\n\nM50 se nachází ve vzdálenosti přibližně 3 100 ly od Země. Její úhlová velikost je 15'×20', takže její skutečný průměr je přibližně 20 ly a střední zhuštěná oblast má průměr kolem 10 ly. Uvádí se, že hvězdokupu tvoří 200 hvězd, ale výzkum z roku 2012 potvrdil celkem 508 členů hvězdokupy.\n\nVýraznou vlastností této hvězdokupy je červený obr spektrálního typu M, který leží 7' jižně od jejího středu a jeho barva výrazně vystupuje vedle ostatních modrobílých členů hvězdokupy. Hvězdokupa také obsahuje několik žlutých obrů.\n\nStáří hvězdokupy se odhaduje na zhruba 100 milionů let.\n\n"}
{"id": "280248", "url": "https://cs.wikipedia.org/wiki?curid=280248", "title": "Seznam vítězů mužské čtyřhry na Australian Open", "text": "Seznam vítězů mužské čtyřhry na Australian Open\n\nSeznam vítězů mužské čtyřhry na Australian Open uvádí přehled šampionů mužské deblové soutěže na tenisovém turnaji Australian Open.\n\nAustralian Open je úvodní tenisový Grand Slam sezóny, každoročně hraný ve druhé polovině ledna. Do roku 1987 probíhal na trávě. S přesunem z Kooyong Lawn Tennis Clubu do Melbourne Parku se začal odehrávat na tvrdém povrchu. Premiérový ročník mužské čtyřhry se uskutečnil při založení grandslamu roku 1905. \n\nAustralian Open se profesionálům otevřel jako poslední z grandslamů a první ročník v open éře byl odehrán roku 1969. Během druhé světové války (1941–1945) a v roce 1986 turnaj neproběhl. V sezóně 1977 se konaly dva ročníky v důsledku přeložení na závěr roku, první během ledna a druhý v prosinci. \n\nAbsolutní rekord v počtu 10 titulů drží Australan Adrian Quist, který je vyhrál mezi lety 1936–1950. V otevřené éře dosáhli nevyššího počtu 6 trofejí mezi lety 2006–2013 americká dvojčata Bob a Mike Bryanovi.\n\nNejmladším šampionem se roku 1953 v 18 letech a 2 měsících stal Australan Lew Hoad. Naopak nejstarším držitelem trofeje byl ve 42 letech a 6 měsících jeho krajan Norman Brookes při zisku poháru roku 1924. Stal se tak najstarším vítězem mužské grandslamové čtyřhry vůbec.\n\n"}
{"id": "280252", "url": "https://cs.wikipedia.org/wiki?curid=280252", "title": "Laktogenní infekce", "text": "Laktogenní infekce\n\nLaktogenní infekce je způsob přenosu nemoci, respektive patogenu, kdy se zdravé mládě nebo dítě nakazí pitím mateřského mléka své matky. Jedná se tedy o infekci mladých jedinců z nakažených matek. Takto se mohou přenášet viry (Maedi-Visna u ovcí, HIV u lidí), baktérie, ale i parazité (škrkavka psí).\n"}
{"id": "280258", "url": "https://cs.wikipedia.org/wiki?curid=280258", "title": "San Donà di Piave", "text": "San Donà di Piave\n\nSan Donà di Piave je italské město v oblasti Benátsko (\"Veneto\"), v provincii Benátky. Je vzdáleno asi 45 km od Benátek a 30 km od Trevisa. Městem protéká řeka Piava u které se odehrála jedna z důležitých bitev 1. světové války. Je zde pomník českých vojáků,kteří zde padli za války.\n\nCalvecchia, Chiesanuova, Cittanova, Fiorentina, Fossà, Grassaga, Isiata, Mussetta di Sopra, Palazzetto, Passarella, Santa Maria di Piave\n\n\n"}
{"id": "280267", "url": "https://cs.wikipedia.org/wiki?curid=280267", "title": "Buddhologie", "text": "Buddhologie\n\nBuddhologie je vědní disciplína, která se zabývá studiem buddhismu z vědeckého hlediska. Většinou je jako obor součástí religionistiky, případně indologie.\n\nPředstavitelé české buddhologie mohou být např. Jiří Holba či Josef Kolmaš. Buddhologem pak je také Luboš Bělka z Ústavu religionistiky v Brně. Ve světě jsou za významné buddhology považováni např. Donald S. Lopez Jr. či Volker Zotz.\n"}
{"id": "280269", "url": "https://cs.wikipedia.org/wiki?curid=280269", "title": "Bedřich Havlena", "text": "Bedřich Havlena\n\nBedřich Havlena (18. května 1888, Nová Lhota – 21. června 1918, San Donà di Piave) byl italský legionář, popravený za 1. světové války v rakouském zajetí.\n\nBedřich Havlena se narodil v hájence u Nové Lhoty na čáslavsku. Vyučil se truhlářem, později se stal berním úředníkem a pracoval pak na okresním berním úřadu v Žamberku. Protože byl jedním ze zakládajících členů Sokola zapojil se v Žamberku aktivně do sokolského hnutí.\n\nPo vypuknutí 1. světové války byl odveden na italskou frontu, kde při první příležitosti dezertoval do italského zajetí. Ze zajatců a přeběhlíků byl v lednu 1917 formován Československý dobrovolnický sbor a Bedřich Havlena se na jeho zakládání aktivně podílel společně s bratry Sokoly Janem Čapkem a Břetislavem Bartošem. Po jednáních vedených dr. Eduardem Benešem a gen. M.R. Štefánikem souhlasila italská vláda s vytvořením československého vojska v Itálii. Dne 24. května 1918 pak došlo na Piazza Venezia v Římě k slavnostnímu předání praporů československým plukům. Mezi nastoupenými legionáři byl i Bedřich Havlena a zazněla zde poprvé na mezinárodním fóru píseň „Kde domov můj“ jako státní hymna.\n\nV červnu 1918 zahájilo 58 rakouských divizí ofenzivu na řece Piavě. Vedle italských, amerických a francouzských divizí se bojů se zúčastnila i divize československá. Havlena se ještě s několika dalšími spolubojovníky dostal do rakouského zajetí, kde nad nimi byl téměř okamžitě vynesen trest smrti za velezradu, který byl vykonán 21. června 1918.\n\n\n\n[[Kategorie:Osobnosti první světové války]]\n[[Kategorie:Českoslovenští legionáři]]\n[[Kategorie:Členové Sokola]]\n[[Kategorie:Češi odsouzení k trestu smrti]]\n[[Kategorie:Narození 1888]]\n[[Kategorie:Úmrtí 1918]]\n[[Kategorie:Muži]]\n[[Kategorie:Narození 18. května]]\n[[Kategorie:Úmrtí 21. června]]"}
{"id": "280271", "url": "https://cs.wikipedia.org/wiki?curid=280271", "title": "Luboš Bělka", "text": "Luboš Bělka\n\nDoc. PhDr. Luboš Bělka, CSc. (* 31. března 1958 Vimperk) je český buddholog a religionista. Roku 1983 vystudoval filozofii a biologii na Masarykově univerzitě v Brně. Pokračoval ve studiu a v roce 1990 obdržel vědecký titul CSc. díky práci na téma vědeckého kreacionismu.\n\nNejdříve pracoval jako biolog v ústavu Akademie věd České republiky, avšak po otevření studijního oboru religionistika na Filozofické fakultě Masarykovy univerzity přešel na Ústav religionistiky, kde působí v postu docenta dodnes. Jeho odborný zájem je směřován na buddhismus, zejména pak v Rusku, Burjatsku a Tibetu. Od roku 2013 se věnuje pozůstalosti československého archelogoa Lumíra Jisla.\n\n\n\n\n\n\n\n\n"}
{"id": "280273", "url": "https://cs.wikipedia.org/wiki?curid=280273", "title": "Xantippa", "text": "Xantippa\n\nXantippa ( ) byla manželkou filosofa Sókrata. Dle tradice šlo o hašteřivou ženu.\nXantippa měla se svým mužem tři syny. O této ženě existuje mnoho nedostatečně doložených příběhů a údajů. Jedním z nich je také to, že byla až o čtyřicet let mladší než Sókratés. Byla také známá díky svému velmi ostrému jazyku. Říkalo se, že to je jediná bytost, která v diskusi zvítězí nad Sókratem. Když po jedné hádce vyprázdnila nočník na Sókratovu hlavu, filosof jen stroze poznamenal:\"\"Po hromu se obvykle spustí déšť\"\". Její jméno s sebou nosí přídomek plísnění, hubování, nadávání, vadění, obzvlášť u hašteřivých žen. Stalo se synonymem pro zlou a hádavou ženu. Podle Platóna – dialog Faidón – se Xantippa loučila se Sókratem ve vězení před jeho smrtí, tedy jej přežila. (Sám Platón pak nikde neuvádí, že by Xantippa byla zlá.)\n\nDiogénés Laertius zmiňuje, že Sókratés během svého manželství s Xantyppou žil ještě s druhou ženou Myrto (podle v té době platného zákona, jež pro nedostatek mužů umožňoval athéňanům být oženěn s jednou ženou a mít děti s druhou). Plútarchos tvrdí, že se Sókratés chudé vdovy Myrto pouze ujal, protože byla vnučkou jím obdivovaného politika Aristida, a nechal ji žít ve svém domě. Ani Platón, ani Xenofón, Sókratovi žáci, se ve svých dílech o Myrto nezmiňují.\n\nSókratés se zmiňoval o tom, že když se naučil žít s Xantippou, dovedl by se vypořádat s kterýmkoli jiným člověkem právě tak, jako krotitel koní je po zkrocení opravdu divokých zvířat schopen jednoduše nakládat se zvířaty klidnými. Na její adresu rád vtipkoval. Například: \"Dostaneš-li dobrou ženu, budeš výjimkou, dostaneš-li zlou, staneš se filosofem.\" (V jiné verzi: \"Jenom se ožeň, beze všeho. Dostaneš-li dobrou ženu, budeš šťastný, dostaneš-li zlou, staneš se filozofem.\")\n\nXanthippe znamená \"žlutý kůň\", z řeckých slov \"xanthos\" (žlutý) a ‘ιππος \"hippos\" (kůň). Existuje celá řada jmen, s podobným základem: Filippos: \"Milující koně\"; Hippokratés: \"krotitel koní\".\n\nShakespeare ji oživil ve hře Zkrocení zlé ženy (The Taming of the Shrew) roku 1594, kde Petruccio srovnává Kateřinu, že je \"\"jako Sókratova Xantippa nebo horší\"\" v prvním aktu druhé scény.\n\nRomanopisec Henry Fielding ji popsal jako madam Partridgeovou.\nAnglický Viktoriánský básník Amy Levy napsal dramatický monolog nazvaný \"Xantippe\".\n\nV básni od Michella Cliffa \"Zahrada\" si hrdina obléká tričko \"Xantippa\".\n\nFilosof Daniel Dennett pojmenoval svou námořní loď \"Xanthippe\".\n\nXantypa je zábavný měsíčník vycházející v ČR od poloviny 90. let minulého století.\n\n\n"}
{"id": "280282", "url": "https://cs.wikipedia.org/wiki?curid=280282", "title": "Post Bellum", "text": "Post Bellum\n\nPost Bellum je obecně prospěšná společnost (o. p. s.), která se zabývá zaznamenáváním a archivací vzpomínek pamětníků významných historických událostí. Z těchto materiálů připravuje výstavy a spolupracuje s nejrůznějšími médii (rozhlas, televize, noviny, internet) na výrobě dokumentárních pořadů. Základem jeho činnosti je uchování nasbíraného zvukového, obrazového a textového materiálu a jeho prezentace široké veřejnosti. \n\nSpolečnost má organizačně 5 poboček s centry v 6 městech (Východní Čechy - Hradec Králové, Střední Morava - Olomouc a Zlín, Plzeňský kraj - Plzeň, Jihomoravský kraj - Brno, Jihočeský kraj - České Budějovice). \n\nTým spolupracovníků organizace zaznamenává v terénu vyprávění veteránů 2. světové války, politických vězňů, obětí kolektivizace, a mnoha dalších, často i zapomenutých pamětníků. Ke každému pamětníkovi se Post Bellum snaží shromáždit zároveň i co nejvíce fotografického a dostupného textového materiálu. Všechny výpovědi a doprovodné materiály jsou zároveň archivovány a podle intencí společnosti Post Bellum by jednou měly sloužit nejen historickému bádání, ale i veřejnosti a budoucí generaci k zachování paměti o důležitých a často hrdinských činech jednotlivců, které jsou až na výjimky zapomínány či opomíjeny.\n\nCelý projekt je postaven na metodě orální historie, což je soubor způsobů a postupů, jimiž se badatel dobírá nových informací a poznatků na základě ústního sdělení osob, jež byly účastníky nebo svědky zkoumaných událostí a procesů.Metoda orální historie ale netvoří absolutní rámec natáčení rozhovorů. V praxi Post Bellum vzniká mnohdy samotná metoda až na místě samém. To souvisí se skutečností, že materiál tvoří živí lidé s nesrovnatelnými zkušenostmi a životními osudy. Svoji roli hrají rovněž vypravěčské schopnosti respondenta. Jednotlivé rozhovory mají jak svůj historický segment, tj. otázky zaměřené na čirá fakta a souvislosti, tak i svůj psychologický segment – kdy pamětník otevřeně mluví o svých motivacích pocitech (strachu a naději). Forma rozhovorů je reportážní.\n\n<nowiki> </nowiki>Jádro týmu Post Bellum tvoří tzv. sběrači – tazatelé, kteří kontaktují a navštěvují jednotlivé pamětníky. S pamětníky ovšem není veden klasický novinářský rozhovor, naopak jsou vyzýváni, aby svůj příběh vyprávějí tak, jak sami uznají za vhodné. Interview probíhá obvykle ve dvou sezeních, při prvním pamětník vypráví svůj příběh, při druhém je konfrontován a archivními materiály a jsou pokládány konkrétnější otázky na některé epizody jejich života.\n\nV prvních fázích sběru byly nahrávky pořizovány výlučně v audio podobě a dále byly přístupné ve formátech wav či mp3. V současné době o.p.s. Post Bellum disponuje mobilním studiem a také speciálním kamerovým systémem Eye direct, který umožňuje, aby pamětník mohl udržovat oční kontakt s tazatelem, ale zároveň kouká i do objektivu kamery, což pro diváka vytváří unikátní zážitek přímé interakce. \"Eye Direct je založen na principu polopropustných zrcadel a natáčený pamětník se tak nemusí dívat do kamery, ale přímo do tváře dokumentaristy, což je zejména pro staré pamětníky mnohem komfortnější a přirozenější způsob natáčení. Diváci mají ale zároveň pocit, že se pamětník dívá přímo na ně, což je ve výsledku velice působivé.\" Nahrávky jsou pak zpřístupněny ve své celé podobě na portálu Paměť národa. Rozhovory jsou zde také v textové podobě, které stručnou a výstižnou formou popisují, o čem pamětník vyprávěl.\n\nArchiv Post Bellum je otevřeným zdrojem pro publikační či badatelskou činnost. Ke každé nahrávce existuje zároveň písemný souhlas, podepsaný pamětníkem, ve kterém k takovému použití svoluje. Pokud není uvedeno jinak, týká se to i veškerého obrazového materiálu, tvořícímu s audio-nahrávkou jednu archivní jednotku. Post Bellum je neziskovou organizací a své úkoly provádí výhradně z peněz dárců či grantů veřejných institucí.\n\nU zrodu o. s. Post Bellum v roce 2001 stál redaktor Mikuláš Kroupa, který kolem sebe shromáždil tým spolupracovníků z řad svých kolegů a přátel. Projekty Post Bellum proběhly v pěti ucelených fázích, jednotně nazvaných jako projekt Hlasy Hrdinů. Do roku 2006 se podařilo zaznamenat na šest stovek většinou více než dvouhodinových interview, ve kterých vyprávějí pamětníci a aktéři snad všech závažných událostí vážících se k předválečným a poválečným dějinám Československa. Na jaře roku 2006 byla s Českým rozhlasem (který byl partnerem projektu v předchozích fázích) navázána užší spolupráce, která se odrazila v dosud probíhajícím rozhlasovém pořadu Příběhy 20. století. Projekt Hlasy hrdinů byl vzápětí přejmenován na Paměť národa, protože se Post Bellum rozhodlo svoji činnost rozšířit z veteránských vojenských skupin i na ostatní pamětníky (hrdiny i antihrdiny). Tím si předsevzalo nový úkol, totiž zabývat se vším, co je součástí moderních českých dějin.\n\nV roce 2006 podepsalo Post Bellum jako zakládající člen Společenství Paměti národa společnou deklaraci o sdílení a doplňování archivních souborů s několika institucemi, které se natáčením pamětníků rovněž zabývají. Na deklaraci se podílely následující instituce: Český rozhlas, Post Bellum, Ústav pro soudobé dějiny AV ČR – Centrum pro orální historii, Židovské muzeum v Praze, Vojenský historický ústav AČR, obecně prospěšná společnost Živá paměť a Muzeum města Ústí nad Labem s pracovištěm Collegium Bohemicum.\n\nMezi hlavní skupiny pamětníků, kterými se Post Bellum od roku 2006 zabývá, patří: veteráni 2. světově války ze západní, východní fronty a ze Středního východu, oběti holocaustu, účastníci II. domácího i zahraničního odboje, aktéři politických událostí v poválečném Československu, účastníci III. odboje (např. agenti chodci, členové protikomunistických diverzantských skupin) političtí vězni zejména 50. a 60. let, osobnosti kultury a umění působící v ilegalitě v 60. letech a v dobách normalizace. Post Bellum se snaží zaznamenat i výpovědi z druhé strany – např. spolupracovníky a agenty komunistické Státní bezpečnosti a představitelé komunistické moci. Mezi nejznámější respondenty patří i Karel Vaš, komunistický vojenský prokurátor a jeden ze strůjců vykonstruovaného procesu proti generálovi Heliodoru Píkovi.\n\nDokumentární cyklus Příběhy 20. století, vycházející z příběhů pamětníků portálu Paměť národa vysílá Český rozhlas. Na přípravě dokumentu se podílejí redaktoři Mikuláš Kroupa a Adam Drda. Pořad běží v pravidelném týdenním cyklu a je věnován vždy jinému tématu: jednotlivému příběhu či zvláštnímu fenoménu totalitního systému (např. způsoby věznění, práce v lágrech, spolupráce s StB apod.)\nPříběhy 20. století jsou pořadem Českého rozhlasu, společnost Post Bellum na tomto cyklu pouze spolupracuje. Mezi lety 2006–2012 byl pořad vysílán na stanici Česko, od února 2013 cyklus vysílá stanice Radiožurnál a ČRo Plus.\n\nVybrané epizody zpracovali autoři pořadu Mikuláš Kroupa a Adam Drda do knižní podoby. V roce 2008 vyšla kniha Kruté století, v roce 2009 na ni navázala publikace V komunismu jsme žít nechtěli. V letech 2014 a 2015 se autoři podíleli na sérii Neznámí hrdinové.\n\nHlavní naplní činnosti je v současné době rozsáhlý projekt Paměť národa na kterém spolupracuje s Českým rozhlasem a Ústavem pro studium totalitních režimů. Jde o internetovou databázi, která obsahuje celý archiv ve zvukové, textové i obrazové formě. Pro registrované badatele a hlubší zájemce jsou na webu k dispozici archivní dokumenty a odborné komentáře. V lednu 2017 obsahovala databáze necelých 3 500 pamětníků, což znamená přibližně 4 400 hodin zvukových vzpomínek, cca 8 000 normostran odborných a životopisných autorských textů + cca 44 000 fotografií a naskenovaných dokumentů. Celý archiv je průběžně doplňován a na jeho rozvoji se podílí i další instituce z České republiky a jiných zemí. Portál je dostupný na www.pametnaroda.cz a www.memoryofnation.eu byl spuštěn 28. října 2008.\n\nOd roku 2010 jsou každoročně udělovány Ceny Paměti národa. Ocenění jsou vybíráni z archivu pamětníků odbornou porotou a jde o jednotlivce, jejichž osudy by neměly upadnout v zapomnění a jejichž postoje si zaslouží ocenění, ať už jde o válečné veterány, přeživší holocaustu, nebo bývalé politické vězně a disidenty.\n\nPost Bellum rovněž přibližuje moderní dějiny nejmladší generaci. V projektu Příběhy našich sousedů se žáci osmých a devátých tříd základních škol a tercií a kvart víceletých gymnázií setkávají s lidmi ze svého okolí. Nechávají si vyprávět jejich příběh a ten natáčejí na kameru či diktafon. Pod vedením koordinátora Post Bellum a svých učitelů poté připravují reportáže a prezentují je veřejnosti.\n\nPříběhy pamětníků organizace využívá i při další vzdělávací činnosti. Pro žáky základních škol, studenty středních a vysokých škol pořádá vzdělávací workshopy a provozuje internetovou učebnici My jsme to nevzdali.\n\nMísta Paměti národa je mobilní aplikace, která pro uživatele chytrých mobilních telefonů zpřístupňuje události přímo v místech, kde se odehrály. Zapnutá aplikace zobrazuje uživateli místa v jeho okolí, která jsou spojena s jednotlivými příběhy. Každý záznam o události je pak doplněn audio nahrávkou obsahující vyprávění pamětníka příslušné události.\n\n"}
{"id": "280283", "url": "https://cs.wikipedia.org/wiki?curid=280283", "title": "Elke Winkens", "text": "Elke Winkens\n\nElke Winkens (* 25. března 1970 Linnich) je německá herečka. Známá je mimo jiné díky seriálu \"Komisař Rex\", ve kterém ztvárnila postavu komisařky Niki Herzogové. Je svobodná a trvalé bydliště má ve Vídni. Pracuje jako herečka v divadle (ve Vídni).\n\nVystudovala tanec a později balet. Nakonec se stala profesionální cvičitelkou. Herectví studovala na London Studio Center School. Další tři roky tancovala a zpívala ve Vídeňském divadle. Občas se objevila na scéně v kabaretě \"Hektiker\" a všechno směřovalo k divadlu. V roce 1995 se poprvé objevila na televizní obrazovce jako moderátorka, vzápětí si jí všiml i rakouský a německý film. A tak odstartovala svoje herecké ambice. O pět let později se objevila v seriálu Komisař Rex a to v díle s názvem V poslední sekundě. Šlo o 6. díl v 6. sérii, kdy poprvé hrála vedle Gedeona Burkharda. Ztvárnila v něm roli zdravotní sestry Ines Schneiderové. Později se v tomto seriálu objevuje se svým hereckým kolegou Alexem Pschillem jako komisařka Niki Herzogová. Pro tuto roli byla vybrána mezi 120 uchazečkami.\n"}
{"id": "280286", "url": "https://cs.wikipedia.org/wiki?curid=280286", "title": "Šimla", "text": "Šimla\n\nŠimla (anglicky Shimla, hindsky: शिमला, Šimlá, dříve také \"Simla\") je hlavní město indického státu Himáčalpradéš. Město je položeno na strmém horském hřbetě ve střední části Himálaje v nadmořské výšce okolo 2 200 m n. m. Šimlu obývá přibližně 100 000 lidí, nachází se zde univerzita, nedaleké letiště je vzdáleno asi 20 km.\n\nOblast patřila původně k nepálskému království a nazývala se Shyamala. V roce 1819 byla objevena Brity a brzy se stala jejich vyhledávaným letoviskem, neboť poskytovala útočiště před úmornými vedry indických nížin. Mezi lety 1834 a 1939 byla oficiálním letním sídlem vlády Britské Indie. V roce 1903 byla Šimla napojena na železniční síť úzkorozchodnou dráhou do Kalky. V letech 1913 až 1914 zde probíhala jednání o tzv. Simelské dohodě mezi státy Velké Británie, Tibetem a Čínou.\n\nPodnebí v Šimle je v zimě převážně chladné a v létě mírně teplé. Průměrná letní teplota se pohybuje v létě mezi 14 °C and 20 °C, v zimě pak mezi -7 °C a +10 °C. Roční úhrn srážek činí 1520 mm, nejméně je jich v listopadu, nejdeštivěji je v červenci, v době monzunů. Od prosince do února se můžou objevit sněhové srážky.\n\n"}
{"id": "280290", "url": "https://cs.wikipedia.org/wiki?curid=280290", "title": "Caroline Corr", "text": "Caroline Corr\n\nCaroline Georgina Corr MBE (* 17. března 1973, Dundalk, hrabství Louth, Irsko) je irská bubenice a zpěvačka. Je členkou folk-rockové skupiny The Corrs.\n\nCaroline se narodila ve městě Dundalk, County Louth na východním pobřeží Irska, 50 mil severně od Dublinu, Jean a Gerrymu Corrovým. Vyrůstala v katolickém prostředí. Caroline má tři sourozence: starší sestru Sharon Corr, staršího bratra Jima Corra a mladší sestru Andreu Corr. Byla poslána do stejné školy, Dun Lughaidh Convent, jako její sestry. Caroline pracovávala u McManus’s (hospoda její tety) v Dundalku spolu se svými sestrami. Caroline a Sharon nazpívali \"\"No frontiers\"\", cover písně Jimmyho MacCarthyho.\n\nJejí rodiče hráli balady a folkové melodie v místních hudebních kapelách a vytvořili svou vlastní kapelu jménem \"„Sound Affair“\". Jean zpívala a Gerry hrál na klávesy a vystupovali s předělávkami písniček různých známých kapel. Caroline a její sourozenci byli vystavení hudbě už od velmi útlého věku a cestovali spolu s Jeanem a Gerrym na koncerty v malém rodinném autě.\n\nCarolinin otec Gerry jí učil hrát na piano ve velmi nízkém věku, stejně jako ostatní sourozence. Učila se také na bodhrán pomocí sledování videí, kde na něj tradiční irští muzikanti hrávali.\n\nCaroline je vdala za svého dlouholetého přítele Franka Woodse v srpnu 2002 na Mallorce ve Španělsku. Jejich první dítě, Jake, se narodil 12. února 2003.\n\nCaroline spolu se svými sourozenci se věnovali charitativní činnosti, hráli koncerty a získané peníze posílali potřebným ať to byly oběti válek nebo finanční pomoc nemocnicím. Za své zásluhy v hudbě a charitativní činnosti je stejně jako její sestry a bratr držitelka řádu britského impéria udělený osobně britskou královnou Alžbětou II..\n\n\"Hlavní článek The Corrs diskografie\"\n\n"}
{"id": "280297", "url": "https://cs.wikipedia.org/wiki?curid=280297", "title": "Davidova věž", "text": "Davidova věž\n\nDavidova věž (hebr. , \"Migdal David\") je antická citadela umístěná poblíž Jaffské brány, vstupu do starého města jeruzalémského. Pevnost byla vybudována na strategicky slabém bodu obrany starého města v 2. století př. n. l. a během historie byla několikrát křesťanskými, muslimskými, mamlúckými a osmanskými dobyvateli zničena a znovu obnovena. Citadela obsahuje důležité archeologické naleziště, kde byly nalezeny předměty staré až 2 700 let. Památka je také oblíbeným místem pro konání výdělečných akcí, ukázek řemesel, koncertů apod.\n\nBěhem 2. století př. n. l. se jeruzalémské Staré město rozkládalo až do tzv. Západních kopců. Tyto 773 metrů nad mořem se nacházející výšiny, na nichž dnes stojí arménská a židovská čtvrť, stejně jako hora Sion, byly na všech stranách obklopeny příkrými údolími s výjimkou severovýchodní výspy. Hasmonejští králové nechali obehnat oblast impozantními městskými hradbami a věžemi, které Flavius Iosephus v prvním století označuje jako „první zdi“.\n\nHerodes Veliký, který převzal moc po pádu hasmonejských vládců, nechal v letech 37–34 přidat k opevnění tři masivní věže. Věže byly vybudovány na zranitelném severozápadním cípu Západních kopců, kde se dnes nachází Davidova věž. Jejím smyslem nebyla jen obrana města, ale sloužila také jako královský palác nedaleko hory Sion. Herodes pojmenoval nejvyšší, 145 stop vysokou věž na památku svého bratra, prince Fasaela, který spáchal sebevraždu. Další věž byla pojmenována Miriamina, podle Herodovy druhé manželky, která byla popravena a pohřbena v jeskyni západně od věže. Třetí věž král pojmenoval Hippicus, po jednom ze svých přátel. Ze všech tří věží pouze Fasaelova věž stojí dodnes.\nPoté, co byl Jeruzalém zničen roku 70 Římany, sloužilo místo Davidovy věže jako kasárna pro římské vojsko. Když Římané ve 4. století přijali křesťanství za své státní náboženství, v citadele se usadila komunita mnichů.\n\nKdyž roku 638 Arabové dobyli Jeruzalém, noví muslimští vládci citadelu obnovili. Mocné základy citadely o téměř pět set let později odolaly náporu útoku křižáků v roce 1099, kde se po dobytí a vyplenění města ukryl jeruzalémský místodržící se svojí gardou.\n\nBěhem křižácké vlády vykonaly pouť do Jeruzaléma tisíce západních křesťanů, kteří do města vstupovali Jaffskou branou. K ochraně poutníků před hrozbou různých nomádských banditů křižáci postavili věž obehnanou příkopem na vrcholu citadely a odeslali hlídky střežit cestu do Jaffy. Citadela také sloužila jako palác křižáckým králům v Jeruzalémě.\n\nV roce 1187 sultán Saladin dobyl Jeruzalém od křižáků. V roce 1260 mamlúci Davidovu věž zničili, ale později ji znovu postavili. V rozmezí let 1537-1541 byla Davidova běž přestavována osmanskými Turky, kteří navrhli impozantní vchod, za nímž stálo umístěné dělo. Po dalších čtyři sta let sloužila citadela jako pevnůstka turecké posádky v Jeruzalémě. Turci vybudovali v Davidově věži mešitu a přistavěli minaret, který citadele dominuje dodnes. Někdy v době po pádu Jeruzalémského království začal být komplex nazýván Davidovou věží.\n\nPoté, co byly osmanské jednotky a jejich němečtí spojenci v první světové válce v Palestině poraženi generálem Allenbym, deklarovali Britové obsazení Jeruzaléma na prostranství před vchodem do Davidovy věže.\n\nBěhem britského mandátu v Palestině (1917-1948) ustanovil britský vysoký komisař na ochranu městského kulturního dědictví. Organizace zrenovovala a znovu zpřístupnila citadelu veřejnosti, jako místo pořádání veřejných kulturních akcí. Ve třicátých letech dvacátého století bylo v komplexu citadely otevřeno \"Muzeum palestinského folklóru\", které představilo i lidová řemesla a styl oblékání.\n\nV roce 1948, během první arabsko-izraelské války, Arabská legie obsadila Jeruzalém a navrátila citadele její historickou úlohu coby kasáren s velitelstvím a dominantním přehledem napříč židovským Jeruzalémem. Po skončení Šestidenní války a sjednocení Jeruzaléma v roce 1967 se Davidově věži navrátila její úloha kulturního centra.\n\nMuzeum jeruzalémské historie v Davidově věži bylo otevřeno v roce 1989 Jeruzalémskou nadací. Muzeum se nachází v sérii komnat v původní citadele. K muzeu náleží také nádvoří s archeologickým nalezištěm s vykopávkami, starými až 2 700 let. \n\nExhibice 4000leté jeruzalémské historie, začínající jako kanaánského města až do moderní doby. Muzeum využívá různé mapy, videoprojekce, hologramy, kresby a modely a v různých částech výstavy zobrazuje Jeruzalém pod vládou různých vládců. V roce 2002 muzeum navštívilo přes tři a půl milionu návštěvníků.\n\n\n"}
{"id": "280299", "url": "https://cs.wikipedia.org/wiki?curid=280299", "title": "Pavel Landovský", "text": "Pavel Landovský\n\nPavel Landovský (11. září 1936 Německý Brod – 10. října 2014 Kytín), přezdívaný Lanďák, byl český herec a dramatik, disident, signatář Charty 77. Do svých filmů ho obsazovali režiséři jako Jiří Menzel, Jiří Krejčík, Pavel Juráček, Miloš Forman či Jan Svěrák.\n\nVyučil se původně nástrojařem a po maturitě na strojní průmyslovce se čtyřikrát marně pokoušel dostat na studium herectví na DAMU. Začínal jako řadový statista v teplickém divadle. V roce 1960 začal hrát v Severomoravském oblastním divadle v Šumperku, v letech 1961–1963 působil v Západočeském divadle Klatovy, 1963–1965 ve Východočeském divadle Pardubice. V roce 1966 zakotvil na jedenáct let v pražském Činoherním klubu, kde byl spolutvůrcem jeho nejslavnější éry (\"Revizor\", \"Strýček Váňa\"). Landovského angažmá ukončil mocenský zásah v době normalizace (1976). V roce 1978 v pražském Bytovém divadle Vlasty Chramostové hrál ve hře \"Play Macbeth\" roli Makbetha. Po návratu z Rakouska hrál v letech 1990–2008 v Divadle Na zábradlí, v Národním divadle, v Divadle v Dlouhé a Divadle Hybernia.\nPůsobil také jako příležitostný dramatik (kromě divadla psal i pro Československý rozhlas).\n\nLandovský byl vynikající jako řecký proutník v kunderovské adaptaci \"Já, truchlivý bůh\", nezapomenutelný je jako sládek v Havlově \"Audienci\". Hrál v řadě legendárních československých filmů, v \"Ostře sledovaných vlacích\", \"Markétě Lazarové\" či \"Adelheid\". Populární byl také jeho major Terazky v adaptaci Švandrlíkových \"Černých baronů\".\n\nLandovský se zasloužil o zveřejnění textu Charty 77, protože její první opisy se podařilo Václavu Havlovi odeslat poštou poté, co Landovský ve svém autě ujel StB, která je pronásledovala. Po podpisu Charty 77 byl opakovaně vyslýchán StB a v rámci akce Asanace vyhnán do emigrace do Rakouska (1978). Zde se stal hercem prestižního vídeňského Burgtheateru, od roku 1989 hrál opět doma v České republice. V posledních letech trpěl cukrovkou a po prodělané cévní mozkové příhodě byl upoután na invalidní vozík. Pavel Landovský zemřel doma v pátek večer 10. října 2014 na infarkt myokardu. Poslední rozloučení s umělcem se konalo v kostele sv. Ignáce na Karlově náměstí v Praze 17. října 2014.\n\nJeho manželkou byla v letech 1962–1973 dramatička a scénografka Helena Albertová. Syn Jakub je právníkem a komunálním politikem, partnerem dcery Beatrice byl básník J. H. Krchovský.. Jeho synovcem je herec Pavel Slabý.\n\n\nVšechny hry vyšly souborně v roce 2013.\n\n\n\n \n"}
{"id": "280304", "url": "https://cs.wikipedia.org/wiki?curid=280304", "title": "Firenze", "text": "Firenze\n\nFirenze může být:\n"}
{"id": "280309", "url": "https://cs.wikipedia.org/wiki?curid=280309", "title": "Nebukadnesar II.", "text": "Nebukadnesar II.\n\nNebukadnesar II., také \"Nebukadnecar\", \"Nebukadresar\", zast. též \"Nabuchodonozor II.\" byl nejvýznamnějším z novobabylonských králů, vládl v letech 605 až 562 př. n. l. Je také známý jako postava z Bible a židovských dějin, která nechala zbořit jeruzalémský Šalomounův chrám a vypudit Židy do exilu (babylonské zajetí).\n\nJméno pochází z akkadštiny, znamená „Nebo, chraň dědice“. Jeho otcem byl Nabopolasar, jeho syn byl Amél-Marduk.\n\nVedl boje s Judským královstvím, nad kterým roku 587 př. n. l. zvítězil a zbořil celý Jeruzalém, včetně slavného prvního Jeruzalémského chrámu. Dále opanoval Sýrii a Egypt. Roku 567 př. n. l. znovu bojoval s Egyptem a více než polovinu jej vyplenil. K tomuto všemu se ještě snažil válčit s Arábií pro navázání snazších obchodních styků.\n\nStejně tak důležitá je i jeho budovatelská snaha. Nechal vystavět kolem hlavního města Babylónu vysoké hradby (25 m vysoké, čtyři kilometry dlouhé). Nechával vybudovat chrámy mnoha bohům a i nejslavnější klenot, jeden ze sedmi divů světa – Visuté zahrady Semiramidiny.\n\nZa jeho vlády čítalo obyvatelstvo Babylónu neuvěřitelných 250 tisíc a s tímto počtem to bylo největší město tehdejšího světa.\n\nPo Nebukadnesarově smrti se panovníci na novobabylonském trůnu střídali, vládl více chaos než pořádek, a nakonec celá Novobabylonie zanikla pod nájezdy perského velkokrále Kýra II. Posledním panovníkem Novobabylónské říše byl Nabonid, případně Nabonidův syn Belšacar jako spolukrál.\n\nNebukadnesar se objevuje v několika biblických knihách: v Druhé knize královské, v Druhé knize kronik, Jeremjášovi, Danielovi a deuterokanonické knize Júdit.\n\nPodle knihy Daniel byl král po určitý čas stižen duševní poruchou, kterou je možno podle popsaných projevů ztotožnit s klinickou lykantropií.\n\nPřestože my bychom označili Belsazara jako syna Nabonida a nikoliv Nebukadnesara II, v Bibli se slovem otec často překládá hebrejské slovo אבא [aba], nesoucí spíše volnější význam předek. V tomto kontextu je tedy uveden Nabukadnesar právě jako známější a slavnější předek.\n\nNebukadnesar II. je z vypravěčské perspektivy knihy Daniel významnější Belsazarův předek na trůnu než Nabonid, protože Nebukadnesar II. se poddal Danielovu Bohu, kdežto Nabonid uctíval opět božstva Babylonie (dokladem jsou Nabonidovy válce: urské a sipparský). Byl to ale právě Nebukadnesar II., kdo nádoby z Jeruzalémského chrámu odnesl. V knize Daniel jejich opětným zneuctěním končí nejenom Belsazarova vláda, ale také samotná éra Novobabylonské říše.\n\nNabukadnesar je hlavní postavou opery \"Nabucco\" od Giuseppe Verdiho z roku 1842.\n\n\n"}
{"id": "280315", "url": "https://cs.wikipedia.org/wiki?curid=280315", "title": "WinPT", "text": "WinPT\n\nWinPT (plným názvem Windows Privacy Tray) je grafické uživatelské rozhraní k šifrovacím nástrojům v balíku GnuPG. Jelikož GnuPG poskytuje pouze rozhraní příkazového řádku, umožňuje WinPT jednodušší práci i nezkušeným uživatelům.\n\nProstřednictvím WinPT lze vytvářet, importovat a spravovat klíče, symetricky i asymetricky šifrovat a dešifrovat soubory i schránku a podepisovat a ověřovat podpisy.\n\n\n"}
{"id": "280321", "url": "https://cs.wikipedia.org/wiki?curid=280321", "title": "Vrba jíva", "text": "Vrba jíva\n\nVrba jíva (\"Salix caprea\") je malý až středně vysoký strom z čeledi vrbovitých (\"Salicaceae\"), jehož výška se většinou pohybuje od 6 do 12 metrů, má zprohýbaný kmen a hustou košatou korunu s nepravidelným větvením. Snadno se zmlazuje a obráží a je i často seřezávána, proto je většina jedinců pouze keřovitého vzrůstu. Jako statný keř je vysoká 3 až 5 metrů, při lesní hranici jen kolem půl metru. Vrba jíva se dožívá 40 až 50 let.\n\nKmen mívá až 50 cm v průměru. Borka je zpočátku hladká, matná, světle šedá, s kosočtverečnými lenticelami; s přibývajícím věkem přechází v podélně popraskanou tmavošedou až nahnědlou borku. Letorosty jsou silné, v mládí šedozelené nebo nažloutlé, řídce chlupaté, později hnědozelené a lysé. Pupeny jsou vejcovité, zelenohnědé a lysé.\n\nTento druh vrby patří mezi širokolisté vrby. Listy jsou eliptické nebo vejčité, nepravidelně pilovité až téměř celokrajné. Listy jsou střídavé, 6–11 cm dlouhé a 3–5 cm široké, na líci tmavozelené, svraskalé a téměř lysé, na rubu šedobíle chlupaté se zřetelnou žilnatinou. Řapík je dlouhý 1–2 cm, palisty velké, polosrdčité a dlouho vytrvalé. Exempláře s nápadně úzkými listy, s čepelí dvakrát delší než širší, se řadí k varietě \"angustifolia\". Jedinci s velmi krátkými prýty s téměř okrouhlými listy označujeme jako forma \"rotundifolia\".\n\nVrba jíva je dvoudomá, kvete v březnu a dubnu před rašením listů. Květy jsou uspořádány v nápadná, stříbřitě lesklá jehnědovitá květenství, 2,5–3,5 cm dlouhá (samičí jehnědy jsou delší a štíhlejší). Samčí květy mají dvě tyčinky, samičí květy mají jednu nektariovou žlázku a černé, dlouze chlupaté listeny. Samčí jsou žluté od prašníků, samičí jsou zelenavé.\n\nPlody jsou tobolky v klasu dlouhém 5 cm, které dozrávají v květnu. Tobolky jsou stříbřitě chloupkaté, krátce stopkaté, do 10 mm veliké s 5–7 základy semen v každé chlopni. Semena jsou drobná a ochmýřená a jsou větrem snadno přenášena na velikou vzdálenost.\n\nVrba jíva je rozšířená téměř po celém území Evropy (kromě jižní části Pyrenejského a Balkánského poloostrova), zasahuje přes severní Írán či Island až do severní Asie do Japonska. Nalezneme ji od hor meridionálního pásma do pásma boreálního (pod 71°severní šířky).\n\nVrba jíva patří mezi nejdůležitější pionýrské dřeviny. Obsazuje všechna uvolněná stanoviště od mořské hladiny po subalpinské polohy (v Karpatech zasahuje do výšky 1780 m n. m.). Vyskytuje se ve světlých lesích a suťových svazích, na lesních lemech, paloucích a mýtinách, v křovinách podél cest, na náspech, výkopech, skládkách či opuštěných lomech. Je velmi náročná na světlo, snese jen boční zastínění. Toleruje nejrůznější půdy, nesnáší však, na rozdíl od jiných druhů vrb, přemokřená a zrašelinělá stanoviště. Jíva se od ostatních druhů vrb liší také tím, že ji nelze množit dřevitými řízky, téměř vůbec nezakořeňuje.\n\nDřevo této vrby se užívá většinou jako palivo. Vrba jíva je ovšem ceněna pro své pionýrské kvality, je velmi užitečná při přirozeném zalesňování krajiny. Nepotlačuje ostatní dřeviny, zlepšuje svým opadem lesní půdu, poskytuje potravu zvěři a jakmile ji hlavní dřeviny začnou přerůstat, sama odumírá a ustupuje.\n\nDůležitá je i ve včelařství, neboť poskytuje bohatou a zároveň první jarní pastvu včelám (pyl i nektar). Pro širokou veřejnost je však nejvíc známá jako jedna z kočičkových vrb – větévky samčích stromů jsou v předjaří řezány pro okrasu. V sadovnictví se občas vysazuje kultivar Pendula s převislými větvemi, tzv. smuteční odrůda jívy.\nPodobnými druhy jsou například \"Salix cinerea\" (vrba popelavá), \"Salix silesiaca\" (vrba slezská), \"Salix appendiculata\" (vrba velkolistá) a \"Salix coaetanea\". \"Salix cinerea\" se od vrby jívy liší užšími listy, dřevitými lištami pod mladou kůrou větví a výskytem na vlhčích stanovištích. \"Salix silesiaca\", \"Salix appendiculata\" a \"Salix coaetanea\" se na rozdíl od \"Salix caprea\" téměř nevyskytují v nižších polohách, \"S. silesiaca\" má navíc protáhlejší, skoro lysé listy, \"S. appendiculata\" má jemně žebernaté větve a \"S. coaetanea\" kvete značně později než vrba jíva.\n\n\n\n"}
{"id": "280325", "url": "https://cs.wikipedia.org/wiki?curid=280325", "title": "Peugeot 206", "text": "Peugeot 206\n\nPeugeot 206 je osobní automobil z třídy malých vozů, tedy segmentu B, francouzského výrobce automobilů Peugeot. Vyrábí se od roku 1998. V roce 2003 přišla ke slovu mírná úprava vizáže, a to v podobě čirých předních světlometů, nové grafiky zadních svítilen a jiného předního nárazníku. Další modernizací, tentokrát už velmi radikální, prošel vůz v roce 2009. Tehdy dostala 206 velmi výraznou masku chladiče, větší znak lva na přídi, velké přední světlomety, jiné nárazníky, opět novou grafiku zadních svítilen a vrchní díl palubní desky, včetně grafiky \"„budíků“\" u řidiče, totožný s modelem 207, ale hlavně se změnilo označení modelu na 206+. Dá se říci, že celkově se teď 206+ velmi podobá jeho nástupci – modelu 207. Ačkoliv v roce 2006 byla spuštěna výroba nástupce – typu 207, společnost Peugeot zamýšlí v Evropě s výrobou 206+ pokračovat až do konce roku 2012. Například v Číně se ale Peugeot 206 prodává jako \"Citroën C2\". V Evropě je ale Citroën C2 designově úplně odlišný, s modely 206/206+ a Citroënem C3 má společný pouze podvozek. \n\nVyráběl se jako tří- nebo pětidveřový hatchback (od 1998), pětidveřové kombi s přídomkem \"SW\" (od 2002), kupé-kabriolet s přídomkem \"CC\" (od 2001) a čtyřdveřový sedan (od 2008, pouze pro některé asijské trhy, např Írán).\n\n\n\nV kategorii JWRC soutěžily vozy Peugeot 206 S 1600 a v mistrovství světa Peugeot 206 WRC.\n\nOd roku 1999 do roku 2003 vozy Peugeot 206 WRC reprezentovaly automobilku v mistrovství světa automobilových soutěží. Bylo to poprvé od dob skupiny B, kdy Peugeot soutěžil v nejvyšší kategorii. Kvalitní jezdci (např. Marcus Grönholm, Richard Burns) s nimi získali mnoho vítězství. Od roku 2001 patřil k hlavním sponzorům továrního týmu ropný gigant Total. Model 206 WRC pohání čtyřválec o objemu 1997 cm³ s rozvodem DOHC, který dosahoval výkonu 221 kW a točivého momentu 535 Nm. Motor nebyl přeplňovaný turbodmychadlem Garett. Vůz má šestistupňovou sekvenční převodovku. Automobil jezdí na pneumatikách Michelin. Vnější rozměry automobilu, konkrétně délka, musely být upraveny, aby vůz splňoval minimální normy. Poprvé byl homologován 1. května 1999 a poprvé byl nasazen do soutěže Tour de Corse – Rallye de France 1999. V roce 2003 dostal vůz nové aerodynamické prvky a barva se změnila na červenou po příchodu nového hlavního sponzora společnosti Marlboro.\n\n\nPůvodně tým a vývojové středisko Peugeot Sport vyvíjeli typ 206 Kit Car, který se měl stát nástupcem vozu Peugeot 306 MAXI. nakonec se ale konstruktéři rozhodli pro kategorii S1600. První prototyp byl představen v roce 2000. Prvním startem pak byla Katalánská rallye 2001. Motor byl převzatý z okruhové verze vozidla Peugeot 106 S16. Vozy byly vyráběny jak ve specifikaci Kit Car, tak pro třídu S1600. Na vývoji se podíleli Cedric Robert nebo Gilles Panizzi. \n\nK pohonu sloužil motor o objemu 1587 cm³, který dosahoval výkonu 200 koní a točivého momentu 185 Nm. Celková hmotnost vozu byla 970 kg.\n\n"}
{"id": "280338", "url": "https://cs.wikipedia.org/wiki?curid=280338", "title": "Antilopa černouchá", "text": "Antilopa černouchá\n\nAntilopa černouchá (\"Raphicerus melanotis\") je malá antilopa obývající travnaté planiny, buše a savany na úpatí kopců v západní části jižní Afriky.\n\nVzhledem se velice podobá antilopě Sharpeově (\"Raphicerus sharpei\"). Má poměrně krátké končetiny, zadní o něco delší než přední, což je příčinou šikmého hřbetu. Hrubá srst je zbarvena rudočerveně s občasným bílým zbarvením některých chlupů na hřbetě a bocích, na hlavě, krku a končetinách méně. Spodní část těla, vnitřní strana ušních boltců a srst v oblasti tlamy a očí je zbarvena bíle nebo nažloutle. Srst na hřbetě může antilopa černouchá vztyčit a navázat tak dojem větší velikosti. Kohoutková výška se pohybuje mezi 45-55 cm, délka těla mezi 60-75 cm a hmotnost mezi 8 až 12 kg. Ocas je krátký, na větší vzdálenost téměř nepostřehnutelný a dorůstající velikosti 4 až 8 cm. Samci mají krátké, ostré, hladké, zhruba 8 cm dlouhé rohy a obvykle tmavší zbarvení než samice.\n\nJsou to převážně noční zvířata, která můžeme spatřit i v pozdním odpoledni nebo brzy ráno, kdy hledají trávu, listy stromů i keřů, rádi sežerou i vinnou révu. Přes den odpočívají ve stínech stromů, pod skálou nebo v hustém vegetačním porostu. Většinu roku žijí samotářsky až na období rozmnožování, kdy tvoří krátkodobé páry. Jsou to velice plachá zvířata, která se při nejmenším náznaku nebezpečí přikrčí k zemi do vysoké trávy, pokud bude nepřítel příliš blízko, dají se na rychlý kličkovitý běh a během malé chvíle zmizí ve skalách, v hustém porostu nebo i v norách větších savců, kam se díky své malé velikosti snadno dostanou. Poplašné zvuky antilopy černouché vydávají až po chycení, dříve velice ojediněle. Mezi jejich hlavní predátory patří kočkovité šelmy (levharti, karakalové), hadi a orli korunkatí.\n\nSamci jsou vysoce územní a svá teritoria si značí pomocí pachů, močí a trusu. V období rozmnožování, kdy tvoří krátkodobé páry mohou jedno teritorium chránit obě dvě pohlaví. Nejvíce mláďat se rodí mezi zářím a prosincem, ale rozmnožovat se mohou zpravidla po celý rok. Samice rodí jediné mládě po zhruba 6 měsíční březosti. O rodičovské péči však v současné době neexistuje mnoho důvěrných informacích, a o většině podkladů se stále spekuluje.\n\nAntilopa černouchá patří mezi oblíbené lovné antilopy, které jsou většinou pronásledovány pomocí loveckých psů. Místní domorodé kmeny ji loví pro maso, ačkoli je známo jako vysušené a nepříliš chutné.\n\nPodle Červeného seznamu ohrožených živočichů (IUCN) z roku 1996 patří antilopa černouchá mezi druhy závislé na ochraně (LR/cd).\n\n"}
{"id": "280340", "url": "https://cs.wikipedia.org/wiki?curid=280340", "title": "1947 v dopravě", "text": "1947 v dopravě\n\nTento článek obsahuje seznam událostí souvisejících s dopravou, které proběhly roku 1947.\n"}
{"id": "280342", "url": "https://cs.wikipedia.org/wiki?curid=280342", "title": "Evelyn Underhillová", "text": "Evelyn Underhillová\n\nEvelyn Underhillová (6. prosince 1875, Wolverhampton, Anglie – 15. června 1941, Londýn) byla anglická náboženská spisovatelka, autorka knih o mystice a křesťanské spiritualitě.\n\nZákladní a střední vzdělání získala doma a na soukromé škole ve Folkestone; vystudovala historii a botaniku na King's College for Women v Londýně, zabývala se také studiem anglického folklóru a uměleckými řemesly. V roce 1907 konvertovala ke křesťanství; atmosféra málo příznivá svobodnému myšlení, která zavládla po odsouzení modernismu papežem Piem X., ji odradila od vstupu do římskokatolické církve a Underhillová se později stala anglikánkou. V roce 1910 se seznámila s baronem von Hügel, jehož názory (zejména přesvědčení o ústřední roli mystiky v náboženství) hluboce ovlivnily její dílo.\n\nOd své konverze se věnovala charitativní činnosti, ale především a ve stále větší míře psaní a přednáškám o mystice a duchovním životě. V roce 1921 jako první žena v historii přednášela o teologii v Oxfordu, roku 1927 se stala členkou King's College v Londýně, roku 1939 obdržela čestný doktorát teologie na univerzitě v Aberdeenu. Byla první ženou, která přednášela o teologii klerikům anglikánské církve a vedla v ní duchovní cvičení.\n\nZa první světové války pracovala jako dobrovolnice ve štábu Královského námořnictva; později se stala pacifistkou a kritizovala britskou účast v druhé světové válce.\n\nV roce 1911 vydala Underhillová své nejznámější dílo, \"Mystiku\" (\"Mysticism. A Study in the Nature and Development of Spiritual Consciousness\"). V roce 1915 následovala monografie o Janu Ruysbroekovi, holandském mystikovi 14. století (\"Ruysbroeck\"), v roce 1936 kniha o podstatě bohoslužby (\"Worship\") a vedle toho řada kratších děl. Underhillová je rovněž autorkou několika sbírek básní (např. \"Theophanies\", 1916) a románů (\"The Grey World\", 1904).\n\nPětisetstránková \"Mystika\" je dnes v oboru studia mystiky takřka klasický text (odvolává se na ni mj. Henri Bergson ve spisu \"Dva zdroje morálky a náboženství,\" u nás ji mezi válkami citoval filosof Vladimír Hoppe). Do roku 1932 vyšla dvanáctkrát, mírně rozšířené dvanácté vydání se od té doby stále znovu přetiskuje (naposledy 1999; od r. 2005 je úplný text v různých formátech přístupný na internetu). Je založena na studiu velkého množství pramenů - především křesťanských mystiků (Terezie z Avily, Jan od Kříže, Kateřina Sienská, Juliána z Norwiche, Mechthilda z Magdeburku, anonymní spis Oblak nevědění, Pseudo-Dionysios Areopagita, Dante, George Fox a další), mystiků na pomezí křesťanské ortodoxie (Mistr Eckhart, Jakob Böhme, William Blake) a mystiků islámských (al-Ghazzálí, Rúmí a další).\nVýklad, kterému tento bohatý materiál podrobuje, označuje Underhillová jako \"nepokrytě psychologický\"; tato psychologie ovšem vychází z takového pojetí světa, kde je člověk schopen bezprostředního kontaktu nejen se smyslovou skutečností, ale i se skutečností transcendentní včetně poslední Skutečnosti - Absolutna. Mystická zkušenost je pro Underhillovou právě bezprostřední setkání s touto poslední Skutečností.\nLiterární nadání, velká schopnost vcítění (a snad i vlastní mystické zkušenosti) umožnily Underhillové podat i obtížné problémy mystiky čtivě, srozumitelně a bez zkreslujícího zjednodušování. Neustále přitom kriticky odděluje jádro mystiky - úsilí o setkání a sjednocení s transcendentním řádem - od kulturně a historicky proměnlivých vnějších rysů.\n\nV první části knihy (\"Mystický fakt\") konfrontuje mystickou zkušenost s různými proudy filosofie, soudobou psychologií, s teologií a magií a podává interpretaci symbolů, které mystikové při popisu své zkušenosti nejčastěji používají. Zde také uvádí pět charakteristických znaků mystiky:\n\nDruhá část popisuje vývoj duchovního vědomí, tj. mystickou cestu. Underhillová přejímá tradiční trojité dělení na cestu očišťování (via purgativa), cestu osvícení (via illuminativa) a cestu sjednocení (via unitiva), věnuje však velkou pozornost ještě dalším dvěma stádiím - \"mystickému probuzení\" a \"temné noci duše\". Výsledné schéma má tedy pět fází:\n\nMystická cesta se tedy podobá výstupu po spirále, jejíž jedna strana je osvícena a druhá ve stínu: v první, třetí a páté fázi cesty převažují \"stavy rozkoše\", v druhé a čtvrté \"stavy utrpení\". V rámci tohoto schématu ovšem Underhillová podrobně studuje rozmanité konkrétní podoby mystického života.\n\nV této druhé části knihy také podává výklad v podstatě doprovodného psychologického fenoménu vidění a hlasů; analyzuje rovněž stavy kontemplace, extáze a vytržení.\n\nKe dvanáctému vydání \"Mystiky\" připsala Underhillová krátký, ale hutný dodatek - \"Historický přehled evropské mystiky od začátku křesťanské éry do Blakeovy smrti\". Vývoj evropské mystiky má podle ní podobu křivky o třech vrcholech. Prvního vrcholu dosahuje ve 3. století (Órigenés, Plótínos, Porfyrios).\n\nNa začátku středověku má evropská mystika dvě hlavní podoby - neoplatónskou (Pseudo-Dionysios Areopagita, Augustinus) a umírněnější benediktinskou; jejich další vývoj však lze sledovat až od 11. století (Anselm z Canterbury, později Bernard z Clairvaux, Hildegarda z Bingenu, Richard od sv. Viktora). Od 12.-13. století vidíme specifické typy mystiky v Německu (Mechthilda z Magdeburku aj.) a v Itálii (František z Assisi, Jacopone da Todi, Anděla z Foligna a další).\n\nDruhý, nejvyšší vrchol křivky - zlatou dobu mystiky - představuje mystika 14. století (Ramón Llull, Dante, Mistr Eckhart a jeho žáci, Ryusbroek, Kateřina Sienská, Brigita Švédská a řada anonymních spisů), třetím vrcholem je pak mystika 16. století (Terezie z Avily, Jan od Kříže, Ignác z Loyoly, Růžena Limská, Jakob Böhme).\n\n\n"}
{"id": "280345", "url": "https://cs.wikipedia.org/wiki?curid=280345", "title": "Nozdratí", "text": "Nozdratí\n\nNozdratí nebo svaloploutví či násadcoploutví (Sarcopterygii) je třída kostnatých ryb. Je-li chápána v tradičním parafyletickém významu, zahrnuje pouze dvě recentní podtřídy ryb s celkem 8 druhy. Jsou to lalokoploutví (Coelacanthimorphes) se dvěma recentními druhy a dvojdyšní (Dipnoi) se šesti druhy. Je-li chápána jako klad (holofyletický taxon), jako například v Nelsonově systému z roku 2006, zahrnuje navíc všechny čtyřnožce včetně člověka.\n\nTyto dvě skupiny mají určitá pokročilá přizpůsobení a vědci předpokládají, že právě z této skupiny došlo k vývoji obojživelníků.\n\nMezi charakteristické hlavní znaky těchto tzv. \"živých fosílií\" patří vyvinutí choanů (vnitřních nozder), které umožňují vdechování atmosférického vzduchu se zavřenou tlamou. A také rozvinuté plicní dýchání.\n\nMezi starobylé znaky, které se u tohoto druhu ryb vyvíjely již před 410 miliony lety, zásadně patří zachování chordy dorsalis (struny hřbetní) a vyvinutí jednoduchého mozku.\n\n\n"}
{"id": "280347", "url": "https://cs.wikipedia.org/wiki?curid=280347", "title": "Seznam nejvyšších budov ve Vancouveru", "text": "Seznam nejvyšších budov ve Vancouveru\n\nToto je seznam nejvyšších budov v kanadském městě Vancouver.\n\n"}
{"id": "280352", "url": "https://cs.wikipedia.org/wiki?curid=280352", "title": "Karosa LC 957", "text": "Karosa LC 957\n\nKarosa LC 957 (známější pod označením Karosa HD 12) je model dálkového a zájezdového autobusu, který vyráběla Karosa Vysoké Mýto v letech 1997 až 1999. Je pokračovatelem typu LC 757.\n\nAutobus LC 957 je konstrukčně téměř shodný s typem LC 757, přičemž oba modely jsou dohromady označovány jako HD 12. LC 957 je dvounápravový luxusní autokar se zvýšenou podlahou určený především pro dálkové linky nebo zájezdy. Výroba tohoto vozu probíhala skeletově, rovněž byly pro některé prvky použity lamináty. Okna, stejně jako podlaha, střecha a oplechování vozu, jsou na skelet připevněna lepením. Pod podlahou mezi nápravami se nachází velký zavazadlový prostor o objemu 9 m³. Sedačky pro cestující jsou rozmístěny 2+2, pro vstup a výstup slouží dvoje jednokřídlé výklopné dveře (první jsou před přední nápravou, druhé před zadní nápravou). U druhých dveří se nachází ložnice řidiče.\n\nUž základní výbava vozu LC 957 byla bohatá. Do autobusů jsou namontovány systémy ABS a ASR, cestující mohou využívat chemický záchod, klimatizaci, videosystém, kuchyňku, chladničku nebo kávovar.\n\nOd vozů LC 757 se typ LC 957 na první pohled liší novými zpětnými zrcátky a odlišným předním čelem, které se přizpůsobilo nově vyráběné řadě 900. Kromě toho má LC 957 vylepšenou konstrukci, která je odolnější vůči korozi, ale hlavně musela být přizpůsobena přísnějším bezpečnostním normám.\n\nAutobusy LC 957 začaly být vyráběny v roce 1997, produkce byla ukončena v dubnu 1999. Za tuto dobu bylo vyrobeno 19 kusů, které společně se 76 vozy LC 757 dosáhly počtu 95 autobusů HD 12.\n\nVozy LC 957 jsou provozovány dodnes několika dopravci v Česku i na Slovensku jako zájezdové a dálkové autobusy.\n\n"}
{"id": "280356", "url": "https://cs.wikipedia.org/wiki?curid=280356", "title": "Seznam vítězek ženské čtyřhry na Australian Open", "text": "Seznam vítězek ženské čtyřhry na Australian Open\n\nSeznam vítězek ženské čtyřhry na Australian Open uvádí přehled šampionek ženské deblové soutěže na tenisovém turnaji Australian Open.\n\nAustralian Open je úvodní tenisový Grand Slam sezóny, každoročně hraný ve druhé polovině ledna. Do roku 1987 probíhal na trávě. S přesunem z Kooyong Lawn Tennis Clubu do Melbourne Parku se začal odehrávat na tvrdém povrchu. Premiérový ročník ženské čtyřhry se uskutečnil po první světové válce v roce 1922. \n\nAustralian Open se profesionálům otevřel jako poslední z grandslamů a první ročník v open éře byl odehrán roku 1969. Během druhé světové války (1941–1945) a v roce 1986 turnaj neproběhl. V sezóně 1977 se konaly dva ročníky v důsledku přeložení na závěr roku, první během ledna a druhý v prosinci. Pro nepříznivé počasí byl finálový duel v roce 1976 odehrán na jeden prodloužený set do osmi gemů. Vítězkami se staly Australanky Evonne Goolagong Cawleyová a Helen Gourlay Cawleyová po výhře 8–1. Finále prosincového turnaje v roce 1977 pak nebylo odehráno vůbec pro déšť a obě dvojice sdílely titul. \n\nAbsolutní rekord v počtu 12 titulů drží Australanka Thelma Coyneová Longová, která je vyhrála mezi lety 1936–1958. V otevřené éře dosáhla nevyššího počtu 8 trofejí v osmdesátých letech 20. století Martina Navrátilová.\n\nNejmladší šampionkou se roku 1998 v 15 letech a 10 měsících stala Chorvatka Mirjana Lučićová. Naopak nejstarší držitelkou trofeje byla ve 39 letech a 3 měsících Thelma Coyneová Longová při zisku závěrečné trofeje roku 1958.\n\n"}
{"id": "280371", "url": "https://cs.wikipedia.org/wiki?curid=280371", "title": "Conan", "text": "Conan\n\nConan může být: \n\n\n\n\n\n\n\n"}
{"id": "280374", "url": "https://cs.wikipedia.org/wiki?curid=280374", "title": "Garonna", "text": "Garonna\n\nGaronna ( , , , ) je významná francouzská řeka o délce 647 km (včetně 75 km dlouhého ústí \"Gironde\"), která pramení v Katalánsku a protéká francouzskými regiony Midi-Pyrénées a Akvitánie. Plocha povodí včetně povodí Dordogne měří 84 811 km², samotné Garonny pak 55 846 km², z čehož připadá 600 km² na Španělsku a 40 km² na Andorru.\n\nV dobách Julia Caesara se název psal , slovo se skládá ze základu \"garr-\" (skála, kámen) a přípony \"-unn\" / \"-onna\" (pramen, řeka). Jeho význam by se tak dal přeložit jako \"kamenitá řeka\", nebo \"bystřina\".\n\nV Pyrenejích se Garonně přezdívá \"era Garona\", což v horské gaskonštině znamená \"řeka\".\n\nŘeka pramení v údolí Arán (\"Val d'Aran\") ve španělských centrálních Pyrenejích několika prameny v nadmořské výšce 800 až 2300 m. Stáčí se na sever, kde po chvíli překračuje francouzské hranice v místě zvaném \"Pont du Roy\" u městečka Fos. Než opustí Pyreneje, protéká ještě poutním městem Saint-Bertrand-de-Comminges, kde se její tok stáčí mírně na východ. Na horním toku teče v úzké hluboké dolině a má prudký spád. Pak protéká velkým údolím, Garonskou nížinou a stává se typickou rovinnou řekou s dobře vypracovaným říčním údolím. Směřuje opět na severozápad, kde postupně potká větší města Toulouse, Agen a Bordeaux. Mezi Toulouse a Bordeaux se do Garonny vlévají její největší přítoky Tarn a Lot, tvořící vodní systém Centrálního masívu. U Bordeaux dosahuje šířka řeky 500 m. Za Bordeaux se Garonna společně s Dordogne pozvolna vlévá do Biskajského zálivu v podobě 75 km dlouhého a až 11 km širokého ústí, nazývaného Gironde.\nNa horním toku a v okolí Toulouse se hodnota průtoku odvíjí zejména od sněhových srážek a následného jarního tání ve vyšších polohách Pyrenejí. Na dolním toku pak záleží na množství dešťových srážek a objem vody v jednotlivých přítocích, hlavně pak z Centrálního masívu. Průtok se prudce mění v průběhu roku. Maximálního průtoku dosahuje řeka od března do června, kdy dochází k povodním (někdy i katastrofálním). Druhé maximum pak nastává na podzim. Průměrný průtok vody v ústí činí přibližně 680 m³/s, maximální až 8000 m³/s. V Bordeaux dosahuje řeka velké šířky, tudíž se na ní projevuje příliv a odliv. Při silných přílivech může dokonce docházet k výskytu výrazné přílivové vlny.\n\nŘeka je splavná od oceánu do města Langon, přibližně 50 km za Bordeaux. V 19. století byl proto postaven postranní kanál, umožňující plavbu až do Toulouse, kde je napojen na průplav Canal du Midi, spojující Toulouse se Středozemním mořem. Bylo zde také vybudováno několik dalších kanálů (kanál Saint-Martory, kanál Brienne). Ačkoli je řeka významná pro dopravu zboží a materiálu, není splavná pro objemnější lodě, které doplují maximálně do Langonu. Postranní kanál, který odtud vede do Toulouse, je pak určen takřka výhradně pro osobní dopravu. V poslední době byl do Langonu dovezen například materiál pro výrobu Airbusu A380 v Toulouse, centru leteckého průmyslu. Pro tuto příležitost byla zkonstruovaná speciální loď, nazvaná \"Ville de Bordeaux\".\nÚsek mezi Pyrenejemi a Toulouse je často využíván pro výstavbu vodních elektráren. Kromě toho se na březích řeky nachází dvě jaderné elektrárny — \"Blayais\" a \"Golfech\".\n\nMezi nejčastější ryby Garonny se řadí například losos, pstruh, nebo placka, pro jejichž migraci byly zbudovány speciální rybí přechody kolem vodních elektráren v obcích Golfech, Toulouse a Carbonne.\n\n\n"}
{"id": "280379", "url": "https://cs.wikipedia.org/wiki?curid=280379", "title": "Bohemund z Tarentu", "text": "Bohemund z Tarentu\n\nBohemund z Tarentu (v latinských kronikách psán ; 1052–1058 až 1111) byl italo-normanský válečník a dobrodruh, kníže z Tarentu a jeden z předních účastníků první křížové výpravy. Bohemund byl nejstarším synem Roberta Guiscarda, normanského dobyvatele posledních byzantských provincií v Itálii, Kalábrii a Apulii.\n\nJiž v mládí se Bohemund vydal se svým otcem Robertem na válečné tažení proti Byzantské říši, ale navzdory několika vítězným bitvám s byzantskými vojsky se Normané na Balkáně nikdy trvale neudrželi. Po smrti Roberta Guiscarda se Bohemund dostal do války o dědictví s vlastními příbuznými, kteří ho připravili o velkou část majetku. Roku 1096 uviděl velkou příležitost v podobě vyhlášení první křížové výpravy. Připojil se k ní spolu se svým synovcem Tankredem a kontingentem normanských rytířů a stal se jedním z jejích předních vůdců. Výrazně se podílel na vítězství křižáků nad tureckými vojsky u Dorylaea (1097) a při obléhání Antiochie (1098). Poté, co křižáci Antiochii dobyli, prohlásil ji Bohemund svým vlastnictvím a založil tak druhý křižácký stát ve Svaté zemi – Antiochijské knížectví.\n\nKřižáci však před tažením do Svaté země odpřisáhli byzantskému císaři Alexiovi, že všechna dobytá území, patřící v minulosti k Byzanci, budou říši předána zpět. Vyhlášením nezávislé vlády v Antiochii Bohemund tuto přísahu otevřeně porušil. Císař proto vyslal na východ armádu, aby Antiochii získal pro říši zpět. Antiochijské knížectví, oslabené vojenskou porážkou od tureckých vojsk, bylo byzantskou invazí vážně ohroženo a Bohemund se rozhodl vrátit zpět do Itálie pro posily. Po návratu do Evropy byl oslavován jako hrdina a jeho plány na tažení proti Byzantské říši podpořil papež Paschalis II. Francouzský král Filip I. dal Bohemundovi za ženu svou dceru Konstancii. Bohemundovo tažení proti Byzanci roku 1107 bylo zaměřeno na přístavní město Dyrrhachion, ležící na pobřeží Jaderského moře. Byzantinci však na útok byli připraveni, Normany obklíčili a výprava skončila naprostým neúspěchem. Bohemund pak již do boje nikdy nevytáhl a zemřel roku 1111 v ústraní. Raoul z Caen jej označil za (\"hrdinu s velkou pověstí\").\n\nNepanuje shoda o tom, kdy se přesně Bohemund narodil, ale bylo to přibližně v letech 1052 až 1058. Jeho matka, Albegarda z Buonalberga, byla prostého normanského původu a jeho otec, Robert Guiscard, byl vévodou z Apulie, Kalábrie a Sicílie. Bohemundovi bylo při křtu dáno jméno \"Marek\", ale protože velmi rychle rostl, začal mu jeho otec Robert říkat \"Bohemund\" podle obra Buamunda a podle kroniky mu tato přezdívka již zůstala.\n\nV roce 1070 zahájil Robert Guiscard válečné tažení proti byzantským teritoriím na Balkáně. Tehdy jej již doprovázel mladý Bohemund, který na tomto tažení poprvé samostatně velel. O této výpravě se mnoho informací nedochovalo, ale předpokládá se, že šlo jen o loupeživý nájezd na balkánský břeh Jaderského moře.\n\nO jedenáct let později Bohemund s otcem vytáhli proti Byzantské říši znovu. Normané se roku 1082 vylodili u přístavního města Dyrrhachion, které rychle dobyli. Poté se normanské vojsko stočilo na jih a po císařské silnici Via Egnatia došlo do Řecka. Tam záležitosti v Itálii donutily vévodu Roberta k návratu, ale většinu vojska zanechal v Řecku pod Bohemundovým velením. Bohemund dvakrát porazil proti němu vyslaná byzantská vojska. Císař Alexios I. nakonec uzavřel spojeneckou dohodu s Benátskou republikou, jejíž námořnictvo Normanům v Řecku zablokovalo zásobovací trasy z jižní Itálie. Byzantinci pak zahájili novou ofenzívu a roku 1084 donutili Bohemunda vyklidit oblast Thessálie.\n\nRoku 1085 podnikl Robert Guiscard s Bohemundem další invazi na Balkán. Normanské loďstvo rozdrtilo benátskou flotilu u ostrova Korfu, který se poté stal Bohemundovou základnou pro další tažení. Příštího roku Robert Guiscard zemřel a Bohemund musel tažení přerušit a vrátit se do jižní Itálie. V Itálii zatím Bohemundova macecha Sigelgaita dosadila na vévodský stolec svého syna Roberta. Bohemund se s ním pustil do války, trvající čtyři následující roky až do roku 1089, kdy Bohemundův a Robertův strýc, sicilský hrabě Roger, vyjednal mír. Bohemundovi tak zůstalo to, co si během války s nevlastním bratrem vydobyl: Tarento, Otranto, Orii, Gallipoli a Conversanské hrabství.\n\nV létě roku 1096 již Roger, Bohemund a Robert bojovali společně při potlačování vzpoury ve městě Amalfi. Při obléhání města Bohemund poprvé spatřil křižáckou výpravu. Bylo to vojsko pod velením francouzského hraběte Huga z Vermandois, které uposlechlo výzvy papeže Urbana II. a které italští Normani zpočátku přijali chladně. Bohemund však pochopil, že křížová výprava pro něho může být výnosným vojenským podnikem.\n\nKronika anonymního Bohemundova rytíře zastává názor, že Bohemund se pro křížovou výpravu rozhodl proto, že ho osvítil Duch Svatý. Spíše však šlo o touhu po bohatství a vlastním území na východě, čímž se Bohemund netajil.\n\nK Bohemundově armádě se připojili normanští velmoži z jižní Itálie i Normandie a také Bohemundovi synovci Tankred a Guillaume, kterého Bohemund krátce před tím pasoval na rytíře. Celkem armáda čítala okolo 500 rytířů a 3 500 pěších vojáků. Pro Bohemunda znamenala křížová výprava především vojenský a nikoliv náboženský podnik, proto v jeho vojsku praktiky chyběli neozbrojení poutníci, kteří byli typickým znakem první křížové výpravy. Armáda se v říjnu 1096 nalodila v italských přístavech a vyplula směrem na východ. Normané a Langobardi se zanedlouho vylodili v Epiru nedaleko přístavu Dyrrhachion poté, co se v oblasti již objevily armády ostatních křižáckých velitelů z Francie – Huga z Vermandois a Godefroie z Bouillonu. Bohemund prošel Řeckem a Makedonií, aniž by ho provázeli byzantští průvodci, nakonec však Normany dohnali pohanští Pečeněhové, sloužící byzantskému císaři, kteří měli křižákům poskytnout oficiální doprovod do Konstantinopole. Pečeněhové však místo toho začali útočit na zpozdilé Normany, ale Bohemund Pečeněhy odrazil, čímž byla cesta na Konstantinopol volná. V byzantském císaři Alexiovi vyvolala Bohemundova přítomnost velké obavy. Bohemund sice císaři vzkázal, že Byzancí projde v míru na východ s ostatními účastníky výpravy, přesto jak u Bohemunda, tak u císaře přetrvala vzájemná nedůvěra, a proto si Alexios přál, aby mu Bohemund složil lenní přísahu.\nV dubnu 1096 Bohemund dorazil do Konstantinopole a o Velikonocích se osobně setkal s císařem. Mezi Alexiem a Bohemundem přetrvávalo napětí a normanský vůdce se obával, že by mohl být otráven. Bohemund, který znal dobře byzantské poměry, složil císaři lenní přísahu, ve které se zavázal, že všechna území na východě, která dobude, předá pod svrchovanost Byzance. Císaři však navrhl, aby ho jmenoval vrchním velitelem výpravy, což mu však císař neslíbil, a Bohemund tak za svou přísahu nezískal nic. V době pobytu Bohemunda na dvoře v Konstantinopoli Alexiova dcera, princezna Anna Komnenovna, ve svém díle Alexias zaznamenala Bohemundův fyzický zjev:\n\nCísař Alexios jej po složení přísahy obdaroval penězi a Bohemund se v dubnu přeplavil na asijskou pevninu, kde se spojil s vojsky Godefroie z Bouillonu a Huga z Vermandois. Počátkem května 1097 vyrazil Bohemund s Godefroiem jako vojenský předvoj a 6. května dorazili před hradby města Nikaie, předsunuté bašty turecké moci. Křižáci si uvědomovali, že Nikaiu nebude možné dobýt ztečí, tudíž museli zahájit klasické obléhání, přičemž Bohemundovi jihoitalští Normané oblehli severní část města. V táboře obléhatelů začaly rychle docházet zásoby, ale Bohemundova iniciativa zajistila zásobování od moře, čímž byla potravinová krize zažehnána.\n\nKřižáci spolu s byzantskými spojenci zaútočili na hradby, městská posádka je však odrazila. Nikaia byla sídelním městem sultána Kilič Arslana, který po rozdrcení drancujících poutnických křižáků předchozího roku rytířské křižáky velmi podcenil. Až poté, co od Nikaie přišlo mnoho poslů, kteří popisovali obrovské vojsko obléhatelů, sultán zanechal bojů ve východní Anatolii a vrátil se zpět. Když spatřil Franky obléhající město, pokusil se prolomit obklíčení útokem z jihu. Turecký nápor tak 21. května dopadl na provensálské rytíře hraběte Raimonda z Toulouse a samotná bitva trvala celý den. Když se sultánovi nepodařilo blokádu prolomit, ustoupil do vnitrozemí a Nikaiu zanechal svému osudu.\n\nObránci i poté, co je Kilič Arslan opustil, bojovali dále. Byzantincům se zanedlouho podařilo město odříznout i od Askánského jezera, odkud do Nikaie putovaly zásoby. Obránci se poté pokusili vyjednávat s velitelem byzantských oddílů, admirálem Manuelem Butumitem. Ten v noci na 19. června nechal byzantskými oddíly, jimž obyvatelé otevřeli brány, tajně obsadit město. Vévoda Manuel Butumites obsazení města i vyjednávání za zády křižáků utajil a předstíral, že město dobyl. Byzantinci tak získali nepoškozené město, křižákům zavřeli brány a na hradbách vztyčili císařskou standartu. Křižáci tak byli připraveni o kořist, což je velmi pobouřilo. Alexios nakonec křižákům vyplatil podíl na kořisti, ale konflikt tím zcela uhašen nebyl. Bohemund se nicméně od Byzantinců poučil, že podobnou lest by při dobývání nějakého území mohl využít sám.\n\n28. června 1097 křižácké vojsko odtáhlo od dobyté Nikaie. Křižáci se poté rozdělili na dvě skupiny. První vyrazili pod Bohemundovým velením Normani z Itálie a Normandie a Vlámové Roberta Flanderského společně s Francouzi ze Champagne a Anjou, vedenými hrabětem Štěpánem z Blois. Ve druhé skupině se nacházely oddíly Godefroiových Lotrinčanů, Francouzů hraběte Huga z Vermandois a Provensálců Raimonda z Toulouse. Důvodem pro rozdělení sil byly lepší možnosti zásobování výpravy, ale byl to také dobrý způsob, jak od sebe oddělit Bohemunda a hraběte Raimonda – dva vojevůdce, kteří si činili nárok na vrchní velení celé křížové výpravě.\n\nDne 28. června spatřili Bohemundovi průzkumníci nedaleko operující seldžucké vojsko a 1. července byli křižáci v údolí Dorylaion tureckými oddíly napadeni. Do pasti padl i Bohemundův synovec Tankred, normanský vévoda Robert, Štěpán z Blois a Robert Flanderský. Turci vzali křižáky do kleští. Bohemund zatím převzal velitelskou iniciativu a dal rozbít ležení, kde našli útočiště civilisté. S rytíři zatím vyrazil do bitvy. Turečtí jízdní lučištníci na křižáky z bezpečné vzdálenosti stříleli a rychle se zase stahovali. Rytíři proto byli nuceni zůstat na místě a jen se krýt. Bohemund rozkázal rytířům schovat se za pěšce, kteří chránili nekryté koně před šípy. Bohemundovo velení akceptovali rytíři i ostatní velmoži navzdory faktu, že Bohemund byl na společenském žebříčku níže než francouzská hrabata, a zejména vévoda z Normandie, který byl všeobecně považován za pána všech Normanů.\n\nBohemund vyslal posly k druhé skupině, aby přišla na pomoc, zatímco sám Bohemund držel obranu. Godefroi z Bouillonu okamžitě přispěchal a zaútočil na turecké pravé křídlo. Bohemund využil situace a sám vyrazil do útoku. V Alexiádě protiútok popisuje Anna Komnenovna takto:\n\nTurci začali kvapně ustupovat. Křižáci zvítězili a turecký svět jejich vítězství naplnilo obavou. Křižáci dále postupovali do nitra Anatolie a turecká vojska při ústupu pálila zásoby a vše, co by Frankové mohli nějak využít. Evropané prošli kolem Pisidijské Antiochie a v Ikonijských nížinách, u města Heraklea, se sultán Kilič Arslan křižákům postavil znovu. Sultán však nechtěl riskovat zdrcující porážku a když Bohemund z Tarentu podnikl výpad přímo na jeho pozici, dal se před útočícími Normany na útěk. Turečtí vojáci, když viděli prchat svého velitele, následovali jeho příkladu.\n\nKřižáci postoupili do pohoří Taurus, kde při postupu v horském terénu utrpěli velké materiální i lidské ztráty. Nakonec se výprava dostala k městu Maraš, jehož převážně arménské obyvatelstvo křižáky přijalo vlídně. Bohemund sám nešel stejnou cestou jako zbytek výpravy, ale do Maraše postupoval jinudy a po cestě několikrát narazil na tábory silných tureckých vojsk, kterým se musel důsledně vyhýbat. Z Maraše křížová výprava postupovala dále na jih, až k hradbám Antiochie, kam dorazila 20. října 1097.\n\nV dobách křížových výprav byla Antiochie mohutně opevněným městem s čtyřmi sty padesáti věžemi. V čele třítisícového vojska dorazil Bohemund k městu jako první a zřídil zde tábor. Jeho armáda oblehla východní část města u brány svatého Havla. Velitel městské posádky, emír Jaghisjan, nechal v obavě ze zrady z města vyhnat všechny křesťanské muže, především Řeky a Armény. Rozhořčení křesťané poté poskytli křižákům cenné informace o místních poměrech.\n\nKřižáci se nejprve rozhodli vypořádat s hradem Harenc východně od Antiochie, jehož posádka útočila na křižácké tábory. Bohemund na hrad vytáhl se stovkou normanských rytířů a podařilo se mu posádku vylákat z hradu na otevřené prostranství, kde Turky rozprášil. Koncem roku 1097 začaly zimní deště a křižákům došly zásoby potravin, takže ležení začali opouštět bojovníci. Bohemund ostatním velmožům navrhl, že s Robertem Flanderským a 20 000 vojáky opatří zásoby.\n\nVýprava za kořistí vyrazila proti proudu Orontu a u El Bara narazila na tureckou armádu, kterou z Damašku k Antiochii přivolal syn emíra Jaghisjana Šams ad-Daula. Damašská vojska pod vedením Dukaka z Damašku Robertovy a Bohemundovy oddíly napadla a Roberta se jim podařilo obklíčit. Bohemund, který do léčky nespadl, Turky napadl a rozehnal, čímž Roberta zachránil před katastrofou. Muslimská armáda utrpěla tak těžké ztráty, že sultán musel vojsku dát povel ke zpáteční cestě do Damašku a Bohemund s Robertem se vrátili k Antiochii s prázdnou.\n\nNezdar Bohemundovy výpravy jen zhoršil morálku hladovějících křižáků, takže od vojska začali houfně prchat poutníci i rytíři. Když jednoho dne zmizel i duchovní vůdce lidové křížové výpravy Petr Poustevník a rytíř Guillaume de Charpentiere, nechal je rozzuřený Bohemund v řetězech přivést zpět a Guillauma exemplárně potrestal. Krátce na to křižáky opustily i byzantské pomocné oddíly, což opět prohloubilo špatné vztahy mezi Byzantinci a západními křižáky. O návratu domů začal poté nahlas mluvit i Bohemund; křižáci ho však uprosili, aby to nedělal, což jim Bohemund přislíbil s podmínkou, že ho uznají po dobytí města vládcem Antiochie.\nK Antiochii zatím postupovala další armáda, tentokrát z Aleppa pod velením sultána Ridvána, bratra Dukaka z Damašku; po příchodu se utábořila mezi Orontem a Antiochijským jezerem. Bohemund navrhl zaútočit na Ridvána bez pěchoty, jen s asi 700 rytíři, kteří ještě měli vlastního koně. Ostatní velitelé návrh přijali a sestavili šest šiků jezdců, každý pod velením jednoho velmože. Pět oddílů vyrazilo k bitvě, šestý Bohemundův zůstal jako záloha. Křižáci sevřeli Turky mezi řekou a jezerem, takže ti nemohli využít svých pohyblivých jízdních lučištníků. Přesto však muslimové, kteří měli velkou přesilu, začali křižáky zatlačovat zpět, zatímco obránci Antiochie využili příležitost a podnikli výpad do ležení obléhatelů. Bitvu však zvrátila Bohemundova záloha útokem na Ridvánovo vojsko, které rozehnala.\n\nNa jaře roku 1098 do přístavu Saint-Symeon připluly anglické lodě se zásobami a poutníky. Bohemund z Tarentu a Raimond de Saint-Gilles jim vyjeli vstříc s cílem přemluvit námořníky i poutníky, aby se přidali k obléhání Antiochie. Cestou zpět však křižáci padli do léčky a Turci pobili 500 neozbrojených poutníků. Bohemund s Raimondem prchali zpět do tábora s Turky v patách. V křižáckém táboře se zbytek rytířů stihl připravit, křižáci přešli do ofenzivy a útočící Turky pobili.\n\nBohemund navázal kontakt s velitelem jižního úseku hradeb kolem Věže tří sester, bývalým arménským křesťanem jménem Firuz. Ten nenáviděl emíra Jaghisjana a rozhodl se město zradit. Bohemund chtěl Antiochii získat sám pro sebe a potřeboval přesvědčit ostatní vůdce o oprávněnosti svých nároků. Navrhl proto dohodu, že pokud se někomu podaří dobýt Antiochii samotnému, dostane ji do vlastnictví. Zprvu byl odmítnut, ale poté, co přišly zprávy, že se k městu blíží Kerbogova armáda z Mosulu, válečná rada v zoufalé situaci dohodu odsouhlasila. Bohemund se tedy domluvil s Firuzem a při západu slunce 2. června dal rozkaz k pochodu oklikou k západním branám, kde čekal Firuz. Bohemund spolu s Godefroiem z Bouillonu, Robertem Normandským a šedesáti dalšími rytíři vyšplhali na hradby. Ráno 3. června 1098 křižáci zaútočili na město a obsadili ho, zatímco zbytky městské posádky se opevnily v citadele na jihovýchodě města.\nKerbogova armáda k Antiochii dorazila 9. června. První útok vedl Kerboga 10. června 1098 proti římskému kamennému mostu a podařilo se mu křižáky z předsunutých pozic zahnat do města. Další útok vedl k jižní citadele, kterou držel Šams ad-Daula. Ten v době Kerbogova útoku podnikl výpad a zasel v křižáckých řadách zmatek, ale Godefroi z Bouillonu nakonec Turky zahnal zpět do citadely. Bohemund z Tarentu se zatím pokusil vypudit z města Šams ad-Daulovy vojáky. Když odmítli možnost volného odchodu, pokusili se Normané citadelu zapálit, ale vítr odvedl oheň do městské zástavby, kde spálil část zásob. Ve městě zavládl hlad.\n\nV té době vystoupil chudý provensálský poutník Petr Bartoloměj s viděním o Svatém kopí. Když bylo kopí skutečně v katedrále svatého Petra nalezeno, pozvedla relikvie morálku obránců. Bohemund změnu nálady postřehl a 25. června 1098 slavnostně prohlásil, že město neopustí ani za cenu vlastního života. Protože byl hrabě Raimond z Toulouse těžce nemocný, připadlo Bohemundovi rozhodující slovo ve válečné radě. 28. června křižáci vypochodovali z města Kerbogovi vstříc. Bohemundův šik zůstal i tentokrát v záloze. V mosulském vojsku však panovala velká nejednotnost mezi emíry a samotný Kerboga nebyl příliš rozhodný vojevůdce. Po první náporu křižáků se turecké vojsko rozpadlo a dalo na útěk. Bohemund po bitvě nařídil usekat hlavy několika Turkům a hlavy nepřátel následně péct na rožni.\n\nŠams ad-Daula se poté vzdal Raimondovi de Saint-Gilles, který kvůli nemoci zůstal ve městě. Raimond nad citadelou vztyčil svou standartu, což ale popudilo Bohemunda, který Antiochii považoval za své vlastnictví. Turkům v citadele pak dal nové podmínky kapitulace – ve městě mohl zůstat každý, kdo konvertoval ke křesťanství, ostatní museli opustit město. Někteří z Turků křest skutečně přijali a vstoupili do Bohemundových služeb. Velmoži po bitvě váhali, zda Antiochii definitivně Bohemundovi přiřknout, proti se stavěl hlavně Raimond de Saint-Gilles. Dohadování o město však nevedlo k výsledku a ve vojsku propukaly vzpoury. Vojáci chtěli postupovat na Jeruzalém a donutili vůdce v tažení pokračovat, takže Bohemund zůstal prakticky vládcem města.\n\nKřižáci setrvali v Antiochii až do listopadu 1098. Poté vyrazil Raimond, hrabě z Toulouse, dále na jih. Bohemund a Robert Flanderský jej následovali. Všichni tři poté oblehli nedaleké muslimské město Maarrat an-Númán, které navzdory obraně obyvatel 11. prosince 1098 padlo. Následovalo rozsáhlé zabíjení a drancování, jakému nebylo během celé první křížové výpravy obdoby. Z obyvatel města přežilo jen několik málo civilistů, jimž Bohemund, který je zajal, dal milost. Poté došlo mezi Raimondem a Bohemundem k roztržce, komu dobyté město připadne. Raimond navrhoval Marraat an-Númán připojit k biskupství v nedaleké Albaře, které bylo pod Raimondovým vlivem, zatímco Bohemund prosazoval připojení města k Antiochii. Později Bohemund Raimondovi navrhl, ať si Marraat nechá, ale na oplátku požadoval, aby se Raimond vzdal svých nároků na Antiochii. Nakonec se Bohemund vrátil zpět do Antiochie, zatímco Raimond vyrazil v čele poutníků na Jeruzalém. Z velmožů Raimonda následovali jen Robert z Normandie a Tankred, zatímco ostatní šlechtici zůstávali v Antiochii a na jih vyrazili později. I tentokrát je Bohemund doprovázel, ale šel s nimi jen k Tripolisu a odtud se vrátil do Antiochie, kde vyhlásil Antiochijské knížectví. Poté se nechal papežským legátem, arcibiskupem Daimbertem, který zatím dorazil na Východ jako nástupce zemřelého Adhémara z Le Puy, korunovat knížetem (\"princeps\"). V těch dobách to býval v Evropě titul velmi vzácný, avšak několik normanských vládců v jižní Itálii mělo knížecí hodnost, kterou jim propůjčil sám papež. Titul vyjadřoval, že kníže nad sebou nemá feudálního světského pána, ale nevylučoval možnost, že jeho autoritou může být církevní prelát.\n\nDo Jeruzaléma se Bohemund dostal až 21. prosince 1099 jako čestný doprovod nového papežského legáta, kdy byl už Jeruzalém v křižáckých rukách. Navštívil zde svatá místa a vykonal očistnou koupel v Jordánu. Zúčastnil se také slavnostního vzdávání holdu křižáckých vůdců novému jeruzalémskému patriarchovi, kterým se prohlásil Daimbert z Pisy. Ten naopak křižákům, kteří mu složili hold, potvrdil jejich tituly a zisky dobyté na Východě. Poté Bohemund odjel zpět do Antiochie.\n\nBohemundovi bylo v jeho domácí politice zřejmé, že se jeho řečtí poddaní východního ritu pokládají za poddané byzantského císaře, který si na Antiochii činil nárok, a představují tak potenciální hrozbu. Zbavil proto ortodoxního antiochijského patriarchu Jana VII. funkce, vyhostil ho z Antiochie a na jeho místo dosadil latinského patriarchu Bernarda z Valence, biskupa z Artahu. Velké schisma se tak z rozkolu mezi Římem a Konstantinopolí rozšířilo i na patriarchát v Antiochii. Krátce poté Bohemund spolu s Richardem ze Salerna vyrazil s malým oddílem k městu Meliténé na pomoc místním Arménům proti danišmendovským Turkům. V údolí Aksú však Normané vjeli do léčky, většina jich byla pobita a sám Bohemund byl zajat.\n\nVlády v Antiochii se zatím ujal Bohemundův synovec Tankred jako regent.\n\nZprávy o Bohemundově zajetí vyvolaly záchrannou výpravu, jíž se účastnili nejen staří účastníci první křížové výpravy Štěpán II. z Blois a Raimond de Saint-Gilles, ale i nově příchozí němečtí a francouzští rytíři, kteří dorazili do Konstantinopole. Výprava se po Velikonocích roku 1101 přeplavila přes Bospor a vydala se do Anatolie. Křižáci cestou dobyli Ankaru a pochodovali dále na Neocaesaru, kde byl Bohemund vězněn. Evropanům se do cesty postavilo spojené vojsko sultána Kilič Arslana I. a Ridvána z Aleppa. Následovala nerozhodná bitva u města Amusia a večer po bitvě se křižáci radili, co dále. Raimond de Saint-Gilles navrhoval ustoupit. Ostatní vůdci jej však neposlouchali a Raimond z tábora v noci odešel sám. Ráno Němci, Francouzi a Burgunďané zjistili, že je hrabě z Toulouse opravdu opustil. Bez jeho podpory byli křižáci značně oslabeni a byli nuceni narychlo vyklidit nebezpečné území a spěchat za Raimondem. Na neozbrojené poutníky včetně žen a dětí, kteří výpravu doprovázeli, nikdo z vojevůdců ohledy nebral. Civilisté se tak dali na zběsilý útěk z nebezpečného místa, až když se najednou objevili turečtí jezdci.\nV tureckém zajetí se Bohemundovi nedařilo špatně; Bohemund se těšil úctě nejen mezi svými krajany, ale i mezi Turky a zajetí si krátil flirtováním s Kilič Arslanovými manželkami. Na jaře 1103, po dvou a půl letech zajetí, se Kilič Arslan s Danišmendem Moudrým dohodli na Bohemundově propuštění. Za Bohemundovu svobodu požadovali 100 000 byzantiů a mladou dceru Jaghisjana, obránce Antiochie, kterou drželi Evropané v zajetí – což za svobodu antiochijského knížete bylo relativně málo. Na výkupné se složili jeruzalémský král Balduin, antiochijský patriarcha i normanští vládcové z Itálie a Sicílie, zatímco synovec Tankred nedal vůbec nic.\n\nNásledujícího roku vytáhl Bohemund znovu do boje. Spolu s Tankredem a hrabětem z Edessy Balduinem Le Bourg zaútočil na pevnost Harran, která kontrolovala karavanní trasy ze Sýrie do Džezíry. Nový vládce Mosulu Jekermich, který se vlády ujal po Kerbogově smrti, podle arabských kronik vytáhl s desetitisícovým vojskem křižáky zastavit. U břehů řeky Balikh se muslimům podařilo oddělit křesťanské rytíře od pěchoty, obklíčit je a antiochijskou armádu zničit. Bohemund se jen s několika spolubojovníky sice probil, ale porážce již zabránit nedokázal. Arabský kronikář Ibn al-Athir napsal:\n\nBalduin Le Bourg byl v bitvě zajat. Jekermich z Mosulu Bohemundovi nabídl, že hraběte vymění za svou milenku, kterou křižáci drželi v zajetí v Antiochii. Bohemund měl stále na paměti, že Balduin před pár lety odmítl ze zajetí vykoupit jeho, ženu Jekermichovi tedy vydal za 15 000 zlatých dinárů, ale Balduin zůstal v zajetí.\n\nKe konci roku 1104 se situace Antiochijského knížectví začala zhoršovat. Ze syrského vnitrozemí na křižáky útočil sultán Ridván z Aleppa a od západu postupoval Anatolií byzantský císař Alexios, zatímco jeho námořnictvo dobylo důležitý přístav Latakia a porazilo pisánské a janovské loďstvo, které zajišťovalo Bohemundovo námořní spojení s Itálií a Sicílií. Bohemund našel za této situace jedině řešení: proniknout skrz blokádu, dostat se do Itálie a s posilami se vrátit.\n\nBohemund se rozhodl přes blokádu řeckých lodí proniknout pomocí lsti: nechal rozhlásit svou smrt. Antiochii zatím svěřil Tankredovi a v rakvi po moři opustil město. Aby Byzantinci uvěřili, že je Bohemund mrtvý, nechal si do rakve dát mrtvého kohouta, aby se kolem rakve šířil pronikavý mrtvolný zápach. Lest se podařila dokonale a teprve na Korfu Bohemund z rakve vylezl. Poté napsal výhrůžný dopis císaři Alexiovi, jehož text \"Alexias\" zaznamenává takto:\n\nNa počátku roku 1105 přistál Bohemund v Apulii a celý rok se věnoval soukromým záležitostem. Následujícího roku získal papeže Paschalise II. pro plán křížové výpravy proti Byzanci, kterou líčil jako úhlavního nepřítele křesťanstva. Bohemund se pro svůj záměr snažil získat i francouzského krále. Filip I. se plánem křížové výpravy příliš nenadchl, Bohemundovi přesto dal za ženu svou dceru Konstancii.\n\nNa podzim 1107 se Bohemund z Tarentu i s novým vojskem, čítajícím 34 000 vojáků, vylodil na Balkáně a vzápětí napadl přístav Dyrrhachion. Alexios, který stále válčil na východě, musel uzavřít příměří s Kilič Arslanem, aby se mohl odebrat na Balkán vzdorovat Bohemundovi. Alexios měl s válkou s Normany rozsáhlé zkušenosti a Bohemundovu hrozbu bral zcela vážně. Byzantská flotila Normanům odřízla námořní zásobovací trasy a císařova armáda blokovala pozemní cesty do vnitrozemí. Bohemund byl obklíčen. V ležení antiochijského knížete docházely zásoby, propukl hlad a epidemie. Jedinou možností bylo obsazení Dyrrhachia a zmocnění se tamních zásob. Normané provedli celkem tři pokusy o obsazení města, leč ani jeden nevyšel.\nV létě roku 1108 Bohemund z Tarentu stále držel své pozice. Alexios, který s rozhodující bitvou váhal, zkoušel využít lsti a získat zrádce. Bohemund však jeho pokusy prohlédl a Alexiova snaha tak zprvu vycházela nazmar. Nakonec však Bohemunda zradil hrabě Vilém Klareles a Bohemund v obavě, aby hraběte nenásledovali další, začal s císařem vyjednávat.\n\nBohemund přijel do Konstantinopole, kde se mu dostalo poct hodných jeho postavení. Císař mu pak dal k podpisu mírovou smlouvu, která definovala lenní závislost Antiochijského knížectví na Byzantské říši a nadvládu ortodoxní církve nad latinskou, což měl v Antiochii nadále ztělesňovat ortodoxní patriarcha. Antiochijské knížectví dále ztratilo některá svá území ve prospěch přímé vlády Konstantinopole. Na druhou stranu přiřkl císař Bohemundovi titul \"sebastos\" a jako svému leníkovi i každoroční peněžní příjmy z toho pocházející. Navíc dal Bohemundovi jistou finanční hotovost a v míru jej propustil, vojsko však musel kníže předat císařovým zástupcům.\n\nBohemund z Tarentu poté odplul do Lombardie a navzdory porážce zůstal oslavován jako hrdina. Poslední roky života prožil v ústraní, kde se věnoval své rodině. Zemřel v březnu roku 1111. Zanechal na světě pouze jediného potomka, kterého měl s francouzskou princeznou Konstancií, budoucího antiochijského knížete Bohemunda II. Sedm let po smrti bylo Bohemundovo tělo pohřbeno v mauzoleu u katedrály svaté Sabiny v Canose di Puglia, kde na náhrobku je jen prostý nápis \"Boamundus\".\n\nPostava a skutky Bohemunda z Tarentu se odrazily v mnoha dílech jeho současníků i pozdějších autorů. Mezi nejstarší patří kroniky (\"Skutky Franků\"), kterou sepsal anonymní rytíř sloužící Bohemundovi, a (\"Skutky Tankredovy\") sepsaná Raoulem z Caen. Bohemunda líčí také \"Alexias\", historický epos sepsaný dcerou byzantského císaře Alexia I. Annou Komnenovnou, popisující historii Byzance a vlády jejího otce.\n\nBohemundův příběh v moderní době ztvárnil například anglický spisovatel a historik Alfred Duggan v historickém románu \"Hrabě Bohemund\" o Bohemundovi a první křížové výpravě.\n\n\n\n"}
{"id": "280380", "url": "https://cs.wikipedia.org/wiki?curid=280380", "title": "Konstantin Chabenskij", "text": "Konstantin Chabenskij\n\nKonstantin Jurjevič Chabenskij (rusky: \"\"; * 11. ledna 1972, Leningrad, SSSR; v současnosti Petrohrad, Ruská federace) je ruský divadelní a filmový herec a režisér.\n\nJeho otec Jurij Chabenskij a matka Taťjana Gennadijevna (rozená Nikulina) byli vojenští hydrologové. Mladý Konstantin Chabenskij studoval elektroniku na leningradské Technické škole pro leteckou elektroniku a automatiku. Ve třetím ročníku si uvědomil, že elektronika není nic pro něj.\n\nHrál po ulicích na kytaru, krom toho pracoval jako jevištní technik v divadelním studiu „Subbota“ v Leningradě. V letech 1990-1995 Chabenskij studoval hraní na petrohradském Státním institutu pro divadlo, hudbu a film. Jeho spolužáky byli mj. Michail Porečenkov, Andrej Zibrov a Michail Truchin. Pět měsíců působil v Rajkinově Satirickém divadle v Moskvě, ale nedostával žádné solidní role a vrátil se do Petrohradu.\n\nV roce 1994 Chabenskij debutoval ve filmu \"Na kogo bog pošlet\". V roce 2000 se začal natáčet seriál \"Smrtící síla\" (Ubojnaja sila) o zločinu v Petrohradě, který Konstantina proslavila po celém Rusku. Konstantin se stal celosvětově populárním díky roli Antona Goroděckého ve filmu \"Noční hlídka\" (2004) a jeho pokračování \"Denní hlídka\" (2006) podle literární předlohy Sergeje Lukjaněnka. Režisér Timur Bekmambetov ho obsadil i do svého amerického debutu \"Wanted\". Kromě toho si zahrál s Nikitou Michalkovem a Olegem Menšikovem ve filmu \"Státní rada\" (2005) podle historické detektivky Borise Akunina.\n\nV letech 1996-2003 byl Konstantin členem petrohradského Divadla Lensovět. Pracoval společně se svými spolužáky z petrohradského Státního institutu pro divadlo, hudbu a film. V roce 2003 začal Chabenskij na pozvání Olega Tabakova hrát v Moskevském uměleckém divadle. Hrál například v divadelních inscenacích „Tři sestry“, „Čekání na Godota“, „Dny Turbinových“ a „Hamlet“ (Claudius).\n\nKonstantin se svým dlouholetým společníkem Michailem Porečenkovem chystá zinscenovat hru \"Some like i shot\" pro Moskevské umělecké akademické divadlo (MCHAT).\n\nKonstantin byl od roku 2001 ženatý s radioreportérkou Anastasií Chabenskou. V roce 2007 se jim narodil syn Ivan. Jeho žena roku 2008 podlehla mozkovému tumoru .\n\nChabenskij žije v Moskvě a v Petrohradě.\n\n\n"}
{"id": "280390", "url": "https://cs.wikipedia.org/wiki?curid=280390", "title": "Selekce", "text": "Selekce\n\nSelekce může být:\n\n"}
{"id": "280392", "url": "https://cs.wikipedia.org/wiki?curid=280392", "title": "Klášter Quedlinburg", "text": "Klášter Quedlinburg\n\nKlášter Quedlinburg (německy Das Stift Quedlinburg, Reichsstift Quedlinburg) je románský klášter postavený ve městě Quedlinburg v Sasko-Anhaltsku.\n\nKlášter Quedlinburg patří mezi tzv. \"otonské\" kláštery. Byl založen roku 936 královnou vdovou Matyldou z Ringelheimu a jejím synem Otou I. Velikým na počest památky čerstvě zesnulého krále Jindřicha I. Ptáčníka a celé dynastie. První představenou nového ženského kláštera se stala sama královna vdova a po ní několik dcer vládnoucích Otonů. Byl zde pohřben Jindřich Ptáčník a sama fundátorka. Klášter byl centrem stejnojmenného opatství, které existovalo jako samostatný německý stát do roku 1803.\n\nRoku 1539 se stal klášter protestantským střediskem. V jeho čele stály nadále ženy s titulem abatyše; poslední z nich byla Žofie Albertina Švédská.\n\nRoku 1938 klášter zabavil Himmler a proměnil ve svatyni SS, protože plánoval následovat myšlenky Jindřicha I. k expanzi na východ.\n\n"}
{"id": "280393", "url": "https://cs.wikipedia.org/wiki?curid=280393", "title": "Armenia", "text": "Armenia\n\nArmenia byla sovětská motorová loď, torpédovaná 7. listopadu 1941 německým letounem He 111. Při katastrofě zahynulo přes 5000 pasažérů, přičemž se jedná o třetí největší námořní katastrofu v dějinách lidstva.\nLoď byla postavená v leningradských loděnicích a spuštěna na vodu v roce 1928. Za Velké vlastenecké války sloužila jako nemocniční loď pro přepravu raněných v Černém moři. Dne 6. listopadu vyplula tato loď, která byla řádně označena znakem sanitní lodi, z přístavu Sevastopol, odkud přepravovala zraněné vojáky a civilní osoby. 7. listopadu ve 2:00 přistála v přístavu Jalta, kde přistoupilo ještě dalších několik set osob. V 8:00 hodin vyplula z přístavu a po několika desítkách kilometrů byla torpédována německým torpédonosným letounem Heinkel He 111. Útoku německého letounu nezabránily ani dva doprovodné ozbrojené motorové čluny, ani dva doprovodné sovětské stíhací letouny I-153. Loď se potopila v 11 hodin 25 minut, přičemž zahynulo přes 5000 cestujících.\n\n\n"}
{"id": "280396", "url": "https://cs.wikipedia.org/wiki?curid=280396", "title": "Ripon", "text": "Ripon\n\nRipon je malé město v anglickém hrabství North Yorkshire. Podle výsledků sčítaní z roku 2001 má město 15 922 obyvatel a je tak čtvrtým nejmenším městem v Anglii po Wellsu, Ely a londýnské City. Ripon se rozkládá na soutoku řek \"Laver\" a \"Skell\" s řekou \"Ure\".\n\nRipon odvozuje svůj původ od kláštera založeného v 7. století. Král \"Alchfrith\" daroval opatovi z Melrose pozemek v oblasti kde se nyní nachází město pro stavbu kláštera. Roku 937 král Athelstan osvobodil klášter od placení cla a daní a povolil, aby byl v klášteře ustanoven soudní dvůr. Roku 948 byl klášter i město zničeno králem Edredem během jeho výpravy proti Vikingům. Klášter byl později obnoven arcibiskupem z Yorku a v období ovládnutí Anglie Normany se změnil na kolegiátní kostel.\n\nV roce 1318 kdy Anglii napadli Skotové unikl Ripon vypálení vyplacením částky 1 000 marek. Arcibiskup z Yorku měl ve městě velké pravomoci, mimo jiné i právo pořádat trhy.\n\nOd raného středověku až do roku 1604 bylo město spravováno 12 konšely, v jejichž čele stál představený města. Roku 1604 se titul hlavního představitele změnil na starostu a 12 konšelů bylo doplněno o 24 volených radních.\n\nRipon byl po správní reformě v roce 1835 ustanoven jako municipální obvod v rámci \"West Riding of Yorkshire\" což platilo až do roku 1974. Tehdy se stal částí distriktu \"Harrogate\"\nhrabství North Yorkshire. Správním orgánem Riponu je Rada města Ripon (\"Ripon City Council\").\n\nRipon vysílal do parlamentu dva zástupce od roku 1295 až do roku 1328. Od roku 1553 byla provedena revize a od té doby bylo město znovu zastoupeno dvěma poslanci až do roku 1867, kdy to byl jen jeden zástupce.\n\nV Riponu se nachází vysoká škola York St John University, která vznikla sloučením dvou pedagogických fakult Anglikánské církve založených roku 1841 (pro chlapce) a 1846 (pro dívky) v Yorku. Fakulta pro dívky byla roku 1862 přestěhována do Riponu. Roku 1990 se obě fakulty staly součástí Leedské univerzity a od 1. září 2006 se datuje vznik York St John University.\n\nRiponské gymnázium je státem financovaná střední škola, kterou navštěvuje asi 800 studentů. Jeho historie sahá až do období vlády Sasů. V roce 1555 v období vlády Marie I. byla původní škola obnovena.\n\nHlavní turistickou atrakcí je katedrála. Je ceněna pro čistotu proporcí a různé architektonické styly. Její celková délka je 80m, délka příčné lodi je 40m a šířka chrámové lodi je 26m. Byla postavena na místě původního opatství svatého Wilfreda vybudovaného okolo roku 680 ale z původní stavby opatství se dochovala pouze krypta. Stavbu současné katedrály zahájil arcibiskup Roger (1154 až 1181) a z tohoto období pochází příčná chrámová loď a části kůru. Západní vstup a věže jsou příkladem raněanglické architektury. Východní část kůru byla na konci 13. století přestavěna v dekorativním stylu. Chrámová loď, části hlavní věže a dva arkýře kůru jsou postaveny v perpendikulárním stylu. Kapitula a sakristie jsou ukázkou čistého normanského slohu.\n\nDalší zajímavou stavbou v Riponu je starý viktoriánský biskupský palác, v jehož blízkosti se nachází i \"Studley Royal Park\" s \"Fountains Abbey\". Nejzajímavějšími sekulárními budovami jsou radnice z roku 1894, nemocnice Jana Křtitele založená roku 1109, nemocnice Svaté Anny postavena v době vlády Jindřicha VI. a nemocnice Svaté Máří Magdalena postavena arcibiskupem z Yorku v první polovině 12. století.\n\n"}
{"id": "280399", "url": "https://cs.wikipedia.org/wiki?curid=280399", "title": "Petr Starý", "text": "Petr Starý\n\nPetr Starý (19. června 1963, Praha – 8. listopadu 2017) byl český podnikatel a herec dětských rolí v pěti českých filmech. \n\nPetr Starý odstartoval svou krátkou hereckou kariéru roku 1974. Ve filmu režisérky Věry Plívové-Šimkové \"Páni kluci\" ztvárnil roli Jožky Vágnera. Jeho filmovou maminkou byla Zdena Hadrbolcová. V roce 1976 účinkoval ve filmu režiséra Oldřicha Lipského \"Ať žijí duchové!\" v roli Pepy Boháčka. Díky tomuto filmu se rozhodl, že už nebude hrát a skončil s herectvím. V roce 2005 se vrátil před filmovou kameru ve filmu Hrubeš a Mareš jsou kamarádi do deště. Spolupracoval také na dokumentárním filmu \"Ničeho nelituji\" režisérky Theodory Remundové.\n\nVystudoval Vysokou školu ekonomickou v Praze a začal podnikat. Nejdříve ve své firmě IBC Real se zabýval zaváděním informačních technologií pro podnikatelské subjekty. V roce 2003 převzal firmu MB HAND MADE, která se zabývá manufakturní výrobou parafínových svíček a dnes sídlí v Lobkovicích (místní část Neratovic).\n\nBydlel na okraji Prahy a byl rozvedený. Zemřel 8. listopadu 2017.\n\n\n"}
{"id": "280402", "url": "https://cs.wikipedia.org/wiki?curid=280402", "title": "Hoblice", "text": "Hoblice\n\nHoblice nebo též truhlářský ponk je pracovní stůl, určený pro ruční zpracování dřeva v truhlářské dílně.\nHoblice je vyrobena ze dřeva. Je vybavena obvykle dvěma dřevěnými vozíky svěráků, které umožňují upnutí obráběných dřevěných výrobků.\n\nPracovní deska hoblice je zhotovena z masivního dřeva. Stojí na pevném podstavci, a její plocha měla by dosahovat stojícímu truhláři těsně nad zápěstí. Na koncích je opatřena svěráky a po délce má řadu otvorů pro podpěráky uchycovaného materiálu. V zadní části desky je žlab na drobné součásti a odpad.\n\nČásti hoblice: Stojan, trnož, deska, žlab, přední a zadní vozík, díry na poděráky, poděráky, vřeteno, klíč vřetena, příložka, šuplík, pražec, svorníkový šroub.\n"}
{"id": "280403", "url": "https://cs.wikipedia.org/wiki?curid=280403", "title": "Jurij Romaněnko", "text": "Jurij Romaněnko\n\nJurij Viktorovič Romaněnko, , (*1. srpna 1944 ve vesnici Koltubanovskij, Orenburská oblast SSSR), je sovětský vojenský letec a kosmonaut ruské národnosti.\n\nOtec byl námořní kapitán první třídy a velel torpédoborci v Severním loďstvu. Matka byla lékařkou. Žili 14 let na poloostrově Kola. Po demobilizaci otce se odstěhovali do Kaliningradu. Tady si rozvíjel svou zálibu, letecké modelářství. Pomáhal mu plukovník letectva v záloze A.Malinovskij a také mu vštípil touhu po létání v opravdových letadlech. Po ukončení základní školy pracoval rok jako betonář, ale pak se rozhodl a nastoupil na černigovské letecké učiliště se čtyřletou učební dobou. Stal se poté leteckým instruktorem a zvyšoval si kvalifikaci. Ke kosmonautice jej nakonec získal German Titov, krátce po svatbě. Ve Hvězdném městečku se objevil v roce 1970 a prokázal své schopnosti při tvrdém výcviku. Členem výcvikového střediska byl od 27.4.1970 do 11.10.1988. V roce 1978 byl Romaněnko na návštěvě ČSSR a obdržel zde 27. dubna titul Hrdina ČSSR. Od 9. srpna 1971 měl syna Romana, který byl ve výcvikovém středisku kosmonautů od roku 1998. Od roku 1990 byl náčelník přípravného střediska J.A.Gagarina ve Hvězdném městečku.\n\nV roce 1977 letěl z Bajkonuru poprvé. Bylo to lodí Sojuz 26, společně v posádce s Grečkem letěli na stanici Saljut 6, kde se později setkali i s československým kosmonautem Vladimírem Remkem. V té době mu bylo 33 let a měl hodnost podplukovníka. Vrátil se dolů se Sojuzem 27 po více než třech měsících na oběžné dráze.\n\nO tři roky později v roce 1980 letěl na Saljut 6 podruhé, tentokrát se Sojuzem 38 v rámci programu Interkosmos, dolů se vrátil za 8 dní.\n\nV roce 1987 letěl do vesmíru potřetí na Sojuzu TM 2, tentokrát na stanici Mir, kde strávil celých 326 dní, což byl tehdejší světový rekord. Za svůj život byl tedy ve vesmíru 3x a strávil tam 430 dní. Naučil se doma anglicky a absolvoval odbornou stáž v Houstonu. Má za sebou čtyři výstupy mimo kosmickou stanici. Při všech třech letech končily mise přistáním na padácích na území Kazachstánu..\n\n\n\n\n"}
{"id": "280405", "url": "https://cs.wikipedia.org/wiki?curid=280405", "title": "Steyr AUG", "text": "Steyr AUG\n\nSteyr AUG je rakouská útočná puška s kalibrem 5,56 mm, vyvinutá v raných 70. letech 20. století firmou Steyr Mannlicher GmbH & Co KG. AUG (, což česky znamená univerzální vojenská útočná puška) byl přijat rakouskou armádou v roce 1977, kde nahradil stárnoucí automatickou útočnou pušku StG 58 ráže 7,62 mm. Řadová výroba byla započata roku 1978 a od té doby je AUG standardní zbraní rakouských jednotek a mnoha policejních útvarů. Také byl přijat vojenskými složkami Argentiny, Nového Zélandu, Bolívie, Ekvádoru, Irska, Lucemburska, Saúdské Arábie, Tuniska, Pákistánu a od roku 1988 také americkou agenturou ICE (Immigration and Customs Enforcement).\n\n\n\n\n\nZbraň používá uzamčení závěru rotačním závorníkem, ovládaným tlakem plynů odebíraných přes regulátor z hlavně. Zajímavostí je též možnost uzavření regulátoru a následné použití zbraně jako opakovací.\nZbraň nemá selektor režimu střelby, je použita odstupňovaná spoušť – mírné namáčknutí – jednotlivé výstřely – silnější zmáčknutí – plně automatická střelba.\nDíky průhlednému plastovému zásobníku má střelec možnost kontroly počtu zbývajících nábojů.\n\nZbraň byla na svou dobu zcela revoluční použitím polymerů na většinu součástí zbraně.\n\n Rakousko Austrálie Bulharsko Falklandské ostrovy Irsko Indonésie Maroko Omán Filipíny Argentina Nový Zéland Bolívie Ekvádor Lucembursko Saúdská Arábie Tunisko Pákistán USA Česko Kosovo\n"}
{"id": "280408", "url": "https://cs.wikipedia.org/wiki?curid=280408", "title": "Mayský kalendář", "text": "Mayský kalendář\n\nMayský kalendář je historický astronomický kalendář mayského kalendářního systému. Je nejpokročilejším kalendářem domorodých obyvatelů Střední Ameriky.\n\nMayský kalendář je cyklický, a souběžně se v něm opakuje několik cyklů. Tyto cykly (i jejich fáze) byly spojeny s různými bohy a kosmickými událostmi.\n\nPravděpodobně vznikl jako výsledek precizních a dlouhodobých pozorování opakujících se astronomických jevů. Mayové spojovali průběh času s úkazy na obloze – pravidelnými pohyby Slunce, Měsíce, planet, slunečních zatmění a konjunkcí.\nDosažená přesnost při výpočtech (dvacítková číselná soustava, jen sčítání, odčítání) je porovnatelná s výsledky novověké astronomie.\n\nMayská kněžská vrstva, při tehdejším cyklickém vnímání času, vykládala astronomické úkazy a dění na obloze astrologicky, a magicky i početní jevy plynoucí z průběhu cyklů kalendáře. Prováděné přesné a dlouhodobé datační záznamy z pozorování periodických úkazů, umožňovaly tyto jevy (zatmění, konjunkce) předvídat, a v relativně složitém kalendářním systému z toho vyplývalo i znalostní ovládnutí času a jeho měření touto teokratickou elitou. Vrstva kněží vedením a správou kalendáře řídila mayskou společnost a její chod v náboženské sféře (výklad a předpověď nebeských úkazů, věštby a určení osudů apod.), i praktickém životě Mayů (stanovení doby obřadů, zahájení válečných výprav, agrotechnické lhůty atd.).\n\nNejvýznamnější skutečností, která mayský kalendář charakterizuje a dělá ho natolik odlišným od našeho chápání času a světa, je cykličnost. Jednotlivé časové úseky měly periodický charakter. V pohledu Mayů na vnější svět bylo typické stálé opakování. Stále přicházely ty samé periody a s nimi stejné události, božstva a jejich rozhodnutí. Takové vnímání světa vlastně znamená dokonalou znalost budoucnosti. Lineární pohled na svět typický pro naši křesťanskou kulturu, kde čas a události jdou stále dopředu a nic se nikdy nemůže opakovat, je na světě poměrně výjimečný. I staří Řekové a Římané chápali čas jako sled neustále se opakujících cyklů.\n\nVšechna časová období, všechny dny, měsíce a roky měly své bohy. Božský protějšek měly i všechny číslice a některá důležitá čísla. Každý den nejenže měl svého boha, ale i sám bohem byl, či spíše několika bohy. Samozřejmě, že při takových složitých kalendářních a náboženských soustavách a způsobech jejich zápisu se v nich nemohl orientovat každý. Tato schopnost byla vlastní výhradně kněžím, které ostatní členové společnosti živili. Složitá soustava s mnohými pro lid tajemnými znalostmi zabezpečovala kněžskému stavu značnou moc.\n\nMayové používali vícero paralelních kalendářních systémů, přičemž data se zpravidla psala ve více systémech najednou. Informace o čase je tedy (úmyslně) natolik redundantní, že i po tisíciletích – po zničení části nápisů – je/bude možné přečíst datum. Kalendáře vznikly před 1. stoletím př. n. l. a asi pocházejí od Olméků. Byly to:\n\n\nK označení data v tomto cyklu se používají následující jednotky:\n\nNěkteré nápisy mayského dlouhého kalendářního počtu jsou doplněny tzv. lunární sérií, další kalendářní formou, označující právě probíhající den z 29 nebo 30denního měsíce v rámci šestiměsíčních cyklů.\n\nDalším způsobem, jak měřit čas, bylo měření podle slunečních cyklů slunovratů, cyklů a konjunkcí Venuše (jitřenky, večernice). Mnoho událostí v tomto cyklu bylo považováno za nežádoucí a zlé, a někdy byly války koordinovány ve shodě s fázemi v tomto cyklu.\n\nKe každému dni (kinu) připadalo jedno denní znamení. Bylo jich celkem 20 a každé z nich mělo svého boha, význam.\n\nSeznam denních znamení\n\nPro určení vzájemného vztahu mayského a gregoriánského kalendářního systému, jsou obě porovnávané časoměrné stupnice vyjádřeny ve dnech. Denní řada mayských kalendářních dat, zapisovaných v modifikované dvacítkové soustavě, je přepočtena do soustavy desítkové. Gregoriánská data jsou převedena na juliánské dny. Mezi gregoriánským, juliánským kalendářem a juliánskými dny platí v astronomii definované přepočetní vztahy (algoritmy). Data astronomických úkazů, určená z mayských záznamů, můžeme v dnešní době porovnat s přesnými datacemi těchto jevů získanými použitím moderní výpočetní techniky.\n\nZpůsobů a metod, jak data z obou kalendářních systémů porovnat je více, a za posledních více než sto let bylo navrženo přes padesát různých korelací. Ty se liší až v řádu stovek roků (v rozsahu zhruba tisíc let). Rozdíly jsou dány tím, které podklady byly pro korelaci použity a upřednostňovány, a v jakém jsou souladu, zda např. astronomické údaje respektují historické skutečnosti. Pro přepočet je třeba stanovit (juliánské) datum, od kterého začali Mayové počítat dny, a mayské datum určíme odečtením přepočítávacího koeficientu (resp. korelační konstanty) od juliánského data, nebo naopak přičtením této konstanty k mayskému datu dostaneme juliánské datum, které lze pak převést do gregoriánského.\n\nV tabulce jsou uvedeny velikosti korelačních konstant některých korelací (autoři, rok publikace, korelační konstanta ve dnech, juliánské a gregoriánské datum začátku mayského kalendáře, gregoriánské datum konce cyklu mayského kalendáře) seřazených podle použité korelační konstanty\n\nV dnešní době jsou rozhodující časové limity dány použitím přírodovědných datovacích metod (zvl. izotopové chronologie C nebo O/O), kterým musí korelace zhruba odpovídat; z tohoto důvodu část korelací postrádá platnost.\n\nV současnosti nejpopulárnější tzv. GMT korelace (včetně jejich o několik dnů modifikovaných variant) je problematická, stejně tak i její užití.\n\nPodle novějších výzkumů, provedených Bohumilem a Vladimírem Böhmem, je tato rozšířená korelace mezi mayským a křesťanským kalendářem nesprávná. Korelace GMT, označená podle jmen autorů – Goodman-Martínez-Thompson, je podle bratrů Böhmových v rozporu s astronomickými údaji, na rozdíl od jejich nové, tzv. BB korelace.\n\nVýhrady proti GMT korelaci pro nerespektování (až sedmi) zatmění Slunce v mayském regionu má např. Vollemaere, podobně také Stock, s nově navrženou korelací též Fuls.\n\nNěkteré významné astronomické úkazy datované tzv. Drážďanským kodexem však v gregoriánských datech, která jsou vypočtena podle GMT korelace, vůbec nenastávají; např. zatmění Slunce v mayské oblasti nastalo dne 29. 10. 859, použijeme-li na stejné mayské datum (modifikovanou) korelaci GMT vyjde datum 7. 11. 755, kdy žádné zatmění nebylo. Další nesrovnalosti jsou rovněž v poloze planety Venuše.\n\nKritika Thompsonovy korelace dále spočívá v tom, že vyšel z historických knih Chilam Balam (několik kronik sepisovaných od 2. pol. 16. století na Yucatánu maysky vzdělanými a pokřtěnými Mayi) a z kroniky misionáře Diega de Landy (ten sice pálil mayské knihy, ale zanechal nám o Mayích nejvíc informací). V těchto pramenech jsou některé události datovány souběžně podle křesťanského letopočtu i mayského známého v 16. století, ale v už se zde nevyskytuje počítání v systému tzv. dlouhého počtu. Thompson využil těchto menších kalendářních cyklů, a nalezl také některé souběhy s dlouhým počtem, z čehož odvodil chybně jeho počátek a délku. Příčinou je diskontinuita v mayském počítání, kterou nepředpokládal. K výpadku došlo patrně v první čtvrtině 11. století (v souvislosti s pronikáním kmenů ze středního Mexika, kdy přestal být systém datování prostřednictvím dlouhého počtu používán). Kalendář používaný Mayi v 16. století měl mezeru, a nenavazoval plynule na kalendář z klasického období mayských dějin. Korelace GMT tak vychází ze souběhu mayských dat s křesťanskými z 16. století ovlivněných tímto výpadkem, a proto je platná pro data událostí z 10.–16. století, ale ne na období starší. Chybu si Thompson později uvědomil, jak přiznává ve své práci z roku 1935.\n\nKorelace BB je výsledkem srovnání souboru několika set astronomických dat především z Drážďanského kodexu (mayských astronomických tabulek) s moderními astronomickými výpočty za pomoci matematicko-statistických metod, neboť ty umožňují analýzu, identifikaci a testování těchto dat. Výpočty potvrdili i odborníci z Astronomického ústavu AV ČR a Výzkumného centra dynamiky Země. Další korelace v astronomických a statisticko-pravděpodobnostních testech neprokázaly platnost.\n\nZe souvztažnosti mayského a gregoriánského kalendáře podle BB korelace vyplývá, že výchozí den aktuálního cyklu mayského dlouhého počtu odpovídá 4. prosinci 3010 př. n. l., a že skutečný konec cyklu mayského kalendáře tak připadá na 14. prosinec 2116. Korelační konstanta u GMT je 584 283 dnů, u BB korelace činí 622 261 dnů. Použití GMT nebo BB korelace (rozdíl činí 104 let), má důsledky v odlišných datacích v mayské oblasti (památky, historické události), a je třeba u gregoriánských dat brát v úvahu či uvádět, která z korelací byla při převodu kalendářů použita.\n\nPři zpracování astronomických dat zaznamenaných v Drážďanském kodexu, bylo Böhmy nově zjištěno, že některá se týkají také Merkuru, o kterém se dosud nepředpokládalo, že by ho Mayové pozorovali.\n\n\n"}
{"id": "280409", "url": "https://cs.wikipedia.org/wiki?curid=280409", "title": "Koník", "text": "Koník\n\nSlovo koník nebo konik je nejednoznačné a může znamenat :\n\n"}
{"id": "280411", "url": "https://cs.wikipedia.org/wiki?curid=280411", "title": "Prong", "text": "Prong\n\nProng je americká kapela původem z New Yorku, založená roku 1986, kombinující zejména hardcore a thrash metal, v devadesátých letech navíc obohacené o prvky elektroniky a industriálu.\n\nLeaderem Prong je dodnes zpěvák a kytarista Tommy Victor, jinak byla sestava proměnlivá, v Prong působili i bubeník Ted Parsons (ex Swans) a baskytarista Paul Raven (ex Killing Joke, zemřel roku 2007).\n\n\n\n\n\n\n\n"}
{"id": "280412", "url": "https://cs.wikipedia.org/wiki?curid=280412", "title": "Maitripa", "text": "Maitripa\n\nMaitripa (1007-1077) byl buddhistický mistr vadžrajány. V mládí studoval na slavných buddhistických univerzitách Nálanda a Vikramášila. Studia ale opustil, aby mohl praktikovat vadžrajánu. Stal se žákem Šavaripy, který mu předal nejdůležitější nauky vadžrajány - mahámudru.\n\nSpolu s Náropou byl učitelem Marpy. Maitripa předal nauky o mahámudře Marpovi, který je následně přinesl do Tibetu. Maitripa je znám také z nauk (\"Uttara Tantra Shastra\") - nauky mahajány. \n\n"}
{"id": "280413", "url": "https://cs.wikipedia.org/wiki?curid=280413", "title": "Iša Krejčí", "text": "Iša Krejčí\n\nIša Krejčí, původním jménem František Krejčí (10. července 1904 v Praze – 6. března 1968 v Praze), byl český neoklasicistní skladatel a dirigent.\n\nByl synem filosofa Františka Krejčího. Studoval na akademickém gymnáziu, kde maturoval v roce 1923. Pokračoval ve studiu na Universitě Karlově v Praze, obor hudební věda a historie. Současně studoval skladbu na Pražské konzervatoři u K. B. Jiráka, klavír u Albína Šímy a na mistrovské škole u V. Nováka (absolvoval v r. 1929) a dirigování u P. Dědečka a V. Talicha.\n\nÚčastnil se kulturní činnosti \"Proletkultu\" a byl členem \"Levé fronty\" . Do roku 1924 byl též hudebním kritikem a publicistou a přispíval do odborného i denního tisku.\n\nJako skladatel scénické hudby spolupracoval po mnoho let s režisérem Jiřím Frejkou, a to již v holešovické \"Legii mladých\", později v \"Divadle mladých\", Osvobozeném divadle i v Národním divadle.\n\nV letech 1929 až 1932 působil jako korepetitor v opeře Slovenského národního divadla v Bratislavě. V sezóně 1933/1934 byl neplaceným korepetitorem v pražském Národním divadle a v letech 1934 až 1945 byl zvukovým režisérem v Československém rozhlase. V období 1945 až 1958 byl šéfem olomoucké opery a od 1.12.1958 se stal dramaturgem opery pražského Národního divadla, kde setrval až do své smrti v roce 1968. V sezóně 1964/1965 byl současně i externím uměleckým poradcem opery v Českých Budějovicích .\n\nJe pochován v rodinném hrobě na hřbitově v Praze 6 – Střešovicích, společně se svou sestrou, akademickou malířkou Hanou Krejčovou, provd. Fillovou a jejím manželem, malířem Emilem Fillou.\n\n\n\n\n\n\n\n"}
{"id": "280415", "url": "https://cs.wikipedia.org/wiki?curid=280415", "title": "Cap Arcona", "text": "Cap Arcona\n\nCap Arcona byla luxusní německá zaoceánská loď, která byla spuštěna na vodu v květnu roku 1927. Na konci druhé světové války byla potopena po útoku britského letectva dne 3. května 1945 v Lübecké zátoce. Při jejím potopení, které je čtvrtou největší námořní katastrofou v dějinách lidstva, přišlo o život zhruba 4 500 lidí, zejména vězňů z koncentračních táborů.\n\nCap Arcona byla druhou lodí ze série \"\"Cap-\"\". Jednalo se o řadu lodí určených pro kombinovanou přepravu osob a nákladu. Výroba lodi byl zadaná rejdařstvím Hamburg-Südamerikanische Dampschiffahrtsgeselschaft loděnici Blohm & Voss roku 1926. Loď byla spuštěna na vodu 14. května 1927 a do služby uvedena v listopadu stejného roku.\n\nLoď byla projektována pro přepravu maximálně 1434 pasažérů plus náklad na 15 dní trvajících plavbách na trase mezi Hamburgem a Jižní Amerikou. Měla poměrně nízký ponor, vzhledem k nutnosti plaveb v mělkých plavebních hloubkách řeky La Plata. Vnitřní uspořádání bylo přizpůsobeno tropickým podmínkám, pro které byla loď určena. Typické byly vzdušné jídelny s vysokým stropem umístěné nikoli pod hlavní palubou, ale na ní. V Německu i v zámoří byla považovaná za nejkrásnější loď své doby.\n\nBěhem let 1928 a 1929 se na své trase podílela na přepravě 60 000 vystěhovalců, které v tomto období rejdařství přepravilo. V době světové hospodářské krize a po nástupu nacistů k moci poklesla její rentabilita a proto byla roku 1939 po téměř 100 úspěšných plavbách přeložena do přístavu Gdyně a byla přeměněna na kasárna německého válečného loďstva.\n\nRoku 1940 byla zařazena k jako přepravní loď na Baltském moři. V této době posloužila i jako kulisa v propagandistickém snímku Titanic z roku 1943. Film nakonec na rozkaz Goebbelse nebyl nasazen do kin. V roce 1944 přepravovala Cap Arcona uprchlíky z východního Pruska na západ.\n\nV dubnu roku 1945 kotvila loď spolu s nákladní lodí Thielbek v Lübecké zátoce. 26. dubna bylo na tato plavidla naloděno přes 6 500 vězňů z blízkého koncentračního tábora Neuengamme, jenž musel být před příchodem spojenců narychlo vyklizen, a přes 400 vězňů, kteří přežili pochod smrti z koncentračního tábora Fürstengrube. Jedna z často citovaných tezí, že plánem nacistů bylo vyvézt tyto dvě lodě na otevřené moře a tam je s vězni potopit, se z dnešního historického pohledu jeví málo pravděpodobná. Obě lodě kotvily v zátoce s poruchou strojů a nebyly schopné manévrování. Také malé množství paliva v nádržích postačovalo jen k pohonu palubních agregátů a neumožnilo by plavbu na větší vzdálenost. Mnohem spíš byli vězni na lodích pouze nouzově ubytováni, protože v danou dobu v této lokalitě jiná k tomu účelu vhodná možnost nebyla. Dne 3. května však provedlo na obě lodi nálet britské letectvo a obě lodi byly potopeny. Uvádí se mj. také, že k výbuchu na Cap Arconě došlo uvnitř a že výbuch provedli Němci, ovšem jedná se pouze o nedoložená tvrzení. Proč k tomuto útoku došlo, se přesně neví, z hlediska vedení války neměl v dané situaci téměř žádný praktický význam. Zřejmě se jednalo o nedorozumění v rámci organizačních zmatků v závěrečné fázi války.\n\nNa palubě Cap Arcony se v době potopení nacházelo zhruba 4 500 vězňů původem z Belgie, Československa, Dánska, Itálie, Jugoslávie, Finska, Francie, Kanady, Lucemburska, Maďarska, Německa, Norska, Polska, Rumunska, Řecka, Sovětského svazu, Španělska, Švýcarska a USA, 400 vojáků a 10 členů posádky. Přežilo pouze asi 400 lidí, mezi nimi Emil František Burian. Potopení Cap Arcony je čtvrtou největší námořní katastrofou v dějinách lidstva.\n\n"}
{"id": "280420", "url": "https://cs.wikipedia.org/wiki?curid=280420", "title": "Mistrovství světa v letech na lyžích 1979", "text": "Mistrovství světa v letech na lyžích 1979\n\nMistrovství světa v skocích na lyžích se v roce 1979 konalo 17.-18. března v tehdy jugoslávské Planici na tamním mamutím můstku Letalnica.\n"}
{"id": "280423", "url": "https://cs.wikipedia.org/wiki?curid=280423", "title": "Harmonie (rozcestník)", "text": "Harmonie (rozcestník)\n\nSlovo harmonie není zcela jednoznačné a má více různých významů:\n\n\n\n\n\n\n\n\n"}
{"id": "280426", "url": "https://cs.wikipedia.org/wiki?curid=280426", "title": "Bancor", "text": "Bancor\n\nBancor je název jednotné globální měny, kterou na konci druhé světové války v Bretton Woods nastínil John Maynard Keynes, nicméně nebyla realizována. Podle Keynese měla být Bancor neutrální měnou se samoregulací proti zvyšování schodků mezi dluhy a kumulujícími pohledávkami, v níž mělo být uskutečňováno veškeré obchodování. Měla být též kryta 30 komoditami, jejichž hodnoty by současně stabilizovalo, a jednou z nichž mělo být zlato.\n"}
{"id": "280427", "url": "https://cs.wikipedia.org/wiki?curid=280427", "title": "Boyerovy–Lindquistovy souřadnice", "text": "Boyerovy–Lindquistovy souřadnice\n\nBoyerovy-Lindquistovy souřadnice jsou zobecněním souřadnic užitých pro popis Schwarzschildovy černé díry. Dají se s výhodou použít při popisu Kerrovy a Kerrovy-Newmanovy černé díry.\n\nOd Boyerových-Lindquistových souřadnic formula_1 se ke kartézským souřadnicím formula_2 přechází vztahy\n"}
{"id": "280428", "url": "https://cs.wikipedia.org/wiki?curid=280428", "title": "Měna s nuceným oběhem", "text": "Měna s nuceným oběhem\n\nMěna s nuceným oběhem či peníze s nuceným oběhem jsou peníze vytvořené mocí úřední, tedy takové peníze, jejichž hodnota je stanovena zákonem. Měna s nuceným oběhem se objevuje i pod názvy zákonná měna, fiat měna (obdobně fiat peníze), kde slovo fiat je ve významu \"rozkaz\" či \"nařízení\" (v angličtině) nebo \"budiž tak\" (v latině). Měna s nuceným oběhem je zákonné platidlo, neboť jí lze splácet úvěry a finanční obligace. Mezi měny s nuceným oběhem patří všechny současné státní/národní měny.\n\nI měny s nuceným oběhem mohou být kryty zlatem nebo jinými komoditami, ale od zrušení Brettonwoodského systému tomu tak není. Výjimkou může být malý zlomek tzv. reprezentativních peněz, typicky mincí ražených ze zlata a stříbra. Nekryté peníze nemohou vzniknout spontánně na trhu, vznikají pouze nařízením státu či panovníka, a nedají se (na rozdíl od komoditních peněz) použít k ničemu jinému, než k nepřímé směně.\n\nNěkteré měny s nuceným oběhem mohou fungovat nadnárodně (euro vydávané ECB), jiné může užívat více nezávislých států (např. americký nebo australský dolar). V případě České republiky je měnou s nuceným oběhem koruna česká, kterou Zákon č. 6/1993 o České národní bance definuje v hlavě čtvrté, §12, §13, §16 pod pojmem „zákonné peníze“.\n\nUrčitým protikladem (současně však i alternativou) proti měně národní je doplňková měna. Rozdíl je například v rozsahu té které měny a v povinnosti jí platit určité položky v občansko-právních vztazích každého občana; některé doplňkové měny též nejsou zatíženy některými daněmi. Rozdíl po právní stránce (právní rámec zákonné měny) obsahuje mimo jiné:\n\n\"Tento text vychází z překladu anglického hesla .\"\n\nPrvní zákonná měna se objevila v Číně a její používání se rozšířilo během dynastie Jüan a Ming. Dynastie Sung (960–1279) byla první, která zavedla papírové bankovky (státovky), zvané ťiao-c' (交子, jiaozi). V 10. století byly vydány v několika hodnotách určitého množství zlata, stříbra nebo hedvábí a opatřeny několika razítky proti padělání. Směna však nebyla v praxi povolena. Počítalo se s tím, že každá z bankovek bude v oběhu tři roky, po nichž se vymění za novou za 3% poplatek. Jen malá část z bankovek se však vrátila zpět, a protože byly vytištěné nové, nastala inflace. Ani nařízení, že se s ťiao-c' bude platit část daní, situaci nezvrátilo a ťiao-c' postupně upadly v nemilost. \n\nDynastie Jüan, která následovala po Sung, již počítala s tím, že bude papírová měna součástí měnového systému v zemi. Byla první dynastií, která používala papírovou měnu jako převládající oběhové platidlo. Zakladatel této dynastie, Kublajchán, dal za své vlády tisknout papírovou měnu zvanou čchao (钞, chao). V roce 1294 se tisk čchao pokusil zfalšovat perský ilchán Gajchatu, aby tak refundoval své prostopášné vládnutí, ale krátce poté byl zavražděn. \n\nVe svých zápiscích z cestování se o čchao zmiňuje i Marco Polo, který se podivuje nad důvěrou v toto platidlo. Princip zástupné hodnoty papírové měny byl pro něj dosud cizí.\n\nV politicky roztříštěném středověku vznikaly a zanikaly různé měny, což mělo vždy stejný průběh. Panovník měnu založil měnovou reformou, přičemž obsah drahého kovu se v mincích postupně snižoval, až se snížil natolik, že se hodnotě mince přestalo důvěřovat a ta se vytratila. To byla podoba středověké inflace. Existence několika druhů mincí najednou, které bylo třeba směnit, vedla v té době ke vzniku bank (z italského \"banco\" - lavice, na níž směnárník seděl). Tato situace i přesto obchod velmi komplikovala, a proto se hlavně v pozdním středověku panovníci snažili měnu centralizovat, případně stanovovat i její směnný poměr.\n\nK posunu k zákonné měně pomohlo ještě několik dalších vlivů. Prvním byla existence směnek a druhým rozvoj obchodu a vyšší válečné výdaje, které v raném novověku přinesly nouzi o drahé kovy. Tento problém zvětšil také španělský import stříbra z Ameriky, který prudce srazil jeho cenu v porovnání se zlatem a zpochybnil ho jako základ měny. Velmistr Maltézského řádu na to za války s Turky roku 1565 zareagoval ražením drobné měděné mince s nápisem „Ne kov, nýbrž důvěra“ (lat. Non aes sed fides). Hodnota mince tedy přestávala záviset na obsahu kovu a začal být dána pouze rozhodnutím panovníka a ochotou trhu minci v té hodnotě přijímat.\n\nSměnky se staly v tomto trendu vhodným pomocníkem, jak je vidět například na anglické , tzv. záznamové destičce se zářezy, které označovaly sumu. Destička se rozlomila na dvě poloviny, jednu část získal věřitel, druhou dlužník. Jméno věřitele se zapisovalo přímo na destičku a dlužníkem byla Královská pokladna. Tyto destičky zavedl Jindřich I. Anglický okolo roku 1100. Měly s nimi být placeny daně a měly vyřešit nedostatek zlata. Destičky původně představovala potvrzení o zaplacení daně. První polovinu si nechal výběrčí a druhou plátce. Postupně se z ní však stalo platidlo, které bylo v Anglii v oběhu 726 roků a bylo zrušeno až v roce 1826.\n\nDalší zajímavý příklad směnek se objevil na počátku 12. století v severoitalských městech, především v Benátkách. Jejich vznik byl motivován živým obchodním ruchem, který zahrnoval i obchod mezi italskými a dalšími evropskými městy. Obchod obvykle komplikovala různost měn v cizích zemích. Obchodník proto musel často svou měnu měnit za cizí. Komplikace nastávaly i kvůli zákazu vyvážet měny, a nakonec kvůli tomu, že obchodník byl nucený sebou vozit velkou sumu peněz. Riskoval tedy přepadení. Proto se staly směnky vhodným nástrojem k placení. Odpadl s nimi problém se směnou za cizí měnu i riziko přepadení. Tím vznikly směnky vlastní. Díky své spolehlivosti pak byly používány jako platební prostředek na úkor reálných peněz představovaných mincovní soustavou z drahých kovů.\n\nDalší použití papírových peněz zaznamenal Irving Washington. Nouzově je používali Španělé během obléhání Granady v letech 1482–1492.\n\nNouze zavedla papírové peníze i do dalších částí Evropy, kde se staly náhradou za nevyhovující nebo nedostatkové kovové mince. Ve Švédsku byly v 17. století platebním prostředkem měděné pláty, které se brzy staly pro svou hmotnost a kvůli rychle ztrácející hodnotě nevhodné. Nizozemský obchodník Johan Palmstruch, který v roce 1657 založil Stockholmskou banku, proto navrhl vydávání dočasných papírových peněz. Ty bylo možné kdykoliv vyměnit za měděné nebo stříbrné mince. Počáteční úspěch ale vedl k vydání přílišného množství bankovek. Stockholmská banka neměla dostatek kovových platidel k výměně a v roce 1667 zkrachovala. Tisk papírových peněz si nakonec vzal na starost švédský parlament.\n\nBankovky se nicméně rychle začaly šířit i do dalších zemí Evropy. Na území Čech se první papírové peníze objevily v roce 1762. Tehdy byly za vlády Marie Terezie vydány takzvané bankocedule (též bankocetle). Název vznikl podle označení na bankovkách Wiener Stadt Banco Zettel. Jejich vydání mělo splatit státní dluh, který vznikl po sedmileté válce s Pruskem. I tyto papírové peníze však postupně přicházely o jakékoliv krytí, roku 1811 tak přišel státní bankrot a konec bankocedulí.\n\nO pět let později byla ve Vídni zřízena národní banka, jejímž úkolem bylo vydávat bankovky a udržovat měnu. Po vyhlášení samostatnosti Československé republiky v roce 1918 platila v ČSR i nadále rakousko-uherská měna, československá měna se osamostatnila až v roce 1919.\n\nTaké ve Francii doprovázel první zavedení papírových peněz bankrot. Válka o dědictví španělské, ve které Anglie a Francie patřily k hlavním aktérům, vyprázdnila jejich státní pokladny. Francii navíc sužovala lidová povstání a hrozil hospodářský kolaps. Když \"král Slunce\" Ludvík XIV prvního září 1715 zemřel, zanechal státní dluh ve výši 2,4 miliardy livrů (livre = tehdy platná stříbrná mince). Zemi hrozil státní bankrot a regentská vláda vévody Filipa Orleánského, který vládl za nedospělého Ludvíka XV., hledala jakékoliv východisko. \n\nTehdy nadešla chvíle pro anglického dobrodruha Johna Lawa. Ten byl 5. května 1716 zplnomocněn královským výnosem založit Všeobecnou banku (Banque Generale). To učinil a rozpoutal historicky první vědomou a chtěnou inflaci. Správně rozpoznal, že peníze nejsou hodnotou, ale prostředkem směny hodnot. Chyboval však v tom, když si myslel, že nezáleží na množství peněz v oběhu, ale jen na rychlosti jejich oběhu – v bohaté společnosti byl dle něj oběh peněz rychlý, kdežto v chudé pomalý. Chtěl proto emitovat velké množství i nekrytého oběživa, aby se oběh peněz zrychlil, zákon nabídky a poptávky rozhýbal hospodářství a společnost zbohatla. \n\nNásledkem dalších jeho kroků byl v roce 1720 státní bankrot, jehož následky přispěly i ke vzniku Francouzské revoluce. \n\nV Rakousku a dalších evropských zemích byly papírové peníze a povinnost je přijímat uzákoněny až v souvislosti s krytím státních dluhů po napoleonských válkách, a lidé se jim velmi dlouho bránili. \n\n\"Tento text vychází z překladu anglického hesla \"\n\nV 17. století se v Nové Francii, nyní část Kanady, obchodovalo pomocí bobřích kůží. S rozšiřující se kolonií se začaly více používat i mince z Francie, kterých byl obvykle nedostatek. V roce 1685 se snížily vlivem neúspěšných vojenských expedicí proti Irokézům a nižších příjmů z daní vládní peněžní rezervy. Obvykle by to bylo řešeno zpožděním plateb obchodníkům za nákupy, ale v případě plateb vojákům tu bylo riziko vzpoury. Proto Jacques de Meulles přišel s geniálním řešením, dočasným vydáním papírových peněz ve formě hracích karet. Zabavil všechny hrací karty v kolonii, rozřezal je na kusy, napsal hodnotu na každý kus, podepsal je a vydával je vojákům jako náhradu za zlato a stříbro. Kvůli neustálému nedostatku všech druhů peněz v koloniích byly tyto karty přijaty obchodníky a veřejností a volně šířeny v nominální hodnotě. \n\nToto první použití bylo pouze dočasné. První karty byly vydány v červnu roku 1685 a za tři měsíce vykoupeny. Až o pár let později byl zpozorován jejich potenciál a guvernér Nové Francie je uznal jako oficiální oběživo. \n\nKanadská královská mincovna i dnes vydává peněžní hrací karty na památku své historie. V současnosti jsou však z 92,5 % stříbrné se zlatými okraji. Její vlastní hodnota tedy převyšuje jejich zákonem danou hodnotu. Banka Kanady a kanadští ekonomové tuto ranou formu papírové měny často používají k ilustraci pravé povahy peněz v Kanadě.\n\n\"Tento text vychází z překladu anglického hesla \"\n\nPrvní forma zákonné měny v amerických koloniích byly úvěrové listy. Regionální vlády vydávaly stvrzenky, kterými mohli jejich držitelé platit daně, a ony s nimi chtěly platit své pohledávky. Protože však měly určitou nominální hodnotu a bylo možné je převést na lokální platidla, postupem času se začaly objevovat i v nedaňových transakcích. Stvrzenky se vyskytovaly zvláště v Pensylvánii, Virginii a Massachusetts a byly vydávány zejména na nákup stříbra, které pak vláda využila, ale zaplatila až později. I zde se objevovalo riziko inflace, ale i tak se stvrzenky uchytily a cykly deflačních klasických peněz, které následovaly inflační stvrzenky, pokračovaly celé 18. a 19. století. Často měly národy dvě měny a se stvrzenkami se obchodovalo jako se slevou ke klasické platbě. \n\nBěhem Americké občanské války vydávala Federální vláda bankovky známé jako „greenbacks“. Jejich vydání bylo omezeno Kongresem na cca 340 miliónů dolarů. V roce 1878 se poprvé o bankovkách mluvilo jako o „zákonné měně“. \nPo první světové válce vlády a banky slibovaly převádět bankovky a mince na požádání na komodity, kterými byly kryty. Náklady spojené s válkou, opravami a ekonomickým růstem byly však natolik velké, že byla tato možnost později zamítnuta. Pokud se náhodou stalo, že k úplnému zamítnutí nedošlo, vlády často řešily dluhy nově vytištěnými nekrytými bankovkami. To vedlo např. ve výmarské republice k hyperinflaci. \n\nMezi roky 1944 a 1971 stanovila Brettonwoodská dohoda hodnotu 35 amerických dolarů na jednu trojskou unci zlata. Ostatní měny svou hodnotu odvozovaly právě od dolaru. USA také přislíbilo, že vykoupí zlatem dolary z ostatních centrálních bank. Obchodní nerovnováha byla upravována výměnou dolarů za zlato nebo půjčkami od Mezinárodního měnového fondu. \n\nBrettonwoodský systém zkolaboval tím, co se stalo známé jako Nixonův šok. Ten představoval sérii ekonomických opatření přijatých prezidentem Spojených států Richardem Nixonem v roce 1971, včetně jednostranného zrušení přímé směnitelnosti amerického dolaru za zlato. Od té doby se globálně používá systém národních zákonných měn s volně pohyblivými směnnými kurzy mezi sebou. Od zrušení tohoto systému už měna není kryta zlatem nebo dalšími komoditami. Není ji možné vyměnit za drahý kov v pevně stanoveném poměru. \n\nV současnosti jsou drahé kovy předmětem obchodu, jejich cena se mění, kdežto emitentem bankovek je státní banka a ručitelem měny pouze stát. Se zavedením bankovních účtů a úvěrů nemusely být peníze dokonce kryty ani kovem a od 19. století ani bankovkami. To postihuje čím dál víc měnové zásoby. Peníze dnes už nejsou ani papír, ale záznamy v počítačových systémech. Jistota v ně se tím příliš nezměnila: nadále za měnu ručí stát, nepřímo ale všichni jejich držitelé, které jsou zpravidla nuceni je přijímat.\n\n\"Další související informace naleznete v článku Dějiny peněz.\"\n\n\n\n"}
{"id": "280435", "url": "https://cs.wikipedia.org/wiki?curid=280435", "title": "Bryan R. Wilson", "text": "Bryan R. Wilson\n\nBryan Ronald Wilson (23. června 1926 Leeds – 9. října 2004 Middleton Stoney, Oxfordshire) byl anglický profesor sociologie na University of Oxford a jeden z významných představitelů sociologie náboženství.\n\nVystudoval v Londýně. Je zakladatelem University (Univerzitní asociace pro sociologii náboženství). Od roku 1971 až do roku 1975 byl prezidentem CISR (dnes známé jako se zkratkou SISR, čili Mezinárodní společnosti pro sociologii náboženství).\n"}
{"id": "280438", "url": "https://cs.wikipedia.org/wiki?curid=280438", "title": "Šavaripa", "text": "Šavaripa\n\nŠavaripa byl indický mahásiddha, žák slavných mistrů vadžrajány Sarahy a Nágárdžuny. Šavaripa byl učitelem Maitripy, kterému předal jednu z nejhlubších nauk buddhismu mahámudru.\n\n"}
{"id": "280442", "url": "https://cs.wikipedia.org/wiki?curid=280442", "title": "Kulhánek", "text": "Kulhánek\n\nKulhánek je české příjmení, nese jej více různých osobností:\n\n"}
{"id": "280443", "url": "https://cs.wikipedia.org/wiki?curid=280443", "title": "Horní Lideč", "text": "Horní Lideč\n\nHorní Lideč ( ) je obec v okrese Vsetín ve Zlínském kraji, 6 km severovýchodně od Valašských Klobouk na říčce Senici. Žije zde obyvatel. Je zde křižovatka silnice a železnice ve směrech Zlín/Vsetín, Púchov a Brumov-Bylnice (až Trenčín).\n\nPrvní písemná zmínka o obci pochází z roku 1518. Majitelé se často střídali. K roku 1521 se jako majitel Lidče uvádí pan Vilém z Víckova, který sídlil v Petrovské Lhotě (dnes Francova Lhota) a který ji prodal panu Mikuláši ze Zástřizl. O rok později je ves znovu prodána panu Filipovi z Víckova. V roce 1526 se majitelem Lidče stal Tristan Franc z Háje. Bydlel ve Lhotách, byla po něm později nazvána ves Francova Lhota. Ovšem už roku 1573 Horní Lideč koupil pan Zdeněk Říčanský Kavka z Říčan a v roce 1601 ves získal jeho dědic, Jan Říčanský Kavka.\n\nBlízkost uherské hranice měla za příčinu, že v letech 1605 a 1606 vesnice čelila surovým vpádům Bočkajových vojáků. Roku 1659 Horní Lideč připadla Evě Fogáčové z Gymeše, provdané za hraběte z Erdödy. Ves tak byla opět v maďarských rukou. Následovaly v roce 1663 nájezdy Turků a Tatarů a o dvacet let později byla Horní Lideč přepadena a vypálena Tököliho povstalci. To ale ještě nebyl konec válečným útrapám, 9. března 1707 do Horní Lidče a Lidečka vpadl Ondřej Vajda s oddílem čítajícím asi tisíc kuruců. Obě obce byly vypleněny.\n\nHorní Lideč roku 1709 od hraběnky Rakoczyové odkoupili svobodní páni bratři Antonín a Ignác Bohumírovy z Walldorfu a roku 1723 Bohumír Antonín postoupil svou polovinu Bohumíru Ignácovi. V roce 1739 obec Horní Lideč přešla z panství brumovského do panství hošťálkovského. Bez úředního schválení zde byla roku 1788 zřízena nouzová obecní škola a až v roce 1825 byla v prostorách nynější pošty založena jednotřídní škola.\n\nPro dějiny obce významnou událostí bylo v roce 1862 založení pobočky nábytkářské továrny ve Vsetíně na výrobu nábytku z ohýbaného dřeva firmy Jakub a Josef Kohn. O tři roky později zde byl zřízen poštovní úřad. V roce 1866 za prusko-rakouské války prošla Horní Lidčí část pruského vojska, aniž však způsobila škody. Byla zde vztyčena socha Matky milosrdenství a o rok dříve, roku 1873 byla zřízena samostatná škola, šlo o místnost 6 m dlouhou a 4 m širokou, v níž se učilo přes 100 dětí. Nevyhovující podmínky byly napraveny v letech 1876–1877, kdy byla postavena (v místech, kde v současné době stojí kostel) nová škola, již zděná budova za 12 000 zlatých, a o dva roky později bylo povoleno vyučování ve dvou třídách.\n\nTovárna na výrobu nábytku firmy Jakub a Josef Kohn v roce 1882 vyhořela, její činnost byla zastavena a likvidační práce trvaly několik let. To mělo na vývoj v obci značně negativní dopady. Řada občanů byla nucena svá menší hospodářství odprodat a nastala vystěhovalecká vlna do Ameriky. V roce 1890 byla založena školní kronika a roku 1906 byla budova obecné školy rozšířena přístavbou. Bylo také zrušeno mýto, které se vybíralo při silnici na Vsetín (dnešní křižovatka ve středu obce). Roku 1918 byl dokončen a předán dopravě železniční betonový most, který se začal stavět už na začátku první světové války. Po vzniku republiky se 15. června 1919 uskutečnily obecní volby podle nového volebního řádu do obcí. Dne 16. února 1921 bylo provedeno sčítání lidu, napočteno 538 osob (253 mužů, 285 žen). \n\nZáklad pro později významnou místní železniční dopravu byl položen na podzim roku 1922, kdy byla vyměřena trať pro dráhu Vsetín – Bylnice (první vlak se zde rozjel 21. října 1928) a o dva roky později byla zahájena stavba železniční dráhy Horní Lideč – Bylnice. Současně byla v obci zřízena knihovna, byla umístěna v obecní kanceláři (obec vynakládala ročně na provoz knihovny částku 500 korun, což byl téměř dvojnásobný obnos tehdy stanovený zákonem). Koncem roku 1925 měla obecní knihovna 63 knih. Téhož roku byl pod „Dílem“ otevřen kamenný lom, byl též postaven nový betonový most u pošty a 31. prosince byla založena kronika obce. Prvním kronikářem se stal řídící učitel Jan Evangelista Trávníček. Materiál byl sbírán podle ústního vyprávění a podle dostupných pramenů. V prosinci následujícího roku byl na tehdejším poštovním úřadě byl zřízen telefon. 7. září 1929 na památku tisícího výročí smrti sv. Václava se obec postavit rozhodla Jubilejní kapličku. Stavba pokračovala rychle, zhruba byla hotová již 28. září téhož roku. Dne 2. května 1937 zprovozněna trať gen. M.R. Štefánika do Púchova, čímž v Horní Lidči vznikl regionální železniční uzel.\n\nAž do roku 1960 obec Horní Lideč spadala do okresu Gottwaldov, poté přešla do okresu Vsetín. Roku 1966 byla zahájena výstavba nové základní školy s kapacitou 18 tříd, dokončena byla o dva roky později. V roce 1974 byla ještě v obci otevřena zvláštní škola.\n\n\n\n\n"}
{"id": "280446", "url": "https://cs.wikipedia.org/wiki?curid=280446", "title": "Klášterec nad Ohří", "text": "Klášterec nad Ohří\n\nKlášterec nad Ohří () je město na Chomutovsku ležící v nadmořské výšce 320 metrů v údolí Ohře mezi Krušnými a Doupovskými horami v severozápadních Čechách. Žije zde obyvatel. Městem prochází silnice I/13 a železniční trať 140 Cheb – Klášterec nad Ohří a 130 Klášterec nad Ohří – Ústí nad Labem. Historické jádro města je městskou památkovou zónou.\n\nSvůj název město dostalo podle malého kláštera (klášterce) resp. proboštství, které zde založil postoloprtský klášter benediktýnů. V historických pramenech se jméno vyskytuje ve tvarech: Claustrellum (1352), Closterlin (1356), Claustralium (1399), Closterlij (1356), in Claustrello (1363), de Klasterzecz (1407), Classterzecz (1431), Klassterecz (1541), Klassterzecz (1545) na Klášterci (1615) nebo Klösterle (1787). Přívlastek nad Ohří se začal používat od roku 1921/23 kvůli odlišení od shodně pojmenovaných obcí u Vimperka a u Žamberka.\n\nMezi lety 1150 až 1405 zde klášter řádu benediktinů z Postoloprt měl své proboštství. První písemná zmínka o obci pochází z roku 1352.\n\nVýznamným majitelem panství a budovatelem města v letech 1452–1620 byl saský rod pánů Oplů z Fictumu, rádců českých králů, povýšených roku 1472 do panského stavu, kteří postavili vodní tvrz na místě zámku. Roku 1514 obýval Hanuš Fictum z Fictumu hrad Nový Šumburk s poplužním dvorem v Klášterci a roku 1541 se objevuje označení hradu jako \"zámku.\" Kryštof Fictum se stále ještě nazývá pánem na Šumburce a Klášterci. Za účast ve stavovském povstání z roku 1618 byl tomuto rodu majetek zkonfiskován a roku 1620 Fictumové uprchli zpět do Saska.\n\nDůležitou etapu v rozvoji města představoval další majitel panství z let 1621–1945, katolický, původem jihotyrolský rod Thunů. Ti postavili barokní kostel Nejsvětější Trojice, přestavěli zámek nejdříve v barokním stylu a později v dnešní novogotické podobě a vybudovali také rozsáhlý anglický zámecký park se sala terrenou.\n\nMěsto v těchto dobách postihlo několik rozsáhlých požárů, takže bylo mnohokrát přestavováno, naposledy koncem 19. století. V roce 1794 zde byla založena druhá nejstarší česká manufaktura na porcelán (Klášterec nad Ohří – Porcelánka Thun). U jejího zrodu stál Johann Nikolaus Weber (1734–1801), továrnu propachtoval a k největším úspěchům dovedl jeho syn Maxmilian Weber. Dodnes prosperující továrna používá pro své výrobky značku THUN.\n\nV roce 1873 je ve městě zmiňován hamr na výrobu plechu.\n\nMimo masiv Doupovských hor na jižním okraji se nad městem vypínají vrcholy Lestkov se zříceninou hradu Egerberk, Mravenčák (531 m) a Černý vrch (678 m). Na západním okraji se tyčí hora Šumná (541 m) se zříceninou hradu Šumburk. Severní stranu tvoří hřbet s vrcholy Krušných hor Holubí vrch (578 m) a Planina (603 m). Údolí z východu uzavírá Jezerní hora (420 m).\n\nSeverně od města se nachází národní přírodní památky Ciboušov a Doupňák. Jsou to významné mineralogické lokality s výskytem jaspisu, achátu a ametystu. Méně významná naleziště minerálů se nachází u Klášterecké Jeseně, Domašína a Horní Halže. V průmyslové zóně Verne byl roku 2002 objeven siderit a goethit. Blízký Měděnec je znám jako lokalita těžby měděné rudy chalkopyritu a železné rudy magnetitu. Jižně od města jsou přírodní památky Mravenčák a Rašovické skály.\n\nNa jihozápadním okraji města vyvěrají minerální prameny. Nejstarší z nich, Evženie, byl zachycen téměř devět metrů hlubokou studní roku 1897. Výskyt kyselky souvisí s polohou v blízkosti krušnohorského zlomového pásma a vulkanické oblasti Doupovských hor. Jejich horniny jsou překryté štěrkovými a pískovými náplavy Ohře, ale při hloubení studny Evženie, byla v hloubce 7,5 metru odhalena čedičová žíla se sklonem 60° k severovýchodu, která je považována za výplň zřídelní linie. Obohacení vody o oxid uhličitý umožňuje soustava zlomů, kterými hlubinný plyn stoupá k povrchu. Podle různých autorů dochází k výstupu plynu podle ohareckého nebo podkrušnohorského zlomu.\n\nVoda z pramene Evženie je slabě mineralizovaná hydrouhličitano-sodná kyselka se zvýšeným obsahem fluoru. Podle analýzy z roku 1969 obsahovala celkem 3,73 g.l rozpuštěných pevných látek (z toho 764,7 mg.l sodíku a 2,9 mg.l fluoru).\n\nPodle sčítání z roku 1921 zde žilo v 316 domech 2 452 obyvatel, z nichž bylo 1 298 žen. 22 obyvatel se hlásilo k československé národnosti, 2 403 k německé a jeden k židovské. Žilo zde 2 377 římských katolíků, 66 evangelíků a šest židů. Podle sčítání 1930 zde žilo v 379 domech 2 590 obyvatel. 41 obyvatel se hlásilo k československé národnosti a 2 523 k německé. Žilo zde 2 479 římských katolíků a 67 evangelíků.\n\nČástmi města jsou:\n\nSoučástí města jsou i území obcí, která již byla likvidována nebo vysídlena: Kunov, Pavlov, Potočná a Velká Lesná.\n\nSeznam starostů města:\n\n\nKlášterecký zámek je čtyřkřídlá barokní stavba na základech renesanční tvrze. Na nádvoří jsou do stěny vsazeny dva gotické náhrobní kameny Oplů z Fictumu, a volně stojící sochy Venuše a Merkura. Fasáda, věž a doplňky ve stylu tudorovské novogotiky pochází z doby po požáru zámku. V zámeckém parku se vzácnými dřevinami botanika Osvalda II. Thun-Hohensteina stojí Sala terrena se sochami čtyř živlů a bustami Turků na balustrádě od Jana Brokoffa.\n\n\n\n\n\n\n\n\n"}
{"id": "280451", "url": "https://cs.wikipedia.org/wiki?curid=280451", "title": "Kumburk", "text": "Kumburk\n\nKumburk je zřícenina gotického hradu, asi 6 km západně od Nové Paky. Nalézá se v jednom z cípů pomyslného trojúhelníku nazývaného Český ráj. Nachází se v nadmořské výšce 642 m n. m. v okrese Semily, na strmém stejnojmenném vrchu. Jeho zbytky jsou chráněny jako kulturní památka.\n\nHrad založil roku 1325 Markvart z Vartemberka. O sto let později během husitských válek je uváděn vlastníkem Hynek Krušina z Lichtenburka, který byl orebitským hejtmanem. Asi právě on nechal postavit vnější opevnění. Jednotlivé části hradu byly budovány spirálovitě nad sebou.\n\nPo husitských válkách získal hrad Jindřich Berka z Dubé. Po něm se hradu ujali Trčkové z Lípy a rodina Smiřických. V 16. století byl hrad používán jako vězení. V době třicetileté války ho zpustošili Švédové. Roku 1658 byl zbořen na příkaz císaře Leopolda I.\n\nKvůli několika pověstem zříceniny navštívil básník Karel Hynek Mácha. V horní věži je umístěna pamětní deska připomínající básníka. V současnosti se o správu hradu stará Sdružení pro záchranu hradu Kumburku, které se postaralo o vybudování vyhlídkové věže a také zde pořádá různé kulturní akce, které mají charitativní účel (za vybrané peníze se hrad dále rekonstruuje).\n\n\nKe zřícenině vede žlutě značená turistická trasa, která začíná v nejbližší vlakové zastávce Syřenov a měří 3 km. Ve vzdálenosti 0,5 km pod zříceninou tuto trasu křižuje červeně značená cesta. Ta vede západním směrem na Klepandu na jižním okraji obce Syřenov (vzdálenost 2 km), na východ pokračuje na rozcestí Skalka pod Kumburkem u vesnice Brdo (1 km) a dále do Nové Paky (5 km).\nZ věže je kromě nedalekých vesnic Úbislavice a Zboží Novou Paku výhled na Český ráj a na Krkonoše. Několik kilometrů západně od hradu Kumburk se nachází další zřícenina Bradlec. Oproti Bradleci se na Kumburku zachovala ale mnohem větší část stavební substance, především spodní část paláce a zbytky věží i zdí.\n\nHrad je volně přístupný, o víkendech bývá obsazený šenk. Sdružení několikrát do roka pořádá na hradu akce s historickou tematikou.\n\n"}
{"id": "280454", "url": "https://cs.wikipedia.org/wiki?curid=280454", "title": "Pavel Vranický", "text": "Pavel Vranický\n\nPavel Vranický (30. prosince 1756 Nová Říše – 26. září 1808 Vídeň) byl moravský hudební skladatel, dirigent a houslista. Byl starší bratr hudebního skladatele Antonína Vranického, působil jako ředitel obou dvorních divadel ve Vídni. Památce Pavla Vranického je věnována expozice pod názvem Síň Pavla a Antonína Vranických v areálu kláštera v Nové Říši.\n\nStudoval zpěv, hru na varhany, housle a violu na Premonstrátské klášterní škole v Nové Říši a později v Jihlavě (1770–1771). V Olomouci studoval na teologické fakultě a stal se výborným houslistou. Ve 20 letech odešel do Vídně, kde vstoupil do teologického semináře a sloužil jako sbormistr. Ve studiích pokračoval u J. M. Krause (švédský dvorní kapelník, navštívil Vídeň okolo roku 1783). Náznaky, že byl také žákem Haydna, zůstaly neprokázané.\n\nNa jaře roku 1784 sloužil jako dirigent u hraběte Johanna Baptisty Esterházyho, v říjnu 1785 byl jmenován dirigentem orchestru nově vzniklého divadla U Korutanské brány. V této pozici zůstal do 1787, kdy se stal dirigentem vídeňského Burgtheater divadelního orchestru. Od sezóny 1792/1793 působil až do své smrti také jako první dirigent císařsko-královského dvorního divadla, poté jej ve funkci nahradil jeho bratr Antonín Vranický. Okolo roku 1786 začal skládat symfonie.\n\nPavel Vranický hrál význačnou roli ve vídeňské hudbě. Haydn i Beethoven ho upřednostňovali jako dirigenta pro své práce: Haydn trval na dirigování vídeňského představení Stvoření (1799-1800), a na žádost Beethovena vedl premiéru 1. symfonie (2. dubna 1800). Od roku 1805 se střídal s Vojtěchem Matyášem Jírovcem v dirigování koncertů pro šlechtické milovníky hudby. Pavel Vranický se přátelil s Mozartem a byl členem stejné lóže Svobodných zednářů jako on (Ke korunované naději). Po Mozartově smrti sloužil jako právoplatný prostředník vdově Konstancii ve vyjednávání s vydavatelem André. Jako tajemník vídeňského Tonkünstler-Societät, uspěl s vyrovnáváním Haydnovy zdlouhavé hádky se společností v 1797. Jeho přátelský vztah s Haydnem je zdokumentován v dopise Vranického Johnu Blandovi (12. prosince 1790) a v Haydnově dopise Vranickému (3. září 1800). Beethovenův osobní vztah k oběma bratrům Vranickým je vidět v Czernyho pamětech. Vranického ve Vídni navštívil i Weber (1803).\n\nVranický zkomponoval 51 symfonií, většina z nich je složená ze 4 vět podle klasického pořadí často s pomalým úvodem. Veřejné představení „La grande sinfonie charactéristique pour la paix avec la Républic francoise opus 31“ (Velká charakteristická symfonie za mír s Francouzskou republikou) bylo zakázané císařským rozkazem (20.12.1797), protože název díla byl příliš provokativní. Jako Beethovenova Eroica tato symfonie obsahovala pohřební pochod v pomalé větě, která byla pojmenována „Osud a smrt Ludvíka XVI.“\n\nVranický také napsal 56 smyčcových kvartet, většina z nich obsahovala tři části. V těchto pracích Vranický předjímal romantický styl s odvážným harmonickým průběhem, divadelními gesty a virtuosními zobrazeními. Jeho hudba po jeho smrti poměrně rychle upadla v zapomnění, jak poznamenal François-Joseph Fétis: \"\"Hudba Vranického byla v módě, když byla nová, kvůli svým přírodním melodiím a skvělému stylu. Dobře zacházel s orchestrem, hlavně v symfoniích. Vzpomínám si, že v mém mládí se jeho práce držela velmi dobře v porovnání s dílem Haydna. Udivuje mě předčasné zapomenutí jeho díla.\"\"\n\nVranického nejznámější dílo a nejdéle přeživší skladbou byla opera Oberon, král elfů (premiéra 1789). Ve Vídni byla nadšeně přijata. Mozartova Kouzelná flétna (premiéra 1791) vykazovala jisté podobnosti s tímto dílem Vranického. Goethe navrhl Vranického jako nejvhodnějšího skladatele pokračování Kouzelné flétny a chtěl s ním spolupracovat (dopis 1796). Oberon, král elfů upadl v zapomnění po roce 1826 kvůli stejnojmenné opeře Webera. V té době byly dokonce populárnější Vranického balety obzvláště Lesní dívka (\"Das Waldmädchen\").\n\n\n\n\nLimited 2001. ISBN 0-19-517067-9\n\n"}
{"id": "280455", "url": "https://cs.wikipedia.org/wiki?curid=280455", "title": "Brníčko (hrad)", "text": "Brníčko (hrad)\n\nBrníčko je zřícenina hradu na kopci (403 m n. m.) nad stejnojmennou obcí Brníčko 7 km východně od Zábřehu. Hrad založili v první polovině 14. stol. páni z Otaslavic (Ctibor Morava někdy po roce 1287). První zmínka v zemských deskách je z r. 1356. Od roku 1964 je chráněn jako kulturní památka.\n\nPůvodním střediskem panství bylo Dubicko. V písemných pramenech se Dubicko uvádí poprvé již od r. 1253, kdy zdejší tvrz a od moravského markraběte získané území držel vladyka Beneda z Dubicka, vrchní lovčí pozdějšího krále Přemysla Otakara II., s jehož jménem se setkáváme v listinách od r. 1238. Jeho panství zahrnovalo původně několik okolních obcí Bohuslavice, Hrabovou, Třeštinu a dnes již zaniklou osadu Ostrov. Teprve v průběhu 30. let 14. století docházelo k dělení rozsáhlého rodového majetku potomků někdejšího lovčího krále Přemysla Otakara II. Benedy z Dubicka a Otaslavic (Prostějovsko), zakladatele dubického panství. Otaslavické panství získali po r. 1287 a zřejmě do té doby spadá i stavba nového rodového sídla v Brníčku a vytvoření brníčského panství ze severní části dosavadní dubické državy. Stavebníkem byl pravděpodobně Benedův pravnuk Ctibor Morava († 1369). Za jeho života je také r. 1350 zmiňována i ves Brníčko. K r. 1356 je hrad poprvé výslovně jmenován v moravských zemských deskách jako majetek pánů z Otaslavic. V r. 1377 vlastnil Brníčko Ctiborův syn Mikuláš Morava, který užíval jako erb rozpolcený štít stříbrné a červené barvy, tedy totéž erbovní znamení, jaké měl před sto lety Beneda z Dubicka. Mikuláš držel panství společně s bratry Jimramem a Micháčem z Otaslavic, kteří se rovněž psali po Brníčku.\n\nPo Mikulášově smrti připadlo brníčské panství jako odúmrť markraběti Joštovi, jenž r. 1387 tyto majetky (\"hrad Brníčko s dvorem, městečkem a sedmi vesnicemi\") postoupil Bernardu Hechtovi ze Slavoňova.\n\nNa počátku 15. století hrad drželi vladykové ze Šumvaldu. V rušných dobách bratrovražedných bojů mezi markrabaty Joštem a Prokopem se hrad výrazně osvědčil jako vojenská pevnost Joštových přívrženců i jako bezpečný sklad pro kořist z rozličných půtek. Obdobné to bylo i v následujících letech husitských válek.\n\nNa jejich sklonku r. 1434 se objevil nový držitel hradu a panství Jan Tunkl z Drahanovic, který se začal psát z Brníčka. Nový hradní pán byl výrazným příkladem feudála, snažícího se z příhodné situace neklidu a válek vytěžit co nejvíc. Z nezámožného zemana z Krnovska, který přišel na severní Moravu za husitských válek, se během 40 let stal jeden z nejbohatších moravských šlechticů, snažících se malé statky domácí šlechty spojit ve velký majetkový komplex. Tak tomu bylo i u brníčského statku, který se stal za Tunklů součástí rozsáhlého zábřežského panství. Nestalo se tak ihned, protože po Janově smrti r. 1484 oba jeho synové drželi statky sice společně, avšak Jiřík st. Tunkl z Brníčka sídlil na Zábřehu, zatímco Jan mladší Tunkl převzal Brníčko. Oba byli věrnými spojenci krále Jiřího z Poděbrad, a proto se jejich statky staly předmětem nájezdů Matyášových spojenců, především pánů ze Zvole, kterým pomáhala smutně proslulá „černá rota“ Matyášova hejtmana France z Háje. Při jednom z těchto nájezdů, asi r. 1471, byla většina tunklovských sídel, mezi nimi i Brníčko, dobyta a zpustošena. Po Janově smrti vedl správu majetků za nezletilé sirotky jeho bratr Jiřík starší Tunkl z Brníčka. Z Brníčka odvezl na své zábřežské sídlo celý hradní arzenál (především srubnice, houfnice a děla), a posléze získal celý statek do vlastních rukou. Při vkladu tunklovského majetku r. 1490 do zemských desk se již Brníčko jako samostatné zboží neuvádí. Již za Jiříkova poručnictví přestal hrad plnit svou dosavadní funkci panského sídla. Škody, které utrpěl za česko-uherských válek, mu zřejmě nepřidaly.\n\nPři prodeji zábřežského panství r. 1510 se ještě uvádí brníčské zboží (hrad s městečkem a kaplí), zřejmě ze setrvačnosti. Provizorní opravy hradu ještě na čas oddálily jeho konec, ale už r. 1513 se uvádí jako pustý a zbořený.\n\nJeště jednou jakoby znovu zasvitla zašlá sláva hradní zříceniny. Nebylo náhodou, že se stal jako památník „husitských“ Tunklů z Brníčka místem prvního velkého táboru lidu na severní Moravě v době státoprávních bojů roku 1869, jehož se zúčastnilo na 4 000 lidí z celé severní Moravy. Romantická zřícenina brníčského hradu byla i za předmnichovské republiky využívána k dalším národním slavnostem, které si zejména v době nástupu fašismu ve třicátých letech minulého století kladly za cíl povzbuzovat české národní vědomí v ohroženém severomoravském pohraničí.\n\n\nZ mohutného hradu zajímavého typu (stupňovitě rozloženého na vrcholku hradního kopce) zůstaly zříceniny dvoupatrového paláce, věže, část zmíněné plášťové zdi, kusy parkánové hradby, příkopy a valy. Dodnes je hradní zřícenina Brníčka oblíbeným cílem vlastivědných vycházek i rekreačních výletů. Je výraznou památkou gotického hradního stavitelství a mlčenlivým svědkem pohnuté minulosti kraje. Snad k tomu přispěla i mezi lidem stále živá tradice někdejšího tunklovského sídla, zejména proslulého Jiříka st. Tunkla z Brníčka, dodnes známého z řady pověstí, lidových vyprávění i básní.\n\nVěžovitě vybudovaný hradní komplex (oválné jádro hradu, obklopené dvěma pásy příkopů a valů) byl obehnán okružní 2,1 m silnou plášťovou hradební zdí, která byla na jižní straně zesílena masivními hranolovými pilíři a zpevněna několika baštami, jejichž kamenné sloupy jsou podnes dobře viditelné. Vedle hlavní obranné věže – hlásky – stála dvouposchoďová budova hradního paláce s nepravidelně rozmístěnými okny.\n\nNa východní straně byl k plášťové hradbě přistavěn trojprostorový dvoupatrový palác. Ten byl v další fázi prodloužen až k čelní hradbě. Na západní straně jsou zřetelné stopy další budovy nejasného určení. Jádro hradu obklopoval ze tří stran parkán, z něhož byl v severní části proražen do plášťové hradby vstup. K parkánu vedl na západě most přes vnitřní příkop. Na jih od jádra je nevelké předhradí s příkopem v čele, před nímž je masivní dřevohlinitý bolwerk (velká zemní pozdně gotická bašta, nejčastěji polygonální. V podstatě jde o obezděnou plošinu umožňující umístění velkého počtu těžkých děl) se stopami zděných konstrukcí.\n\nZe tří stran spadají hradní zdi příkře ke vsi pod hradem, na čtvrté – jižní – straně, kde byl hlavní přístup k hradu a kde jsou podnes viditelné opěrné zdi hradní brány, byl hrad spojen úzkou šíjí s protějším kopcem směrem ke vsi Strupšínu. Šíje před hradem byla přerušena příkopem, dnes již zasypaným, ale dosud patrným. Totéž platí o někdejší hradní studni před palácem.\n\n"}
{"id": "280458", "url": "https://cs.wikipedia.org/wiki?curid=280458", "title": "Saraha", "text": "Saraha\n\nSaraha je jedním z 84 - Mahásiddhů a největších mistrů vadžrajány v Indii. Saraha byl učitelem mahásiddhů Šavaripy a Nágárdžuny. Saraha zůstal držitelem mnohých tantrických praktik mantrajány. Jednou z nich byla mahámudra.\n\nJeho učitelem se stal král Visukalpa a také Ratnamati. Saraha je známý také jako slavný autor mnoha duchovních písní (doha), které ukazují přirozenost mysli. Jeho nauky jsou esencí tibetského buddhismu školy Kagju.\n\n\n"}
{"id": "280460", "url": "https://cs.wikipedia.org/wiki?curid=280460", "title": "Studená fronta", "text": "Studená fronta\n\nStudená fronta je rozhraním mezi teplým a studeným vzduchem, nejčastěji v teplém sektoru tlakové níže neboli cyklóny a studeným vzduchem v týlu cyklóny. Frontální plocha postupuje většinou poměrně rychle (cca 50 km/h) a na svém čele vytlačuje teplejší vzduch prudce do výšky, čímž vzniká mohutná bouřková oblačnost cumulonimbus s mnoha nebezpečnými jevy, především bouřkami, silnými srážkami (často kroupami), nárazovým větrem, sníženou dohledností. Po přechodu studené fronty se ochladí a zpravidla fouká silný nárazový vítr a padají srážky ( jejich charakter a intenzita závisí na druhu studené fronty, viz níže). Později se oblačnost protrhává, v noci se může i zcela vyjasnit a během dne je na obloze kupovitá oblačnost. Teplota vzduchu po přechodu fronty rychle poklesne, naopak atmosférický tlak vzrůstá.\n\nPásmo oblačnosti a srážek se nachází za čárou fronty (čárou fronty se rozumí průsečnice frontální plochy se zemským povrchem). Studenou frontu rozlišujeme jako I. druhu a II. druhu. Studená fronta I. druhu se v Česku objevuje především v zimním období a připomíná obrácenou teplou frontu s rozsáhlým komplexem vrstevnaté oblačnosti a déletrvajícími srážkami. Studená fronta II. druhu přechází ve střední Evropě hlavně v teplé části roku. Pásmo její oblačnosti je úzké, v řádu desítek až stovek km. Na čele fronty se vyskytují bouřky s intenzivními srážkami, často kroupami. Po přechodu čáry fronty přes místo pozorování se srážky zmírňují nebo ustávají či přecházejí k přeháňkám. Za několik desítek minut až několik hodin se obloha může téměř vyjasnit.\n\nZa výraznou studenou frontou se ochladí o 10 až 15 °C, ale jsou známy případy, kdy se ochladilo o 30 °C. K takovéto situaci došlo o silvestrovské noci z 31. prosince 1978 na 1. ledna 1979, kdy se v Československu ochladilo z +12 °C na -20 °C během několika hodin.\n\nNe vždy se musí za studenou frontou ochladit. V zimním období, kdy se v Česku velmi často utváří teplotní inverze a studený vzduch se ukládá v podobě jakéhosi jezera v kotlinách a nížinách, znamená přechod studené fronty promíchání vzduchu, rozrušení teplotní inverze a oteplení v nížinách.\n\nZvlněná studená fronta se vyskytuje obvykle na dlouhých studených frontách, kdy se v některých úsecích (např. nad Alpami) mění charakter fronty na opačný, tzn. že v čási fronty vznikne teplá fronta.\n\nPodružná studená fronta vzniká uvnitř stejných vzduchových hmot a odděluje od sebe jen jednotlivé dávky již částečně pozměněného (transformovaného) čerstvého mořského vzduchu. Projevy této fronty obvykle bývají již o něco slabší.\n\nOkluzní fronta je úzké rozhraní mezi studenou a teplou vzduchovou hmotou, přičemž studený vzduch již vytlačil a uzavřel (uzavření = latinsky occlusio) téměř veškerý teplý vzduch od zemského povrchu. Projevuje se jako studená fronta se slabšími účinky, mnohdy se rozpadne ještě dříve, než z ní začnou vypadávat atmosférické srážky, její teplotní vliv na počasí je nevýrazný. Ve frontálním systému s teplou a studenou frontou vzniká okluzní fronta tehdy, kdy rychleji postupující studená fronta \"dohání\" frontu teplou a následně obě fronty splývají.\n\nFrontální systém je obvykle tvořen teplou a studenou frontou, jejichž společný bod se v počátku obvykle nachází ve středu tlakové níže.\n\nFrontální vlna se v předpovědi objevuje zejména tehdy, jestliže polární fronta je stacionární (nepohyblivá) a udržuje se jižně od nás. Studený vzduch proudící od SV narazí na orografickou překážku (masiv Alp), obejde ji a zasune se pod teplejší vzduch. Na původně rovné frontální linii se utvoří záhyb. Takové vlny většinou časem zanikají. Vytvoří-li se vlna nad oceánem či nad rovinami západní Evropy, je větší naděje, že na vrcholu vlny bude tlak vzduchu dále klesat a stoupat bude naopak na čele klínu a vznikne samostatná tlaková níže, na níž se váže frontální systém, který bývá v předpovědi pro laickou veřejnost často nazývaný frontální porucha.\n\n"}
{"id": "280463", "url": "https://cs.wikipedia.org/wiki?curid=280463", "title": "MikroTik", "text": "MikroTik\n\nSpolečnost MikroTīkls (tīkls = síť; ve světě známá zejména jako MikroTik) byla založena v roce 1995 k vývoji a prodeji bezdrátových systémů zejména pro ISP. Nyní poskytuje bezdrátové systémy pro internetovou konektivitu v mnoha zemích po celém světě. Společnost se nachází v Lotyšsku.\n\nMikroTik je známý zejména díky svému operačnímu systému MikroTik RouterOS, který je oblíbený pro svou robustnost, konfigurovatelnost a především výkon.\nNabízí ale také jiné produkty a řešení. Mezi u nás nejznámější patří řada RouterBoard, která nabízí ucelené řešení HW pro WISP, a to jak indoorové, tak i outdoorové jednotky a ucelené integrované řešení včetně krytů a antén.\n\n"}
{"id": "280464", "url": "https://cs.wikipedia.org/wiki?curid=280464", "title": "Vysokyj Zamok", "text": "Vysokyj Zamok\n\nVysokyj Zamok ( ; ) je jedním z kopců v ukrajinském Lvově a se svou výškou 413 m také nejvyšší bod pohoří Roztoččja. Dnes je na vrcholu umístěn vysílač a prostranství s ukrajinskou vlajkou. Z vrchu je pohled na centrum a některá předměstí Lvova i dále.\n\nNa kopci vznikl ve 13. století hrad s původně dřevěným opevněním. Okolo roku 1360 zde pak polský král Kazimír III. Veliký nechal zbudovat zděné sídlo a kopec dostal svůj současný název. V následujících staletích byla pevnost několikrát přestavována. Během kozáckého povstání roku 1648 se jí zmocnil kozácký plukovník Maksym Kryvonis. Poté, co se Halič stala součástí habsburských držav, bylo započato s demolicí tvrze. V letech 1869–1870 byly zbytky zdí a věží využity na stavbu umělého \"Kopce Lublinské unie\" k oslavě 300 let od jejího uzavření. Na Vysokém Zamku tak zbyl již jen několikametrový pozůstatek hradeb, který je zde k vidění dodnes.\n"}
{"id": "280467", "url": "https://cs.wikipedia.org/wiki?curid=280467", "title": "Příběhy 20. století", "text": "Příběhy 20. století\n\nPříběhy 20. století je název rozhlasového dokumentárního cyklu, vysílaného v týdenní periodicitě stanicí Český rozhlas Plus. \n\nJednotlivé díly trvají 45 minut a obsahují autentické vzpomínky pamětníků na významné a pohnuté události 20. století. Pořad se zaměřuje na osudy československých válečných veteránů a odbojářů z 2. světové války, bývalé vězně nacistických koncentračních táborů a poválečných komunistických lágrů, politické vězně a představitele výkonné komunistické moci, disidenty atd. Autory pořadu jsou Mikuláš Kroupa a Adam Drda. \n\n\"Příběhy 20. století\" vznikají ve spolupráci s občanským sdružením Post Bellum, které pro Český rozhlas vzpomínky pamětníků natáčí, v audio formě zpracovává a ukládá na internetu na stránkách Paměti národa. \n\n"}
{"id": "280470", "url": "https://cs.wikipedia.org/wiki?curid=280470", "title": "Milan Nerad", "text": "Milan Nerad\n\nMilan Nerad (* 1921 Ledeč nad Sázavou) je člen předsednictva Konfederace politických vězňů ČR, bývalý účastník protikomunistického odboje. \n\nPo druhé světové válce si založil živnost na opravu kotlů a brzy po únorovém puči se dostal do střetu s bolševiky. Ve spolupráci s přáteli z Národně socialistické strany se podílel na rozšiřování protikomunistických letáků a byl poprvé zatčen již v roce 1948. Po několika měsíčním věznění na Pankráci byl na amnestii propuštěn, ale v protikomunistické činnosti pokračoval. Založil odbojovou skupinu a odešel přes hranice. V západním Německu navázal kontakt se skupinou generála Ingra a byl jako agent-chodec pověřen podporovat domácí odboj a zejména obnovit činnost své skupiny, která mezitím přestala fungovat. Po několika týdnech byl zatčen a surově vyslýchán. O své činnosti nic neprozradil a byl Státním soudem odsouzen na 20 let. Prošel vězeními na Plzni-Borech, v Leopoldově, v Příbrami na uranovém dole Bytíz a v Opavě. Po propuštění v roce 1964 pracoval v plynárně. V roce 1968 se stal členem klubu bývalých politických vězňů K-231. Mezitím byl mimo jiné znovu podezříván z odbojářské činnosti, což se nakonec nepotvrdilo (viz citát). V současnosti je 1. místopředsedou Konfederace politických vězňů.\n\n"}
{"id": "280471", "url": "https://cs.wikipedia.org/wiki?curid=280471", "title": "Eva Dušková", "text": "Eva Dušková\n\nEva Dušková, rodným jménem Vokálová (11. listopadu 1931, Praha – 29. října 2019) byla česká politická vězeňkyně komunistického režimu.\n\nOtec jí zemřel za druhé světové války na žloutenku a zanechal po sobě manželku a tři děti, z nichž Eva byla nejstarší. Rodina vlastnila vilu na Ořechovce, jejíž suterén matka paní Duškové pronajímala několika studentům techniky.\n\nPřes ně se Eva Dušková seznámila s Miloslavem Chocem, který byl po převratu v roce 1948 nespravedlivě obviněn z vraždy majora Bezpečnosti Augustina Schramma. Zatčeno bylo v této souvislosti několik desítek lidí, včetně Evy Duškové a její matky, a v následujícím procesu bylo odsouzeno na 40 osob. Miloslav Choc k trestu smrti provazem, jeho dívka Eva Dušková k pěti letům do vězení pro mladistvé. Před Chocovou popravou se s ním ještě v noci z 18. na 19. února 1949 setkala v cele smrti. Do roku 1953 byla vězněna v Hradci Králové, Doudlebách, Lnářích a v Zámrsku. Musela se podílet na nucených pracích v zemědělství, na stavbách a v úklidových četách. V nápravných zařízeních, zejména ve Lnářích, kromě toho vládl drsný vojenský dril a ozbrojená ostraha. Matka Evy Duškové odseděla celkem 12 let a mezi lety 1948–53 se s dcerou setkala pouze jednou. Po propuštění z vězení pracovala Eva Dušková jako šička v Pragooděvu. V důchodovém věku vypomáhala na pobočce Konfederace politických vězňů na Praze 1. Zemřela 29. října 2019 v Praze.\n"}
{"id": "280473", "url": "https://cs.wikipedia.org/wiki?curid=280473", "title": "Visukalpa", "text": "Visukalpa\n\nVisukalpa je buddhistický mistr mantrajány. Král jižního království v Indii. Stal se žákem krále Indraboddhi, slavného vládce legendární krajiny Udjány. Visukalpa od něho obdržel nauky vadžrajány. Díky tomu se stal držitelem mnoha tantrických technik, které podle nauk mistrů vadžrajány pocházejí od samotného Buddhy. Sám Saraha se stal žákem Visukalpy.\n"}
{"id": "280475", "url": "https://cs.wikipedia.org/wiki?curid=280475", "title": "Indraboddhi", "text": "Indraboddhi\n\nIndraboddhi (\"Indrabhuti\") byl králem legendární krajiny Odijany, mistr vadžrajány z Indie. Král Indraboddhi byl jedním z 84 - mahásiddhů a také samotným žákem Buddhy. Gautama Buddha králi Indrabhuti podle tradice a nauk tibetského buddhismu, předal nejhlubší techniky mantrajány., doplňujíc tímto třetí otočení kolem Dharmy. Jednoho dne přišel samotný král Indrabodhi k Buddhovi prosíc o nauky. Buddha poradil ať přijme mniší sliby. Král Indrabodhi však přiznal že není schopen dodržet tyto sliby z důvodů silného připoutání k smyslným potěšením. Král proto poprosil Buddhu o nauky kde by to nebylo překážkou, v jedné chvíli se Buddha Šakjámuni objevil jako Guhjasamádža s celou mandalou a překázal mu všechny nauky spojené s tímto jidamem nejvyšších tanter, kterými jsou Anuttara tantry.. \n\n\n"}
{"id": "280481", "url": "https://cs.wikipedia.org/wiki?curid=280481", "title": "Ohrada", "text": "Ohrada\n\nOhrada má více významů.\n\n\n"}
{"id": "280484", "url": "https://cs.wikipedia.org/wiki?curid=280484", "title": "Hubert Slouka", "text": "Hubert Slouka\n\nHubert Slouka (6. února 1903, Brno – 14. září 1973, Praha) byl český astronom a popularizátor astronomie.\n\nVětšině astronomické veřejnosti byl znám jako dlouholetý šéfredaktor Říše hvězd, autor výborných vědeckopopulárních knih o astronomii, autor mnoha článků a výstav (nejrozsáhlejší – velká výstava Kepler a Praha) a oblíbený řečník. Po ukončení studií pracoval v Astronomickém ústavu UK a později na Státní hvězdárně v Praze. Účastnil se výpravy greenwichské hvězdárny za zatměním Slunce do Kanady (stanoviště Parent [47°55´N; 74°37´W], 31. srpna 1932, 20:20 UTC, 15:20 místního času) a byl organizátorem první samostatné české výpravy za zatměním Slunce do Japonska (stanoviště Nakatonbetsu [44°58´N; 142°17´E], 19. června 1936, 06:19 UTC, 15:19 místního času). Na této druhé výpravě ho jako mladší spolupracovník doprovázel Zdeněk Kopal, který se stal později jedním z nejvýznamnějších českých astronomů druhé poloviny 20. století. Dlouholeté úspěchy s řízením časopisu Říše hvězd (od r. 1933) a popularita, kterou mu získala kniha \"Pohledy do nebe\" i přednášková činnost, jej po druhé světové válce, jejíž část strávil v nacistickém vězení, stále více přitahovaly k popularizaci astronomie. Dokázal v posluchačích vzbudit zájem o astronomii, sdružit je a podnítit v nich chuť k další aktivní činnosti. Zasloužil se o vznik hvězdárny v pražských Ďáblicích. Je po něm pojmenována planetka .\n\n\n"}
{"id": "280485", "url": "https://cs.wikipedia.org/wiki?curid=280485", "title": "Salford", "text": "Salford\n\nSalford je město v anglickém hrabství Velký Manchester. Rozkládá se v meandrech řeky Irwell, která vytváří hranici s Manchesterem. Spolu s městy na západě tvoří metropolitní distrikt City of Salford, jehož správní centrum se nachází v blízkém \"Swintonu\". Salford má 72 750 obyvatel a jeho rozloha je 21 km².\n\nNázev města pochází z anglosaského \"Sealhford\" (\"sallow-tree ford\" – brod u vrby) odkazujícího na vrby rostoucí podél řeky Irwell. Brod se nacházel v místech, kde nyní stojí \"Victoria Bridge\". V minulosti bylo město součástí hrabství \"Lancashire\". Roku 1230 získal Salford status samostatného distriktu.\n\nSalford byl jedním z prvních průmyslových měst v počátečním období průmyslové revoluce. V té době byl jeho význam jako kulturního a obchodního centra větší než sousedního Manchesteru. Existovala zde výroba plátna a hedvábí včetně jejich barvení, valchování a bělení. Stal se jedním z největších center zpracování bavlny. Poté co sousední Manchester získal větší význam, důležitost Salfordu poklesla.\n\nRoku 1806 se \"Chapel Street\" stala první ulicí na světě osvětlenou plynovými lampami. Roku 1849 založila městská rada první veřejnou knihovnu, muzeum a galerii v Anglii. V roce 1894 byl otevřen Manchesterský kanál a Salford se stal námořním centrem s obrovskými doky vybudovanými podél tohoto kanálu. Salford obdržel status města roku 1926. V roce 1967 byl \"Royal Salford Technical Institute\" udělen status univerzity a byla ustanovena Salfordská univerzita.\n\nV 60. a 70. letech 19. století prošla část města renovací a terasové domky byly nahrazeny věžovými domy s jejich strohou architekturou. V té době také došlo k úpadku doků. V poslední době dochází k nápravě architektonických chyb z 60. let a je naplánovaná obnova některých částí města včetně výstavby dvou výškových budov, exkluzivního hotelu, náměstí, parků a kaváren a asi 400 bytů.\n\nSalford se rozkládá v údolí řeky Irwell. Řeka prochází městem od severu a vytváří na východě hranici s Manchesterem a na jihu s Traffordem. Záplavy rozvodněné řeky působily v městě mnoho škod, a proto byla řeka regulovaná vytvořením kanálů a břehových hrází. Původní centrum města se nacházelo v okolí \"Greengate\" poblíž brodu přes řeku naproti katedrály v Manchesteru. Postupně se město rozrostlo jednak podél údolí řeky tak i do stran k \"Irlams o' th' Height\" a \"Higher Broughton\".\n\nSalford je městem demografických kontrastů. Zatímco oblasti \"Salford Quays\" v sousedství Manchesteru a předměstí na východě města jako například \"Worsley\" oplývají bohatstvím (hovorově označované jako \"milionářské čtvrti\"), některé jiné části města jsou známy jako jedny z nejchudších obvodů v rámci Velké Británie. Výzkum prováděný roku 2005 televizní stanicí \"Channel 4\" ohodnotil město jako město s 9. nejhoršími podmínkami pro život (průzkum porovnával kriminalitu, vzdělání, životní prostředí, životní styl a zaměstnanost).\n\nSalford byl v minulosti částí \"Salford Hundred\", oblastí rozlohou přesahující současné město, v rámci hrabství \"Lancashire\". Jako samostatný obvod, skládající se z vlastního Salfordu a části \"Broughtonu\", byl vyhlášen roku 1844. Zbývající část \"Broughtonu\" a \"Pendlebury\" byla připojena roku 1853. Salford se vyčlenil ze správy hrabství roku 1889 a obdržel status města roku 1926. Roku 1974 byl ustanoven metropolitní distrikt \"City of Salford\" a stal se částí hrabství Velký Manchester.\n\nSprávním orgánem města je Rada města Salford. Poté co byla roku 1986 zrušena rada hrabství Velkého Manchesteru stalo se město samostatným správním celkem (\"unitary authority\").\n\nMěstské obvody – \"Pendleton\", \"Claremont\", \"Langworthy\", \"Broughton\", \"Weaste\", \"Ordsall, Irlams o' th' Height\" a \"Seedley\".\n\nMěsto je spojeno s ostatními částmi Velkého Manchesteru tramvajovou sítí \"Manchester Metrolink\", která prochází nedaleko oblasti doků. V Salfordu se nacházejí železniční stanice \"Salford Central\", \"Salford Crescent\", \"Swinton\", \"Moorside\", \"Clifton\", \"Eccles\", \"Patricroft\", \"Irlam\" a \"Walkden\". První autobusová linka byla zprovozněna roku 1824 z \"Pendeltonu\" na \"Market Square\" v Manchesteru.\n\nSalfordská univerzita obdržela status univerzity roku 1967. Je jednou ze čtyř vysokých škol v rámci Velkého Manchesteru a navštěvuje ji asi 19 000 studentů. V Salfordu se také nachází mnoho fakult, například \"Pendleton College\", \"Eccles College\" a \"Salford College\" soustředěné ve dvou velkých studentských areálech \"Worsley Campus\" a \"City Campus\".\n\nSalfordský filmový festival, s krátkou historií započatou roku 2003, se dočkal nečekaného ohlasu. Místní divadlo \"Studio Salford\" se podílí na pořádání divadelního festivalu \"27/4\" jehož centrem je blízký Manchester.\n\nMezi další kulturní centra v Salfordu je možno zařadit galerii \"Lowry\", Salfordské městské muzeum a soukromé kulturní centrum \"Bureau\". Salfordský symfonický orchestr je amatérské těleso založené roku 1947. Roku 1985 se soubor rozpadl a jeho činnost byla obnovena v roce 1995.\n\nSalfordská katedrála je jednou z největších katolických katedrál v severní Anglii. Byla postavena v letech 1844 až 1848 a je na seznamu památkově chráněných budov.\n\nDalšími turistickými zajímavostmi jsou \"Ordsall Hall\", \"Bridgewater Canal\" a \"Lowry Centre\" – obsahující tři umělecké galerie a dvě divadla.\n\n\n"}
{"id": "280489", "url": "https://cs.wikipedia.org/wiki?curid=280489", "title": "Toyota Celica", "text": "Toyota Celica\n\nToyota Celica je název řady sportovně laděných osobních vozů firmy Toyota. Model Celica byl vyráběn v letech 1970–2006 v celkem sedmi značně odlišných generacích. Řadu let byl tento vůz k vidění v motoristickém sportu. Například Carlos Sainz s vozem Toyota Celica dvakrát získat titul mistra v Rallye. Vozidlo se vyrábělo ve variantách sedan, liftback, kupé i kabriolet.\n\nPo celou dobu pohání tento automobil čtyřválcové motory. K asi největší koncepční změně došlo v roce 1986, kdy byl opuštěn pohon na zadní kola a zaveden pohon na přední kola. V letech 1986–1999 byla vyráběna verze s pohonem všech čtyř kol a turbodmychadlem. Vozy určené pro japonský trh měly od roku 1997 proměnlivé časování ventilů, které se stalo standardem všech vozů v roce 2000. Výroba byla v roce 2006 ukončena a Celicu v nabídce automobilky pro americký trh nahradil model Scion tC.\n\nJednalo se o speciál skupiny B. Základem vozu byl sportovní typ Toyota Celica 2000 GT. První prototyp byl představen v roce 1982. Vůz byl širší, měl upravenou přední část a na kapotě přidané chladicí otvory. Prvním startem byla Finská rallye 1983. Juha Kankkunen soutěž dokončil na šestém místě. Druhou soutěží byla Rallye Pobřeží slonoviny 1983, kde Bjorn Waldegard zvítězil. Výsledek na závěrečné RAC Rally 1983 již tak dobrý nebyl. Ukázalo se, že typ Celica TCT je vhodný zejména na africké soutěže. V letech 1984 až 1986 vyhrály posádky týmu Toyota Motorsport všechny africké soutěže (3× Safari rallye a 3× Rallye Pobřeží slonoviny). V ostatních soutěžích se na výsledcích projevoval handicap pohonu zadních kol.\n\nVůz má samonosnou karoserii, podélně umístěný motor vpředu a pohon zadních kol. Motor je osmiventilový čtyřválec 4T-GTE o obsahu 2090 cm s rozvodem DOHC. Výkon je 370 koní a kroutící moment 490 Nm. Je přeplňovaný turbodmychadlem KKK 27 a vybavený mechanickým vstřikováním Denso. Pětistupňová mechanická převodovka je od firmy Hewland. Zadní náprava je poháněna přes suchou lamelovou spojku a samosvorný diferenciál Salsberry. Zadní náprava má tuhé uložení, přední je na ramenech se vzpěrami McPherson. Podvozek tvoří kapalinové tlumiče Bilstein a vinutými pružinami. Kapoty jsou z plastu a boční okna z čirého polykarbonátu. Hmotnost vozu je 1100 kg. Vůz je dlouhý 4284 mm a široký 1785 mm.\n\nVůz Toyota Celica ST 165 byl postaven po zrušení skupiny B jako přímý konkurent pro vůz Lancia Delta HF Integrale.\n\nTento vůz startoval v letech 1990 až 1994 a vyhrála 16 soutěží. Ve všech třech letech vyhrála pohár konstruktérů a dvakrát i titul mezi jezdci, která získal Carlos Sainz (90 a 92) a v roce 1994 Didier Auriol (ten na několika posledních soutěžích startoval s novějším modelem).\n\nOproti předchozí verzi měla lepší aerodynamiku a nové přítlačné křídlo. Vůz měl větší rozměry, než předchůdce. Automobil měl nové vstřikování vody do motoru. Automobil měl větší kola i otvor pro chlazení motoru. Později byl automobil doplněn elektronickými diferenciály. Prvním startem byla Rallye San Remo 1994. Na konci následující sezony ale komise zjistila, že restriktor turba neodpovídá technickým předpisům. Tým Toyota Motorsport byl vyloučen z mistrovství světa v rallye 1995 a nesměl se účastnit ani mistrovství světa v rallye 1996. Vývoj Celicy byl ukončen a tým pracoval na typu Toyota Corolla WRC.\n\nK pohonu sloužil řadový šestnáctiventilový čtyřválec uložený napříč o objemu 1998 cm přeplňovaný turbodmychadlem, který dosahoval výkonu 290 koní. Automobil měl pohon všech kol. Šestistupňová převodovka byla typu Xtrac.\n\nRozměry\n"}
{"id": "280505", "url": "https://cs.wikipedia.org/wiki?curid=280505", "title": "Pánev", "text": "Pánev\n\nSlovo pánev není jednoznačné a může být označením pro :\n\n\n"}
{"id": "280508", "url": "https://cs.wikipedia.org/wiki?curid=280508", "title": "Cesta do Canossy", "text": "Cesta do Canossy\n\nCestu do Canossy uskutečnil římský král Jindřich IV. v lednu 1077. Pěšky jako kajícník putoval ze Špýru přes Alpy do severoitalského hradu Canossa, aby zde u papeže Řehoře VII. vyprosil zrušení církevní klatby. Byl to vrcholný okamžik papežského triumfu ve sporu o investituru a úsloví „cesta do Canossy“ se často používá i jako metafora pro ponižující prosbu o milost.\n\nV 11. století vyvrcholil zápas mezi papežstvím a císařstvím o tzv. investituru, tedy obsazovaní církevních úřadů. Když papež Řehoř VII. vydal svůj \"Dictatus papae\", ve kterém shrnul svoje cíle, které sledovaly odstranění laické investitury, reagoval římský král Jindřich IV. (*1050, vládl 1056–1106) svoláním synody říšského duchovenstva, na kterém prohlásil Řehoře za sesazeného a popřel platnost Dictatu. Papež reagoval klatbou a zprostil Jindřichovy poddané podřízenosti. Šlechta v Říši využila této situace, která krále oslabovala a dala králi roční ultimatum, během kterého se měl smířit s papežem, jinak si zvolí nového krále.\n\nKdyž Jindřich dorazil v lednu 1077 před hrad hraběnky Matyldy Toskánské, čekal v rouchu kajícníka naboso ve sněhu tři dny, než jej Řehoř přijal. 28. ledna pak papeže požádal o odpuštění a omluvil se mu. Papež z Jindřicha následně sňal klatbu. Během Jindřichova návratu do Německa, v březnu 1077 ale říšská šlechta zvolila vzdorokrále Rudolfa z Rheinsfeldenu. Nastala občanská válka, Jindřich se opět dostal do papežské klatby tři roky po Canosse, v roce 1080 také nechal zvolit svého vzdoropapeže Klimenta III.\n\nPapež Řehoř VII. zemřel v Salernu v roce 1085, krátce poté co Jindřich IV. dobyl Řím a nechal se korunovat císařem. Spor o investituru v Říši byl ukončen až za vlády Jindřicha V. v roce 1122, kdy byl ve Wormsu přijat konkordát, který investituru rozdělil na část laickou a duchovní. Spory papežství a císařství ale provázely i vládu štaufského rodu ve 12. a 13. století a i v této době docházelo k volbám vzdoropapežů a vzdorokrálů. Obdobná opatření, jakým byl konkordát, byla již na počátku 12. století učiněna také ve Francii a Anglii.\n"}
{"id": "280511", "url": "https://cs.wikipedia.org/wiki?curid=280511", "title": "Rašple", "text": "Rašple\n\nRašple, neboli česky správněji struhák, je často velký ruční truhlářský pilník. Používá se k hrubšímu opracovávání dřeva. Je vyrobena z oceli, dlouhá 30-50 cm a na pracovní ploše má přibližně 0,5 mm vysoké ostré hroty. Může mít obdélníkový, kruhový nebo půlkruhový profil.\n\n\n"}
{"id": "280516", "url": "https://cs.wikipedia.org/wiki?curid=280516", "title": "Kazatelna (přírodní památka, okres Kroměříž)", "text": "Kazatelna (přírodní památka, okres Kroměříž)\n\nPřírodní památka Kazatelna v Chřibech se nachází na katastrálním území města Koryčany v okrese Kroměříž. Jedná se o vypreparovanou skálu z pískovce a slepenců magurského flyše. Skála je vysoká 8 m, na jejím vrcholu je dvouramenný kříž z roku 1972. Přírodní památka je v péči Krajského úřadu Zlínského kraje.\n\nPředmětem ochrany je unikátní skalisko z magurského pískovce.\n\nPřírodní památka Kazatelna je vzdálená od Koryčan zhruba 5,5 km po místních komunikacích směrem na východ. Poblíž skály prochází červeně značená turistická trasa, na níž na rozcestí \"U Mísy\" navazuje cyklotrasa č. 5150, která vede poblíž další místní přírodní památky - skalního útvaru Kozel.\n\n\n"}
{"id": "280518", "url": "https://cs.wikipedia.org/wiki?curid=280518", "title": "Seznam ostrovů Španělska", "text": "Seznam ostrovů Španělska\n\nOstrovy Španělska větší než 1 km².\n\n"}
{"id": "280530", "url": "https://cs.wikipedia.org/wiki?curid=280530", "title": "Hujer (filmová postava)", "text": "Hujer (filmová postava)\n\nViktor Hujer je fiktivní filmová postava večerního studenta z českého filmu \"Marečku, podejte mi pero!\".\n\nJde o archetyp studenta, který je noční můrou všech učitelů. Postava byla vytvořena podle skutečně žijícího člověka, kterého Ladislav Smoljak vyučoval ve večerní škole ve Staré Boleslavi. \"Hujer\" či \"hujerismus\" se postupem času stal obecným označením člověka, jehož vlastnosti nebo jednání jsou podobné této filmové postavě.\n\nVe filmu jej ztvárnil Václav Lohniský. Jeho základní vlastností je přehnaná ctižádostivost, servilita a snaživost, občas přecházející do drzosti. Je sice dobrý student, ale svým jednáním a snahou být neustále „první“ provokuje jak své spolužáky, tak učitele, kteří jej za to nemají příliš v lásce. Což si Hujer pravděpodobně vůbec neuvědomuje.\n\n\n"}
{"id": "280539", "url": "https://cs.wikipedia.org/wiki?curid=280539", "title": "Oblovka obrovská", "text": "Oblovka obrovská\n\nOblovka obrovská (nebo Achatina velká; \"Achatina achatina\"), je suchozemský plž dorůstající velikosti 20 - 30 cm. Její původní domovinou jsou tropické deštné lesy střední Afriky. Vyskytuje-li se ve volné přírodě mimo svou původní domovinu, jde o tzv. invazní druh.\n\nTito plži mají pravotočivou ulitu, která dosahuje průměrné délky kolem 20 cm. Oblovka má velmi dekorativní ulitu, barevný základ je žlutý (až světle hnědý) s tmavými pruhy, některé její poddruhy jsou čistě žluté (či světle hnědé).\n\nAchatiny jsou hermafrodité, přesto však u většiny druhů musí být šneci dva. Výjimkou je např. Lissachatina Immaculata u které je samooplození běžné. Tento druh achatiny tedy vyhledává druhého jedince, ač se jedná o hermafrodita. Po vyměnění semenných váčků klade každý jedinec v průměru 100 - 200 vajíček, která částečně, nebo úplně zahrabe do vlhké půdy. Vajíčka mají podobu drobných perel a jsou asi 5 mm velká. O vajíčka se plž dále nestará a jsou známy případy, kdy svá vajíčka dokonce sežere. Asi po 10-20 dnech se z vajíček vylíhnou malé oblovky (o velikosti 4-5 mm), které nejdříve sežerou skořápku od vajíčka a poté hned začnou přijímat potravu (stejnou jako dospělci).\n\nMladé oblovky velice rychle rostou, při dostatku potravy a vápníku (tzn. v podobě sépiové kosti, či mletého vápence) mohou povyrůst až o 2 cm za měsíc. Rostou cca do prvního roku života, kdy pohlavně dospívají. Ve volné přírodě se achatiny dožívají 3-5 let. V zajetí až 8 let.\n\nTento plž se v poslední době prodává v obchodech se zvířaty jako domácí mazlíček. Achatinu je možné chovat v teráriau, faunáriu nebo plastovém boxu s dírkami pro odvětrávání. Jako podestýlka je nejvhodnější kokosová drť (lignocel), který zadržuje potřebnou vlhkost popř. rašelina. Jako dekorace může posloužit kousek kmenu, mech (zadržuje vlhkost), větvičky. Mohou být také živé či umělé rostliny, ale oblovky je brzy zničí (živé sežerou). Může se přidat miska s vodou jako brouzdaliště, voda však nesmí přesahovat dýchací otvor.\n\nOblovka obrovská se živí hlavně rostlinnou složkou, tj. např. salátem, okurkou, batáty, žampióny, pampeliškami, jitrocelem a melouny a jinou zeleninou a ovocem. Není ji dobré dávat citrusové plody - odvápňují ulitu.\n\n\n\n"}
{"id": "280548", "url": "https://cs.wikipedia.org/wiki?curid=280548", "title": "Karosa C 734", "text": "Karosa C 734\n\nKarosa C 734 je model linkového meziměstského autobusu, který vyráběla společnost Karosa Vysoké Mýto v letech 1981 až 1997. Je to nástupce linkové verze řady Š, vozu ŠL 11.\n\nAutobus C 734 se stal základním modelem nové karosácké řady 700. Jedná se o dvounápravový vůz s hranatou, polosamonosnou karoserií panelové konstrukce. Motor je umístěn za zadní nápravou, v prostoru zadního panelu. Mezi nápravami pod karoserií se nachází zavazadlový prostor o objemu 3,5 m³. Přední náprava od LIAZu má nezávisle zavěšená kola, tuhá zadní pochází od maďarského podniku Rába. Teplovodní topení je výkonné, při teplotách nižších než 0 °C má však problém celý vůz vytopit. Potíže jsou také s větráním při vysokých teplotách, protože posuvné části se nacházejí pouze u dvou oken na pravé straně a u tří na levé. Náporová ventilace ze dvou ventilátorů tak nedokáže účinně vyměňovat vzduch. V pravé bočnici se nacházejí dvoje dvoukřídlé výklopné dveře. Oboje jsou přibližně stejně široké, první jsou umístěny před přední nápravou, druhé se nacházejí ve střední části vozu. Sedačky pro cestující jsou rozmístěny 2+2 se střední uličkou.\n\nVozy C 734 (podobně jako ostatní varianty řady 700) prodělaly během výroby mnoho úprav, které měly zajistit lepší provozuschopnost těchto autobusů (především nové, výkonnější motory).\n\nPrvní dva autobusy C 734 (navazující na dva vyrobené kusy označené jako C 733) byl vyrobeny v roce 1975, tehdy šlo ale pouze o funkční vzorky označené jako C3 a C4. Prototyp, označený jako C5, vznikl o dva roky později. Ověřovací sérii tří kusů (původně plánováno 50 autobusů) vyprodukovala Karosa roku 1980 a sériová výroba byla zahájena v srpnu 1981. Ta trvala až do roku 1997, pod označením Karosa C 834 a s menšími úpravami však byly tyto vozy vyráběny nadále pro země bývalého Sovětského svazu. Celkem bylo v letech 1975–1997 vyrobeno 18 079 vozů C 734.\n\nVozy C 734 provozovaly především podniky ČSAD na kratších meziměstských a regionálních linkách po celém Československu. Mnoho jich je také dosud v provozu, jejich počet se ale postupně snižuje v důsledku dodávek moderních vozů. Menší počet kusů zakoupily i některé dopravní podniky (např. Brno nebo Praha), u nichž tyto vozy jezdily na příměstských linkách nebo byly využity jako zájezdové. Celkem 1458 vozů C 734 bylo rovněž exportováno, nejvíce jich jezdilo v bývalém Sovětském svazu (625 kusů).\n\nSoukromé sbírky:\n\n\n\n"}
{"id": "280554", "url": "https://cs.wikipedia.org/wiki?curid=280554", "title": "Brunejský dolar", "text": "Brunejský dolar\n\nBrunejský dolar je zákonným platidlem Bruneje. Jeho ISO 4217 kód je BND. Jedna setina dolaru se nazývá \"sen\".Oficiální název brunejské měny je sice dolar, ale slovním ekvivalentem pro slovo dolar je v malajštině (úřední jazyk Bruneje) výraz ringgit, který je v běžné mluvě častěji používaný než slovo dolar. Brunejský dolar lze používat i v Singapuru.\n\n\nMince v oběhu mají nominální hodnoty 1, 5, 10, 20 a 50 senů. Bankovky jsou tištěny v hodnotách 1, 5, 10, 50, 100, 500, 1 000 a 10 000 dolarů.\n"}
{"id": "280555", "url": "https://cs.wikipedia.org/wiki?curid=280555", "title": "Malajsijský ringgit", "text": "Malajsijský ringgit\n\nMalajsijský ringgit je zákonným platidlem Malajsie. Jeho ISO 4217 kód je MYR. Jedna setina dolaru se nazývá \"sen\".Výraz \"ringgit\", což je v překladu zoubkovaný, označení španělského osmirealu (\"real de ocho\", v angličtině nazývaný \"Spanish dollar\"), který má lehce zubaté okraje, hojně používaného v oblasti v 16. a 17. století, je v malajštině slovním ekvivalentem pro slovo \"dolar\".\n\n\nMince v oběhu mají nominální hodnoty 1, 5, 10, 20 a 50 senů.Bankovky jsou tištěny v hodnotách 1, 2, 5, 10, 50 a 100 ringgitů.\n\n"}
{"id": "280556", "url": "https://cs.wikipedia.org/wiki?curid=280556", "title": "Singapurský dolar", "text": "Singapurský dolar\n\nSingapurský dolar je zákonné platidlo v Singapuru. Jeho ISO 4217 kód je SGD. Jedna setina dolaru se nazývá \"cent\".Oficiální název singapurské měny je sice dolar, ale slovním ekvivalentem pro slovo dolar je v malajštině (úřední jazyk Singapuru) výraz ringgit, který je v běžné mluvě častěji používaný než slovo dolar. Singapurský dolar lze používat i v Bruneji.\n\n\nMince v oběhu mají nominální hodnoty 1, 5, 10, 20 a 50 centů a 1 dolar. Bankovky jsou tištěny v hodnotách 2, 5, 10, 50, 100, 1000 a 10 000 dolarů. Na aversní straně všech bankovek je vyobrazen první singapurský prezident Yusof bin Ishak. Mince i bankovky Singapuru mají stejné nominální hodnoty jako mince a bankovky Bruneje.\n"}
{"id": "280560", "url": "https://cs.wikipedia.org/wiki?curid=280560", "title": "Ringgit", "text": "Ringgit\n\nRinggit je v malajštině výraz pro slovo \"dolar\". Toto slovo můžeme použít v souvislosti s:\n"}
{"id": "280561", "url": "https://cs.wikipedia.org/wiki?curid=280561", "title": "Predrag Mijatović", "text": "Predrag Mijatović\n\nPredrag \"Peđa\" Mijatović (srbsky: 19. ledna 1969, Titograd, Černá Hora, Jugoslávie) je bývalý černohorský fotbalista, v současnosti sportovní ředitel klubu Real Madrid. Je považován za jednoho z nejlepších jugoslávských hráčů 90. let. Hrával jako útočník za kluby Budućnost Podgorica, FK Partizan, Valencia, Real Madrid, Fiorentina a Levante. S Realem vyhrál v roce 1998 Ligu mistrů, když ve finále proti turínskému Juventusu vstřelil jediný gól zápasu.\n\nZa reprezentaci odehrál 73 zápasů, ve kterých nastřílel 28 gólů. Hrál i na Euru 2000 a na Mistrovství světa v roce 1998.\n\nV anketě Zlatý míč, která hledala nejlepšího fotbalistu Evropy, se roku 1997 umístil na druhém místě.\n\n"}
{"id": "280563", "url": "https://cs.wikipedia.org/wiki?curid=280563", "title": "Bayer", "text": "Bayer\n\nBayer AG je významná německá agrochemická a farmaceutická akciová společnost založená roku 1863 ve městě Barmen (dnes je součástí města Wuppertal). Divize Bayer AG zahrnovaly k 31. prosinci 2017 celkem 301 společností s 99 820 zaměstnanci. Hlavní sídlo firmy se od roku 1912 nachází v Leverkusenu. Společnost se zabývá vývojem, výrobou a prodejem chemikálií a hummánních i veterinárních léčiv. Je nástupce nechvalně proslulé firmy IG Farben, která za druhé světové války vyráběla cyklon B.\n\nKorporátní logo společnosti, Bayer kříž, byl představen v roce 1904. Skládá se z horizontálního slova \"Bayer\" kříženého s vertikálním slovem \"Bayer\", obě slova sdílejí \"Y\" a jsou v uzavřeném kruhu.\n\nVe fiskálním roce 2015 společnost zaměstnávala kolem 117 000 lidí a její prodeje přesáhly 46.3 miliard EUR. Od roku 2016 jsou součástí skupiny Bayer tří klíčové divize: Pharmaceuticals, Consumer Health a Crop Science, jejíž součástí je také Animal Health.\n\n\nFirma patří společně s firmami BASF a Syngenta mezi tři největší evropské výrobce pesticidů a mezi šest největších producentů pesticidů na světě.\n\nSpolečnost Bayer patřila mezi první výrobce aspirinu. Od roku 1898 do 1910 společnost Bayer prodávala heroin jako „lék“ pro lidi závislé na morfinu do té doby, než bylo objeveno, že se v játrech mění na morfin, tento objev společnost zdiskreditoval a tím skončil legální prodej heroinu coby léku.\n\nV posledních letech významně investovala do obchodu s GMO a čelí řadě problémů. Nejvýznamnější z nich je nekontrolovaný únik geneticky modifikované rýže LL RICE 601. V červnu 2008 Státní zemědělská a potravinářské inspekce nařídila stáhnout z obchodní sítě desetitisíce balení rýže firmy Podravka-Lagris, která obsahovala ilegální příměs GM rýže, která nebyla schválena ani pro lidské potraviny ani jako krmivo pro dobytek.\n\nPodobné problémy byly zaznamenány i v dalších zemích Irský úřad pro bezpečnost potravin prokázal nelegální kontaminaci GM rýži LL 601 ve výrobcích značek American Easy Cook a St. Bernard Easy Cook v obchodech řetězce Marks & Spencer, který poté stáhl z pultů veškerou americkou rýži. Americkou dlouhozrnnou rýži přestaly prodávat i švýcarské supermarkety MIGROS a COOP poté co objevily ilegální kontaminaci GM rýží LL 601. Japonsko v srpnu 2006 v reakci zcela zastavilo dovoz dlouhozrnné rýže z USA. Problém ilegální kontaminace americké rýže objevila firma Bayer CropScience 31. července 2006 a informovala o něm americké úřady, ale nikoli veřejnost.\n\nSpolečnost IG Farben se aktivně podílela na pokusech, které byly uskutečňovány na vězních v koncentračních táborech. Výzkum probíhal v koncentračním táboře Mauthausen, dále probíhal výzkum v koncentračním táboře Osvětim pod vedením známého doktora Mengeleho označovaného jako „anděl smrti” za svou zálibu dělat pokusy na vězních koncentračního tábora. Bayer platila 200 říšských marek za usmrcenou osobu samotnému Mengelemu, obětmi se stali vězni jeho pseudovědeckých pokusů jako byla brutální sterilizace žen, dále prováděl pokusy na dětech, které označoval jako „svá malá morčátka“, ty byly podrobovány různým operacím hlavy, míchy.\n\n"}
{"id": "280569", "url": "https://cs.wikipedia.org/wiki?curid=280569", "title": "Kateřina z Poděbrad", "text": "Kateřina z Poděbrad\n\nKateřina z Poděbrad nebo také \"Kunhuta\" (11. listopadu 1449, Poděbrady – únor 1464, Budín) byla dcera českého krále Jiřího z Poděbrad a jeho první manželky Kunhuty ze Šternberka, první manželka Matyáše Korvína a uherská královna.\n\nKateřinina matka zemřela 19. listopadu 1449, pravděpodobnou příčinou byl porod Kateřiny a jejího dvojčete, sestry Zdenky (Sidonie), pozdější saské vévodkyně.\n\nMatyášovou první nevěstou byla Alžběta Celjská, která zemřela v dětském věku. Dne 1. května 1461 se osmnáctiletý uherský král (od roku 1458) Matyáš oženil s mladičkou dcerou Jiřího z Poděbrad, který ho kdysi hostil v Praze. Svatba, domluvená již na počátku roku 1458, měla podle strážnických dohod proběhnout během dalšího roku. Trvalo však několik let, než mezinárodní politická situace umožnila uzavření sňatku, a Kateřina proto odjela do Uher teprve v roce 1461.\n\nNa budínském dvoře patřil zřejmě do jejího okolí Janus Pannonius, jenž o Kateřině složil několik latinských epigramů. Byl dokonce označen za „nejvyššího kancléře královny“ (), ovšem jeho postavení v tomto úřadu je nejisté, neboť byl královniným kancléřem veszprémský biskup.\n\nTři roky po svatbě porodila Kateřina, jíž bylo jen něco málo přes čtrnáct let, první dítě, které se ale narodilo mrtvé. Ona sama zemřela o několik dní později. Pochovaná byla v budínském kostele svatého Zikmunda.\n\nMatyáš, jehož ctižádost měl brzy poznat i Jiří z Poděbrad, se snažil najít druhou manželku v okruhu středoevropských panovnických dvorů, ale po neúspěšných pokusech se nakonec oženil s Beatrix Neapolskou. Ani ta mu ale neporodila dědice, přestože se za králova života a zejména po jeho smrti stala důležitou figurou ovlivňující vnitropolitickou situaci státu. Jediného nelegitimního potomka porodila Matyášovi Barbara Edelpöcková ze Steinu nad Dunajem. Když se postupem času ukázalo, že ani z Matyášova druhého manželství dítě nevzejde, pokoušel se pro syna Jana mezinárodně potvrdit legitimitu.\n\n"}
{"id": "280575", "url": "https://cs.wikipedia.org/wiki?curid=280575", "title": "Pohrudnice", "text": "Pohrudnice\n\nPohrudnice je serózní blána, kterou je vystlána hrudní dutina. Můžeme ji najít také pod názvem pohrudniční pleura (: \"pleura parietalis\"). Plíce jsou pak na povrchu kryty přirostlou poplicnicí neboli plicní pleurou (lat. pleura visceralis). Mezi těmito pleurálními listy se nachází tenká štěrbina obsahující malé množství tekutiny, která má nižší tlak než je tlak atmosférický a lepí tak obě pleury k sobě. Zrušení tohoto podtlaku (mezi pleury vnikne vzduch) nazýváme pneumotorax. Při něm plíce kolabuje: vlivem retrakční síly plic (elastického napětí - pružnosti plic) se plíce smršťuje ke svému hilu, vzduch z plíce je vytlačen.\n"}
{"id": "280576", "url": "https://cs.wikipedia.org/wiki?curid=280576", "title": "Kopřiva (rozcestník)", "text": "Kopřiva (rozcestník)\n\nKopřiva může znamenat:\n\n\n"}
{"id": "280577", "url": "https://cs.wikipedia.org/wiki?curid=280577", "title": "Živnostenský zákon", "text": "Živnostenský zákon\n\nŽivnostenský zákon, plným názvem zákon č. 455/1991 Sb., o živnostenském podnikání (živnostenský zákon), je zákon, který v České republice upravuje podmínky pro podnikání fyzických a právnických osob v některých činnostech. Živnostenský zákon zrušil předchozí zákon č. 105/1990 Sb., o soukromém podnikání občanů.\n\nZákon definuje živnost jako soustavnou činnost provozovanou samostatně, vlastním jménem, na vlastní odpovědnost a za účelem dosažení zisku, a zároveň stanoví, které činnosti živností naopak nejsou (např. podnikání lékařů, veterinářů, farmaceutů, advokátů, exekutorů, notářů, znalců, tlumočníků, auditorů, podnikání bank, pojišťoven, stanic technické kontroly, podnikání v hornické činnosti, v energetice, v zemědělství a rovněž provozování svobodných povolání – podnikání v těchto činnostech upravují speciální zákony).\n\nŽivnosti dělí především na pouze ohlašovací nebo koncesované, a pro podnikatele stanoví podmínky pro získání živnostenského oprávnění a pro provozování živnosti, tj. podmínky všeobecné (plná svéprávnost, bezúhonnost) a podmínky zvláštní (odborná způsobilost včetně možností jejího prokázání). Živnostenský zákon také definuje podnikání s odpovědným zástupcem pro případ, že fyzická osoba, která chce podnikat v regulované činnosti, nemá odbornou způsobilost. Právnické osoby ustanovují odpovědného zástupce u regulovaných živností až na výjimky vždy. Živnostenský zákon také definuje podmínky pro podnikání zahraničních osob na území České republiky (osoby s bydlištěm resp. sídlem mimo české území) a stanovuje podmínky, za kterých může občan EU poskytovat služby na území České republiky, aniž by získal živnostenské oprávnění podle živnostenského zákona.\n\nDále stanovuje překážky provozování živnosti, definuje provozovnu a povinnosti podnikatele, podnikajícího v provozovně, a živnostenský rejstřík a údaje, které se do něho zapisují. Stanovuje také údaje, které je povinen podnikatel při ohlášení živnosti resp. při žádosti o koncesi sdělit živnostenskému úřadu a stanovuje doklady, které je povinen podnikatel přiložit k ohlášení živnosti resp. k žádosti o koncesi. Taktéž stanovuje situace, kdy zaniká živnostenské oprávnění a kdy dochází ke zrušení živnostenského oprávnění nebo k pozastavení provozování živnosti. Zákon i vyjmenovává přestupky proti jednotlivým ustanovením živnostenského zákona a stanovuje maximální výše pokut za tyto přestupky.\n\nV přílohách zákona jsou uvedeny podrobnosti pro jednotlivé živnosti. V příloze č. 1 seznam řemeslných živností, v příloze č. 2 seznam vázaných živností včetně požadované odborné způsobilosti, v příloze č. 3 seznam koncesovaných živností včetně požadované odborné způsobilosti a orgánu státní správy, který vydává stanovisko ke koncesi, a v příloze č. 4 seznam oborů činností živnosti volné „\"Výroba, obchod a služby neuvedené v přílohách 1 až 3 živnostenského zákona\"“. \n\n"}
{"id": "280579", "url": "https://cs.wikipedia.org/wiki?curid=280579", "title": "Bota (rozcestník)", "text": "Bota (rozcestník)\n\nSlovo bota není zcela jednoznačné a má více významů:\n\n\n\n\n\n\n\n\n"}
{"id": "280580", "url": "https://cs.wikipedia.org/wiki?curid=280580", "title": "Petr Čech (atlet)", "text": "Petr Čech (atlet)\n\nPetr Čech (* 6. ledna 1944) je bývalý všestranný československý atlet, několikanásobný Mistr ČSSR v běhu na 110 a 60 m přes překážky. Na olympijských hrách v Mnichově v roce 1972 se v běhu na 110 m přes překážky umístil na 8. místě. V roce 1974 a 1977 byl bodově nejúspěšnějším jednotlivcem atletické ligy. V rámci ligy závodil i ve skoku dalekém.\n\nPo ukončení aktivní sportovní kariéry pracoval jako trenér v pražské Slavii a jako sekretář atletického svazu.\n"}
{"id": "280581", "url": "https://cs.wikipedia.org/wiki?curid=280581", "title": "Armstrong Whitworth F.K.8", "text": "Armstrong Whitworth F.K.8\n\nArmstrong Whitworth F.K.8 byl britský dvoumístný víceúčelový dvouplošník vyráběný firmou Armstrong Whitworth během první světové války.\n\nLetoun (přezdívaný „Big Ack“) navrhl nizozemský letecký konstruktér Frederick Koolhoven jako nástupce typů Royal Aircraft Factory B.E.2c a Armstrong Whitworth F.K.3. F.K.8 byl odolnější stroj s mohutnějším trupem a se spolehlivým, vodou chlazeným vidlicovým osmiválcovým motorem Beardmore o výkonu 118 kW. Jeho přímým konkurentem byl Royal Aircraft Factory R.E.8.\nPrvní let nového typu se uskutečnil v květnu 1916 a byl dodán Ústřední letecké škole Royal Flying Corps v Upavonu k úředním zkouškám. I když se ovládal snadněji než R.E.8 a byl odolnější, jeho výkony byly ještě nevýraznější a rovněž sdílel vrozenou stabilitu obdobných typů z Royal Aircraft Factory. I přes to bylo celkem vyrobeno 1650 kusů a F.K.8 sloužil po boku R.E.8 až do konce války. V době podepsání příměří se u jednotek RAF nacházelo 694 kusů F.K.8. Stroje pozdějších výrobních sérií měly aerodynamičtější tvary – původní těžkopádný podvozek letadla a velké krabicovité chladiče byly nahrazeny vhodnějšími.\n\nLetouny F.K.8 byly ve své době neobvyklé pro své dvojité řízení, které umožňovalo převzít pozorovateli řízení v případě pilotova zranění.\n\nNa F.K.8 se zkoušel i vzduchem chlazený vidlicový dvanáctiválec R.A.F.4a, francouzský motor Lorraine-Dietrich oba o výkonu 110 kW a dvanáctiválec R.A.F.4d o 147 kW.\n\nF.K.8 tvořil výzbroj několika perutí ve Francii, v Makedonii typ tvořil část vybavení 17. a 47. perutě, v Palestině u 142. perutě a na domácích (britských) ostrovech. U posádek byl oblíbenější než jeho známější současník R.E.8. První perutí vyzbrojenou novým typem se stala \"35. peruť\" Royal Flying Corps, která na západní frontu přiletěla 24. ledna 1917. Od dubna pak ve Francii s F.K.8 operovala také 2. peruť. V červenci typ do výzbroje zařadila 10. peruť a v srpnu peruť č. 8. 82. peruť přiletěla do Francie dne 20. listopadu 1917. U Home Defence (domobrana) je měla 36., 39. a 5. peruť. F.K.8 používalo také devět cvičných letek a několik škol.\nHlavním úkolem strojů F.K.8 bylo provádět průzkum, ale byly využívány i k lehkému bombardování. Při bombardovacích misích mohly nosit až šest 40lb fosforových pum nebo až čtyři 65lb pumy nebo dvě 112lb pumy na závěsnících pod křídly.\n\nDva piloti F.K.8 získali Viktoriin kříž: 27. března 1918 Second Lieutenant Alan Arnett McLeod z 2. perutě RFC, který vyvedl hořící F.K.8 ze souboje, v němž se svým pozorovatelem A. W. Hammondem sestřelil čtyři letouny Fokker Dr.I. Druhým držitelem VC se stal 10. srpna 1918 kapitán Ferdinand Maurice Felix West z 8. perutě RAF.\n\nJak R.E.8, tak F.K.8 měly být ve službě nahrazeny novou verzí stroje Bristol Fighter s motorem Sunbeam Arab. Ale protože nový motor ve svých výkonech zklamal, nové verze Bristol Fighteru se do služby nikdy nedostala. Po válce byl F.K.8, stejně jako R.E.8, urychleně vyřazen ze služby – poslední peruť, 150. peruť RAF, byla rozpuštěna Kirecu v Řecku 18. září 1919.\n\nCelkem osm letounů létalo po válce s civilními registračními značkami. Z nich dva v Austrálii u \"Queensland and Northern Territory Aerial Services\" (pozdější Qantas) zahájily roku 1922 leteckou poštovní službu.\n\n\n\nData podle \"The Encyclopedia of World Aircraft\"\n\n\n\n\n"}
{"id": "280583", "url": "https://cs.wikipedia.org/wiki?curid=280583", "title": "Novartis", "text": "Novartis\n\nNovartis (Novartis International AG) je mezinárodní farmaceutická společnost založená ve švýcarské Basileji. Patří mezi největší farmaceutické firmy na světě. Podle žebříčku 2000 největších firem časopisu Forbes jí patří 57. místo na světě. Vznikla v roce 1996 spojením dvou švýcarských firem: Ciba-Geigy a Sandoz Laboratories. Výzkumné laboratoře firmy, stejně tak její výroba, jsou rozmístěny po celém světě (např. USA, Švýcarsko, Velká Británie).\n\nFirma Novartis je veřejně obchodovaná, holdingová společnost. Je rozdělena do několika různých divizí. Nejvýznamnější je divize Pharma, která je zaměřena na originální léčiva. Divize Pharma se dále dělí na dvě obchodní jednotky (General Medicine a Oncology). Dalšími divizemi jsou OTC (se zaměřením na volně prodejné léky), Animal Health (se zaměřením na léčbu zvířat) a Vaccines and Diagnostics (se zaměřením na preventivní léčbu). Novartis vlastní i společnosti Alcon (výrobce preparátu na péči o oči) a Sandoz (2. největší generická společnost na světě).\nSpolečnost Novartis vlastní i menšinové podíly v ostatních významných farmaceutických společnostech. Například jde o třetinový podíl ve švýcarském konkurentovi Roche nebo zhruba čtvrtinový v Idenix Pharmaceuticals.\n\nNovartis je dle žebříčku 30. nejúspěšnější podnikatelská společnost na světě za rok 2010.\n\nNovartis vyvíjí, vyrábí a distribuuje originální léčivé, imunologické a diagnostické přípravky určené k terapii pohybového aparátu, rakoviny, astmatu či vysokého tlaku. Zabývá se také vývojem a výrobou léčivých a imunologických přípravků pro zájmová zvířata, dobytek a ryby.\n\nMezi nejvýznamnější léčivé přípravky v portfoliu firmy Novartis patří například imatinib (prodávaný pod obchodním názvem Glivec nebo Gleevec), jež slouží na léčbu chronické myeloidní leukémie, dále valsartan (obchodní název Diovan) pro léčbu vysokého krevního tlaku, fingolimod (obchodní název Gilenya) pro léčbu roztroušené sklerózy, ranibizumab (obchodní název Lucentis) pro léčbu podmíněné makulární degenerace, oktreotid (obchodní název Sandostatin) pro léčbu akromegalie a zoledronát (obchodní název Zometa) pro prevenci a léčbu skeletálních komplikací u pacientů s rakovinou nebo na léčbu osteporózy.\n\nPředsedou představenstva korporace je Joerg Reinhardt. Generálním ředitelem je od roku 2010 Joseph Jimenez, který ve funkci nahradil Daniela Vasellu. Finančním ředitelem je od roku 2013 Harry Kirsch.\n\nFirma měla v roce 2014 tržby zhruba 58 miliard USD (+0,2%), čistý zisk pak dosáhl cca 10,3 miliardy USD (+12%). V roce 2014 měl Novartis 133 413 zaměstnanců.\n\n"}
{"id": "280584", "url": "https://cs.wikipedia.org/wiki?curid=280584", "title": "Aristides z Athén", "text": "Aristides z Athén\n\nAristides z Athén (též Svatý Aristides) je jedním z prvních křesťanských apologetů.\n\nSpolečně s ostatními Apologety (Quadratem, Justinem Martyrem, Athenagorasem) se snažil učinit křesťanství srozumitelné pro filosoficky orientovanou helénskou kulturu. Jeho \"Apologie\" byla zprvu známa pouze ze zmínky Eusebia v jeho \"Církevních dějinách.\" Dílo jest obranou filosofujícího křesťana, jejíž vznik se datuje někdy mezi léty 138 a 147 o.l. Antoninu Piovi. Hodnotí všechny čtyři uznávaná náboženství za prázdné nauky, především kaldejské i jiná barbarská náboženství, dále též řecké, egyptské a nakonec i židovské. jediná cesta hodná následování je cesta ve stopách křesťanství. Aresteidos nezapomene císaře varovat před pronásledováním. V roce 1887 byly zveřejněny zlomky arménského překladu. O několik let později se našel překlad syrský. Text \"Apologie\" je věnován císaři Antoniovi, tolik syrský překlad, ale svoji primitivní povahou je řazen k počátkům křesťanské apologetiky. Tato kniha (syrský překlad) byla včleněna do textu připisovanému Janu Damašskému jímž byla kniha \"Život Barlaama a Joasafa\" (příběh o obrácení indického kralevice). Mnich Berlaam, hájí křesťanství před Joasafem a jeho dvorem Aristeidovými slovy.\n\nJeho památka se slaví 31. srpna.\n\nMOLNÁR, Amedeo, ŘÍČAN, Rudolf. 12 století církevních dějin. 2. revidované vydání. Praha: KALICH, 1989. ISBN 80-7017-060-3.\nFRANZEN, August. Malé dějiny církve. 2. přepracované vydání. Kostelní Vydří: KARMELITÁNSKÉ NAKLADATELSTVÍ, 2006. ISBN 80-7195-082-3.\nKRAFT, Heinrich. Slovník starokřesťanské literatury. 1. vydání. Kostelní Vydří: KARMELITÁNSKÉ NAKLADATELSTVÍ, 2005. Přel. z Kirchenväterlexikon. ISBN 80-7021-634-4.\n"}
{"id": "280587", "url": "https://cs.wikipedia.org/wiki?curid=280587", "title": "Athénagorás", "text": "Athénagorás\n\nAthénagorás patří mezi nejvýřečnější křesťanské apologety, církevní otce 2. století, které řadíme za apoštolské otce. Byl aténským filosofem. Pod vlivem dějinných událostí své doby (kdy, jak víme, byli křesťané pronásledováni za své učení) byli nuceni hájit křesťanství v pohanském světě.\n\n\nA. Molnár zmiňuje, že byl bystrým spisovatelem, který usiloval o přesnost téměř vědeckou. Hájil křesťanství zbraněmi, vypůjčenými od filosoficky nejzdatnějších pohanů. Biblickému výrazivu se vyhýbal i při obhajobě dogmatu tak výrazně křesťanského, jako je vzkříšení.\n\nMOLNÁR, Amedeo, ŘÍČAN, Rudolf. \"12 století církevních dějin.\" 2. revidované vydání. Praha: KALICH, 1989. ISBN 80-7017-060-3.\nFRANZEN, August. \"Malé dějiny církve.\" 2. přepracované vydání. Kostelní Vydří: KARMELITÁNSKÉ NAKLADATELSTVÍ, 2006. ISBN 80-7195-082-3.\nKRAFT, Heinrich. \"Slovník starokřesťanské literatury.\" 1. vydání. Kostelní Vydří: KARMELITÁNSKÉ NAKLADATELSTVÍ, 2005. Přel. z Kirchenväterlexikon. ISBN 80-7021-634-4.\n"}
{"id": "280591", "url": "https://cs.wikipedia.org/wiki?curid=280591", "title": "Na vlastní nebezpečí (film)", "text": "Na vlastní nebezpečí (film)\n\nNa vlastní nebezpečí je český film režiséra Filipa Renče, natočený podle scénáře Josefa Urbana v produkci společností INfilm, Infinity a MediaPro Picture. \n\nHlavní hrdina filmu Saša získá nové informace o svém otci, který před lety za nevyjasněných okolností zahynul při sjezdu divoké balkánské řeky. Saša s pomocí zkušeného vodáckého průvodce Ronyho zorganizuje raftingovou výpravu. Ostatní členové skupiny - zatrpklý učitel Kužnik, atraktivní dívka Míša a její přítel, sobecký, sebestředný Dominik však nemají o pravém cíli cesty tušení. Drsná příroda a nebezpečná řeka připraví skupině vodáků řadu zkoušek. V průběhu cesty si budou muset sáhnout až na dno fyzických a psychických sil. Skutečné nebezpečí je však teprve čeká. Po střetu se samozvanými místními strážci zákona začne jít skutečně o život. V těchto chvílích si každý z posádky musí ujasnit, jak vnímá pojmy jako odvaha, hrdinství, přátelství a schopnost podívat se pravdě do očí.\n\n\nSnímek představuje v současné české kinematografii mimořádný pokus o žánr dobrodružného filmu. Štáb pracoval v náročných podmínkách divoké přírody v Bosně a Rumunsku a natáčení kladlo vysoké psychické i fyzické nároky na všechny tvůrce a herce. Řadu náročných akčních scén realizovali herci sami bez dublérů.\n\n"}
{"id": "280592", "url": "https://cs.wikipedia.org/wiki?curid=280592", "title": "Srdeční cyklus", "text": "Srdeční cyklus\n\nSrdeční cyklus nebo srdeční revoluce je termín, který popisuje tok krve mezi dvěma tepy srdce. Rychlost srdečního rytmu je u jednotlivce proměnlivá, ale u každého organismu druhově specifická. Rozlišují se čtyři fáze srdečního cyklu:\n\n\nBěhem srdečního cyklu se mění tlak krve. U člověka se v klidu se srdeční cyklus opakuje asi 70krát za minutu. \n\nNa konci diastoly komor se depolarizuje sinusový uzel, síně se stahují a hned potom jsou aktivovány komory. Nitrokomorový tlak stoupá a převýší tlak v síních, takže se uzavírají cípaté chlopně (mitrální a trikuspidální). Končí diastola (enddiastolický objem je 120 ml v klidu v komorách). \n\nZačíná první, tedy napínací fáze, během níž se komory kontrahují (všechny chlopně jsou uzavřeny – izovolumická kontrakce – první srdeční ozva), takže nitrokomorový tlak dále velmi rychle stoupá. Když dosáhne tlak v levé komoře hodnoty okolo 80 mm Hg, překročí tlak v aortě a otevřou se poloměsíčité chlopně (aortální a pulmonální chlopeň). \n\nTím je zahájena vypuzovací fáze, během níž dosáhne tlak v levé komoře a v aortě maxima okolo 120 mm Hg (systolický tlak). V této fázi je rychle vypuzena největší část tepového objemu, síla proudu krve na začátku aorty stoupá na maximum. Poté ustupuje podráždění myokardu a nitrokomorový tlak začíná klesat, až nakonec klesne pod hodnotu tlaku v aortě a v arterii pulmonalis, takže se uzavřou poloměsíčité chlopně (druhá srdeční ozva). V komoře pak zůstává endosystolický objem asi 40 ml. \n\nNyní začíná diastola komor svou izovolumickou relaxační fází. Mezitím se opět naplnily síně, čemuž napomohl sací účinek komorové systoly způsobený snížením ventilové roviny během vypuzovací fáze. Nitrokomorový tlak prudce klesá a tlak v síních mezitím stoupl, takže se cípaté chlopně opět otevírají. \n\nPlnící fáze začíná. Krev teče z předsíní do komor tak rychle, že se komory naplní z osmdesáti procent již během první čtvrtiny trvání diastoly. Plnění se zpomaluje a nakonec se kontrahují síně. Kontrakce síní přispívá při normální srdeční frekvenci k plnění komor pouze asi z 1 %. Rytmická srdeční činnost vyvolá tlakovou tepovou vlnu, která se šíří arteriálním řečištěm rychlosti tepové vlny, která je znatelně vyšší než rychlost proudu krve (v), která je v aortě maximálně 1 m/s, a je tím vyšší, čím je cévní stěna méně poddajná.\n"}
{"id": "280593", "url": "https://cs.wikipedia.org/wiki?curid=280593", "title": "Pisuerga", "text": "Pisuerga\n\nPisuerga je řeka na severu Španělska v autonomním společenství Kastilie a León. Její délka činí 283 km. Povodí má rozlohu 14 000 km².\n\nPramení na jižních svazích Kantaberského pohoří v nadmořské výšce přes 1600 m, převážnou část toku protéká Kastilským pohořím. Ústí zprava do Duera.\n\nPrůměrný průtok činí přibližně 70 m³/s. Nejvyšší vodnosti dosahuje v zimě a na jaře.\n\nNa horním toku leží dvě přehrady, Requejada a Aguilar, které vyrovnávají průtok a zadržují vodu z tání a dešťů v pohoří. Rovnoměrnější průtok a další menší přehrady a jezy podporují využití řeky pro zemědělství níže na jejím toku k zavlažování. Asi 10 km před ústím do Doura na řece leží město Valladolid.\n"}
{"id": "280595", "url": "https://cs.wikipedia.org/wiki?curid=280595", "title": "Mitsubishi Colt", "text": "Mitsubishi Colt\n\nMitsubishi Colt se vyrábí již od roku 1960 a patří mezi klíčové modely japonské automobilky Mitsubishi Motors. Je také nejprodávanější z aut od Mitsubishi. První generace tohoto automobilu byly větší, než ty dnešní, řadily se mezi kompaktní vozy, nyní ovšem patří mezi malé automobily. Od roku 2004 se vyrábí v Nizozemském Bornu v závodu NedCar v několika karosářských variacích, také třeba jako coupé-cabrio. V některých zemích se Colt prodává pod jménem Mirage. Mitsubishi spolupracuje s automobilkou Proton, tj. některé generace Coltu se na silnicích objevují i jako Proton Satria. Dlouhodobý partner Mitsubishi Chrysler také použil jméno Colt pro svoje auto, v roce 1970, kdy Mitsubishi Galant přebrali jako Dodge Colt a Plymouth Colt na trh ve Spojených státech.\n\nV dubnu 1960 ukázal Mitsubishi první poválečný automobil Colt 500, 3140 mm dlouhý, malý mobilní vůz s vzduchem chlazeným dvou-válcovým motorem uloženým vzadu, s výkonem 16 kW (21 PS). Maximální rychlost byla 90 Km/h. Byl podobný Goggomobilu a Fiatu 500.\n\nColt 600 se objevil na trhu roku 1962. Zvedl se zdvihový objem motoru na 594 cm³ a výkon se zvětšil na 18 kW (25 PS). Karosérie zřetelně zhranatěla a dostala modernější tvary.\n\nSouběžně s Colty 800/1000F/1100F byl vyráběn od června 1963 větší Colt 1000 (s větším rozvorem náprav 2350, místo 2200 mm) s litrovým čtyřtaktním čtyřválcem, který byl později také i v Coltu 1000F. V nabídce byla čtyřdveřová limuzína stupňovité zádi a pětidveřový víceúčelový vůz. Roku 1965 byl uveden do prodeje Colt 1500 s výkonem 70 PS. V září 1966 nahradil Colt 1100 Colt 1000 a v květnu 1968 nahradil Colt 1200 Colt 1100 se 46 kW (62 PS). V srpnu 1968 se objevil Colt 1500 Super sport s výkonem 62,5 kW (85 PS), s možností sklopit zadní sedadla a tím rozšířit zavazadlový prostor a maximální rychlostí 155 km/h. Roku 1970 skončila výroba Coltů 1200/1500.\n\nRoku 1965 se objevil Mitsubishi Colt 800 s vodou chlazeným tří-válcovým dvoutaktním motorem vpředu s výkonem 33 kW (45 PS). Zřetelně zvětšené auto bylo nyní čtyřdveřové a třídveřové auto se šikmou zádí. Později se vyráběl také jako čtyřdveřová limuzína se šikmou zádí.\n\nOd podzimu 1966 sjel z linky i Colt 1000F, navíc s moudře zvoleným jednolitrovým čtyřtaktním čtyřválcem s výkonem 40 kW (55 PS). Roku 1968 se zastavila výroba Coltu 800, v květnu 1969 také Coltu 1000F. Do výroby se však dostal od roku 1968 Colt 1100F, od 1969 označení Colt 11F s 1,1 litrovým čtyřválcem, také jako Super sportovní verze s 54 kW (74 PS).\n\nToto byl první model Coltu, který se začal vyvážet mimo Japonsko. Přímo v Japonsku se prodával pod označením Mirage.\n\nPo evropské premiéře na Genferském Salonu v únoru 1978 se nový Colt v prosinci téhož roku začal dovážet do zemí Evropy, které nebyly pod komunistickou nadvládou a rychle se stal dostupnou nákupní taškou. Technická zvláštnost Coltu byla jeho takzvaná 4x2 převodovka, čtyřstupňová převodovka s redukčním převodem, v ekonomickém stupňování je šetrná a delší a v režimu sport kratší, které poskytlo lepší zrychlení. Od května 1979 byl vedle třídveřové varianty i pětidveřová s větším rozvorem. V lednu 1980 následoval Colt GT se sportovní výbavou stojící okolo 235 000 v přepočtu na Kč, v květnu 1982 se objevil Colt Turbo s výkonem 77 kW (105 PS) a 1,4 L motorem (330 000 Kč). V červenci 1983 zažil Colt malý facelift, změnila se čelní strana a dostal novou přístrojovou desku.\nZákazníci kupovali Colt především kvůli jeho prostornosti, jeho ekonomické jízdě, jeho extrémně vysoké spolehlivosti a poměrně nízké ceně.\n\nRoku 1984 vytvořilo Mitsubishi Motors druhé evropské pokolení Colt. Limuzína šikmé zádi byla dostupná ve třech motorových variantách, poprvé také s naftovým motorem. 1,5 L benzinový motor měl již možnost výběru mezi automatickou a manuální převodovkou.\n\nMotory:\nBenzinové:\nDieselové:\n\nTento Colt dostal v roce 1988 cenu Zlatý volant od odborné poroty týdenního časopisu Bild am Sonntag. Všechny modely vlastnily pětirychlostní převodovku, benzinové motory řízený Kat. Vrcholným modelem byl Colt 1800 GTI-16V s 100 kW (136 PS), ABS, přísnějším pružením a se servořízením.\n\nV letech 1992–1996 se vyráběla 7. generace.\n\nMotory:\n\nColt 8. generace se vyráběl v letech 1996 - 2003.\nMotory:\n\nSpotřeba u 1,3 l, 55 kW/75 ps, 6,5 l/100 km\n\nDevátý Colt je postaven na stejné podvozkové části jako jeho sesterské auto, již nevyráběný Smart Forfour. Od tohoto modelu se očekávalo, že vyvede Mitsubishi Motors ze závažných problémů, které automobilku v poslední době postihly. Zavedení nového Coltu, šesté, nebo deváté generace, podle toho, jak se to vezme, bylo hlavně kvůli novému inovativnímu vedení Mitsubishi Motors v roce 2004, které teď již úspěšně vyvádí firmu z problémů a dluhů. Variant se poprvé objevilo více, než 3-dveřový a 5-dveřový hatchback. Nově přibyl i Colt Plus prodávaný pouze v Japonsku, Colt CZC, tedy coupé-cabrio a Colt CZT (T jako Turbo).\n\nNový Colt, který se objevil také poprvé s výkonnějším Common-Rail-Dieselem\n(tříválec od koncernu DaimlerChrysler), dostal v listopadu stejného roku od Bild am Sonntag cenu Zlatý volant. Po modelu z roku 1988 byl tento Colt druhý, který tuto cenu dostal. Hlavní prioritou je prostornost pro danou třídu vozidel téměř jedinečná. Cestující si mohou užívat prostoru, který je většinou výsadou vozidel o velikost či dvě větších, a přesto si tento vůz zachovává tak kompaktní vnější rozměry, že jej lze snadno využívat v městském prostředí jako všechna ostatní vozidla této třídy. Mitsubishi Colt využívá bezpečnostní konstrukci skeletu kompaktní karoserie Mitsubishi RISE (Reinforced Impact Safety Evolution), která poskytuje posádce zvýšenou ochranu při kolizích z jakéhokoliv směru, dokonce i při srážkách s vozidlem jiné výšky nebo hmotnosti. Zároveň pomáhá chránit palivový systém před poškozením při nárazu zezadu. Tento Colt byl také ohodnocen ve statistikách ADAC 2008 jako nejspolehlivější vůz kategorie „Malé vozy“.\n\nJedná se o sportovně laděný hatchback. Výkonově vůz předčí řadu konkurentů. Nevýhodou je vyšší spotřeba. Vozidlo má řadu sportovních doplňků jako jsou anatomicky tvarovaná sedadla. Interiér je dobře dílensky zpracován. Úplně solidní nejsou ani jízdní vlastnosti. Vůz se v zatáčkách více naklání a utlumení nerovností není dobré.\n\n\nNa Mondial de l'Automobile v říjnu 2008 v Paříži se představila přepracovaná verze Mitsubishi Coltu, která na trh přišla 15. listopadu 2008. Změny na dvou, popřípadě pětidveřovém vozidle se dotkly především vzhledu, konkrétně přídě; podle Mitsubishi zůstalo na automobilu pouze 35 % ponechaných částí karosérie ze stávajícího modelu.\nPřední část vozu se nese v duchu nového Lancera a vlastní z něj užší a hranaté světlomety a lichoběžníková maska chladiče. Colt tedy navazuje na taktiku výrobce sjednotit všechny modely Mitsubishi pod jednu výraznou masku. Kryty A, B a C sloupů jsou místo v barvě vozu v černi, aby opticky nezvětšovaly auto. Na zádi byla snížena vysoká světla a u třídveřové verze byla jen ztmavena původní světla.\n\n"}
{"id": "280597", "url": "https://cs.wikipedia.org/wiki?curid=280597", "title": "Orsodacnidae", "text": "Orsodacnidae\n\nOrsodacnidae jsou malou čeledí brouků, kteří byli dříve klasifikováni jako podčeleď čeledi Mandelinkovití (Chrysomelidae).\n\n\n"}
{"id": "280598", "url": "https://cs.wikipedia.org/wiki?curid=280598", "title": "New romantic", "text": "New romantic\n\nNew romantic (dále již jen české označení \"Novoromantismus\") bylo módní hnutí, soustředěné především ve Velké Británii, přibližně během počátku 80. let. Termín vymyslel Richard James Burgess, člen skupiny Landscape a producent\nSpandau Ballet.\n\nHlavními hudebními a stylistickými zastánci tohoto hnutí byli: Spandau Ballet, Visage, Japan, Ultravox, Landscape, Adam & The Ants, Culture Club, Human League a Duran Duran, především v období od poloviny roku 1979 do poloviny roku 1982. Jiní uvádějí také kapely: Simple Minds, A Flock of Seagulls, Kajagoogoo, Thompson Twins, Classic Nouveaux, Naked Eyes, ABC, OMD, atd.\n\nŽánr vznikl v takových klubech jako by například \"Billy´s club\" na \"Dean Street\" v Londýně. Posléze vznikl velice úspěšný a elitářský \"Blitz Club\" na \"Great Queen street\" a později \"Hell\", který hostil Steve Strange. Který byl také dveřníkem a Rusty Egan, který zde byl Dj a po mnoha stránkách definoval zvuk tohoto stylu. Boy George zde dělal šatnáře a byl Stevem Strangem posléze vyhozen pro krádeže peněženek zákazníků. Klub byl příčinou vzniku dalších asi sto klubů v Londýně a kolem něj, například \"Klub Croc\" v Rayleighu v Essenu a \"The Regenty\" v Chadwell heath, kde Depeche Mode a Culture Club měli svá první vystoupení jako začínající kapely.\n\nHnutí se rychle šířilo, až do \"Barbarrella klubu\" v Birminghamu, kde začali vznikat Duran Duran.\n\nFenomén novoromantismu byl podobný Glam rocku, který existoval na počátku 70. let. Novoromantici (muži) byli často oblečeni v karikaturním oblečení, ať už ženském či hermafroditním. Nosili kosmetiku nové vlny, rozšiřující (nebo na ni odpovídající) punkovou módu, ozdobné košile podle stylu klasického anglického romantismu, apod. Zřejmým vlivem je bezpochyby David Bowie a jeho singl z roku 1980 \"„Fashion“\", který se současně stal i jakousi hymnou Novoromantiků, jako byli Brian Eno a Roxy Music.\n\nNicméně, jako to dopadlo s mnoha uměleckými školami založenými mládežnickými hnutími, ačkoliv úspěšně vyčnívali mnohými stylově futuristickými nápady a vizemi (s množstvími různých odkazů na sci-fi) byli násilně zkomercionalizováni a mírnější verze byly reprodukovány pro vyšší třídu.\n\nByly velké rozdíly mezi glam rockem a novoromantismem. Rockovou elektrickou kytaru nahradila silná převaha syntezátorů, navrstvených náladovými melodiemi. Psaní a skládání hudby inklinovalo k citové romantice, bylo náladové a místy evokovalo odlesky klasického anglického romantického stylu.\n\nKulturní rozdíl Novoromantismu od původního Romantismu byla moderní technologie. Němečtí elektroničtí novátoři, jako Kraftwerk nebo Can, prošli mnohými hudebními vlivy, jako Americká urban dance music, rap, funk, R&B a další. Hlavní britské vlivy zahrnovaly futuristické zvuky, počítačové synthetizátory. Experimentátoři jako Landscape a Ultravox inteligentně předváděli inovační a experimentální zvuky. Strojovité rytmy uvedli v široké užívání tohoto hnutí, díky svým experimentům Richard James Burgess (Landscape), Warren Cann (Ultravox) a Rusty Egan (Visage).\n\nJim Fourat Danceteria v New Yorku si všiml narůstajícího hnutí v Londýně a byl první, kdo započal „druhou britskou invazi“. Spandau Ballet navštívili New York v roce 1981.\n\nV polovině 80. let měl novoromantismus v Americe pevnou půdu pod nohama. Na západním pobřeží, v Kalifornii jste se mohli setkat s ořezaným označením „New Ro“, vyslovovaného \"„Newro“\". Zde se stal novým trendem dospívající mládeže, kteří hledali alternativu surfování, „Mod“ stylu a na tvrdších zvucích kytar založené punkové scény.\n\nDo Los Angeles se novoromantismus dostal a počátku 80. let, když zde Henry Peck a Joseph Brooks (původní vlastníci Vinyl Fetish) otevřeli \"The Veil klub\", který provozovali od dubna 1981 až do srpna 1983. Vznikaly další kluby, včetně: \"the first Goth club in Los Angeles, the Fetish Club,\" atd.\n\nV polovině 90. let byl Novoromantismus v Anglii oživen. Na počátku 21. století krátkotrvající Electroclash scéna znovuoživila mnoho stylistických prvků novoromantistického období a Fischerspooner a ostatní skupiny byly i chvíli populární. Říká se, že tato scéna otevřela cestu ke slávě třeba i kapele Scissor Sisters.\n\nVzhledem k podmínkám v Československu sem novoromantismus pronikl se značným zpožděním až koncem 80. let.\nŘadí se k němu třeba skupina Precedens a svými kořeny se k němu hlásí i skupina Lucie. Nejvýznamnějšími zastánci jsou ale slovenská skupina Monte Rosa a novoromantické skupiny Oceán a OK Band. Dále se také k tomuto stylu hlásí (či hlásily) kapely jako PHONETIX, Datwerk, Atlanta, The Passengers, The Forgotten Souls, Boy C´est, apod.\n"}
{"id": "280605", "url": "https://cs.wikipedia.org/wiki?curid=280605", "title": "Cicha Równia", "text": "Cicha Równia\n\nCicha Równia (německy \"Theisenhübel\" ; česky \"Tichá rovina\") je vrchol nacházející se v západním výběžku Vysokého jizerského hřebene, v polské části Jizerských hor. Spolu s na západ ležícím vrcholem Krogulec (1001 m) tvoří oblé a rozložité návrší oddělené od sebe mělkým sedlem. Velmi nevýrazný vrchol označuje žulový mezník zapuštěný do země pod mysliveckým posedem.\n\nNa vrchol nevede žádná značená cesta, jen několik nezpevněných cest a průseků. Nejjednodušší přístup je po červené značce z Orle nebo Jakuszyc, ze které odbočuje asi půlkilometrová odbočka na vrchol. V zimě vedou přímo přes vrchol značené běžkařské tratě.\n\nZhruba 1 km severně od vrcholu se nalézá rozcestí Rozdroże pod Cichą Równią což je bývalá křižovatka Staré sklářské cesty (\"Stara Droga Szklarska\") s cestou nazývanou Dukt Końskiej Jamy. Ve své době to bývaly jedny z nejdůležitějších cest v této části Jizerských hor.\n\nAsi 1 km jihovýchodně od vrcholu je městečko Jakuszyce, centrum běžeckého lyžování na polské straně Jizerských hor. Pro běžkažské tratě jsou využívány mj. četné průseky na Cicha Równia a Krogulci.\n"}
{"id": "280609", "url": "https://cs.wikipedia.org/wiki?curid=280609", "title": "Chrysomeloidea", "text": "Chrysomeloidea\n\nChrysomeloidea je velkou nadčeledí brouků. Jsou zde desítky tisíc druhů, převážně v čeledích tesaříkovití (Cerambycidae) a mandelinkovití, (Chrysomelidae).\n\nNěkolik druhů v těchto dvou čeledích jsou závažnými škůdci rostlin, nejznámější je Mandelinka bramborová (Leptinotarsa decemlineata), která byla do Evropy zavlečena ze severoamerického kontinentu a bývá vážným škůdcem na bramborách a ostatních lilkovitých (Solanaceae) rostlinách.\n\nNěkteří vědci navrhují vyjmout čeleď Cerambycidae a příbuzné čeledi (Disteniidae, Oxypeltidae a Vesperidae) z nadčeledi Chrysomeloidea a vytvořit separátní nadčeleď \"Cerambycoidea\" (viz ), to však zatím nebylo akceptováno celou vědeckou komunitou.\n\n"}
{"id": "280610", "url": "https://cs.wikipedia.org/wiki?curid=280610", "title": "ALOHA", "text": "ALOHA\n\nAloha je jednoduchý 2D simulační software, určený k přibližnému modelování tvaru a rozsahu úniku nebezpečné látky do atmosféry. Výpočty provádí pomocí statistického gaussovského rozdělení nebo modelu „heavy gas“ pro simulace pohybu mraků plynů těžších než vzduch. Dále dokáže určit velikost ohrožené oblasti výbuchem či hořením hořlavé látky. Vyvíjí jej americká agentura U.S. EPA a je poskytnut ke stažení zdarma jako Freeware. Je dostupná z webové stránky U.S. EPA. Program je možno používat nativně v prostředí Windows a MacOS X, eventuálně i v GNU/Linux s pomocí emulátoru wine.\n\nProgram je v angličtině, ale uživatelsky příjemný a jednoduchý. Obsahuje databázi několika set nejběžnějších chemických látek používaných v průmyslu. V případě potřeby větší databáze je možné stáhnout jako doplněk databázi CAMEO, která obsahuje mnohem větší databázi chemikálií než samotná Aloha, hlavně méně obvyklé.\n\nGrafické výstupy jsou tvořeny jednou až třemi zónami, uživatel může zadat vlastní hodnoty koncentrací nebo použít hodnoty stanovené U.S. EPA pro ještě neškodné hodnoty koncentrace. Zóny jsou informativního rázu, v silně členitém terénu (město, hustý les) se reálná mapa šíření škodliviny může velmi odlišovat. Také nejsou brány v úvahu nerovnosti reliéfu (údolí, srázy), které také mohou změnit směr mraku škodlivin, typicky plynů těžších než vzduch (např. chlór) Pro základní orientaci však dobře stačí, protože model předem počítá s určitou nepřesností.\n\nDalší možný grafický výstup je koncentrace v pevně zvoleném bodě od epicentra v ose souřadnic X,Y, kde je zobrazen průběh koncentrace v čase, její maximum a změny koncentrace v budově na stejném místě podle indexu výměny vzduchu s okolím.\n\n"}
{"id": "280611", "url": "https://cs.wikipedia.org/wiki?curid=280611", "title": "Krogulec", "text": "Krogulec\n\nKrogulec (německy \"Theisensteine\", česky \"Krahujec\") je vrchol nacházející se v západním výběžku Vysokého jizerského hřebene, v polské části Jizerských hor. Jde o jeden z mála vrcholů polských Jizerských hor zakončený vrcholovou skálou. Spolu s východně ležícím vrcholem Cicha Równia (1001 m) tvoří oblé a rozložité návrší oddělené od sebe sotva znatelným sedlem. V současné době již vrchol zarůstá mladým smrkovým porostem, který má nahradit imisemi zdevastované původní lesy.\n\nPřímo na vrchol nevede žádná značená cesta, jen několik nezpevněných cest a průseků. Nejjednodušší přístup je po červené značce mezi Orle a Jakuszycemi, ze které odbočuje cesta na vrchol. V zimě vedou přes vrchol značené běžkařské tratě.\n\nNa západním temeni Krogulce jsou zasazeny vrcholové skály s názvem \"Pelikan\".\n"}
{"id": "280619", "url": "https://cs.wikipedia.org/wiki?curid=280619", "title": "Goya (loď)", "text": "Goya (loď)\n\nGoya byla německá dopravní loď, která byla užívaná jako transportní v době druhé světové války. Používala se k zásobování německých ponorek, od počátku 1945 sloužila jako transportní loď, která evakuovala vojáky i civilní uprchlíky z Východního Pruska na západ. 16. dubna 1945 se plavila do Gdaňska, když byla napadena sovětskými bombardéry, které ji poškodily. Ve 23:52 hodin byla torpédována sovětskou ponorkou L-3 a potopila se do hloubky přes 70 m. Uvádí se, že katastrofu nepřežilo 6000 osob, jiné zdroje hovoří až o 7000 obětech. Jednalo se o druhou největší námořní katastrofu v dějinách (po potopení lodě Wilhelm Gustloff). Pozice vraku je .\n\n"}
{"id": "280624", "url": "https://cs.wikipedia.org/wiki?curid=280624", "title": "Dospělec", "text": "Dospělec\n\nDospělec je životní stadium organismů (prvoků, rostlin, hub, živočichů včetně člověka), v němž je ukončeno fyzické dospívání. Je to poslední stadium ontogeneze organismů, v němž většinou dochází k rozmnožování.\n\nVývoj v dospělce může být přímý nebo nepřímý, u hmyzu s vývojem nepřímým se rozlišuje proměna dokonalá a nedokonalá.\n"}
{"id": "280641", "url": "https://cs.wikipedia.org/wiki?curid=280641", "title": "Oplodí", "text": "Oplodí\n\nOplodí (perikarp) je pletivo plodu vyvíjející se ze stěny semeníku. U suchých plodů bývá jednolité, u dužnatých sestává z několika odlišných vrstev. Zpravidla se rozlišuje vnější vrstva (exokarp či epikarp), střední vrstva (mezokarp) a vnitřní vrstva (endokarp). Všechny tři vrstvy jsou dobře vyvinuty u peckovice. Tvrdá pecka představuje endokarp, dužnina je mezokarp a slupka je exokarp. U bobule chybí tvrdý endokarp, respektive má stejnou strukturu jako mezokarp a splývá s ním.\n\nOplodí nepravých plodů se částečně formuje z jiných květních částí, než je semeník, např. z češule, květních obalů, květního lůžka nebo stopky. Příkladem takových plodů je malvice, šípky růží apod.\n\n"}
{"id": "280646", "url": "https://cs.wikipedia.org/wiki?curid=280646", "title": "Segre", "text": "Segre\n\nSegre ( , , ) je řeka na severu Španělska v autonomních společenstvích Katalánsko a Aragonie a také v regionu Languedoc-Roussillon ve Francii. Její délka činí 265 km. Povodí má rozlohu 22 400 km².\n\nPramení na ve Východních Pyrenejích a protéká převážně horskou a kopcovitou krajinou. Ústí zleva do Ebra.\n\nPrůměrný průtok činí přibližně 250 m³/s. Nejvyšší vodnosti dosahuje v zimě.\n\nVoda se využívá na zavlažování. Leží na ní město Lérida. V jejím povodí byly vybudovány přehradní nádrže a vodní elektrárny (Tabescon, Tremp, Camarasa).\n"}
{"id": "280647", "url": "https://cs.wikipedia.org/wiki?curid=280647", "title": "Ralská pahorkatina", "text": "Ralská pahorkatina\n\nRalská pahorkatina ( \"\") je geomorfologický celek na západě Severočeské tabule. Zaujímá převážnou část okresu Česká Lípa, východ okresu Litoměřice, sever okresu Mělník, jihozápad okresu Liberec a malou severozápadní část okresu Mladá Boleslav. Nejvyšším vrcholem je hora Ralsko (696 m). V západní části pahorkatiny se nachází CHKO Kokořínsko - Máchův kraj.\n\nJe to členitá pahorkatina na svrchnokřídových kvádrových křemenných, místy jílovitých a vápnitých pískovcích, v menší míře na slínovcích, písčitých slínovcích a jílovcích, s četnými drobnými tělesy třetihorních sopečných hornin (žíly, výplně sopouchů, lakolity). Vznikl strukturně denudační reliéf sedimentárních stupňovin, mělkých kotlin s říčními terasami a rašeliništi, rozsáhlých zarovnaných povrchů typu kryopedimentů. V kvádrových pískovcích jsou kaňonovitá a soutěskovitá údolí a četné tvary zvětrávání a odnosu horniny. Charakteristické jsou početné vrchy na neovulkanitech, vypreparovaných čedičových, znělcových a trachytových horninách, které vytvářejí krajinné dominanty. Do povodí horního toku Panenského potoka pronikl přes Jítravské sedlo v době halštrovského a sálského zalednění pevninský ledovec. Na severovýchodě jsou rozsáhlé montánní antropogenní tvary.\n\nRalská pahorkatina se táhne ve směru jihozápad – severovýchod. Na severovýchodě je ohraničena Ještědsko-kozákovským hřbetem. Na severu se stýká s Lužickými horami, linie mezi nimi je vedena mezi Novým Borem, Svorem, Mařenicemi, Heřmanicemi v Podještědí a obcí Kněžice. Na severozápadě mezi Novým Borem a Litoměřicemi navazuje České středohoří, se kterým má vůbec nejdelší hranici z okolních celků. Na západě pozvolna klesá k Labi, poblíž jehož pravého břehu se mezi Liběchovem a Litoměřicemi stýká s Dolnooharskou tabulí. Na jihovýchodě celek plynule přechází do Jizerské tabule a dosahuje téměř k městu Mělník. Na východě u města Český Dub sousedí s druhým celkem Severočeské tabule, Jičínskou pahorkatinou, se kterou má nejkratší hranici z okolních celků.\n\nCelek Ralské pahorkatiny (dle Demka VIA–1) má v geomorfologickém členění dva podcelky. Převážnou část tvoří na jihozápadě Dokeská pahorkatina (VIA–1A), na severovýchodě je Zákupská pahorkatina (VIA–1B). Tyto podcelky se dále člení do celkem devíti okrsků:\n\nNa území celku leží okresní město Česká Lípa a zčásti též Litoměřice, z dalších menších měst tu jsou Nový Bor, Cvikov, Jablonné v Podještědí, Zákupy, Mimoň, Stráž pod Ralskem, Doksy, Dubá, Úštěk, Ralsko a z menší části Štětí.\n\nUvedeny jsou všechny s aktuální nadmořskou výškou nad 500 metrů. Výška u některých vrchů se časem snižuje těžbou kamene (např. Maršovický vrch, Tlustec).\n\nPodrobný seznam hor a kopců podle nadmořské výšky a prominence obsahuje Seznam vrcholů v Ralské pahorkatině.\n\nÚzemí je odvodňováno řekou Ploučnicí a menšími pravostrannými přítoky Labe (Pšovka, Liběchovka, Obrtka a Úštěcký potok). Na druhé straně potom přítoky Jizery (Zábrdka, Mohelka).\n\n\n"}
{"id": "280650", "url": "https://cs.wikipedia.org/wiki?curid=280650", "title": "Bahnivec jižní", "text": "Bahnivec jižní\n\nBahnivec jižní, známý také pod názvy kaferský, obecný nebo kapský (\"Redunca arundinum\"), je středně velký turovitý sudokopytník obývající otevřené planiny nebo vrchoviny s řídkým porostem, téměř vždy poblíž vody na území Zairu, Angoly, Zimbabwe, Zambie, Mosambiku a severní části jižní Afriky.\n\nObě pohlaví mají na hřbetě a hlavě šedohnědou srst, břišní část těla, okolí čenichu, tlamy a část hrdla je bílá, u některých jedinců se objevuje i černé zbarvení předních končetin. Samice se od samce liší menší velikostí a postrádáním zhruba 35 cm dlouhých, zahnutých rohů s prstenci. Kohoutková výška se pohybuje kolem 85 cm, délka těla mezi 1,2-1,4 m a hmotnost kolem 70 kg.\n\nJe aktivní ve dne, přes horké dny odpočívá ve stínu a za potravou, kterou tvoří především tráva a výhonky, se vydává až večer nebo brzy ráno. Jak už z názvu plyne, zdržuje se tento druh antilopy vždy poblíž vody, kde se skrývá v rákosech nebo ve vysoké trávě. Je to plaché zvíře, které se při náznaku ohrožení vydává na útěk, při kterém se pohybuje trhavými pohyby a potřásá huňatým ocasem. Čenichem přitom vydává hlasité hvízdání, na které reagují i jiné druhy turovitých. Starší samec vlastní teritorium, v kterém žije po většinu roku spolu se svou družkou. Vetřelce varuje pískavými zvuky, nahrbováním hřbetu, prudkým trháním hlavou nebo rozhrabáváním země pomocí svých rohů. Svou družku si v období rozmnožování agresivně brání před ostatními samci, s kterými o ni bojuje, přičemž do sebe dva rivalové narážejí a snaží se přetlačit. Mladé samice a samci žijí většinou samostatně, až na období sucha, kdy se pro větší bezpečí shlukují až do 20 členných stád.\n\nBahnivec jižní se rozmnožuje každoročně, nejvíce mláďat se rodí mezi prosincem a květnem. Před spářením předvádí samice svatební tance, při kterých vyskakuje do výšky se zdviženým ocasem. Několik týdnů před porodem, který se uskutečňuje po 7 až 8 měsíční březosti, samice opustí samce a začne žít klidnějším, samotářským životem. Rodí jediné šedohnědě zbarvené mládě, které po narození váží kolem 4,5 kg a které je po dobu 2 měsíců skryto ve vysoké vegetaci, kde ho chodí matka pravidelně chodit a očišťovat. Po uplynutí 2 měsíců se mládě připojuje k matce, která se vrací za svým druhem. Mládě u matky zůstává většinou až do období, kdy dospěje pohlavní dospělosti. U samic se tak děje v druhém roce života, u samců o rok později.\n\nV přírodě se může bahnivec jižní dožít až 11 let.\n\nNejvětší hrozbu pro bahnivce jižního představuje ztráta přirozeného biotopu a lov. Patří mezi oblíbené lovné antilopy jižní Afriky a místními domorodými kmeny je pronásledován pro maso.\n\nPodle Červeného seznamu ohrožených druhů (IUCN) z roku 2006 patří bahnivec jižní mezi druhy závislé na ochraně (LR/cd).\n\n"}
{"id": "280654", "url": "https://cs.wikipedia.org/wiki?curid=280654", "title": "Udjána", "text": "Udjána\n\nUdjána (tib. O rgyan) je legendární buddhistická krajina, podle tradice tibetského buddhismu často citována jako zřídlo nauk tanter a místo narození největších mistrů vadžrajány. Podle nauk se v Udjáně narodil Garab Dordže, Vimalamitra a také Padmasambhava. Mnoho tibetských textů umisťuje Udjánu jednoduše na západ od Indie. Zmiňuje se o ni již poutník Fa-sien.\n\nJeden ze vzácných mistrů školy Ňingmapa, \"Patrul rinpočhe\", popisuje podrobněji místo narození mistra Garaba Dordžeho. Popisuje také Udjánu, která je nedaleko jezera Kutra v regioně Dhanakoša. V dnešní době je to na území Pákistánu v regionu Kašmír.\n\n"}
{"id": "280658", "url": "https://cs.wikipedia.org/wiki?curid=280658", "title": "Moaré (textil)", "text": "Moaré (textil)\n\nMoaré je označení pro tkaniny se vzorováním podobným textuře dřeva \n(jak ukazuje snímek vpravo), vyráběné většinou z přírodního hedvábí nebo z nekonečných umělých vláken. \n\nRozlišují se dva způsoby jak vytvářet tyto vzory:\n\n• Tzv. pravé moaré vzniká ze dvou vrstev tkaniny s příčným žebrováním ve vazbě tak, že se obě části slisují dohromady zahřátým kalandrovacím válcem. Protože žebrování obou vrstev nikdy neleží přesně paralelně, vznikají na překříženích plochá lesklá místa. Posuv žebrování je zcela náhodný, vzor se proto neopakuje\n\n• U nepravého moaré se dosáhne podobného efektu tzv. \"gaufrováním\", to je ražením určitého vzoru (imitujícího moaré) na tkaninu za pomoci razicího a přítlačného válce.\n\nMoaré způsobuje u tkanin třpytivý efekt, obzvlášť když se pohybují.\n\nHodí se na slavnostní oděvy, luxusní podšívky, stuhy, halenky a bytové textilie.\nNežádoucí moarový efekt může vzniknout u přízí, speciálně \"rotorových\". Usazeniny prachu nebo slupky v přádním rotoru způsobují periodická tlustá a slabá místa v přízi. Nit s touto vadou navinutá na černou tabulku vytváří vzor velmi podobný pravému moaré. \n\n"}
{"id": "280662", "url": "https://cs.wikipedia.org/wiki?curid=280662", "title": "Starodávný svět", "text": "Starodávný svět\n\nStarodávný svět (1994) je třetím albem Roberta Křesťana a Druhé trávy. Je nazpívané česky a obsahuje devět písní a instrumentální skladbu \"Windy\" Luboše Maliny. Na albu je ještě jedna jeho instrumentálka, \"Ossian\", ta je však připojena bezprostředně za stejnojmennou píseň.\n\nVšechny písničky jsou od Roberta Křesťana, pouze \"Ossian\" je překladem \"The Holy Wells Of Old Ireland\" od Petera Rowana. S původním anglickým textem i s Malinovou instrumentálkou ji Křesťan nazpíval na album \"Good Morning, Friend\" (2004).\n\nPíseň \"Víla\" zpíval Robert Křesťan již s Poutníky (vyšla na albech \"Chromí koně\" z roku 1990 a \"Poutníci Live\" z roku 1991).\n\nSlovo v názvu a refrénu písně \"Ichisah\" vzniklo zřejmě retrográdně ze slova \"hasiči\".\n\nNa tomto albu poprvé hostoval kontrabasista Petr Surý, pozdější člen Druhé trávy.\n\n\n\n"}
{"id": "280664", "url": "https://cs.wikipedia.org/wiki?curid=280664", "title": "Bahnivci", "text": "Bahnivci\n\nBahnivci (\"Reduncinae\") je podčeleď tvořena antilopou srnčí, voduškami a bahnivci, obývajícími močály, údolní nivy a jiné zatopené oblasti na území afrického kontinentu.\n\nSamci mají na rozdíl od samic rohy a u většiny druhů jsou větší. Jsou to býložravci, kteří se živí většinou trávou, výhonky a listy.\n\n"}
{"id": "280665", "url": "https://cs.wikipedia.org/wiki?curid=280665", "title": "Valerij Rožděstvenskij", "text": "Valerij Rožděstvenskij\n\nValerij Iljič Rožděstvenskij, , (13. února 1939 v Leningradě, SSSR – 31. srpna 2011), byl sovětský kosmonaut ruské národnosti z lodi Sojuz 23.\n\nVystudoval vyšší technické učiliště vojenského námořnictva. Miloval moře a stal se potápěčem, podílel se na vyprošťování vraků lodí ze dna moře. Přesto se po několika letech odhodlal (skafandr jako skafandr, to byla jedna z jeho úvah) a přihlásil se do výcvikového střediska kosmonautů, prošel složitou etapou lékařských vyšetření a příprav a ocitl se na startu do vesmíru. \n\nJednalo se o Sojuz 23, startoval společně s Vjačeslavem Zudovem v říjnu 1976, ale let se oběma nováčkům nepovedl. Nepracoval systém automatického přibližování Sojuzu k orbitální stanici Saljut 5 a proto bylo řídícím střediskem rozhodnuto o předčasném návratu lodě s posádkou na Zemi po dvou dnech letu. \n\nV oddílu kosmonautů byl veden ve funkci palubního inženýra od 28. října 1965 do 24. června 1986. Po odchodu z oddílu kosmonautů sloužil v různých funkcích ve Středisku přípravy kosmonautů, naposled od roku 1990 převzal v Hvězdném městečku 2. správu (výcvikovou). V roce 1992 byl uvolněn z ozbrojených sil, poté působil v soukromém sektoru. Byl ženatý a měl jedno dítě.\n\nDne 31. srpna 2011 ve věku 73 let zemřel, pochován byl ve Hvězdném městečku 2. září 2011.\n\n\n"}
{"id": "280670", "url": "https://cs.wikipedia.org/wiki?curid=280670", "title": "Macek", "text": "Macek\n\nMacek může znamenat:\n\n\n\n"}
{"id": "280672", "url": "https://cs.wikipedia.org/wiki?curid=280672", "title": "L-3 (ponorka)", "text": "L-3 (ponorka)\n\nL-3 „Frunzenec“ (: Л-3 «Фрунзенец») byla sovětská vojenská ponorka třídy L (Leninec) série II, užívaná zejména v době Velké vlastenecké války. Její výroba začala roku 1929 v loděnicích v Leningradě, na vodu byla spuštěna roku 1931 a o dva roky později byla zařazena do Baltské flotily. Od podzimu roku 1939 až do února 1941 procházela generální modernizací. \n\nZa války se účastnila devíti bojových operací, při kterých provedla 16 torpédových útoků a položila 12 minových polí. Patřila k  nejúspěšnějším sovětským ponorkám – potopila 25 nepřátelských plavidel a další čtyři lodě protivníka poškodila. \n\nMezi nejvýznamnější úspěchy této ponorky s elitní osádkou lze zařadit potopení německé transportní lodě \"Hindenburg\" o objemu 7880 brt (19. 11. 1942) či německé ponorky \"U-416\" (30. 3. 1943). Ponorka L-3 se však nesmazatelně zapsala do historie potopením transportní lodě Goya, při kterém zahynulo 6000-7000 osob. Útok, který se uskutečnil 17. dubna 1945, skončil druhou největší námořní katastrofou v dějinách lidstva. \n\nPonorka L-3 byla vyřazena z bojové služby v roce 1953 a dodnes se její část zachovala jako muzeum. \n\n\n\n"}
{"id": "280673", "url": "https://cs.wikipedia.org/wiki?curid=280673", "title": "Provensálské Alpy", "text": "Provensálské Alpy\n\nProvensálské Alpy jsou pohoří nacházející se v jižní Francii v departementu Alpes-de-Haute-Provence. Geograficky se řadí do Západních Alp. Hlavním stavebním kamenem pohoří je vápenec. Nejvyšší hora je Tête de l'Estrop (2961 m).\n\nNa severu tvoří hranici pohoří silniční sedlo Col d'Allos (2247 m) a přehradní jezero Serre-Poncon. Na západě je hranice vymezena údolím řeky Durance. Na východě a severovýchodě sousedí pohoří s vyššími Kottickými Alpami. Jih masivu je ohraničen Středozemním mořem. Podél pobřeží se táhnou horské masivy Esterel a Maures.\n\nProvensálské Alpy jsou krajinně velmi pestré a přitom rozlehlé pohoří. Celková plocha je 9300 km². Celé území masivu je plné hlubokých dolin, soutěsek a kaňonů v kterých tečou divoké řeky jako Verdon, Bevera či Loup. Tyto vodou vyhloubené kaňony mají stěny vysoké až několik set metrů. Sever masivu ještě má velehorský charakter a lze je přiřazován k Alpám (Trois-Évêchés a Digne). Jižní, přímořské celky Maures a Esterel jsou geologicky velmi staré a k Alpám se již nezařazují. Přesto jsou součástí horstva Provensálských Alp.\n\nTrois-Évêchés je nejvyšší skupiny pohoří, kde se nachází nejvyšší vrchol Tête de l'Estrop. Zřejmě nejpůsobivějším štítem celého pohoří je Grande Séolane (2909 m). Celek je tvořen metamorfovanými horninami jako jsou pískovec a žula. Na východě a jihovýchodě sousedí se skupinou Přímořských Alp, masivem Pelat (Mont Pelat, 3050 m).\n\nDigne je plošně nerozlehlejší celistvý masiv Provensálských Alp, které se dále na sever rozdělují na mnoho nesourodých malých horských masivů, jejichž struktura je velmi složitá. Masiv Digne je tvořen vápenci a sádrovci. Vrcholy zde lehce převyšují hranici 2000 m. Nejvyšším vrcholem je Monges (2115 m).\n\nEsterel je přímořská oblast Provensálských Alp která dosahuje svou nejvyšší výšku 618 m v kulminantním bodě Le mont Vinaigre. Stáří masivu se odhaduje na 250 mil. let a celková rozloha činí 320 km². Pohoří je tvořeno magmatickými horninami čedičem a ryolitem.\nMaures je opět horstvo, které lemuje Středozemní moře. Nejvyšším vrcholem je Signal de la Sauvette (780 m). Maures je tvořeno žulou, graptolitem a amfibolitem.\nRostlinstvo je v oblasti teplých Provensálských Alp velmi pestré. Nalezneme zde i zástupce středomořské flory jako například pinie, cypřiše, jedlé kaštany či olivy. Daří se zde i pistáciím, pomerančovníkům a citroníkům. Zcela na jihu rostou opuncie, agáve, kaktusy a aloe. Nejcharakterističtější rostlinou oblasti Provence je však levandule, jejíž modré květy a omamná vůně je symbolem jižní Francie. V masivu Maures roste mnoho druhů orchidejí a nacházejí se zde masivní porosty dubu korkového.\n\n\n"}
{"id": "280675", "url": "https://cs.wikipedia.org/wiki?curid=280675", "title": "Řízení vztahů se zákazníky", "text": "Řízení vztahů se zákazníky\n\nCustomer relationship management (též CRM nebo řízení vztahů se zákazníky) je zákaznicky orientovaný management, podnikatelský přístup, který se vyznačuje aktivní tvorbou a udržováním dlouhodobě prospěšných vztahů se zákazníky. Tyto vztahy musí být prospěšné pro zákazníka i pro firmu (tzv. situace dvou vítězů), což vylučuje neetické chování k zákazníkům. \n\nVelmi zjednodušeně je CRM někdy považován za databázovou technologií podporovaný proces shromažďování, zpracování a využití informací o zákaznících firmy. Umožňuje tak poznat, pochopit a předvídat potřeby, přání a nákupní zvyklosti zákazníků a podporuje oboustrannou komunikaci mezi firmou a jejími zákazníky. Jako CRM v přeneseném smyslu se též označuje softwarové, hardwarové a personální vybavení firmy, které je výkonem těchto funkcí pověřeno.\n\nNěkteří dodavatelé též používají tyto definice CRM:\n\nSystémy CRM se používají pro specifické činnosti již delší dobu, ale z důvodu například deregulace trhu, nových obchodních modelů, internetu, či elektronické komunikace, se kompletně mění pohled na tuto oblast. CRM se stává klíčovou záležitostí pro organizace všech velikostí.\n\nV dnešní době marketingoví odborníci čím dál více hovoří o tom, že je třeba změnit orientaci z produktů na zákazníky. Koneckonců je to právě zákazník, kdo přináší peníze.\n\nKlíčovým termínem marketingu první poloviny minulého století bylo „4P“: product (výrobek), price (cena), place (umístění) a promotion (propagace). Firmy zaměstnávaly týmy prodejců, kteří se snažili produkt protlačit na trh, ať už byl zájem trhu o produkt jakýkoliv.\n\nV okamžiku, kdy se objevily první marketingové průzkumy, výrobci a prodejci se začínají spíše orientovat na to, co si trh žádá a vymýšlí podle toho takové produkty, které zákazníci používají proto, že jimi vyřeší své problémy nebo jim přinesou zjevný užitek.\n\nModerním termínem je tedy spíše „4C“: customer total cost (náklady), customer value (hodnota), convenience (komfort) a communication (komunikace).\n\nKaždá společnost se zabývá těmito problémy:\n\nKlíčem pro úspěšnou CRM iniciativu jsou správná a konzistentní data zákazníka přístupná on-line v celé IT infrastruktuře. Důležité je si uvědomit, že řešení CRM se dotýká prodeje, servisu i marketingu, a to při udržování spokojenosti zákazníka.\n\nŘízení vztahů se zákazníky je totiž strategie, která se orientuje na vybudování a podporu dlouhotrvajících vztahů se zákazníky. Není to tedy jen technologie, ale změna filosofie společnosti tak, aby důraz byl kladen na zákazníka. Na nedodržování této strategie havaruje většina implementací CRM.\n\nPodle prof. Ing. Jaromíra Vebera, CSc. z VŠPP lze nasazení CRM rozdělit do následujících fází:\n\nOperativní CRM je především podporou business procesů pro „front office“, zahrnující prodej, marketing a služby. Všechna komunikace se zákazníkem je sledována a uchována v databázi a v případě potřeby je efektivně poskytnuta uživatelům.\nJedním z hlavních přínosů pro zákazníka i pro společnost je díky sledování historie možnost komunikace s rozdílnými osobami a pomocí různých kontaktních kanálů.\nOperativní CRM se využívá především v následujících obchodních procesech\n\nAutomatizace podpory prodeje (SFA)\nSFA je jedním z typů operativního CRM, které bylo vytvořeno pro zautomatizování, podporu prodejních aktivit.\n\nAnalytické CRM analyzuje zákaznická data k dosažení rozdílných cílů:\n\nZahrnuje speciální funkcionalitu, která umožňuje komunikaci společnosti a jeho zákazníků prostřednictvím různorodých kanálů za účelem dosažení vyšší kvality interakce se zákazníky.\nKolaborativní CRM nabízí užitečné informace, které vznikají při interakci se zákazníkem, jednotlivým obchodním oddělením, jako je prodej, technická podpora a marketing. Jedná se například o poskytnutí informací o specifických zákaznických požadavcích či dotazů na nové služby z technické podpory prodeje marketingu. Cílem Kolaborativního CRM je sdílení těchto informací získaných ze všech oddělení pro zvýšení kvality poskytovaných služeb zákazníkům.\n\nSoučasně hned v začátku CRM iniciativy je nutné interně zohlednit fakt, že CRM primárně představuje metodiku přetvořenou do celopodnikové strategie, kterou se aplikuje sada „zákaznických“ procesů, jejichž cílem je udělat vztah se zákazníkem ziskovým. Role informačních technologií v cílovém CRM konceptu je definována především jako podpora a automatizace celého CRM procesu, který standardně začíná získáním znalostí o klientech (data warehouse), pokračuje detailní analýzou jejich potřeb a vzorů chování, tj. přeměnou dat na informace (business intelligence & analytical CRM) a následně umožňuje využití těchto informací k efektivním a personalizovaným interakcím s klienty (operational CRM) všemi distribučními a komunikačními kanály (collaborative CRM), jak demonstruje schéma na obrázku 1.\n\nCRM je přístup jak identifikovat, získat a udržet si zákazníka. Dovoluje organizacím spravovat a sladit interakce se zákazníkem. CRM pomáhá firmám zvýšit hodnotu každé takové interakce a tím dosahovat lepších ekonomických výsledků.\n\nDnešní organizace musí řídit interakce se zákazníky napříč množstvím komunikačních kanálů - zahrnujících web, call centra, prodejce v terénu a dealery nebo partnerské prodejní sítě. Mnoho firem má také několik oblastí podnikání se sdílením stejných zákazníků. Výzvou je zajistit zákazníkům snadný způsob jak obchodovat s organizací, libovolným způsobem, v kterýkoliv čas, prostřednictvím vybraného komunikačního kanálu, kterýmkoliv jazykem a v libovolné měně. Je třeba udržet v zákazníkovi pocit, že je partnerem jedné unifikované organizace, která jej v každém okamžiku a místě rozpozná.\nPřínos CRM je zřejmý: zefektivnění procesů a poskytnutí obchodníkům, marketingu a vedení společnosti lepší, podrobnější informace o zákaznících. CRM pomáhá firmám vytvořit více profitabilní vztah se zákazníkem a snížit operativní náklady.\n\nZabudované workflow může ulevit Vašim obchodníkům od byrokratických úkolů, které jsou ale pro fungování firmy důležité. Časově náročné úkony lze automatizovat, workflow může informovat obchodníky o nově došlých objednávkách, o nutnosti znovu uzavřít prošlé smlouvy nebo popřát zákazníkovi k narozeninám.\n\nObchodní organizace mohou zkrátit prodejní cyklus a zvýšit klíčové ukazatele výkonu, jako např. příjmy na jednoho obchodního zástupce, průměrná velikost objednávky a výnosy na jednoho zákazníka. Marketingové organizace mohou zvýšit odezvu na kampaně a marketingově řízené příjmy za současného snížení ceny za získání (akvizici) zákazníka. Servisní firmy mohou zvýšit produktivitu servisního pracovníka a loajalitu zákazníka při současném snížení ceny servisu, času odezvy a času do vyřešení požadavku zákazníka.\nVe všech odvětvích je efektivní CRM strategickou nezbytností pro růst a přežití. Výzkumy ukázaly, že společnosti, které vytvářejí spokojené a loajální zákazníky mají více opakujících se obchodů, nižší náklady na akvizice nových zákazníků a silnější značku. To vše se transformuje do lepších finančních výkonů.\n\nJednou z primárních funkcí CRM systémů je získání a uchování informací o jednotlivých zákaznících. S touto funkcionalitou souvisí i nutnost zabezpečení těchto informací z pohledu právních aspektů jednotlivých zemí. Jednotliví zákazníci také požadují neposkytnutí informací třetím osobám a společnostem.\n\nFunkce CRM se prolínají s dalšími ve firmách používanými softwary. Aby se nemusely stejné informace zadávat do více systémů a předešlo se duplikacím, dochází mezi systémy k integracím. Lze integrovat prostřednictvím jednorázově manuálně provedeného importu/exportu. Pravidelný přenos dat můžete realizovat s pomocí speciálních synchronizační modulů využívajících aplikačních serverů nebo speciálních připravených převodových můstků (např. XML a XSL dokumenty), které bývají pro obvykle používané systémy již připravené. Samostatným přístupem je on-line integrace, která vlastně znamená zahrnutí jednoho systému do druhého ve formě komponenty. Takový typ integrace však musejí zvolené systémy podporovat.\n\nCRM se nejčastěji integruje s:\n\nCílem každé integrace je vytvořit v organizaci takový tok informací, díky němuž má každý pracovník k dispozici ta data, která potřebuje pro svoji práci. Příkladem mohou být data z ekonomických / ERP softwarů. Obchodníci vítají v CRM programech přímo na kartě klienta přehledy fakturací, vývoj obratu či přehled pohledávek. Projektovým manažerům může CRM software automaticky počítat ziskovost zakázek na základě fakturací.\n\nSamostatnou kapitolou je pak integrace s poštovním klientem (Microsoft Outlook, Thunderbird, ...). Poštovní klient je totiž nástroj, v němž tráví každý pracovník většinu svého dne. Pro firmy je naprosto nepřijatelné, pokud CRM software nenabízí možnost propojení a zaměstnanci musí data přepisovat. Výhodu zde mají nástroje, které jsou v poštovním klientu přímo zakomponované a tvoří s ním jednolité řešení. Tento typ specializovaných CRM (např. CRM pro Microsoft Outlook) umožňuje automaticky ukládat poštu do své databáze a zpřístupnit ji tak pro všechny, kdo ji potřebují.\n\nV současné době podle studie Gartner z roku 2008 dochází k růstu implementací hostovaných řešení a SaaS, u kterých se předpokládá celosvětově až 50 procentní růst do roku 2010. Do budoucna by řešení SaaS mělo pomalu nahrazovat klasické řešení a většina nových implementací již bude formou SaaS, která umožňuje i implementaci pro malé a střední firmy. Z tohoto důvodu je velký předpoklad růstu. Klasická implementace na vlastních serverech bude do budoucna pouze u firem, kde je potřeba vysoká integrace s ostatními systémy. Z tohoto důvodu v poslední době nově dochází ke spouštění SaaS řešení od firem jako Oracle-Siebel, či Microsoft, jelikož Salesforce, jako relativně první poskytovatel CRM systému jako hostované aplikace, získává celosvětově čím dál větší podíl. V České republice lze v současné době pořídit již jakýkoliv z těchto systémů.\n\nDalším z trendů je využití pokročilých webových technologií jako AJAX umožňující interaktivní práci a funkce jako drag-and-drop. Nové grafické rozhraní umožňuje použití pokročilých funkcí. CRM SaaS aplikace se také snaží integrovat velké množství dalších webových služeb a to i ve spojení se sociálními sítěmi.\n\nNejnovější trendy v systémech CRM vyplývají také ze stále širšího využití sociálních sítí nebo mobilních zařízení zákazníky – a s tím souvisejících požadavků klientů na odpovídající komunikaci prostřednictvím těchto kanálů. Aby byly (nejen) tyto požadavky splněny, je třeba širší integrace CRM systémů s okolím. Výrobci proto do CRM integrují například Kalendář Google, Kontakty Google či další databáze dat, jako ARES apod. Výrobci CRM systémů také vyvíjejí mobilní aplikace, aby měli zákazníci CRM kdykoliv po ruce.\n\nV úvahu je přitom třeba vzít fakt, že obecné CRM systémy jsou jen jednou kostkou stavebnice, do níž patří i systémy BI (Business Intelligence), SFA (Sales Force Automation), Social CRM, Marketing Automation (MA) a aplikace pro služby zákazníkům (CSA, Customer Services Applications). Integrace všech těchto systémů tak, aby zaměstnanci firmy byli schopni získat komplexní informace o klientech z jednoho rozhraní, jsou však bohužel stále na nízké úrovni.\n\nV následující tabulce je shrnutí předních CRM dodavatelů, dle Gartner studie 2007.\n\nV následující tabulce je shrnutí předních CRM dodavatelů a jejich ukončených projektů v roce 2007, dle Gartner studie 2008.\n\n"}
{"id": "280677", "url": "https://cs.wikipedia.org/wiki?curid=280677", "title": "Jizre'elské údolí", "text": "Jizre'elské údolí\n\nJizre'elské údolí (hebr. עמק יזרעאל, \"Emek Jizre'el\") je velké údolí na severu Izraele. V období starověku mělo velmi strategický význam, neboť jím procházela jedna z nejdůležitějších obchodních cest mezi Egyptem a Mezopotámií, a proto bylo mnohokrát dějištěm bitev o nadvládu nad tímto územím a místem, kde vznikaly mohutné pevnosti.\n\nHebrejské \"Jizre'el\" znamená „El (bůh) zaseje“, což odráží zemědělský charakter oblasti. Někdy bylo označení Jizre'elské údolí užíváno jen pro centrální oblast údolí v okolí města Jizre'el, oproti Megidskému údolí okolo města Megido.\n\nŘecká varianta názvu je pak \"Esdraelon\" (totéž co Jizre'el), arabština používá k pojmenování buď „Údolí syna Amra“ (مرج بن عامر, \"Mardž ben Amr\") nebo „Pláň Zir'ín“ (سهل زرعين, \"Sahl Zir'ín\").\n\nJizre'elské údolí bylo velmi důležitou oblastí, neboť poskytovalo snadné spojení mezi izraelským pobřežím a údolím Jordánu a bylo od 15. století př. n. l. součástí obchodní stezky Via Maris, která spojovala Egypt s Mezopotámií. Úrodná půda navíc poskytovala obživu kanaánskému obyvatelstvu.\n\nTato bohatá a strategická oblast proto často lákala mnohé panovníky. Často do této oblasti zasahoval faraon, v 1. polovině 2. tisíciletí př. n. l. zde dokonce Egypťané vybudovali pevnost Megido. Okolo 12. století do regionu vtrhli Pelištejci, ale po čase se situace uklidnila a města v Jizre'elském údolí znovu začala vzkvétat, zároveň však nebyla téměř vůbec centralizována, takže se v 2. polovině 10. století stala snadnou kořistí egyptského panovníka Šešonka I.\n\nTentokrát však Egypt oblast do své říše nepojal, nýbrž ji jen vydrancoval. Jizre'elské údolí se tak stalo snadným cílem právě vznikajícího izraelského království, jehož jádrem byly hory na jih od údolí. Aby si Izraelité udrželi svou moc nad etnicky odlišným obyvatelstvem a uchránili své hranice, začali na strategických místech budovat mohutné pevnosti (Megido, Chacor aj.).\nKe konci 9. století začal do údolí vpadat Aram-Damašek, až jej nakonec v 2. polovině 8. století zcela ovládla Asýrie, která údolí rozdělila na několik správních oblastí.\n\nV období helénismu význam Jizre'elské údolí upadal kvůli přeložení obchodních stezek. V období římské nadvlády se část půdy v údolí dokonce proměnila v bažiny. Kvůli bažinám a záplavám v oblasti se počet obyvatel v údolí citelně snížil.\n\nJeště počátkem 20. století bylo obyvatelstvo usídleno v okolních kopcích, neboť v bažinatém údolí by je téměř jistě skosila malárie, nebo případně zruinovaly loupeživé nájezdy podnikané z druhého břehu Jordánu. Byla to také malárie, jež vyhnala německé templery, kteří se pokoušeli Jizre'elské údolí v té době osídlit. Šlo o zemědělskou vesnici zřízenou neúspěšně v roce 1867 v lokalitě Tel Šimron. Úspěšnější byly templerské osady zakládané v pahorkatině nad severozápadním okrajem údolí.\n\nTeprve až začaly sionistické organizace odkupovat půdu v Jizre'elském údolí od Arabů a s odhodláním vysoušet staleté bažiny, mohly v údolí vznikat osady, vesnice a později i celá města.\n\nJizre'elské údolí je vymezeno na západě soutěskou, za níž začíná Zebulunské údolí a Haifský záliv, na severu pohořím Harej Nacrat (\"Nazaretské hory\") s vrcholky Har Kidumim, Har Ksulot nebo Har Dvora, na východě horou Tábor, horou More a bejtšeanským údolím a na jihu pohořím Karmel a pahorkatinou Ramat Menaše. Západní část údolí odvodňuje řeka Kišon, východní část vodní tok Nachal Charod. Severovýchodní okraj údolí, poblíž hory Tábor, se nazývá Bik'at Ksulot a odvodňuje ho potok Nachal Tavor.\n\n"}
{"id": "280680", "url": "https://cs.wikipedia.org/wiki?curid=280680", "title": "Grand Prix Japonska", "text": "Grand Prix Japonska\n\nGrand Prix Japonska je závod mistrovství světa Formule 1. První dvě Grand Prix se konaly na okruhu Fudži. Od roku 1987 se jezdilo na okruhu Suzuka, který si získal pověst jednoho z nejnáročnějších okruhů F1. V roce 2007 se Grand Prix přestěhoval zpět do Fudži. Po druhém závodě v roce 2008 se závod vrací do Suzuky.\n\n\n<nowiki>*</nowiki> V letech 1968-1993 působil jako Cosworth.\n<nowiki>**</nowiki> V letech 1997-2003 působil jako Ilmor.\n"}
{"id": "280688", "url": "https://cs.wikipedia.org/wiki?curid=280688", "title": "Stará láska Nerez a vy", "text": "Stará láska Nerez a vy\n\nStará láska Nerez a vy (1993) je jediné koncertní album Nerezu, nepočítáme-li vydané raritní nahrávky a malé desky. Nerez ho nahrál krátce před ukončením činnosti a kromě hostujícího Jaroslava Nejezchleby zde účinkuje pouze autorské trio Nerezu, přestože v jiných obdobích kapely je vždy doplňovali další muzikanti. Album obsahuje 16 písniček Nerezu a píseň \"Vlasy\" Karla Plíhala. Píseň \"Černá voda\", což je zhudebněná báseň Josefa Kainara Zdeňkem Vřešťálem, zpívala v Nerezu Zuzana Navarová, Zdeněk Vřešťál ji však dodnes zpívá na svých koncertech.\n\nObal alba vytvořil Michal Cihlář.\n\nNěkteré skladby z tohoto alba byly použity jako bonusy na kompilaci \"...a bastafidli!\" (2007).\n\n\n\nAranžmá: Vít Sázavský (1-12, 14-17) a Zuzana Navarová (2, 6, 13, 14)\n"}
{"id": "280695", "url": "https://cs.wikipedia.org/wiki?curid=280695", "title": "František Josef II.", "text": "František Josef II.\n\nFrantišek Josef II., kníže z Lichtenštejna (německy \"Franz Joseph Maria Aloys Alfred Karl Johannes Heinrich Michael Georg Ignaz Benediktus Gerhardus Majella, Fürst von un zu Liechtenstein\"; 16. srpna 1906, zámek Frauenthal, Rakousko – 13. listopadu 1989) byl lichtenštejnským knížetem od roku 1938 až do své smrti. Celý jeho titul byl \"kníže z a na Lichtenštejnu, vévoda opavský a krnovský, hrabě z Rietbergu\".\n\nNarodil se jako \"František Josef Maria Alois Alfred Karel Jan Jindřich Michael Jiří Ignác Benedikt Gerhard Majella, kníže z a na Lichtenštejnu, vévoda opavský a krnovský, hrabě z Rietbergu\", starší syn prince Aloise Adolfa z Lichtenštejna a arcivévodkyně Alžběty Amálie Habsbursko-Lotrinské (dcery arcivévody Karla Ludvíka Rakouského – ten byl také otcem Františka Ferdinanda d'Este). Jeho kmotrem byl rakousko-uherský císař František Josef I. Otec knížete Františka Josefa II., princ Alois, se vzdal svého následnictví ve prospěch svého staršího syna, a ten pak nastoupil na trůn po smrti svého bezdětného prastrýce, knížete Františka I. Na svou budoucí roli hlavy státu a rodu se připravoval od mládí.\n\nVystudoval s výborným prospěchem Vysokou školu lesnickou ve Vídni.\n\nV roce 1919 se Československo zdráhalo uznat nezávislost Lichtenštejnska a navázat s ním diplomatické styky. Důvodem byly probíhající pozemkové reformy, a uznáním by ČSR ohrozila konfiskaci části pozemků, které byly majetkem hlavy suverénního státu. Teprve po skončení vyvlastňování ve 2. polovině 30. let bylo možné uvažovat o uznání Lichtenštejnska Československem. Impuls k tomuto kroku ovšem přišel z Vaduzu.\n\nFrantišek Josef se aktivně účastnil jednání svého rodu s československým Státním pozemkovým fondem a dalšími úřady ve věci vyvlastnění značné části rodových pozemků v ČSR. Lichtenštejnové byli donuceni odprodat 60 % svých pozemků za úřední cenu (cca 1/3 tržní ceny), což bylo v této době chápáno jako „odplata za Bílou horu“, ačkoliv tehdy vládnoucí knížata Jan II. Dobrotivý (1840–1929) ani František I. (1853–1938) logicky nemohla nést právní ani morální odpovědnost za svého předka knížete Karla I. (1569–1627) z počátku 17. století. Teprve asi v roce 1930, po soudních sporech v ČSR v neprospěch knížecí rodiny, došlo k vzájemně přijatelnému řešení první pozemkové reformy na majetcích Lichtenštejnů.\n\nOd roku 1930 princ František Josef plnil politické a diplomatické úkoly, které mu přidělil jeho vládnoucí strýc kníže František I. Vykonával především vládní úkoly v Lichtenštejnsku, kde často pobýval a ve Vídni, která byla hlavním sídlem hlavy rodu a státu. Po onemocnění knížete Františka I. na jaře 1938 se stal regentem.\n\nJedním z důležitých kroků jeho vlády byl návrh na navázání diplomatických styků s Československem, kterým se republika od roku 1919 bránila, aby neohrozila provedení první pozemkové reformy na majetcích rodu Liechtensteinů v ČSR. Teprve po jejím provedení nastala vhodná doba k řešení bilaterálních vztahů. Kníže proto prostřednictvím švýcarského vyslanectví doručil 3. května 1938 československé vládě nótu, navrhující vzájemné uznání. Vláda v Praze o podobném kroku uvažovala rovněž, v neposlední řadě jako o posílení své pozice vůči Třetí říši, současně se však někteří politici obávali, aby takový krok Berlín nepovažoval za provokaci. Nakonec 30. července 1938 vyslovilo Ministerstvo zahraničních věcí ČSR souhlas s navázáním diplomatických styků s Liechtensteinským knížectvím.\n\nNa trůn nastoupil po smrti svého předchůdce Františka I. († 25. červenec 1938). Nové hlavě státu 10. září 1938 poblahopřál k nové funkci prezident Edvard Beneš. Za panování Františka Josefa II. v březnu 1939 Lichtenštejnsko neuznalo vznik Protektorátu Čechy a Morava (na rozdíl např. od Švýcarska nebo Sovětského svazu) a nepřerušilo s Československem diplomatické styky. Protože Švýcarsko změnilo své vyslanectví v Praze na generální konzulát, byly styky přerušeny \"de facto\" nikoliv \"de iure\", neboť knížectví neměl kdo reprezentovat. Diplomatické styky obou zemí se staly latentními. Kníže František Josef II. dokonce poslal do exilu po spolehlivém kurýrovi peněžní dar exilovému prezidentovi Edvardu Benešovi .\n\nV březnu 1939 kníže vykonal zdvořilostní návštěvu Berlína a krátce po ní jeho země odrazila Třetí říší podporovaný pokus nacistických bojůvek o státní převrat v knížectví. Nacistické hnutí mělo v Lichtenštejnsku slabou podporu a po tomto pokusu jeho význam ještě zeslábl. Většina obyvatel, vláda a Zemský sněm se postavily za panujícího knížete a podpořily nezávislost země. Kníže František Josef II., jako aristokrat a katolík, rozhodně nechoval sympatie k nacionálnímu socialismu. Varoval před ním mj. své přátele v Československu (aby včas emigrovali nebo alespoň poslali děti do Anglie; říkal jim: „přece nechcete, aby je vychovávali nacisté“). Stejně tak během celé druhé světové války Lichtenštejnsko dodržovalo přísnou neutralitu, podobně jako Švýcarsko, které podle podmínek celní unie střežilo jeho hranice.\n\nV době okupace se zmocněnec knížete, jeho mladší bratr princ Karel Alfréd (1910–1985), mnohokrát zasadil u nacistických úřadů za své pronásledované zaměstnance, rodinám vězněných vyplácela knížecí pokladna mzdy a podpory, ačkoliv to bylo úřady přísně zakázáno. V letech 1933–1944 Lichtenštejnsko poskytlo azyl asi 400 uprchlíkům, z nichž bylo 125 Židů.\n\n7. března 1943 se ve Vaduzu oženil s českou hraběnkou Georginou von Wilczek (Vlček). Jejich sňatek byl veřejnou manifestací nezávislosti Lichtenštejnska a jednoty jeho obyvatel, knížecího rodu, vlády a zemského sněmu. Knížecí pár byl v Lichtenštejnsku velmi oblíbený. Byl to paprsek světla v jinak chmurné době druhé světové války, kdy Švýcarsko a Lichtenštejnsko zůstávaly jedinými demokraciemi na území kontinentální Evropy, obklopené Třetí říši a jejími spojenci, kteří se netajili tím, že i na tyto dvě země „jednoho dne dojde“.\n\nKníže František Josef II. blahopřál prezidentovi Edvardu Benešovi k osvobození Československa a zaměstnancům Lichtenštejnů byla vyplacena jako odměna jedna mzda navíc. Bohužel Československo, které již bylo pod silným vlivem komunistů a Moskvy, nemělo zájem na spolupráci s knížectvím, protože komunistický ministr zemědělství Július Ďuriš považoval za nutné zkonfiskovat majetek nejen všech Němců v republice, ale i Lichtenštejnů, byla to pro něj otázka osobní priority. O tom měl kníže František Josef II. první zprávy již začátkem roku 1945.\n\nBez ohledu na neutralitu knížectví po celou 2. světovou válku a lichtenštejnskou národnost byli všichni občané Lichtenštejnska mající majetek v Československu označeni za Němce a na jejich movitý i nemovitý majetek byly aplikovány dekrety prezidenta republiky. Protesty a odvolání knížete a dalších 37 občanů Lichtenštejnska byly marné. Přestože na odvolání Lichtenštejnů proti konfiskaci se podíleli věhlasní čeští právníci JUDr. Emil Sobička a spoluautor československé ústavy JUDr. František Weyr, československé úřady se jejich argumenty vážně nezabývaly. Ve prospěch lichtenštejnských občanů opakovaně intervenovalo švýcarské vyslanectví v Praze.\n\nJiž v roce 1945 si ministerstva zahraničních věcí a financí byla dobře vědoma, že konfiskace majetku lichtenštejnských občanů a dokonce i hlavy suverénního neutrálního státu je nezákonná a kromě jiného byla v rozporu s mezinárodním právem. Komunisty ovládaná ministerstva zemědělství a vnitra na to však nebrala zřetel. Horšící se situace přiměla v červnu 1945 vrchního ředitele dr. Františka Svobodu k návštěvě sekčního šéfa ministerstva zemědělství Jiřího Koťátka (za války působil v Moskvě). Ten Svobodovi řekl, že vláda je připravena jmenovat národního správce, který ukončí údajnou anarchii v ústředním ředitelství v Olomouci, kde dosud pracují i Němci. Svobodovy námitky odmítl se slovy: \"„Právní stav nás nezajímá, neřešíme ho, je to záležitost ministerstva zahraničí. Zůstáváme pevní bez ohledu na to, že vlastník je příslušníkem neutrálního státu, suverénem, a že v jeho prospěch intervenují západní strýčkové.\"“\n\nTaké experti Nejvyššího správního soudu ČSR si toho byli vědomi, a očekávalo se proto, že v roce 1947 dojde ke zrušení všech konfiskací majetku lichtenštejnských občanů jakožto nezákonných. Proto, když se o tom dozvěděl komunistický ministr zemědělství Július Ďuriš, prosadil v létě 1947 odložení veřejného jednání tohoto soudu „na neurčito“. Ještě 22. února 1948 jednaly vládní úřady o finančním odškodnění, šlo již jen o výši odškodnění.\n\nPo 25. únoru 1948 byla tato jednání zastavena. V novém složení komunistům loajálních soudců Nejvyšší správní soud rozhodl v roce 1951 na neveřejném zasedání o zamítnutí odvolání knížete Františka Josefa II. a dalších členů rodu proti konfiskacím. ČSR a Lichtenštejnsko se poté až do roku 2009 navzájem neuznávaly, což byla světová rarita. Navíc ani jeden z obou států diplomatické styky nikdy nepřerušil, zůstaly proto po celou dobu navázané, nicméně latentní.\n\nZtráta cca 80 % majetku Lichtenštejnů přinesla rodu i knížectví (do jehož rozpočtu knížecí rod významně přispíval) velkou finanční krizi. Tu se podařilo překonat až díky rychle rostoucímu lehkému průmyslu, především strojírenství (HILTI, Hoval ad.) v 60. letech 20. století. Kníže František Josef II. musel prodat část pozemků v Rakousku a několik desítek uměleckých děl, aby pokryl nejnutnější finanční potřeby. V 50. a 60. letech knížectví poprvé a naposledy v historii vyplácelo finanční podporu knížecímu rodu, který byl ve finančních nesnázích (do 2. světové války Lichtenštejnové významně podporovali knížectví velkými finančními částkami). Teprve od roku 1970 můžeme sledovat nový ekonomický vzestup rodu díky reformám ve správě majetku, které po roce 1970 kníže František Josef II. uložil provést svému nejstaršímu synovi Hansi-Adamovi (* 1945).\n\nV létě 1945 byli občané Lichtenštejnska označeni účelově za Němce, aby na jejich majetek bylo možné aplikovat Benešovy dekrety. Celkem se tento krok dotkl 38 občanů knížectví, především pak knížete Františka Josefa II. jako hlavy státu a rodu Lichtenštejnů a dalších pěti členů rodu. V případě knížete Františka Josefa II. se úřady odvolávaly na jeho údajné přihlášení se k německé národnosti při sčítání lidu v roce 1930, kterého se ale prokazatelně ani on, ani žádní jiní členové rodu nezúčastnili. Právním zástupcům knížete nebylo v letech 1945–1951 umožněno nahlédnout do originálu tohoto sčítacího archu ani si pořídit jeho kopii. Celý proces konfiskace majetku Lichtenštejnů a dalších občanů Lichtenštejnska byl poznamenán velkým množstvím závažných právních vad, které tyto akty činily již ve své době spornými nebo nulitními, na což jejich čeští právní zástupci marně opakovaně upozorňovali.\n\nPříznačné je, že s občany neutrálního Lichtenštejnska nebylo jednáno spravedlivě, jak ukazuje odlišná praxe československých úřadů u občanů německé národnosti Švýcarska, USA a dalších států. U občanů těchto zemí se jejich německá národnost ignorovala. Podle oběžníku ministerstva vnitra č. 5 z 25. srpna 1945 byly úřady upozorněny, že např. u občanů Švýcarska se rozlišuje pouze jedna národnost, a to švýcarská, a mateřský jazyk nemá podle místních zákonů žádný význam (ačkoliv se dodnes rozlišují čtyři národnosti a jazyky, včetně německé). Paradoxní je, že občané Rakouska se později dočkali odškodnění za zkonfiskované majetky, ačkoliv měli německou národnost a muži dokonce bojovali v ozbrojených silách Třetí říše (pokud se neprovinili proti ČSR).\n\nBylo zřejmé, že pro Lichtenštejny není v Československu místo (stejně jako pro Schwarzenbergy a další šlechtické rody). Úřady by je považovaly za Němce, i kdyby trpěli pod nacistickým útlakem nebo by byli německými Židy, kteří prošli koncentračními tábory. Je jen možné souhlasit s názorem dr. Ondřeje Horáka, který ve své disertační práci v roce 2007 napsal: „…i kdyby se Lichtenštejnové aktivně účastnili boje za zachování celistvosti a osvobození Československé republiky, přesto by to jejich majetek zachránilo jen dočasně. Bezpochyby by byl přijat speciální lichtenštejnský zákon – obdoba takzvaného Lex Schwarzenberg“.\n\nBěhem vlády knížete Františka Josefa II. byly položeny základy budoucí prosperity kdysi chudého horského území. Nízké daně, minimální byrokracie, vysoká zručnost a vzdělání obyvatelstva, společně s liberálními zákony a obchodní spoluprací se Švýcarskem, se od 60. let 20. století zasloužily o rychlý růst životní úrovně. Po roce 1970 se Lichtenštejnsko dostalo do první desítky zemí světa s nejvyšší životní úrovní. Během jeho vlády také v roce 1984 získaly ženy v Lichtenštejnsku poprvé právo volit. Kníže vždy věřil ve zhroucení komunismu a sovětského impéria a vítězství demokracie. Zažil ještě pád berlínské zdi, ale zemřel krátce před „sametovou revolucí“.\n\nZ manželství Františka Josefa II. a Georginy von Wilczek se narodilo pět dětí:\n\nNemocný kníže František Josef II. předal většinu své moci do rukou svého syna prince Hanse Adama II. v roce 1984 jakožto regentovi. Zemřel 13. listopadu 1989, pouhých 26 dní po své ženě. Vládl 51 let.\n"}
{"id": "280701", "url": "https://cs.wikipedia.org/wiki?curid=280701", "title": "Pokutový kop", "text": "Pokutový kop\n\nPokutový kop (též penalta, lidově desítka či jedenáctka) je druh fotbalového trestu, kterým rozhodčí trestá přestupky spáchané družstvem v blízkosti vlastní branky. Umožňuje přestupkem postiženému družstvu nebráněnou střelu na branku z malé vzdálenosti, takže výsledkem pokutového kopu je ve velké většině případů skórování branky.\n\nPokutový kop nařizuje rozhodčí v případě, že se tým dopustil v době, kdy je míč ve hře, ve vlastním pokutovém území (bez ohledu na to, kde v tu dobu byl míč) vůči hráči soupeře některého z přestupků, za něž by se jinak nařizoval přímý volný kop. Tedy pokud hráč nedbalým či bezohledným způsobem nebo za použití nepřiměřené síly\n\npřípadně pokud hráč\n\nNařízení pokutového kopu nevylučuje udělení osobního trestu provinivšímu se hráči, pokud např. útočník obejde brankáře, ale střelu do opuštěné branky v poslední chvíli rukou zachytí obránce, je nařízen pokutový kop a obránce je vyloučen za zmaření zjevné brankové příležitosti soupeře.\n\nBrankář mužstva, proti kterému je pokutový kop nařízen, se postaví do vlastní branky, na brankovou čáru, čelem do hřiště. Míč se umístí na pokutovou značku (vzdálenou 11 m od brankové čáry) a jeden z hráčů soupeře (může jím být i brankář) je zřetelně označen k provedení pokutového kopu (v případě nejasností kapitánem družstva). Všichni ostatní hráči musí stát mimo pokutové území a pokutový oblouk a za míčem až do okamžiku rozehrání. Brankář musí do té doby zůstat na brankové čáře (může se na ní však pohybovat).\n\nPoté, co dá rozhodčí k provedení kopu pokyn píšťalkou, se hráč provádějící pokutový kop může rozběhnout a kopnout míč na branku. Jakmile se míč pohne vpřed, je ve hře, brankář smí opustit brankovou čáru a ostatní hráči mohou vběhnout do pokutového území. Hráč provádějící pokutový kop sice smí brankáře před kopem svým pohybem mást, nesmí to však činit způsobem, který by podle názoru rozhodčího byl nesportovním chováním. Takto je zakázáno například zastavit se v rozběhu, provést kop zády k brance, předstírat přípravu míče a náhle nečekaně vystřelit či provést kop patičkou – za takové chování rozhodčí neuzná případně vstřelenou branku, hráči udělí osobní trest a hru naváže nepřímým volným kopem. Vždy však musí pokutový kop zahrávat nohou (tedy nikoliv např. hlavou).\n\nAkce pokutového kopu skončí v okamžiku, kdy:\n\nPokud míč skončí v brance (případně s odrazem od tyčí, břevna či brankáře), rozhodčí uzná gól a hra pokračuje rozehráním z půlky jako po běžném vstřelení branky. Pokud je i po dokončení akce pokutového kopu míč stále ve hře, hra normálně pokračuje (pokud například brankář pokutový kop chytil, může běžným způsobem přihrát některému spoluhráči). Pokud se míč odrazí do hřiště od tyče či břevna (případně do branky ani nedoletí), musí jím hrát jiný hráč než exekutor pokutového kopu (a tento jiný hráč např. může míč dorazit do branky) – pokud se hráč provádějící kop dotkne míče podruhé, aniž by se mezitím míče dotkl jiný hráč, rozhodčí přeruší hru a nařídí proti jeho družstvu nepřímý volný kop.\n\nPokud dojde mezi vydáním signálu k provedení pokutového kopu a jeho provedením k nějakému porušení pravidel, nechá rozhodčí pokutový kop dokončit a následně postupuje podle toho, kdo pravidla porušil: Pokud přestupek spáchal člen útočícího družstva (včetně hráče, který pokutový kop provádí) a pokutový kop skončil brankou, rozhodčí branku neuzná a nechá pokutový kop opakovat; pokud byl pokutový kop neúspěšný, rozhodčí přeruší hru a naváže nepřímým volným kopem proti útočícímu družstvu. Pokud přestupek spáchal člen bránícího družstva (včetně brankáře) a pokutový kop skončil brankou, rozhodčí ji uzná; pokud byl kop neúspěšný, rozhodčí nechá pokutový kop opakovat. Pokud pravidla překročila obě družstva, rozhodčí nechá kop opakovat. (Při opakování nemusí být exekutorem stejný hráč.)\nPokud rozhodčí nařídí pokutový kop na konci některého poločasu (případně části prodloužení), kdy by jinak už hrací dobu ukončil, je povinen prodloužit hrací dobu tak, aby se mohl pokutový kop uskutečnit. V takovém případě poločas, resp. zápas ukončí okamžitě poté, jakmile je akce pokutového kopu skončena s jasným výsledkem (včetně případného opakování při porušení pravidel); na tuto situaci rozhodčí před provedením kopu upozorní kapitány obou družstev.\n\nPokutový kop je ve fotbale považován za nejnebezpečnější standardní situaci. V roce 2008 byla provedena analýza pokutových kopů v Lize mistrů, Poháru UEFA, Premier League, La Lize, Bundeslize, Serii A a Ligue 1 a v mezinárodních zápasech účastníků Eura 2008 za poslední tři sezóny. Ze statistik vyšlo najevo, že ve sledovaném období bylo zahráno 1527 pokutových kopů, ze kterých bylo 74,7 % úspěšně proměněno, 18,2 % kopů chytili brankáři, 3,6 % kopů mířilo mimo branku a 3,5 % kopů zasáhlo tyč.\n\nPokud je po konci zápasu výsledné skóre z pohledu příslušné soutěže nepřijatelné (např. remíza ve vyřazovací fázi turnaje, stejné skóre v domácím zápase i odvetě v turnajích hraných na dva zápasy apod.), je potřeba rozhodnout nějakým dalším způsobem. Tím je zpravidla prodloužení zápasu o 2×15 minut; pokud ani po této době není rozhodnuto, provádějí se tzv. \"kopy z pokutové značky\". Při těch se provádějí kopy podle obdobných pravidel jako pokutový kop (jedná se však o odlišnou herní situaci řízenou odlišným pravidlem), přičemž je konečným vítězem (případně postupujícím apod.) mužstvo, které z pěti pokusů dosáhlo více branek. (Pokud pět pokusů nerozhodne, dále se pokračuje po jednom pokusu.)\n\n\nV zápase Football League Second Division (tehdejší druhá nejvyšší anglická soutěž) 27. března 1989 mezi Crystal Palace FC a Brighton & Hove Albion FC nařídil rozhodčí Kelvin Morton pět pokutových kopů (všechny dokonce v průběhu 27 minut hry), čímž stanovil anglický rekord. Crystal Palace tři ze svých čtyř penalt zahodil, Brighton svou jedinou proměnil, zápas skončil výsledkem 2:1 pro Crystal Palace.\n\n\n"}
{"id": "280705", "url": "https://cs.wikipedia.org/wiki?curid=280705", "title": "Hobart International", "text": "Hobart International\n\nHobart International je profesionální tenisový turnaj žen pořádaný v Hobartu, hlavním městě australského spolkového státu Tasmánie. Založen byl v roce 1994. Probíhá každoročně na úvod sezóny v prvním lednovém týdnu. V rámci okruhu WTA Tour od sezóny 2009 patří do kategorie WTA International Tournaments. Předtím se řadil do kategorie Tier IV.\n\nHobart International se koná v areálu Hobart International Tennis Centre, v němž jsou otevřené dvorce s tvrdým povrchem. Původně se odehrával na povrchu Rebound Ace. Při výměně podkladu na Australian Open v roce 2008 změnily povrch také přípravné turnaje na úvodní grandslam sezóny. V areálu tak byl položen umělý povrch Plexicushion. Hlavním sponzorem byla do roku 2013 společnost Moorilla Wines. V minulosti událost vlastněna bankovní skupinou Australia and New Zealand Banking Group (ANZ), což také odrážel název turnaje.\n\nDo soutěže dvouhry nastupuje třicet dva hráček a čtyřhry se účastní šestnáct párů. Celkový rozpočet činí 250 000 dolarů. Do singlové soutěže turnaje zasáhly bývalé světové jedničky Kim Clijstersová, Justine Heninová, Serena Williamsová a Viktoria Azarenková. Dále se jej zúčastnily hráčky z první světové desítky, včetně Australanek Jeleny Dokićové, Samanthy Stosurové, Alicie Molikové, Italky Flavie Pennettaové, nebo Rusky Věry Zvonarevové. \n\nV roce 2018 se 22letá Belgičanka Elise Mertensová stala první tenistkou, která dokázala vyhrát soutěž dvouhry podruhé a zároveň titul obhájit. \n\n\n"}
{"id": "280706", "url": "https://cs.wikipedia.org/wiki?curid=280706", "title": "Haute-Garonne", "text": "Haute-Garonne\n\nHaute-Garonne (okcitánsky: \"Nauta Garona\", česky: \"Horní Garonna\") je departement na jihozápadě Francie, pojmenovaný podle řeky Garonny. Hlavním městem je Toulouse.\n\nHaute-Garonne je jedním z 83 původních departementů, založených během francouzské revoluce roku 1790. Byl vytvořen z části původní provincie Languedoc.\n\nDnes je Haute-Garonne součástí regionu Languedoc-Roussillon Midi-Pyrénées a sousedí s departementy Hautes-Pyrénées, Gers, Tarn-et-Garonne, Tarn, Aude a Ariège. Na jihu pak sousedí se Španělskem (provincie Lleida a Huesca).\n\nV departementu se nachází horní tok Garonny o délce téměř 200 km, jenž tvoří i část hranic. Na jihu území vystupuje vysoké pohoří Pyreneje s nejvyšší horou departementu \"Pic de Perdiguère\", vysokou 3222 m.\n\n\nNejhustěji osídlenou oblastí je pochopitelně okolí hlavního města Toulouse, naopak hornatý jih je osídlen velice zřídka. Při posledním sčítání lidu roku 1999 bylo napočítáno víc jak milion obyvatel. Odhad z roku 2005 pak mluví o dalším nárůstu o přibližně 100 000 obyvatel. V oblasti převládají mladí lidé, 55 % populace je mladší 40 let. 16 % z nich se pohybuje v rozmezí 20 a 29 let, což se připisuje Toulouse jakožto významnému univerzitnímu městu.\n\nV oblasti se nachází čtyři významné lyžařské areály.\n\n"}
{"id": "280708", "url": "https://cs.wikipedia.org/wiki?curid=280708", "title": "Norská gramatika", "text": "Norská gramatika\n\nNorská gramatika je popis mluvnického systému norštiny. Mluvnice vychází z podobných principů jako mluvnice ostatních germánských jazyků, např. angličtiny nebo němčiny. Minimální ohýbání dává současné norštině převažující charakter analytického jazyka.\n\nSpisovná norština má dvě kodifikované formy: bokmål a novou norštinu (nynorsk). Mezi těmito rovnocennými standardy existují určité rozdíly. Mluvnice bokmålu je značně ovlivněna dánštinou, zatímco nová norština je bližší živým nářečím a má větší bohatství flektivních koncovek. Pravopisné reformy zavedly v bokmålu tzv. radikální tvary, které měly napomoci sblížení s novou norštinou. Mnoho mluvčích však stále dává spíše přednost konzervativním tvarům. \n\nJsou-li dále uvedeny dva tvary, druhý tvar za lomítkem se používá v nové norštině.\n\nTradičně se v norštině rozlišují následující slovní druhy: podstatná jména, přídavná jména, zájmena, determinanty (tj. číslovky, ukazovací a přivlastňovací zájmena, členy), slovesa, příslovce, předložky, spojky souřadicí (konjunkce), spojky podřadicí (subjunkce) a citoslovce.\n\nNová norština i většina nářečí rozlišuje rod mužský, ženský a střední. V riksmålu tvary ženského rodu zanikly a byly nahrazeny tvary rodu mužského – vytvořily tak podobně jako v dánštině a švédštině společný rod (utrum). Pravopisné reformy zavedly v rámci sblížení obou spisovných norem do bokmålu opět tvary ženského rodu, které však nebyly všeobecně přijaty. Mnoho mluvčích je považuje za vulgární a téměř je nepoužívá. \n\nPodstatná jména jsou obvykle determinována členem, který je dvojí:\n\nPříklady:\n\n\n\nZ původního systému 4 pádů se zachoval nominativ a genitiv (zakončení \"-s\"), který má funkci výlučně přivlastňovací. V ostatních případech je podstatné jméno ve tvaru nominativu. K vyjádření větných vztahů používá předložky. \n\nV hovorovém jazyce se tvary genitivu používají zřídka. Místo toho je upřednostňováno opisné vyjádření:\n\nPoužívají se též zvláštní přivlastňovací konstrukce se zvratným zájmenem:\n\nMnožné číslo se většinou tvoří koncovkou \"-er\" (v nové norštině též \"-ar, -or\"): \"ball\" (míč) → \"baller\" (míče), \"kvinne\" (žena) → \"kvinner\" (ženy).\n\nNěkdy se používá přehláska: \"tann\" (zub) → \"tenner\" (zuby), \"fot\" (noha) → \"føtter\" (nohy).\n\nNajdou se ojedinělé výjimky: \"ko\" (kráva) → \"kyr\" (krávy), \"øye\" (oko) → \"øyne\" (oči).\n\nVětšina jednoslabičných slov středního rodu i některá jednoslabičná mužského a ženského rodu se v množném čísle nemění: \"hus\" (dům, domy), \"barn\" (dítě, děti), \"sko\" m. (bota, boty), \"ski\" m. (lyže – j. a mn.).\n\nU všech podstatných jmen ženského rodu se v bokmålu mohou používat i tvary mužského rodu.\n\nPřídavná jména mají dvojí tvary, a sice určité (silné skloňování) a neurčité (slabé skloňování).\n\nNeurčitý tvar se používá s neurčitým členem nebo bez členu. Ve středním rodu přibírá koncovku \"-t\" (tento tvar funguje i jako příslovce). V množném čísle přibírají přídavná jména koncovku \"-e\". Např.:\n\n\nPřídavná jména zakončená zdvojenou souhláskou tuto souhlásku zpravidla zjednodušují (\"grønn\" (zelený) – \"grønt\"), a pokud mají příponu \"-ig\" (často též \"-sk\"), ve středním rodě koncovka \"-t\" odpadne (na rozdíl od švédštiny a dánštiny): \"dårlig vær\" (špatné počasí).\n\nV přísudkové pozici se přizpůsobuje podstatnému jménu, ke kterému se vztahuje:\n\nI zde se někdy objevují výjimky, např. v některých ustálených obratech:\n\nUrčitý tvar se používá ve spojení s určitým členem (viz též Člen). Přídavné jméno přibírá koncovku \"-e\", tento tvar je shodný ve všech rodech i obou číslech:\n\nNěkterá přídavná jména jsou nesklonná, tj. mají pouze jeden neměnný tvar: \"bra\" (dobrý), \"moderne\" (moderní), \"tilfreds\" (spokojený), \"stakkars\" (ubohý) aj.\n\nKe stupňování se v bokmålu používají přípony -ere (komparativ) a -est (superlativ), v nové norštině -are a -ast:\nNěkterá přídavná jména se stupňují opisně pomocí mer/meir (více) a mest (nejvíce):\n\nZvratné zájmeno \"seg\" se používá pouze ve 3. osobě:\n\nV bokmålu se rozlišuje kategorie osoby a neosoby. Zájmena \"han\" a \"hun\" se spojují většinou jen s lidmi. Pro neživé věci a obvykle i zvířata se používá v mužském a ženském rodě zájmeno \"den\". V nové norštině toto rozlišení není, \"han\" a \"ho\" se používají i pro věci a zvířata.\n\nPřivlastňovací zájmena \"min, din, vår\" a zvratné \"sin\" se skloňují podobně jako přídavná jména, jejich tvar závisí na podstatném jménu. Přivlastňovací zájmena v norštině obvykle (v nové norštině výhradně) stojí za podstatným jménem, které v tom případě musí mít připojený určitý člen. Stojí-li přivlastňovací zájmeno před podstatným jménem, určitý člen se nepoužívá:\n\nKrátké tvary ženského rodu \"mi, di, si\" nemohou stát před podstatným jménem.\n\nS výjimkou číslovky 1 jsou základní číslovky nesklonné. V 50. letech 20. století byl úředně zaveden způsob počítání v pořadí desítky–jednotky (, padesát pět), běžně se však používá tradiční obrácené pořadí (, pětapadesát). V bokmålu se též používají tradiční (i když neúřední) tvary (7), (20), (30), (40).\n\nŘadové číslovky se podobně jako v češtině zapisují číslicí s tečkou. Koncovka \"-ende\" se čte [] (bokmål), resp. \"-ande\" [] (nová norština).\n\nSystém sloves má, stejně jako i v ostatních germánských jazycích, jednoduché tvary v přítomném a minulém čase. Ostatní časy se tvoří pomocnými slovesy. Slovesa se neobejdou bez osobních zájmen, protože pozbyla skoro všech odlišujících osobních koncovek. V přítomném čase se zachovala pouze koncovka \"-r\", která původně označovala druhou a třetí osobu singuláru, což vidíme dodnes v islandštině.\n\nV infinitivu má většina sloves koncovku \"-e\" (v nové norštině též \"-a\"), některá slovesa (většinou jednoslabičná) končí na jinou samohlásku. Infinitiv je často používán s částicí \"å\":\n\nV nové norštině je obvykle možné volit mezi infinitivní koncovkou \"-e\" nebo \"-a\" (například \"kaste/kasta\" = zahodit). Volba obvykle záleží na dialektu, který mluvčí používá. Tento jev se nazývá rozštěpený infinitiv. (Viz též Nářečí norštiny.)\n\nJako všechny germánské jazyky rozlišuje i norština slabá a silná slovesa. Silná slovesa mají v minulém čase a příčestí trpném přehlásku. V nové norštině nemají silná slovesa v přítomném čase typickou koncovku -r.\n\nBudoucí čas se tvoří pomocí \"skal\" nebo \"vil\" + \"infinitiv\" nebo vazbou \"kommer/kjem til å\" + \"infinitiv\", často se však budoucnost vyjadřuje pomocí přítomného času:\n\nPředpřítomný čas (perfektum) se tvoří pomocí \"har\" + \"příčestí trpné\":\n\nPředminulý čas (pluskvamperfektum) se tvoří pomocí \"hadde\" + \"příčestí trpné\":\n\nPředbudoucí čas (futurum II) se tvoří pomocí \"skal\" nebo \"vil ha\" + \"příčestí trpné\":\n\nPodmiňovací způsob (kondicionál) se tvoří \"skulle\" + \"infinitiv\", v minulosti \"skulle\" nebo \"ville ha\" + \"příčestí trpné\".\n\nPřítomný a minulý kondicionál je třeba důsledně rozlišovat.\n\nTrpný rod (pasivum) se tvoří dvojím způsobem. První způsob je tvoření koncovkou \"–s\" (v nové norštině \"-st\"). Na rozdíl od švédštiny, která má plné paradigma, se používá pouze v infinitivu a přítomném čase. Je to obdoba českého trpného rodu tvořeného pomocí \"se\":\n\nV nové norštině je využití těchto tvarů velmi omezené. Používají se nejčastěji u sloves označujících vzájemnost či zvratnost a u deponentních sloves. U ostatních sloves pouze ve spojení s modálními slovesy. \n\nDruhý způsob je pomocí \"bli\" (stát se) + \"příčestí trpné\". Je třeba odlišit \"være\" (být) + \"příč. trpné\", tato vazba nevyjadřuje trpný děj, ale stav.\n\nMnohá příslovce se tvoří od přídavných jmen koncovkou \"-t\", stejně jako tvar středního rodu, např. = dobrý, = dobré, dobře.\n\nStupňování je shodné jako u přídavných jmen (viz výše), např. (silně – silněji – nejsilněji).\n\nPředložky se v norštině používají obdobně jako v jiných indoevropských jazycích. Stojí před podstatnými jmény, zájmeny nebo před slovesy v infinitivu. \n\nPojí-li se spojovací výraz vedlejší věty s předložkou, stojí tato předložka až na konci věty: = dům, ve kterém jsem bydlel.\n\npouze v bokmålu\n\nNorština má pevný slovosled. Základní typ je \"SVO\" (podmět – přísudek – předmět). Sloveso v určitém tvaru je zpravidla na druhém místě ve větě.\n\nTento slovosled se používá zpravidla i ve vedlejších větách:\n\nInverzní slovosled (VSO) se používá v otázkách a ve větách, kde na prvním místě stojí příslovečné určení:\nPřívlastky vyjádřené přídavnými jmény, číslovkami, ukazovacími zájmeny a genitivem stojí před podstatným jménem. Zvláštností norské syntaxe (oproti jiným germánským jazykům) je obvyklé postavení přivlastňovacích zájmen za podstatnými jmény, např. = , můj otec (podstatné jméno přibírá navíc určitý člen; viz výše).\n\nV norské větě zpravidla bývá jediný záporný výraz (např. , [ne]mám nic). Zápor sloves se tvoří částicí \"\", která obvykle stojí za slovesem (např. , nedělám).\n\n\n\n"}
{"id": "280710", "url": "https://cs.wikipedia.org/wiki?curid=280710", "title": "Jednokolka", "text": "Jednokolka\n\nJednokolka nebo také jednokolo je dopravní prostředek obdobný jízdnímu kolu. Má však jen jedno kolo, z jehož osy buď přímo vycházejí kliky pedálů, anebo je řetězový převod umístěn svisle. Na kole je také jediná vidlice, na níž se nachází sedlo.\n\nObčas užívané označení \"monocykl\" může vést k záměně s jiným zařízením, kde jezdec sedí uvnitř kola (lehokolo?).\nMatoucí také může být, že vpraxi se označení \"jednokolka\" i \"jednokolo\" používají jak pro motorové vozítko (kterému se také říká \"soloweheel\" nebo \"airwheel\"), tak pro bezmotorové (mechanické) vozítko, o němž pojednává tento článek.\n\nV terminologii Úmluvy o silničním provozu (Vídeň, 1968) nespadá jednokolka do definice jízdního kola podle čl. 1 písm. (l), podle níž jízdním kolem může být jen vozidlo, které má nejméně dvě kola. Český právní řád přesnou definici jízdního kola neobsahuje. Jednokolka by však měla být nemotorovým vozidlem.\n\nRovnováhu v podélném směru udržuje jezdec podobným způsobem jako rovnováhu v příčném směru, tedy zvolením vhodného náklonu. Naučit se jezdit na jednokolce je sice obtížnější než naučit se jezdit na jízdním kole, ale těm, kdo si osvojili tento smysl pro rovnováhu, pak již jízda nečiní zvláštní potíže.\n\nJednokolka není masově využívána jako běžný dopravní prostředek. Častěji bývá používána v rámci artistických vystoupení, a zejména od 80. let 20. století i ke speciálnímu extrémnímu sportu, v němž se od té doby vyprofilovalo několik zaměření:\n\nJednokolky vyrábí spousta firem zaměřených jak na cyklistiku tak i pouze na jednokolky.\n\nV Československu byla jednokolka zpopularizovaná znělkou k dětskému večernímu televiznímu pořadu Večerníček. V závěrečné scéně znělky kreslený chlapec Večerníček několikrát příčně přejel obrazovku na jednokolce (zvané žirafa [má totiž řetěz a tedy i prodloužený krk]) a následně zamířil vstříc divákovi, přičemž mu ukazoval papír s logem televize. Výtvarným autorem je Radek Pilař a animovaná znělka byla uváděna od léta roku 1965, již po dobu více takřka 50 let.\n\n"}
{"id": "280713", "url": "https://cs.wikipedia.org/wiki?curid=280713", "title": "Hujer", "text": "Hujer\n\nSlovo Hujer může mít několik významů:\n\n"}
{"id": "280721", "url": "https://cs.wikipedia.org/wiki?curid=280721", "title": "Sára Saudková", "text": "Sára Saudková\n\nSára Saudková za svobodna Šárka Směšná (* 14. dubna 1967, Zábřeh na Moravě) je česká fotografka, spisovatelka a bývalá manažerka fotografa Jana Saudka. Fotografuje od roku 1999. Se synem Jana Saudka Samuelem má čtyři děti – Sáru, Samuela, Jana a Oskara. Žijí v Praze - Hlubočepích, \n\nSára Saudková se narodila v Zábřehu na Moravě, je absolventkou Vysoké školy ekonomické v Praze, kterou absolvovala v roce 1990. Vystudovala Výrobně ekonomickou fakultu, obor Ekonomika práce. Právě na vysoké škole se poprvé setkala s dílem Jana Saudka, které ji zaujalo, neboť považovala jeho styl za originální. Chtěla se s ním setkat a tak se rozhodla napsat mu dopis. K jejich setkání došlo v roce 1991. \"Tehdy jsem za ním přišla s přáním podat mu ruku a poděkovat. No a já přišla a už jsem zůstala,\" řekla Sára v rozhovoru pro \"Studentský list\".\n\nSára Saudková fotografuje převážně akty. Po technické stránce se jedná hlavně o klasické, černobílé fotografie snímané na střední formát. Její počáteční tvorba byla ovlivněna tvorbou Jana Saudka, u kterého – jak sama říká – se vyučila, \"neboť není lepší školy\". Postupně si našla svůj vlastní, velmi výrazný styl. Věnuje se výhradně volné tvorbě – inscenovanými fotografiemi dokumentuje vztahy mezi muži a ženami – loučení a čekání a to mezi tím: lásky, touhy nebo osamění. Její fotografie jsou velmi hravé, s erotickým nábojem. \n\nPíše též knihy - pro děti \"Půlnoční pohádky\" (nakl. ALBATROS) , pro dospělé: autobiografická knížka \"Ta zrzavá\" (nakl. Mladá fronta), o krizi úspěšného muže středního věku \"Zpocená záda\" (nakl. Euromedia), temný kriminální román \"Déšť\" (nakl. Euromedia). Věnuje se v nich dramatickým vztahům, rafinovaným zápletkám a napínavým příběhům. Píše velmi živým a strhujícím jazykem. \n\n\n\n\n\n\n\n\n\n\n\n\n\n"}
{"id": "280722", "url": "https://cs.wikipedia.org/wiki?curid=280722", "title": "Hladká svalovina", "text": "Hladká svalovina\n\nHladká svalovina (též útrobní svalovina) je jeden ze základních typů svaloviny. Skládá se z vřetenovitých buněk a nedokážeme jí ovládat vůlí. Její činnost je pomalá a řídí ji vegetativní soustava, neboli autonomní nervy, spolu s hormony. Je vyvinuta u bezobratlých i obratlovců.\n\nHladká svalovina u člověka tvoří stěny většiny orgánů (zejména těch dutých, tzn. např. střevo, žaludek, tenké střevo), ale třeba také střední svalovou vrstvu cévní stěny (\"tunica media\"). Hladké svaly se vyskytují i v kůži nebo např. v prostatě, děloze, močovodu či v oku.\n\nZákladní jednotkou hladkého svalstva je vřetenovitá svalová buňka (tedy myocyt) o délce asi (15-)20–500 mikrometrů a šířce asi 5 mikrometrů. Na obou pólech mohou být buď zašpičatělé, nebo různě roztřepené a rozeklané. Tyto buňky obsahují uprostřed buněčné jádro, zatímco ostatní organely jsou nahloučeny spíše na obou pólech. Na povrchu je bazální lamina a kolem buněk také retikulární vlákna. V buňkách probíhá nejen pravidelná kontrakce, ale i poměrně intenzivní syntéza kolagenu, elastinu a proteoglykanů.\n\nV rámci lidského embryonálního vývoje se vyvíjí i hladká svalovina, a to z mezodermu splanchnopleury kolem trávicí trubice. Takto vzniká vrstva hladké svaloviny kolem trávicí a dýchací soustavy. Co se týče svaloviny v cévách, ta vzniká z mezenchymálních buněk roztroušených po těle. Jinak vzniká hladká svalovina duhovky, a to z ektodermu budoucího oka.\n\n"}
{"id": "280725", "url": "https://cs.wikipedia.org/wiki?curid=280725", "title": "Systém fotbalových soutěží v Česku", "text": "Systém fotbalových soutěží v Česku\n\nSystém fotbalových soutěží v Česku určuje rozdělení soutěží mužských fotbalových klubů do několika úrovní. Na nejvyšší úrovni jsou celostátní profesionální soutěže (1. liga a 2. liga), následují zemské (Čechy, resp. Morava a Slezsko), pak krajské a na nejnižší úrovni jsou soutěže organizované okresními fotbalovými svazy.\n\nMezi jednotlivými úrovněmi neexistují žádné bariéry, proto každý klub může vystoupat z nejnižší úrovně až do nejvyšší (samozřejmě i naopak).\n\nNejvyšší fotbalová soutěž v Česku je v sezóně 2018/2019 nazývaná FORTUNA:LIGA (v minulosti nazývaná Gambrinus liga, Synot liga, ePojisteni.cz liga či HET liga). Hraje se od ročníku 1993/94, kterého se zúčastnilo 10 mužstev hrajících v posledním ročníku československé ligy a 6 nejlepších z posledního ročníku bývalé Českomoravské fotbalové ligy.\n\n1. liga je pořádána Ligovou fotbalovou asociací (LFA). Hraje se každý rok od léta do jara se zimní přestávkou. Účastní se jí 16 celků, které nejprve sehrají základní část soutěže, kde každý s každým hraje jednou na domácím hřišti a jednou na hřišti soupeře. Celkem se tedy v základní části hraje 30 kol, dohromady obsahujících 240 zápasů. Následně jsou účastníci rozděleni do 3 skupin podle jejich umístění po základní části. Body ze základní části týmům zůstávají. \n\nSkupina o záchranu zahrnuje týmy umístěné na 11. až 16. místě po základní části, kde každý s každým bude hrát jednou. Po dohrání této skupiny o záchranu tým umístěný na 16. místě (tj. posledním místě) přímo sestupuje do 2. ligy (od roku 2013 nazývané Fotbalová národní liga). Tým na 15. místě vyzve v baráži hrané systémem doma - venku 2. tým z 2. ligy, tým na 14. místě obdobně 3. tým z 2. ligy. Skupinu o účast v Evropské lize UEFA hrají týmy umístěné na 7. až 10. místě po základní části. Sedmý tým vyzve desátý tým systémem doma - venku, obdobně osmý tým vyzve tým devátý. Vítězové těchto duelů se pak utkají mezi sebou systémem doma - venku. Vítěz této skupiny následně systémem doma - venku vyzve tým umístěný na nejhorším místě zajišťující účast v kvalifikaci Evropské ligy UEFA. Vítěz tohoto souboje se pak zúčastní dané kvalifikace. Skupina o titul zahrnuje týmy umístěné na 1. až 6. místě po základní části, kde každý s každým hraje jeden zápas. Nejhůře umístěný tým na místě zajišťujícím místo v kvalifikaci Evropské ligy UEFA ještě o tuto pozici sehraje systémem doma - venku souboj s vítězem druhé skupiny o účast v Evropské lize UEFA. Mistrem 1. ligy se stane nejvýše umístěný tým po dohrání skupiny o titul.\n\nMistrovský titul získává mužstvo s nejvyšším počtem bodů v tabulce, v případě rovnosti bodů jsou dalšími kritérii lepší vzájemné zápasy, celkové skóre a vyšší počet nastřílených branek.\n\nPostup do vyšší úrovně: Nelze.\n\nSestup do nižší úrovně: 16. tým daného ročníku 1. české fotbalové ligy sestoupí přímo do 2. české fotbalové ligy, 15. tým daného ročníku 1. ligy hraje baráž s 2. týmem daného ročníku 2. ligy a sestoupí v případě prohry v baráži, 14. tým daného ročníku 1. ligy hraje baráž s 3. týmem daného ročníku 2. ligy a sestoupí v případě prohry v baráži.\n\nPostupující z nižší úrovně: 1. tým daného ročníku 2. české fotbalové ligy postoupí přímo do 1. české fotbalové ligy, 2. tým daného ročníku 2. ligy hraje baráž s 15. týmem daného ročníky 1. ligy a postoupí v případě výhry v baráži, 3. tým daného ročníku 2. ligy hraje baráž s 14. týmem daného ročníku 1. ligy a postoupí v případě výhry v baráži.\n\nSestupující z vyšší úrovně: Není.\n\nFotbalová národní liga (sponzorským názvem FORTUNA:NÁRODNÍ LIGA), zkráceně FNL nebo FN liga, dříve známá jako 2. liga, je od sezóny 1993/94 druhou nejvyšší fotbalovou soutěží v Česku. Je pořádána Ligovou fotbalovou asociací. Hraje se každý rok od léta do jara se zimní přestávkou. Účastní se jí 16 týmů, každý s každým hraje jednou na domácím hřišti a jednou na hřišti soupeře. Celkem se tedy hraje 30 kol, dohromady 240 zápasů. Do nejvyšší soutěže vždy postupuje nejlepší klub. Druhý nejlepší klub hraje baráž s 15. týmem v dané sezóně 1. ligy a postoupí v případě výhry v baráži, třetí nejlepší klub hraje baráž s 14. týmem v dané sezóně 1. ligy a postoupí v případě výhry v baráži. Naopak do 2. ligy přímo sestupuje poslední celek první ligy, 15. tým první ligy sestoupí v případě prohry v baráži s druhým týmem 2. ligy, 14. tým první ligy sestoupí v případě prohry v baráži s třetím týmem 2. ligy. Z 2. ligy vždy sestupují poslední dva týmy do ČFL nebo MSFL podle toho, do kterého regionu geograficky klub náleží.\n\nPostup do vyšší úrovně: 1. tým 2. české fotbalové ligy postoupí přímo do 1. české fotbalové ligy, 2. tým daného ročníku 2. ligy hraje baráž s 15. týmem daného ročníky 1. ligy a postoupí v případě výhry v baráži, 3. tým daného ročníku 2. ligy hraje baráž s 14. týmem daného ročníku 1. ligy a postoupí v případě výhry v baráži.\n\nSestup do nižší úrovně: 15. a 16. tým daného ročníku 2. české fotbalové ligy sestoupí dle své regionální příslušnosti do České fotbalové ligy nebo do Moravskoslezské fotbalové ligy.\n\nPostupující z nižší úrovně: 1. tým daného ročníku České fotbalové ligy a 1. tým daného ročníku Moravskoslezské fotbalové ligy.\n\nSestupující z vyšší úrovně: 16. tým daného ročníku 1. české fotbalové ligy sestoupí přímo do 2. české fotbalové ligy, 15. tým daného ročníku 1. ligy hraje baráž s 2. týmem daného ročníku 2. ligy a sestoupí v případě prohry v baráži, 14. tým daného ročníku 1. ligy hraje baráž s 3. týmem daného ročníku 2. ligy a sestoupí v případě prohry v baráži.\n\nČeská fotbalová liga (ČFL) je od sezóny 1993/94 společně s Moravskoslezskou fotbalovou ligou (MSFL) třetí nejvyšší fotbalovou soutěží v Česku (obě existují od sezony 1991/92). Od této úrovně dolů jsou všechny soutěže rozděleny do územních skupin a počty sestupujících nejsou zcela pevně dané, záleží na počtu sestupujících klubů z vyšší soutěže, které patří do daného regionu.\n\nČeská fotbalová liga je řízena Řídicí komisí pro Čechy. Hraje se každý rok od léta do jara se zimní přestávkou. Účastní se jí 32 týmů rozdělených do 2 herních skupin (ČFL skupina A, ČFL skupina B), kdy každý s každým v rámci herní skupiny hraje jednou na domácím hřišti a jednou na hřišti soupeře. Celkem se tedy hraje 15 kol a celkem se odehraje 480 zápasů. Vítězem herní skupiny se stává mužstvo s nejvyšším počtem bodů v tabulce v rámci dané herní skupiny, které se utká o postup do 2. ligy s vítězem druhé herní skupiny. Poslední dvě až čtyři mužstva sestupují do příslušné divize. Počet sestupujících je součtem čísla 2 a počtu sestupujících klubů z Čech z 2. ligy.\n\nPostup do vyšší úrovně: 1. tým daného ročníku České fotbalové ligy postoupí do 2. české fotbalové ligy, a to vítěz utkání mezi vítězem herní skupiny ČFL skupina A a vítězem herní skupiny ČFL skupina B.\n\nSestup do nižší úrovně: Nejhorší 2 až 4 týmy daného ročníku České fotbalové ligy sestoupí do svých regionálně příslušných divizí (Divize A, Divize B, Divize C). Počet sestoupivších týmů je odvislý od počtu sestupujících ze 2. ligy.\nPostupující z nižší úrovně: 1. tým daného ročníku Divize A a 1. tým daného ročníku Divize B a 1. tým daného ročníku Divize C.\n\nSestupující z vyšší úrovně: 15. a 16. tým daného ročníku 2. české fotbalové ligy sestoupí do České fotbalové ligy, pokud územně spadají do Čech (moravské a slezské kluby sestoupí do Moravskoslezské fotbalové ligy).\n\nMoravskoslezská fotbalová liga je řízena Řídicí komisí pro Moravu a Slezsko. Hraje se každý rok od léta do jara se zimní přestávkou. Účastní se jí 18 týmů, každý s každým hraje jednou na domácím hřišti a jednou na hřišti soupeře. Celkem se tedy hraje 34 kol a celkem se odehraje 306 zápasů. Vítězem se stává tým s nejvyšším počtem bodů v tabulce a postupuje do 2. ligy. \n\nPostup do vyšší úrovně: 1. tým daného ročníku Moravskoslezské fotbalové ligy postoupí do 2. české fotbalové ligy.\n\nSestup do nižší úrovně: Nejhorší týmy daného ročníku Moravskoslezské fotbalové ligy sestoupí do svých regionálně příslušných divizí (Divize D, Divize E, Divize F). Počet sestoupivších týmů je odvislý od počtu sestupujících z 2. ligy.\n\nPostupující z nižší úrovně: 1. tým daného ročníku Divize D, 1. tým daného ročníku Divize E a 1. tým daného ročníku Divize F.\n\nSestupující z vyšší úrovně: 15. a 16. tým daného ročníku 2. české fotbalové ligy sestoupí do Moravskoslezské fotbalové ligy, pokud územně spadají pod Moravu či Slezsko (české kluby sestoupí do České fotbalové ligy)\n\nČtvrtý stupeň hierarchie tvoří divize. Je jich celkem 6 značených písmeny A až F. Divize A, Divize B, Divize C jsou české divize, zatímco Divize D, Divize E a Divize F jsou moravskoslezské divize. V čtrnácti ročnících (1934/35–1947/48) byla divize druhou nejvyšší fotbalovou soutěží v Československu, resp. Protektorátu Čechy a Morava.\n\nKluby z Čech spadají vždy do jedné z divizí: Divize A, Divize B nebo Divize C. Územní rozdělení však není pevně dané a přidělení týmů do divizí se losuje každý rok znovu na losovacím aktivu.\n\nPostup do vyšší úrovně: 1. týmy daných ročníků Divize A, Divize B a Divize C (tj. celkem 3 týmy) postupují do České fotbalové ligy.\n\nSestup do nižší úrovně: Celkový počet sestupujících z české Divize A, Divize B a Divize C je celkem 9 až 11 týmů v závislosti na počtu sestupujících klubů z Čech z 2. ligy.\nPři rovnosti bodů u celků na 13. místě rozhoduje skóre a počet vstřelených branek, protože kritérium vzájemných zápasů se v tomto případě pochopitelně neuplatňuje (celky na 13. místech v jednotlivých skupinách se spolu neutkávají).\n\nPostupující z nižší úrovně: Vítězové krajských přeborů postupují do svých příslušných divizí, z Přeboru Středočeského kraje navíc postupuje druhé mužstvo tabulky (jde o kraj s nejvyšším počtem fotbalových klubů v republice).\nSestupující z vyšší úrovně: Nejhorší 2 až 4 týmy daného ročníku České fotbalové ligy sestoupí do svých regionálně příslušných divizí (Divize A, Divize B, Divize C). Počet sestoupivších týmů je odvislý od počtu sestupujících ze 2. ligy.\n\nDivize A je řízena Řídicí komisí pro Čechy. Hraje se každý rok od léta do jara se zimní přestávkou. Účastní se jí 16 mužstev, zejména z jihozápadní třetiny Čech. Každý s každým hraje jednou na domácím hřišti a jednou na hřišti soupeře. Celkem se tedy hraje 30 kol a 240 zápasů. Vítěz postupuje do ČFL. Do Divize A obvykle postupuje vítěz Jihočeského, Plzeňského a Karlovarského přeboru a také jsou sem často zařazeny i kluby z přilehlých oblastí Středních Čech, tj. Benešovska, Příbramsko, Berounsko, Rakovnicko, případně i z Prahy.\n\nDivize B je řízena Řídicí komisí pro Čechy. Hraje se každý rok od léta do jara se zimní přestávkou. Účastní se jí 16 mužstev, která jsou převážně ze severozápadní části Čech. Každý s každým hraje jednou na domácím hřišti a jednou na hřišti soupeře. Celkem se tedy hraje 30 kol a 240 zápasů. Vítěz postupuje do ČFL. Do Divize B obvykle postupuje vítěz Ústeckého a Pražského přeboru a také jsou sem často zařazeny i kluby z přilehlých oblastí Středních Čech, tj. Kladenska, Mělnicka a okresů Praha-východ a Praha-západ.\n\nDivize C je řízena Řídící komisí pro Čechy. Hraje se každý rok od léta do jara se zimní přestávkou. Účastní se jí 16 mužstev, která jsou převážně z východních Čech a přilehlých oblastí Středních Čech. Každý s každým hraje jednou na domácím hřišti a jednou na hřišti soupeře. Celkem se tedy hraje 30 kol a 240 zápasů. Vítěz postupuje do ČFL. Do Divize C obvykle postupuje vítěz Královéhradeckého, Pardubického a Libereckého přeboru (kromě Českolipska) a také jsou sem často zařazeny i kluby z přilehlých oblastí Středních Čech, tj. Mladoboleslavsko, Nymbursko, Kolínsko, Kutnohorsko, případně i z Prahy.\n\nKluby z Moravy a Slezska spadají vždy do Divize D, Divize E nebo Divize F. \n\nPostup do vyšší úrovně: 1. týmy daných ročníků Divize D, Divize E a Divize F (tj. celkem 3 týmy) postupují do Moravskoslezské fotbalové ligy.\n\nSestup do nižší úrovně: Celkový počet sestupujících z moravskoslezské Divize D, Divize E a Divize F je závislý na počtu sestupujících klubů z Čech z 2. ligy.\n\nPostupující z nižší úrovně: Vítězové krajských přeborů postupují do svých příslušných divizí.\n\nSestupující z vyšší úrovně: Nejhorší týmy daného ročníku Moravskoslezské fotbalové ligy sestoupí do svých regionálně příslušných divizí (Divize D, Divize E, Divize F). Počet sestoupivších týmů je odvislý od počtu sestupujících z 2. ligy.\n\nDivize D je řízena Řídící komisí pro Moravu a Slezsko. Účastní se jí kluby z jižní části Moravy. Do Divize D postupují vítězové Jihomoravského přeboru a Přeboru kraje Vysočina a také případně kluby z jižní části Olomouckého nebo Zlínského přeboru.\n\nDivize E je řízena Řídící komisí pro Moravu a Slezsko. Účastní se jí kluby ze střední části Moravy. Do Divize E postupují vítězové Olomouckého a Zlínského přeboru a také případně kluby z severní části Jihomoravského přeboru nebo jižní části Moravskoslezského přeboru.\n\nDivize F je řízena Řídící komisí pro Moravu a Slezsko. Účastní se jí kluby ze severní části Moravy a ze Slezska. Do Divize F postupuje vítěz Moravskoslezského přeboru a také případně kluby z severní části Olomouckého nebo Zlínského přeboru.\n\n5. stupeň hierarchie tvoří krajské přebory.\n\nKrajské přebory se hrají v každém ze 14 krajů podle územně správního uspořádání ČR a je řízen příslušným krajským fotbalovým svazem. Ve většině krajů mají krajské přebory 16 účastníků, výjimkou jsou tři nejmenší kraje se 14 mužstvy. Přeborník každého kraje postupuje do příslušné divize, ze Středočeského přeboru navíc postupuje druhé mužstvo tabulky (jde o kraj s nejvyšším počtem fotbalových klubů v republice). Celkový počet postupujících je 15, naopak vždy 15 klubů z divize sestoupí do krajských přeborů podle své územní příslušnosti.\n\nMezi krajské přebory patří: Přebor Moravskoslezského kraje, Přebor Olomouckého kraje, Přebor Zlínského kraje, Přebor Jihomoravského kraje, Přebor Kraje Vysočina, Přebor Pardubického kraje, Přebor Královéhradeckého kraje, Přebor Libereckého kraje, Přebor Ústeckého kraje, Přebor Karlovarského kraje, Přebor Plzeňského kraje, Přebor Jihočeského kraje, Přebor Středočeského kraje a Pražský přebor.\n\nPostup do vyšší úrovně: Vítězové krajských přeborů postupují do příslušných divizí (Divize A, Divize B, Divize C, Divize D, Divize E, Divize F, z Přeboru Středočeského kraje navíc postupuje druhé mužstvo tabulky (jde o kraj s nejvyšším počtem fotbalových klubů v republice).\n\nSestup do nižší úrovně: Většinou sestupují nejhorší 2 týmy v rámci krajského přeboru, počty sestupujících v každém kraji však závisí na tom, kolik klubů z daného kraje sestoupí z divize.\n\nPostupující z nižší úrovně: Vítězové jednotlivých hracích skupin krajské I. A třídy (případě i druhý umístěný tým, pokud je jen jedna hrací skupina v rámci krajské I. A třídy).\n\nSestupující z vyšší úrovně: V rámci českých divizí (Divize A, Divize B, Divize C) je to 9 až 11 týmů, v rámci moravskoslezských divizí (Divize D, Divize E, Divize F je to 4 až 6 týmů.\n\n6. stupeň tvoří I. A třída.\n\nI. A třída je v pořadí druhá soutěž řízena daným krajskými fotbalovými svazy. V jednotlivých krajích se podle velikosti hraje v 1 nebo 2 skupinách, obvykle o 14, výjimečně o 16, účastnících v každé skupině. Pravidla určuje každý kraj sám, obvykle do krajského přeboru postupuje 1 až 2 nejlepší týmy, naopak několik nejhorších podle počtu skupin a počtu sestupujících z vyšších soutěží padá do I. B třídy.\n\nPostup do vyšší úrovně: Vítězové jednotlivých hracích skupin krajské I. A třídy.\n\nSestup do nižší úrovně: Počty sestupujících v každém kraji závisí na tom, kolik klubů z daného kraje sestoupí z divize.\n\nPostupující z nižší úrovně: Vítězové jednotlivých hracích skupin krajské I. B třídy.\n\nSestupující z vyšší úrovně: Počty sestupujících v každém kraji však závisí na tom, kolik klubů z daného kraje sestoupí z divize.\n\nPoznámky:\n\n7. stupeň tvoří I. B třída.\n\nI. B třída je nejnižší soutěž řízena daným Krajským fotbalovým svazem. V jednotlivých krajích se podle velikosti hraje v jedné (Karlovarský kraj) až v pěti (Střední Čechy) skupinách. Pravidla opět určuje každý kraj sám, nejlepší 1 až 2 mužstva postupují do I. A třídy, naopak několik nejhorších sestupuje do svých domovských okresních přeborů.\n\nPostup do vyšší úrovně: Vítězové jednotlivých hracích skupin krajské I. B třídy.\n\nSestup do nižší úrovně: Počty sestupujících z krajské I. B třídy závisí na tom, kolik klubů z daného kraje sestoupí z divize.\n\nPostupující z nižší úrovně: Vítězové jednotlivých okresních přeborů.\n\nSestupující z vyšší úrovně: Počty týmů sestupujících z krajské I. A třídy závisí na tom, kolik klubů z daného kraje sestoupí z divize.\n\n8. stupeň tvoří okresní přebory (II. třída). Pouze v Praze, která se nedělí na okresy, se tato soutěž hraje pod názvem II. třída, v dalších městech, která tvoří samostatný okres (Brno, Ostrava, Plzeň) pod názvem Městský přebor.\n\nOkresní přebor je soutěž řízena daným Okresním fotbalovým svazem, kterých je v ČR celkem 76 plus Praha, kde všechny soutěže od krajského přeboru dolů řídí Pražský fotbalový svaz a II. třída zde má 4 skupiny. Okresní přebor je jinak v každém okrese zpravidla jeden, výjimkou je pouze ještě Karviná, kde se přebor hraje ve 2 skupinách. Každý okresní přeborník postupuje do I. B třídy, naopak vždy několik nejhorších (opět v závislosti na tom, kolik klubů z daného okresu spadne z krajských soutěží) sestupuje do III. třídy, pokud v daném okrese existuje.\n\nV Sokolově, Mostě, Jeseníku a Karviné je okresní přebor nejnižším stupněm fotbalových soutěží.\n\n9. stupeň tvoří III. třída (v některých okresech je nazývána Okresní soutěž či Městská soutěž).\n\nIII. třída (Okresní soutěž) je soutěž řízena daným Okresním fotbalovým svazem s výše popsanou výjimkou Prahy. Rozdělení klubů a pravidla postupů si určuje každý okres sám. Nejlepší vždy postupují do okresních přeborů, nejhorší padají do 4. třídy, pokud se v daném okrese hraje.\n\nIII. třída se hraje v 73 regionech (nepořádá se v okresech Sokolov, Most, Jeseník a Karviná, kde je nejnižší soutěží okresní přebor). V ročníku 2013/14 má v Praze 3 skupiny, ve 32 okresech 2 skupiny a ve 40 případech se hraje na celém území okresu jedna skupina.\n\nVe 25 regionech (hlavní město Praha, Český Krumlov, Jindřichův Hradec, Prachatice, Plzeň-město, Rokycany, Cheb, Děčín, Chomutov, Teplice, Ústí n. L., Česká Lípa, Jablonec n. N., Liberec, Semily, Jičín, Náchod, Brno-město, Kroměříž, Přerov, Šumperk, Bruntál, Frýdek-Místek, Nový Jičín, Ostrava) je III. třída již nejnižší soutěží, ze které se nikam nesestupuje.\n\n10. stupeň tvoří IV. třída (Základní třída).\n\nIV. třída (Základní třída) je soutěž řízena daným Okresním fotbalovým svazem, pokud je dostatek klubů k jejímu zřízení. Reálně se v ročníku 2013/14 hrála ve 48 ze 77 okresů. Rozdělení klubů do 1 až 4 skupin si opět určuje každý okres sám. Vítězové postupují do III. třídy, z této soutěže se již nikam nesestupuje. Soutěž je mezi fotbalovou veřejností známa pod úsměvným názvem Pralesní liga. Do této soutěže je automaticky zařazen každý nově vzniklý klub.\n\n"}
{"id": "280728", "url": "https://cs.wikipedia.org/wiki?curid=280728", "title": "Skupina f/64", "text": "Skupina f/64\n\nSkupina f/64 (anglicky: Group f/64) bylo sdružení fotografů založené sedmi fotografy v roce 1932 v Kalifornii. Umělci sdíleli společný fotografický styl charakterizovaný technicky dokonalými, ostře prokreslenými a pečlivě komponovanými obrazy, typickými zejména pro americký západ. Částečně se formovali v opozici s fotografickým stylem piktorialistů, který převládal na počátku 20. století, a navíc chtěli prosazovat novou modernistickou estetiku, která byla založena na přesně exponovaných obrazech přírodních forem a nalezených zátiší.\n\nKoncem dvacátých a začátkem třicátých let 20. století byla ve Spojených státech doba značného sociálního a ekonomického nepokoje. Spojené státy trpěly velkou depresí a lidé hledali oddych od každodenních těžkostí. Americký západ byl považován za základ pro budoucí oživení ekonomiky díky masivním projektům veřejných prací, jako byla například Hooverova přehrada. Veřejnost vyhledávala zprávy a obrazy Západu, neboť představoval půdu naděje v jinak ponurém čase. Stále více je přitahovala práce takových fotografů jako byl Ansel Adams, jehož nápadně detailní fotografie amerického západu byly vnímány jako \"obrazové svědectví ... inspirace a vykoupení moci.\"\n\nZároveň se pracující v celé zemi začali usilovat za lepší mzdy a pracovní podmínky a fotografové se přímo podíleli na těchto aktivitách. Krátce předtím, než vznikla Skupina f/64, vydal se Edward Weston na schůzi Klubu John Reed, který byl založen na podporu marxistických umělců a spisovatelů. Tyto okolnosti nejen pomohly nastolit situaci, kdy se skupina podobně smýšlejících přátel rozhodla shodnout se na společném zájmu. Skupina f/64 byla víc než klub umělců; označovali se za účastníky boje proti \"přílivu represivního piktorialismu\" a úmyslně nazývali své definující proklamace \"manifestem\" se všemi politickými podtexty, které tento název naznačuje.\n\nZatímco probíhala společenská změna, fotografové se snažili znovu definovat, jak má médium fotografie vypadat a jak jej reprezentovat. Až do dvacátých let 20. století primární estetická norma fotografie byl piktorialismus, vedený Alfredem Stieglitzem a dalšími jako nejvyšší forma fotografického umění. To se na počátku dvacátých let 20. století začalo měnit novou generací fotografů, jako byli Paul Strand nebo Imogen Cunninghamová, ale do konce tohoto desetiletí nebyl znám jasný nástupce piktorialismu jako běžná výtvarná forma. Fotografové jako Weston byli unaveni ze starého způsobu vidění a byli ochotni podpořit novou vizi.\n\nSkupinu založili fotografové:\n\nČas od času byli požádáni i další umělci, aby vystavovali na společných výstavách. Pozvání dostali například:\n\nJméno skupiny vzniklo z fotografického termínu pro clonu f/64, se kterou se dosahuje mimořádně vysoké hloubky ostrosti. Terminus technicus \"f/64\" označuje nejmenší clonu nastavenou na velkoformátové kameře, díky které se dosahuje maximální hloubky ostrosti, a která dělá fotografii ostrou od popředí do pozadí. V roce 1932 se uskutečnilo setkání v domě Van Dyka v Berkeley, kde tato skupina diskutovala o záměru své umělecké vize propagovat společně. Když pro svou skupinu hledali jméno, Preston Holder navrhl „US 256“, což bylo tehdy běžně užívané označení clonového čísla pro velmi malou clonu na objektivu fotoaparátu. Adams se obával, že jméno by mohlo veřejnost mást (podobně se označovala federální dálnice), proto navrhl „f/64“, což bylo odpovídající nastavení clony pro fokální systém, který tehdy získával na popularitě. Později v témže roce se uskutečnila pilotní výstava Skupiny f/64 v muzeu M. H. de Young Memorial. \n\nJednalo se o protiproud tehdy převládajícímu stylu - piktorialismu. Spoluzakladatelé skupiny se podíleli například na vývoji zonálního systému.\n\nV roce 1922 navštívil Edward Weston svou sestru May, která se přestěhovala do Middletownu v Ohiu. A právě tam pořídil pět nebo šest fotografií vysokých kouřících komínů u nedaleké ocelárny Armco. Tyto snímky signalizovaly změnu Westonova fotografického stylu, přechodu od jemného měkce zaostřeného piktorialismu v minulosti k novému, čistému ostrému stylu. Okamžitě tuto změnu poznal a později ji zaznamenal v poznámkách: “Návštěva Middletownu byla něco, na co se nezapomíná...nejdůležitější bylo mé fotografování ocelárny „Armco“... Ten den jsem udělal skvělé fotografie, dokonce i Stieglitz si myslel, že jsou důležité!„\n\nDo Mexico City dorazili 11. srpna 1923 a pronajali si velkou usedlost mimo město. Během měsíce uspořádal výstavu svých prací v Aztec Land Gallery a 17. října se konala tisková konference s rozhovory pro média. Byl zvláště hrdý na recenzi Maria de Zayase, který řekl: “Fotografie začíná být fotografií, protože až dosud to bylo jen umění.„\n\nOdlišná kultura a scenérie Mexika přiměly Westona, aby se na věci díval novým způsobem. Stal se citlivějším na to, co bylo před ním, a obrátil svůj fotoaparát na předměty každodenního života, jako jsou hračky, dveře a koupelnové doplňky. Udělal také několik intimních aktů a portrétů s Modottiovou. Ve svých \"Daybooks\" poznamenal:\n\nSkupina f/64 vydala následující manifest:\n\n\"Jméno této skupiny je odvozeno od clonového čísla fotografického objektivu. To znamená dodržet do značné míry kvalitu ostrosti a čistotu fotografického obrazu, který je důležitým prvkem v práci členů tohoto seskupení.\"\n\n\"Hlavním cílem skupiny je ukázat v mnoha výstavách co její členové považují za nejlepší současné fotografické umění západu (USA). Kromě představení práce svých členů, budou obsahovat díla i od jiných autorů, kteří ve své práci dokazují tendence podobné Skupině f/64.\"\n\n\"Není záměrem Skupiny f/64 obsáhnout celé pole fotografie, nějak ji regulovat nebo výběrem svých členů pohrdat či kritizovat názory jiných fotografů, kteří nejsou zahrnuti na jejích výstavách nebo v členství. Existuje mnoho fotografů pracujících s velkou obětavostí, jejichž styl a technika není v souladu s pojetím Skupiny.\"\n\n\"Skupina f/64 se omezuje u svých členů a vystavujících hostů na ty fotografy, kteří se snaží pojmout fotografii jednoduchou a přímou formou s použitím čistých fotografických metod. Skupina nebude nikdy prezentovat práce, které neodpovídají standardu čisté fotografie.\"\n\n\"Čistou fotografií je myšlena fotografie, která si od žádné jiné umělecké formy nepůjčuje technické, tvůrčí ani myšlenkové postupy.\"\n\n\"Na druhé straně práce piktorialistů ukazuje oddanost principům umění, které jsou přímo příbuzné malbě a grafickému vyjádření.\"\n\n\"Členové Skupiny f/64 věří, že fotografování jako umělecká forma zůstane vždy nezávislá na ideologických konvencích umění a estetiky a bude se rozvíjet svým nezávislým způsobem.\"\n\n\"Skupina si cení informací týkajících se vážných fotografických děl, které by unikly její pozornosti a je otevřená k moderní fotografii.\"\n\n\n"}
{"id": "280736", "url": "https://cs.wikipedia.org/wiki?curid=280736", "title": "Daltonská škola", "text": "Daltonská škola\n\nDaltonská škola, původně Dětská univerzitní škola (Children's University School), je soukromou školou připravující ke studiu na univerzitě. Škola se nachází v severovýchodní části New Yorku a je umístěna ve třech budovách.\n\nVíce informací najdete na Daltonský plán.\n\nDaltonská škola, původně Dětská univerzitní škola (Children's University School), byla založena Helen Parkhurstovou v roce 1919. Škola byla založena za časů školské reformy.\n\nPo experimentech ve své vlastní jednopokojové škole, společně s Marií Montesorri, Helen Parkhurstová navštívila některé pokrokové školy v Evropě včetně Bedales School a jejího zakladatele a ředitele Johna Hadena Badley v Anglii. Vytvořila tzv. Daltonský plán, který byl založen na spolupráci studentů a učitelů při práci na jejich společných cílech. Tento plán byl do praxe poprvé zaveden na Daltonská škole v Massachusetts v roce 1916.\n\nV roce 1919, Helen Parkhurstová přestěhovala školu do New Yorku na 74. Západní ulici (74th Street). Zanedlouho byly pro její školu tyto prostory malé, škola se rozšířila na 72. Západní ulici (74th Street) a v roce 1929 byla otevřena další škola v budově v 89. Východní ulici (East 89th Street). Eleanor Rooseveltová obdivovala práci Helen Parkhurstové a hrála významnou roli ve zvyšování počtu žáků a zdrojů pro školu, neboť podporovala sloučení se školou Todhunter School pro dívky, kterou založil Winifred Todhunter a Dalton v roce 1939.\n\nV průběhu let si škola Dalton získala mezinárodní uznání. Daltonský plán si vzaly za svůj školy v Holandsku, Rakousku, Anglii, Koreji, Taiwanu, Chile i u nás. V současnosti podle tohoto plánu fungují i tři školy v Japonsku. Přední pedagogové ze soukromých i státních škol z celých Spojených států i ze zahraničí navštěvují školu v Daltonu aby si na vlastní oči prohlédli její výukový systém.\n\nŠkola Dalton byla oceněna časopisem Worth za úspěšnost jejích žáků u přijímacích zkoušek na přední vysoké školy. Škola se zařadila mezi osm nejlepších škol, co se úspěšnosti při přijímacím řízení týče.\n\nPočet úspěšných žáků školy v přijímacích řízeních univerzit v letech 2002–2006\n\nŠkola nabízí vzdělání pro děti od předškolního věku až po 12 stupeň. V budově v čísle 108 na 89. ulici, přezdívané „Big Dalton“, se vyučují děti na 4–12 stupni, stejně tak zde probíhá výuka divadelnictví, múzických, uměleckých studií a administrativních činností. V samostatné budově, přezdívané „Little Dalton“, na 91. ulici mezi Park Avenue a Madison Avenue, jsou prostory pro děti předškolního věku a první tři stupně. V další budově, na rohu 87. ulice a Třetí avenue, se nachází dvě tělocvičny a další prostory pro výuku tělesných aktivit, včetně posilovny a tělocvičny na aerobic.\n\nŠkola Dalton vydává oficiální studentské noviny − \"The Daltonian\". Tyto noviny byly oceněny jako nejlepší studentské noviny a vydávají se každé dva až tři týdny. Studenti Daltonu vydávají také další studentské práce, nejznámější jsou: \"Realpolitik\" − politický žurnál, který je známý mezi většinou škol a pedagogických pracovníků, stejně jako \"Blue Flag\" a \"Macrocosm\".\n\nŠkola Dalton je součástí přípravného atletického týmu Ivy Preparatory School League. Některé týmy, zejména fotbalové se tak účastní různých sportovních soutěží a turnajů. Na Daltonu je 23 univerzitních týmů (včetně týmu roztleskávaček) a devět juniorských týmů, které se účastní atletického programu středních škol. Barvami školy jsou bílá a modrá a maskotem školy je tygr.\n\nDaltonský tým orientačních běžců skončil na třetím místě v Ivy Preparatory League v roce 2006 a na čtvrtém místě na šampionátu NYSAIS.\n\nV posledních letech byl úspěšný Daltonský tým Model United Nations (MUN, „modelový tým Spojených národů“). Tým každoročně navštěvuje konference, včetně těch na Pensylvánské univerzitě, Harvardově univerzitě, Princetonské univerzitě a Univerzitě Johna Hopkinse. Od března 2006 do prosince 2007 Dalton vyhrál cenu za nejlepší delegaci na všech konferencích, kterých se zúčastnil − Johns Hopkins MUNC (dvakrát), Rutgers MUN (dvakrát), Harvard MUN (dvakrát) a Ivy League MUNC (jednou). Dalton také jednou hostil vlastní jednodenní konferenci středních vysokých škol (DMUNC).\n\nDalton je také domovem modelového kongresového týmu (Model Congress team), i když velikost tohoto týmu je velmi omezena. V minulosti Dalton navštívil s tímto týmem konference v Yale a Columbii.\n\nMezinárodně uznávaný informatický tým školy se průběžně účastní soutěže ACSL All-Star contest. V roce 2005 tým vyhrál třetí místo v kategorii Senior-3.\n\nŽáci Daltonu se také účastní vědeckých olympiád. Ačkoliv se škola těchto soutěží začala účastnit teprve před třemi lety, už dvakrát se kvalifikovala do státního kola. V regionální soutěži se její žáci vždy umístili mezi nejlepšími patnácti.\n\nBěhem let, kdy na univerzitě studoval Josh Waitzkin, vyhrál tento mladík šestkrát šachový turnaj. Šachový tým je veden Davidem MacEnultym, jehož příběh šachového učitele na státní škole Bronx byl zfilmován v díle nazvaném \"Knights of the South Bronx\". V říjnu 2007 David MacEnulty strávil několik týdnů v Jižní Africe v Kapském Městě ve vědeckém centru MTN Sciencentre jako instruktor šachových učitelů.\n\nŠkola Dalton má mnoho jiných klubů, mimo jiné: jazykové, sportovní, a mnohé jiné zájmové aktivity.\n\n\n"}
{"id": "280740", "url": "https://cs.wikipedia.org/wiki?curid=280740", "title": "NN", "text": "NN\n\nSpojení písmen N a N může mít různé významy:\n\n\n\n"}
{"id": "280744", "url": "https://cs.wikipedia.org/wiki?curid=280744", "title": "Ibráhím Šáh", "text": "Ibráhím Šáh\n\nZillulláh Hast Sultán bar Salatin-e Džahán Šáh-e Šáhhán Ibráhím Šáh, původně Muhammad Alí Beg, později Ibráhím Chán (asi 1724 – květen 1749), byl perský šáh z dynastie Afšárovců panující v letech 1748–1749. Byl druhým synem Muhammada Ibráhíma Chána, bratra Nádira Šáha, a v letech 1747–1748 zastával funkci guvernéra Isfahánu.\n\nIbráhím Chán se zmocnil trůnu zosnováním státního převratu, v jehož průběhu byl oslepen dosavadní šáh Ádil, nejstarší syn Muhammada Ibráhíma Chána. Vláda nového panovníka nepřinesla říši zmírnění přetrvávající vnitropolitické krize a již za krátkou dobu proti šáhovi rebelovalo vojsko, jež přeneslo moc na jediného žijícího vnuka Nádira Šáha, prince Šáhrucha Mírzu. Ibráhím se sice pokusil bránit své pozice, byl však poražen, oslepen a nakonec zavražděn.\n\n"}
{"id": "280745", "url": "https://cs.wikipedia.org/wiki?curid=280745", "title": "Tepelný výměník", "text": "Tepelný výměník\n\nVýměník (přesněji tepelný výměník) je zařízení, které slouží k výměně energie mezi soustavami a objekty o různých parametrech.\n\nVýměníková stanice je součástí areálů továren a sídlišť. Zajišťuje distribuci tepla pro vytápění objektů a ohřev teplé vody. Je možné ji použít i pro oddělení různých typů soustav, např dálkové vysokotlaké parní vedení se výměníkem naváže na nízkotlaké teplovodní vedení.\n\nPříkladem malého tepelného výměníku je například radiátor ústředního či etážového topení, který předává teplo z teplovodního nízkotlakého okruhu do prostředí bytu obsahujícího jiné médium, vzduch.\n\nPodle pracovního média se dají výměníky dělit do dvou základních skupin: beze změny fáze (např. výměník vzduch-vzduch, spaliny-voda, olej-voda) nebo se změnou fáze (v nich dochází ke změně skupenství, tj. kondenzaci nebo odpaření, jedné látky, např. kondenzátor páry chlazený vodou).\nPodle konstrukce teplosměnné plochy jsou nejčastěji používány výměníky deskové nebo trubkové. V domácnostech se s výměníky setkáme u otopných soustav (kotel, radiátory), v chladničkách (výparník a kondenzátor) a v klimatizačních jednotkách. Ve většině automobilů pak s chladičem motoru a výměníkem pro topení kabiny.\n\n"}
{"id": "280749", "url": "https://cs.wikipedia.org/wiki?curid=280749", "title": "Justine Heninová", "text": "Justine Heninová\n\nJustine Heninová, během manželství užívala jméno Justine Henin–Hardenne (* 1. června 1982 v Lutychu, Belgie) je bývalá belgická profesionální tenistka, olympijská vítězka a světová jednička ve dvouhře. Je singlovou vítězkou čtyř ročníků French Open, dvou na US Open a jednoho na Australian Open. Dvakrát se také probojovala do finále Wimbledonu a dvakrát triumfovala na Turnaji mistryň.\n\nZa svou první část kariéry dokázala vyhrát 41 turnajů na okruhu WTA, z toho 7 grandslamů (jediný, který nevyhrála je Wimbledon), zlatou olympijskou medaili i ženskou týmovou soutěž Fed Cup. John McEnroe označil její jednoruční bekhend za nejlepší v historii ženského i mužského tenisu a hlavní důvod jejího úspěchu. Dne 14. května 2008 překvapivě oznámila ukončení profesionální kariéry s okamžitou platností. Jako důvod uvedla úřadující světová jednička ztrátu motivace. Poslední zápas odehrála na turnaji v Berlíně, kde prohrála ve 3. kole s Ruskou Dinarou Safinovou.\n\nV roce 2010 se po jednom a půl roce Belgičanka vrátila na profesionální tenisový okruh WTA. Motivovalo ji také vítězství krajanky Kim Clijstersové na US Open 2009, která se vrátila po mateřské dovolené.\n\nNa okruh se Justine vrátila vítězstvím v 1. kole v australském Brisbane nad druhou nasazenou Naďou Petrovovou 7–5, 7–5 a prohrála zde až ve finále s Clijstersovou. Na následném Australian Open se dokázala probít až do finále, ve kterém podlehla své dlouholeté rivalce Sereně Williamsové z USA. Další úspěch roku zaznamenala na amerických betonech, konkrétně na turnaji v Miami, kde dokázala Heninová projít až do semifinále, ve kterém prohrála po boji s Clijstersovou. Nejvíc úspěchů se však od ní vždy očekávalo na jejím oblíbeném antukovém povrchu, na kterém dokázala vyhrát čtyřikrát grandslamové French Open.\n\nPrvním turnajem na antuce byl pro ni Stuttgart, kde dokázala Belgičanka zvítězit. Byl to její první vyhraný turnaj roku. Na oblíbeném French Open se však Belgičance příliš nedařilo. Její osmifinálová porážka s Australankou Stosurovou se příliš nepředpokládala. V následné travnaté části sezony dokázala triumfovat v nizozemském 's-Hertogenboschi. Následný týden odstartoval v londýnském All England Clubu slavný tenisový Wimbledon . Zde dokázala Belgičanka postoupit do osmifinále, kde však stejně jako na French Open prohrála, tentokrát s krajankou Clijstersovou. V utkání si navíc způsobila úraz lokte. Kvůli zranění se již v roce 2010 na kurtech neobjevila.\n\nNávrat na profesionální okruh si naplánovala na úvodní grandslamový turnaj roku v australském Melbourne. Zde dokázala dokráčet do 3. kola. 26. ledna 2011 po prohře ve třetím kole s Ruskou Kuzněcovovou oznámila druhý konec profesionální kariéry. Důvodem bylo chronické zranění lokte.\n\nJustine Heninová se narodila v Liège. Její matka zemřela, když bylo Justine 12 let. Heninová má 2 bratry a sestru. V dětství chodila Justine do tenisového klubu v Rochefortu. V roce 1992 ji vzala matka na finále French Open mezi jejím idolem Steffi Grafovou a Monicou Selešovou. Přestože Grafová prohrála, získala Justine velký zážitek. Po matčině smrti roku 1995 se mladé Heninové ujal trenér Carlos Rodriguez, který ji trénoval do jejího konce kariéry roku 2008 a poté ještě po návratu k tenisu roku 2010.\n\nRoku 2002 se vdala za Pierra-Yvese Hardenneho, se kterým se však pět let poté rozvedla. V době manželství vystupovala pod jménem Justine Heninová-Hardenneová. Je bezdětná.\n\nJustine Heninová se zúčastnila 12 zápasů Poháru fererace za tým Belgie s bilancí 15-2 ve dvouhře a 0-2 ve čtyřhře.\n\n"}
{"id": "280754", "url": "https://cs.wikipedia.org/wiki?curid=280754", "title": "Auvergne", "text": "Auvergne\n\nAuvergne (francouzská výslovnost [], okcitánsky: \"Auvèrnhe / Auvèrnha\") je historická oblast a bývalý francouzský region. Skládal se ze čtyř departementů – Allier, Cantal, Haute-Loire a Puy-de-Dôme. Hlavním a největším městem je Clermont-Ferrand (137 tis. obyv.), mezi další významná města patří např. Montluçon (40,1 tis.); Aurillac (29,4); Vichy (25,7); Moulins (21,2) a Le Puy-en-Velay (20,8). Od roku 2016 byl spolu s regionem Rhône-Alpes sloučen do nového regionu Auvergne-Rhône-Alpes.\n\nAuvergne je bývalá francouzská provincie, pojmenovaná podle galského kmene Arvernů. Kmen dlouho vzdoroval Římanům pod velením náčelníka Vercingetoriga, na území Auvergne se odehrála například bitva u Gregovie proti Juliu Caesarovi roku 52 př. n. l. Po bitvě u Alesie si však Římané kmen definitivně podrobili. Po úpadku impéria se území dostalo pod nadvládu Vizigótů a následně Franků.\n\nPozději se Auvergne stala součástí Akvitánie, jakožto jedno z hrabství. Poté se u moci střídalo mnoho různých francouzských rodů (např. Bourboni), náležící pod biskupa z Clermontu. Na sklonku 17. století se nakonec Auvergne připojila k francouzské monarchii.\n\nV roce 1790 byla Auvergne rozdělená do třech různých departementů a až v 70. letech se jakožto region navrátila ke svému původnímu názvu. Dnešní Auvergne zasahuje i do třech dalších historických provincií: Bourbonnais, Velay a Lyonnais\n\nBěhem druhé světové války bylo zdejší město Vichy centrem tehdejšího fašistického státu, nazývaného Vichistická Francie.\nPovrch Auvergne pokrývají především pahorkatiny a vrchoviny. Značnou část území zaujímá vulkanický Centrální masív s nejvyšší horou Puy de Sancy (1885 m). Nejvýznamnější řeky regionu jsou Loira, Dordogne a Allier.\n\nŘídce obydlené horské oblasti jsou většinou porostlé dubovými a borovicovými lesy (asi 27 % rozlohy regionu). Tyto oblasti jsou sdruženy ve dvou chráněných přírodních parcích: Volcans d'Auvergne a Livradois-Forez.\n\nAuvergne je považován za jeden z nejchudších francouzských regionů – hrubý domácí produkt se zde pohybuje kolem 80 % průměrné úrovně ve Francii. Během 20. století zde postupně klesal počet obyvatel z 1 557 351 (1886) až na 1 246 711 (1954). Poté se demografická situace ustálila a v roce 2006 měl region 1 337 000 obyvatel. Hovoří se zde různými dialekty francouzštiny a okcitánštiny.\n\nNejvýznamnějšími zdroji příjmů je zemědělství a turistika. Hodně rozšířený je i chov dobytka, spojený s množstvím známých sýrů, jako například i v Česku prodávaný \"Bleu d'Auvergne\".\n\nV kraji se rozvíjí horská, obchodní i lázeňská turistika. Mezi nejnavštěvovanější lázně s mnohými prameny minerálních vod patří Vichy, La Bourboule, Châtelguyon, Mont-Dore a Saint-Nectaire.\n\nHlavním průmyslovým odvětvím je výroba pneumatik, reprezentovaná především koncernem společnosti \"Michelin\", umístěným v Clermont-Ferrand.\n\nVětšina zdejších řek je také využita pro potřeby hydroenergetiky.\n\n"}
{"id": "280766", "url": "https://cs.wikipedia.org/wiki?curid=280766", "title": "Jim Duggan", "text": "Jim Duggan\n\nJames Stuart Duggan (narozen 14. ledna 1953 v Glens Falls) je americký profesionální wrestler. Je více znám pod svým ring name Jim Duggan.\n\n\n"}
{"id": "280774", "url": "https://cs.wikipedia.org/wiki?curid=280774", "title": "Karosa C 733", "text": "Karosa C 733\n\nKarosa C 733 je označení pro dva funkční vzorky meziměstského linkového autobusu, který od roku 1981 vyráběla společnost Karosa Vysoké Mýto pod označením Karosa C 734.\n\nVozy C 733 se staly úplně prvními autobusy nové karosácké řady 700, která měla ve výrobě nahradit řadu Š. Jednalo se o dvounápravový autobus s polosamonosnou karoserií panelové konstrukce. Motor byl na rozdíl od vozů řady Š umístěn až zadní nápravou v prostoru zadního panelu. V pravé bočnici se nacházely dvoje dvoukřídlé výklopné dveře (první před přední nápravou, druhé před nápravou zadní). Sedačky byly umístěny 2+2 se střední uličkou.\n\nZákladní tvary a rozměry C 733 se v podstatě nelišily od sériových vozů C 734, až na hranatá okna bez ventilací u funkčního vzorku C1, absenci střešních větraček a rozdílných mříží sání a chlazení v zadní části bočnic.\n\nAutobusy C 733 byly vyrobeny v počtu pouhých dvou kusů – funkčních vzorků. Jejich účelem bylo ověřit koncepci autobusu zcela nové konstrukce. Do té doby totiž byly karoserie autobusů svařovány z lisovaných dílů, zatímco nová řada 700 byla vyráběna z průmyslově vyráběných jäklů různých rozměrů. Další inovací bylo posunutí motoru za zadní nápravu. Práce na vůbec prvním z těchto dvou autobusů, označeného jako C1, začaly v roce 1972, dokončeny byly na konci roku 1973. Areál Karosy vůz opustil poprvé na začátku roku 1974 a od té doby najezdil při zkušebních jízdách 270 000 km. Vyřazen a sešrotován byl v roce 1979. Druhý autobus, C2, byl vyroben roku 1974 a v rámci zkoušek byl na polygonu v Sovětském svazu porovnáván s vozy řady Š. Po ujetí 350 000 km ve zkušebním provozu s cestujícími (zejména u \"ČSAD Plzeň, dopravní závod Rokycany\") byl v roce 1979 předán jednomu rokycanskému podniku.\n\nDalší funkční vzorky (C3 a C4) již byly v důsledku úprav označeny jako typ C 734 a pod tímto označením byly linkové autobusy řady 700 vyráběny až do roku 1996.\n\n"}
{"id": "280784", "url": "https://cs.wikipedia.org/wiki?curid=280784", "title": "Masopust (album)", "text": "Masopust (album)\n\nMasopust (1986) je první studiové album Nerezu. Vyšlo pět let po založení skupiny. Obsahuje 11 písniček. Začíná hitem \"Tisíc dnů mezi námi\", který předtím vyšel už na sampleru \"Porta '83\" a na singlu. Nahrávky pro album vznikaly po dlouhou dobu, od roku 1982. Většina byla pořízena v Československém rozhlase Hradec Králové ve studiu Jednota (říjen 1982 – 10; září 1983 – 1, 2, 7, 9; červenec 1985 – 4; srpen 1985 – 3, 5; říjen 1985 – 6, 8). Poslední nahrávka byla vyrobena v Praze ve studiu ZK Motorlet v únoru 1986.\n\nObal vytvořil Jiří Voves.\n\nAlbum vyšlo v roce 1995 v rámci \"Nerez antologie\", mezi skladbu \"Pozdě na večeři\" a \"Masopust\" byla ještě jako bonus zařazena píseň \"Stojánky na svíčky\" (Zdeněk Vřešťál, Vít Sázavský / Zuzana Navarová), která pochází z doby nahrávání alba \"Masopust\" (byla nahrána v říjnu 1982 v Hradci Králové), na album se však nedostala. Obal alba vytvořil Michal Cihlář s použitím původního obalu. \"Masopust\" vyšel také v rámci kompilace \"…a bastafidli!\" (2007).\n\nŘada písní z alba vyšla na koncertním CD \"Stará láska Nerez a vy\" (1993).\n\n\n\n"}
{"id": "280785", "url": "https://cs.wikipedia.org/wiki?curid=280785", "title": "Postavy seriálu Ulice", "text": "Postavy seriálu Ulice\n\nPostavy seriálu Ulice je seznam postav a herců z televizního seriálu \"Ulice\".\n\n\n"}
{"id": "280791", "url": "https://cs.wikipedia.org/wiki?curid=280791", "title": "Seznam vítězů smíšené čtyřhry na Australian Open", "text": "Seznam vítězů smíšené čtyřhry na Australian Open\n\nSeznam vítězů smíšené čtyřhry na Australian Open uvádí přehled šampionů smíšené soutěže na tenisovém turnaji Australian Open.\n\nAustralian Open je úvodní tenisový Grand Slam sezóny, každoročně hraný ve druhé polovině ledna. Do roku 1987 probíhal na trávě. S přesunem dějiště do Melbourne Parku se začal odehrávat na tvrdém povrchu. Premiérový ročník smíšené čtyřhry se uskutečnil po první světové válce v roce 1922. Během druhé světové války (1941–1945) a v období 1970–1986 mix neprobíhal. Na program se vrátil v sezóně 1987 rok před přesunem turnaje z Kooyong Lawn Tennis Clubu. \n\nAustralian Open se profesionálům otevřel jako poslední z grandslamů a první ročník v open éře byl odehrán roku 1969, kdy se zároveň uskutečnil poslední ročník juniorské smíšené soutěže. \n\nV letech 1965 a 1965 finále neproběhla a finálové páry sdílely titul. Poprvé se tak stalo pro nepříznivé počasí a podruhé v důsledku časové tísně, kdy byla v brisbanském areálu Milton Courts již tma. V roce 1969 si tak obě dvojice rozdělily prémii 1 792 dolarů. \n\nNejstarším mužským vítězem se v roce 1923 stal 52letý Australan Horace Rice. Mezi ženami drží věkový primát Martina Navrátilová, která v roce 2003 soutěž jedinkrát vyhrála ve 46 letech a 3 měsících, čímž po Hartové a Courtové zkompletovala jako třetí tenista historie tituly ze všech soutěží všech čtyř grandslamů. \n\nVícenásobnými šampiony v otevřené éře se stali Američan Jim Pugh, Ind Leander Paes a Kanaďan Daniel Nestor se třemi tituly a Jana Novotná, Rick Leach, Mark Woodforde, Larisa Savčenková Neilandová, Maheš Bhúpatí, Martina Hingisová a Barbora Krejčíková s dvěma trofejemi. \n\n"}
{"id": "280792", "url": "https://cs.wikipedia.org/wiki?curid=280792", "title": "Laskerova léčka", "text": "Laskerova léčka\n\nLaskerova léčka je léčka, kterou lze použít v úvodu šachové partie při Albinově protigambitu. Své jméno získala po německém šachistovi Emanuelu Laskerovi, ačkoliv poprvé ji zaznamenal italský šachista Serafino Dubois. Léčka je neobvyklá tím, že zahrnuje proměnu pěšce na jezdce, a to dokonce již v sedmém tahu.\n\nAlbinův protigambit začíná tahy:\nČerný pěšec na d4 je velmi silný.\nBezstarostný tah. Obvyklejší a lepší je hrát 4. Jf3.\n(Viz diagram) Nyní bílý nemá lepší možnost než přijmout zdvojení pěšců jako menší zlo a zahrát 6. fxe3.\nTahle chyba vede přímo do Laskerovy léčky.\n\nV konzultační partii roku 1899 v Moskvě Blumenfeld, Boyarkow a Falk zkoušeli proti Laskerovi zahrát 6. Da4+?, ale černý po tomto tahu rovněž zvítězil. Partie pokračovala 6. ... Jc6 7. Sxb4 Dh4 8. Je2 Dxf2+ 9. Kd1 Sg4 10. Jbc3 0-0-0+ 11. Sd6 cxd6 12. e6 fxe6 13. Kc1 Jf6 14. b4 d5 15. b5 Je5 16. cxd5 Jxd5 17. Dc2 Jb4 18. Jd1+ Jxc2 19. Jxf2 Vd2 a bílý vzdal.\n\nTahem 7. Kxf2 by bílý ztratil dámu, takže musí hrát 7. Ke2.\nLéčka spočívá právě v proměně pěšce v jezdce místo v dámu.\nKdyby černý hrál 7. ... fxg1D, následovalo by 8. Dxd8+ Kxd8 9.Vxg1, což by bílému vyhovovalo. Nyní však musí čelit šachu a po 8. Vxg1 by následovalo 8. ... Sg4+ a ztráta dámy, takže raději opět ustoupí králem.\nPokud by se bílý pokusil zahrát 9. g3, následovala by vidlička 9. ... De4+ a ztráta věže na h1.\nBílý nemá žádnou možnost se z toho dostat. Po 10. Sc3 Sg4 následuje velká rošáda 11. ... 0-0-0+ a je beznadějně ztracen.\n\n"}
{"id": "280793", "url": "https://cs.wikipedia.org/wiki?curid=280793", "title": "Theofilos z Antiochie", "text": "Theofilos z Antiochie\n\nTheofilos z Antiochie (řecky ) byl antický řecký filosof, který se obrátil na křesťanství a stal se apologetou v Antiochii.\n\nTheofilos se narodil při březích řeky Eufratu v Mezopotámii (což také naznačuje ve svém díle) a v dospělosti se obrátil na křesťanskou víru, později se stal episkopem v Antiochii. V Antiochii sepsal své tři knihy Autolykovi (někdy po roku 180), příteli, který křesťanskou zvěstí opovrhoval. Eusebius uvádí, že Theofilos je totožný s biskupem Theofilem Antiochijským. Tuto tezi však nelze přijmout vzhledem k tomu, že Eusebius uvádí časový údaj Theofilovy smrti asi kolem roku 177 a spis, jak už bylo zmíněno výše je datován kolem r. 180. Vzniklou situaci si lze vyložit jedině chybou na té či oné straně v záznamech Eusebiových nebo v seznamu biskupů antiochijských. Je tedy možné, že Theofilové byli ve skutečnosti dva. Na jedné straně biskup a na straně druhé apologeta.\n\nTheofilos není přítelem řeckého vzdělání. Apologetou byl však velmi schopným a vzdělaným. Přísnější obránce církve už je snad jen Tatianos (žák Justina Martyra). Argumentuje jako zkušený řecký filosof. Ve své první knize vyznává přede vším odkázanost člověka na zjevení, jen tak lze dosáhnout poznání Boha. Nabádá k řádnému životu a káže o duchovní slepotě nespravedlivých. Druhá kniha je nesena tématem vyučujícím o Boží podstatě, o teologii Logu, používaje filónský způsob nazírání, Logos v Bohu a Logos, jako Boží projev. Je nejstarším církevním autorem, který užívá slova Trias v souvislosti s Nejsvětější Trojicí. Tu vykládá jako Boha, Logos a Moudrost. Druhá kniha se tak chápe obsahu zjevení a zabývá se jím podrobně. Dává vyniknout biblickému pojetí Stvoření v protikladu k řecké mytologii. Třetí kniha popisuje Písmo svaté jako prostředek zjevení, který svou starobylostí překonává všechna zjevení a mýty. Zahrnuje do této knihy rozsáhlý výpočet trvání světa a stanovuje tak trvání světa na 6000 let. Vypočítává i datum narození Krista na 5500 let. Vedle toho je obsahem knihy také plno argumentů obhajující řádnost křesťanského života. Hájí zde křesťany z nařčení, kteří se měli údajně oddávat nemravnostem.\n\nToto dílo pojednává o Hermogenovi, pravděpodobně z Kartága, kde se s ním měl Theofilos střetnout. Stejně tak mohl Theofilos Hermogena potkat i v Antiochii. Tento Hermogenes nebyl postavou nějak významnou, pravděpodobně jen nějaký místní filosof, nutno však podotknout, že se o něm zmiňuje i Tertulián. Pravděpodobně proto, že s Theofilovými spisy byl Tertulián dobře obeznámen. V úvahu je potřeba vzít i Theofilův oficiální statut filosofa, pro nějž většinu svého času trávil na cestě. Filosof a misionář. Pro to se přikláníme spíš k teorii vypovídající o setkání Theofila s Hermogenem v Kartágu. Nadále je to ovšem pouze teorie, jedna z možností.\n\nEusebius zmiňuje Theofila v souvislosti s katechetickou literaturou a také jako autora spisů kritizujících Markiona. Jeroným zpochybňuje Theofilovo autorství této knihy a poukazuje na stylistickou rozdílnost textu oproti jiným Theofilovým spisům, jako jsou komentáře k evangeliím a ke knize Přísloví. Tento komentář byl určen k sepsání harmonie evangelií (tzv. \"Diatessarón\"), což je další dílo, které Theofilos vytvořil a které se těšilo zvláštní pozornosti i u dalších syrských apologetů, jako je například Tatianus.\n\n\n"}
{"id": "280795", "url": "https://cs.wikipedia.org/wiki?curid=280795", "title": "The Washington Times", "text": "The Washington Times\n\nThe Washington Times je deník založený 1982 ve Washingtonu, D.C. Son-mjong Munem (Sun Myung Moon) a vlastněný společností \"News World Communications\".\n\nPo uzavření \"The Washington Star\" v roce 1981 zůstal v hlavním městě USA pouze jeden (liberálně orientovaný) deník \"Washington Post\". Společnost \"News World Communications\" převzala krachující \"Star\", vybudovala konzervativní \"Washington Times\" a vytvořila tak jediný konkurenční deník k \"Post\". K 21. červnu 2007 měly \"Times\" průměrný denní náklad 102 351 výtisků, což je zhruba jedna sedmina nákladu konkurenčního \"The Washington Post.\" Poměr reklamy ve \"Washington Times\" byl 35 %, přičemž průmyslový standard (v USA) činí 50–60 %. V roce 2009 byl denní náklad 67 148 výtisků a k listopadu 2010 je denní náklad 38 587 výtisků.\n\nV roce 2008 bylo změněno vedení Washington Times a o rok později bylo pozastaveno financování ze strany skupiny blízké zakladateli. V roce 2010 byl na vlastnickou společnost Washington Times LCC uvalen konkurz a 2. listopadu byl deník prodán této skupině za symbolický 1 dolar.\n\n„\"Washington Times jsou svědomím tohoto města\"“ George W. Bush \n\n"}
{"id": "280807", "url": "https://cs.wikipedia.org/wiki?curid=280807", "title": "The Washington Post", "text": "The Washington Post\n\nThe Washington Post je americký deník založený 1877 ve Washingtonu, D.C. Stilsonem Hutchinsem a v současnosti vlastněný společností Nash Holdings LLC Jeffa Bezose. Od dubna do listopadu 1918 v deníku publikoval za svého pobytu ve Washingtonu také profesor Tomáš Garrigue Masaryk.\n\nLiberálně orientovaný \"The Washington Post\" se v roce 1954 sloučil s deníkem \"Washington Times-Herald\" (není identický se současným deníkem \"Washington Times\"). Po uzavření \"The Washington Star\" v roce 1981 zůstal jako jediný deník v hlavním městě USA. Dnes má konkurenci v podobě konzervativního deníku \"The Washington Times\".\n\nNejvětším historickým případem novinářů tohoto deníku je pravděpodobně aféra Watergate, která měla za následek odstoupení prezidenta Richarda Nixona. O této aféře a postupu novinářů \"Washington Post\" vznikl i film \"Všichni prezidentovi muži\".\n\nV roce 2003 deník svými články podporoval zahraniční politiku amerického prezidenta George W. Bushe, který se chystal podniknout invazi do Iráku pod záminkou, že Irák vlastní zbraně hromadného ničení. V měsících, které předcházely válce v Iráku, \"The Washington Post\" na své titulní straně otiskl více než 140 článku, které prosazovaly invazi do Iráku.\n\nNáklad v dubnu 2007 činil zhruba 930 000 kusů.\n\nNa jaře 2013 deník koupil od \"Washington Post Company\" zakladatel a majitel Amazonu Jeff Bezos za částku 250 milionů dolarů. Vzhledem k tomu, že Bezos má kontrakt mezi Amazonem a CIA v hodnotě 600 milionů dolarů a Washington Post na tuto skutečnost své čtenáře neupozorňuje, v článcích deníku o CIA lze mluvit o střetu zájmů. \n\nV říjnu 2016 během voleb prezidenta USA \"The Washington Post\" vyjádřil podporu kandidátce Hillary Clintonové.\n\nV prosinci 2016 byl \"The Washington Post\" kritizován za šíření \"fake news\", poté co otiskl nepravdivou zprávu, že hackeři z Ruska napadli centrální elektrizační soustavu Spojených států.\n\nV roce 2017 zavedl deník ve své on-line edici podtitulek \"Democracy dies in Darkness\" (Demokracie umírá v temnotě) jako reakci na politiku Donalda Trumpa.\n\nV lednu 2018 \"The Washington Post\" otiskl článek, který tvrdil, že kampaň prezidenta Miloše Zemana během volby prezidenta České republiky 2018 podporovaly „ruské subjekty“. \n\nŠéfredaktorem deníku je americký novinář Martin Baron. Pro deník \"Washington Post\" píší Anne Applebaumová, Fareed Zakaria nebo Robert Kagan, který je zakladatelem neokonzervativního institutu Projekt pro nové americké století.\n\n\n"}
{"id": "280809", "url": "https://cs.wikipedia.org/wiki?curid=280809", "title": "Náboženství v Jižní Koreji", "text": "Náboženství v Jižní Koreji\n\nNáboženská situace v Jižní Koreji je složitá a rychle se vyvíjí, což znesnadňuje její popis. Tradiční asijská náboženství si dosud uchovala určitý vliv, který ale zřetelně upadá na úkor křesťanství a agnosticismu. Podle statistik z roku 2005 sestavených vládou se téměř polovina obyvatel nehlásí k žádnému náboženství. Početně nejvíce zastoupeným náboženstvím je křesťanství, k němuž se hlásí necelých 30 % obyvatel (z toho asi 2/3 protestantů a 1/3 katolíků) a až po něm následuje tradičnější buddhismus (necelých 23 %). Podíly příslušníků jiných náboženství aktuálně nepřesahují 0,5 %.\n\nKe křesťanství se hlásí zhruba 30 % obyvatel Jižní Koreje, což je činí nejrozšířenějším náboženstvím v zemi. Jeho podíl navíc dále roste. Zhruba 2/3 z tohoto počtu tvoří protestanté, kteří jsou ovšem roztříštěni do většího počtu denominací, takže největší církví je římskokatolická církev, která shromažďuje zbylou třetinu křesťanů (asi 10 % obyvatelstva) a poměrně rychle roste jak v počtu řadových věřících, tak i kněží a řeholnic.\n\nKřesťanství hrálo velkou roli při formování vzdělávacího systému v Koreji. I dnes v Jižní Koreji tvoří 24% soukromých středních škol, školy křesťanské. V době dynastie Joseon (1392–1910) misionáři napomohli k rozšíření vzdělávání i mezi děti z nižší vrstvy obyvatelstva místo pouze dětí členů vládnoucí vrstvy. Dále také dalo možnost vzdělávání ženám, které do té doby, byly vzdělávány jen členy své rodiny. V roce 1886 založila Mary F. Scranton, členka americké metodistické církve, Ehwa School – první dívčí školu v Koreji. V pozdním 19. a 20. století se ve spojení společenským a politickým vlivem, který křesťanští misionáři měli, křesťanství stalo symbolem moderní civilizace. Korea procházela modernizací především v době koloniální nadvlády Japonska, při které se snažila přiblížit vzoru západních zemí světa. Po demokratizaci Jižní Koreje v roce 1987 pak začínaly vystávat problémy a protestantské církve jsou někdy viděny jako předmět rozporu ve společnosti. [http://actakoreana.org/back/back.php?mode=view&No=416 <nowiki>[2]</nowiki>]\n\nBuddhismus (korejsky 불교 \"Bulgyo\") se do Koreje rozšířil z Číny v období tří království (4. století). Nicméně v době dynastie Joseon (1392–1910) byl Buddhismus utlačen do pozadí ustanovením Konfucianismu jako národní ideologie a náboženství. Toto trvalo dalších 500 let, kdy Buddhističtí mniši byli vykázáni z měst. Proto se většina Buddhistických chrámů nachází v horách. Dnes je Buddhismus v Jižní Koreji praktikován především na východě země. Jmenovitě v provinciích Yeongnam a Gangwon, ale také na ostrově Jeju.\n\nVladimír\nGlomb, Miriam Löwensteinová: \"Korejská náboženství\",\nTogga, 2015, 256 p.http://actakoreana.org/back/back.php?mode=view&No=416\n"}
{"id": "280816", "url": "https://cs.wikipedia.org/wiki?curid=280816", "title": "Anton Rašla", "text": "Anton Rašla\n\nAnton Rašla (15. září 1911 Pavlice – 17. května 2007 Bratislava) byl slovenský vojenský prokurátor a právník, jeden ze tří prokurátorů při procesu s Jozefem Tisem, po válce též poslanec Slovenské národní rady.\n\nV roce 1942 působil jako vojenský soudce při polním soudu v Žytomyru na Ukrajině, u zajišťovací divize slovenské armády, která se tehdy podílela na tažení do Sovětského svazu. Měl přezdívku \"Džugo\". Už tehdy ale spolupracoval s odbojem. Pomohl například zajistit tajný byt pro komunistického odbojáře Júlia Ďuriše, jenž byl hledán slovenskou tajnou službou. Ve svých vzpomínkách to uvádí Ladislav Šimovič, poválečný československý diplomat a státní úředník, osobní účastník dobových schůzek s Rašlou.\n\nGenerál JUDr. Anton Rašla byl polním prokurátorem SNP a po válce jedním ze tří prokurátorů při procesu s Jozefem Tisem. Měl v něm na starosti vojenskou část obžaloby. Při přípravě procesu doporučoval z obžaloby vyjmout obvinění z podílu na Tisově rozbití republiky v roce 1939. Poukazoval na to, že tento bod může Tisa stavět do role bojovníka za práva Slováků a práva na slovenský stát. Během samotného procesu mimo jiné přednesl závěrečnou řeč. Po rozsudku byl proti udělení milosti.\n\nNa základě výsledků parlamentních voleb roku 1946 byl zvolen do Slovenské národní rady. Mandát ovšem nabyl až dodatečně, poslanecký slib složil v listopadu 1946. V SNR zasedal za KSS. Opětovně byl za poslance SNR zvolen ve volbách roku 1948.\n\nV poslední době se připomíná Rašlův podíl na odsouzení masového vraha Karola Pazúra, kterého dosáhl i přes odpor některých komunistických pohlavárů, jmenovitě zejména Bedřicha Reicina.\n\nNa přelomu 40. a 50. let byl žalobcem v řadě vykonstruovaných procesů vůči lidem nepohodlným komunistickému režimu, včetně takových, ve kterých byly vyneseny rozsudky smrti. Rašla byl hlavním prokurátorem v procesu, v němž byli tři členové \"Bílé legie\" (Anton Tunega, Eduard Tesár a Albert Púčik) odsouzeni na doživotí. Rašla se proti rozsudku odvolal a nejvyšší soud jeho odvolání vyhověl a odsoudil všechny tři k trestu smrti. Rašla se až do konce života považoval v této věci za „\"nevinného a nezúčastněného\"“. Tvrdil, že dotyční byli zakuklení ľuďáci, kteří chtěli vrátit na Slovensko totalitní režim z let 1939–1945, že o definitivní verzi rozsudku rozhodla tzv. Bezpečnostní pětka v Bratislavě, na jejíž doporučení Nejvyšší soud v Praze uložil tresty smrti, že on sám se sice proti rozsudku odvolal, ale výslovně při odvolání trest smrti neuvedl (ale že se nechce vymlouvat), že dotyční byli uměle vytvoření mučedníci a že za jeho obviňováním je msta ľuďáků za to, že dostal na šibenici Tisa.\n\nJiž od roku 1949 se na něj samotného začala soustřeďovat pozornost v rámci komunistické strany, kde se objevovaly náznaky počínající kampaně proti takzvanému buržoaznímu nacionalismu. Na podzim 1949 dal Karel Šváb pokyn Státní bezpečnosti, aby \"rozpracovala\" případ Husáka, Novomestkého a Rašly. V roce 1954 byl Rašla odsouzen ve vykonstruovaném procesu pro údajnou spolupráci s cizími zprav. službami (CIC) k doživotnímu odnětí svobody. Po rehabilitaci, které dosáhl roku 1963, pracoval až do důchodu na Katedře trestního práva Právnické fakulty Univerzity Komenského v Bratislavě. Poté ještě působil do roku 1984 na Katedře trestního práva na Univerzitě Pavla Jozefa Šafárika v Košicích. Po roce 1989 vydal několik memoárových titulů.\n\nV roce 1968 se vyjádřil kriticky o pokusech některých slovenských intelektuálů o rehabilitaci Jozefa Tisa a Slovenského štátu.\n\n\n"}
{"id": "280822", "url": "https://cs.wikipedia.org/wiki?curid=280822", "title": "Dytiscus", "text": "Dytiscus\n\nDytiscus (z řeckého δυτικός, „umí se potápět“) je rod dravých brouků z čeledi potápníkovití (Dytiscidae), žijících v mokřinách a rybnících, kde jako dravci mohou účinně redukovat stavy larev komárů. Český rodový název je potápník. Jsou štíhlí, obvykle kolem 4 cm dlouzí a mají šest noh.\n\nDospělí brouci a jejich larvy jsou vodními živočichy, ale kukla tráví celou část svého vývojového stadia v zemi. Samičky brouka kladou svá vajíčka do vodních rostlin jako je rákosí. Po třech týdnech se z vajíček líhnou larvy, které jsou protáhlé, mají zploštělou hlavu a silná kusadla. Larvy jsou dravé a jejich kusadla mají na vnitřní straně rýhu, přes kterou mohou nasávat tělní tekutiny svých obětí. Larvy nabírají z povrchu vodní hladiny vzduch, pomocí chloupků na konci zadečku, který pak pod vodou postupně spotřebovávají. Jakmile larva doroste do určité velikosti, vylézá z vody ven a v zemi se zakukluje.\n\n\n"}
{"id": "280831", "url": "https://cs.wikipedia.org/wiki?curid=280831", "title": "Help!", "text": "Help!\n\nHelp! je druhý hraný film natočený hudební skupinou The Beatles. Žádnému ze členů kapely Beatles se tento film nelíbil, dle jejich slov mohli hlavní postavy hrát jiní herci, jediným důvodem pro angažmá Beatles byla snaha je opět ukázat před kamerou.\nFanynka Beatles příslušící k orientální náboženské sektě poslala Ringovi prsten, protože bubeník skupiny je sbírá. Nikdo ale netuší, že jde o obětní prsten bohyně Kálí a jeho majitel musí být obětován. Velekněz Clang se proto přesouvá se svými lidmi do Anglie, kde chce Ringa dle daných tradic natřít na červeno a obřadně zabít. Beatles zpočátku nic nechápou, vše jim vysvětlí až kněžka Ahme, která je okouzlena zejména Paulem a skupině začne pomáhat. Situaci ještě zkomplikuje šílený vědec Foot se svým asistentem Algernonem, kteří chtějí prsten získat pro své záměry. Beatles se pokoušejí ukrýt v Alpách, ale i tam je Clangovi lidé najdou, nepomůže ani asistence Scotland Yardu při natáčení desky ve vojenském prostoru. Skupina nenajde klid ani v královském paláci a nakonec prchá až na Bahamy, kde dojde k finálnímu střetnutí.\n\nStejně jako v prvním filmu nemají písně s filmem nijakou souvislost, fungují zde spíše jako doplňující videoklipy. Nebyly tentokrát výlučně z dílny dvojice Lennon-McCartney, skladbu I Need You napsal George Harrison.\n\n\n\n\n"}
{"id": "280835", "url": "https://cs.wikipedia.org/wiki?curid=280835", "title": "Retabulum", "text": "Retabulum\n\nRetabulum (původně latinsky retrotabulum =za deskou), počeštěně retábl je oltářní nástavec, který stojí na oltářní menze. Může obsahovat sochy, reliéfy či obrazy. Od pozdního středověku měl podobu skříně, někdy obsahoval také svatostánek anebo relikvie.\n\nVe středověku měl od 2. poloviny 13. století gotickou podobu jedné, dvou nebo tří desek. Od 14. století a v renesanci míval podobu skříně, často trojosé architektonické konstrukce: střední část tvořil korpus se sochou nebo obrazem uvnitř, široký nízký podstavec se nazýval predela, se dvěma otevíratelnými malovanými křídly po stranách to byl triptych, s více křídly polyptych, Rám tvořily sloupky s vimperky a fiálami. Renesanční retábl býval také (diptych. V nástavci korpusu \n\nBarokní oltářní nástavce byly řezány ze dřeva i s obkladem oltářní menzy a s ní jednotně polychromovány, zlaceny či štafírovány. Měly zpravidla formu fasády sloupového řádu (často trojetážové, odstupněné), uprostřed s oltářním obrazem nebo edikulou pro sochu a s dalšími edikulami či volně stojícími sochami, přistavenými ke sloupům. Výzdoba oltářního nástavce zpravidla ikonograficky odpovídá zasvěcení dotyčného oltáře. \n\nMonumentální retábula se dochovala ve stovkách chrámů. K nejvyšším v České republice patří:\n\n\n\n"}
{"id": "280837", "url": "https://cs.wikipedia.org/wiki?curid=280837", "title": "Vynálezce", "text": "Vynálezce\n\nVynálezce je člověk (fyzická osoba), který vytvořil (vynalezl) nějaký nový předmět nebo technický či technologický princip nebo metodu (technické řešení). Tento výtvor se nazývá vynález.\n\nObvykle se tímto pojmem označují lidé, kteří mají své vynálezy chráněny patentem, popř. jiným ochranným dokumentem v ČR užitným vzorem.\n"}
{"id": "280840", "url": "https://cs.wikipedia.org/wiki?curid=280840", "title": "Heath Ledger", "text": "Heath Ledger\n\nHeatcliff Andrew Ledger (4. dubna 1979 Perth, Austrálie – 22. ledna 2008 New York, USA) byl australský herec, který se stal známým zejména svou rolí ve filmu \"Zkrocená hora\", za kterou získal i nominace na Oscara a Zlatý glóbus. Obě ceny získal in memoriam za předposlední natočený snímek, kterým byl \"Temný rytíř\". \n\nJeho filmový debut proběhl v roce 1997 v australském filmu \"Blackrock\", první velkou roli ale obdržel až v roce 1999, kdy si zahrál v komedii \"Deset důvodů, proč tě nenávidím\".\n\nPo roce 2000 hrál mimo jiné ve filmech \"Patriot\", \"Příběh rytíře\" nebo \"Kletba bratří Grimmů\".\n\nV roce 2003 byl vyhlášen australským časopisem \"GQ\" „mužem roku“.\nVelký úspěch zaznamenala jeho role Ennise del Mara ve filmu \"Zkrocená hora\", za kterou byl nominován i na Oscara a na Zlatý glóbus. Během natáčení filmu se seznámil i se svou pozdější partnerkou Michelle Williams, se kterou měl dceru Matildu Rose (\"Bojovná Růže\"). Pár se rozešel v září roku 2007. \nMatildinou kmotrou je herečka Busy Phillips a kmotrem herec Jake Gyllenhaal, se kterým hrál Heath ve filmu Zkrocená hora.\n\nDne 22. ledna 2008 byl nalezen ve svém pokoji v New Yorku mrtvý. Blízko něj byly nalezeny prášky na spaní. Jeho smrt nebyla sebevražda, ale jen nešťastná náhoda. Podle prohlášení soudních lékařů se otrávil předepsanými léky na spaní. Mluvčí lékařského týmu Ellen Borakov poznamenala, že smrt nezavinilo přehnané množství, ale kombinace více léků, jako jsou antidepresiva, prášky na spaní apod. Zřejmě zemřel na srdeční kolaps, v důsledku dlouhodobého fyzického vypětí. Zemřel na začátku natáčení filmu \"Imaginárium dr. Parnasse\".\n\nPůl roku po jeho smrti byl do kin uveden film \"Temný rytíř\", který jen za první víkend vydělal přes 158 miliónů dolarů a celosvětové tržby dosáhly jedné miliardy dolarů. V tomto snímku ztvárnil roli padoucha \"Jokera\", a dne 12. ledna 2009 za ni získal cenu Zlatý glóbus in memoriam, 22. ledna 2009 byl nominován na Oscara a 22. února 2009 získal za roli Jokera, jako druhý herec v historii, i Oscara in memoriam. Mimo jiné, za tutéž roli, získal i další ocenění. Jsou to ceny BAFTA, SAG a AFI.\n\nJeho biografie byla vydána v knižní podobě, vyšla i v češtině.\n\n\n"}
{"id": "280841", "url": "https://cs.wikipedia.org/wiki?curid=280841", "title": "SPN", "text": "SPN\n\nSPN je zkratka s vícero možnými významy:\n\n"}
{"id": "280843", "url": "https://cs.wikipedia.org/wiki?curid=280843", "title": "Intervet", "text": "Intervet\n\nIntervet je mezinárodní farmaceutická společnost, jež se zabývá vývojem, výrobou a prodejem veterinárních léčiv a biopreparátů. Podle celkového příjmu, který v roce 2006 činil 1 125 miliónů Eur, je třetí největší veterinární farmaceutickou společností na světě. Původně byla firma součástí nizozemské farmaceutické společnosti AkzoNobel, která ji však prodala a v současnosti je hlavním vlastníkem americký farmaceutický gigant Schering-Plough. Intervet zaměstnává více než 5300 zaměstnanců ve více než 50 zemích a své výrobky distribuuje do více než 100 států na různých kontinentech.\n\n"}
{"id": "280845", "url": "https://cs.wikipedia.org/wiki?curid=280845", "title": "Fyzikální olympiáda", "text": "Fyzikální olympiáda\n\nFyzikální olympiáda je po olympiádě matematické druhá nejstarší česká oborová olympiáda, ve školním roce 2018/19 se konal již jubilejní 60. ročník. Žáci základních a středních škol v ní soutěží v teoretickém řešení více či méně praktických fyzikálních problémů a situací.\n\nTato olympiáda má zvláštní kategorii pro každý ročník od sedmé třídy ZŠ, jsou po řadě od nejstarších studentů značeny písmeny A (4. ročník SŠ), B, C, D, E, F, G (7. ročník ZŠ, též nazývaný Archimediáda).\n\nKaždá středoškolská kategorie (A, B, C a D) má své domácí a krajské kolo, kategorie A navíc kolo celostátní, z jehož vítězů jsou vybráni účastníci mezinárodní fyzikální olympiády (MFO). Jelikož se proto její krajské kolo koná v jiných termínech než B, C a D, řeší ji často i nadanější mladší žáci.\n\nKategorie E a F mají domácí kolo, z nichž žáci postupují do okresních kol. V kategorii E jsou pak nejlepší řešitelé pozváni do krajských kol.\n\nKategorie G probíhá nejprve v domácím kole, na které navazuje buď školní či okresní kolo - organizace záleží na krajské komisi.\n\n\n"}
{"id": "280848", "url": "https://cs.wikipedia.org/wiki?curid=280848", "title": "Robert Doisneau", "text": "Robert Doisneau\n\nRobert Doisneau (14. dubna 1912 Gentilly - 1. dubna 1994 Montrouge, departement Hauts-de-Seine) byl francouzský fotograf, který se proslavil zejména svým humorným zobrazením pouličního života v Paříži. Tak jako Henri Cartier-Bresson a Willy Ronis se řadí k francouzskému hnutí tzv. \"fotografického humanismu\". Ve 30. letech používal fotoaparát Leica a patří k průkopníkům fotožurnalismu. Nejvíce je známá jeho fotografie z roku 1950 s názvem \"Le baiser de l'hôtel de ville\" (\"Milenci před radnicí\"), kterou pořídil na rušném náměstí v centru hlavního města. Robert Doisneau získal v roce 1984 ocenění \"Chevalier\" (Rytíř) Řádu čestné legie.\n\nNarodil se roku 1912 v měšťanské rodině v Gentilly v oblasti Champagne. Roku 1929 ukončil studium grafických umění, absolvoval s diplomem v oborech rytectví a litografie na École d´Estienne v Chantilly a od roku 1930 byl zaměstnán jako fotograf - pomocník sochaře André Vigneaua. Roku 1931 se seznámil s Pierrette Chaumaisonovou, o tři roky později se s ní oženil, měli dvě dcery, z nich jedna byla asistentkou v jeho ateléru až do jeho smrti.\n\nSvůj první fotografický seriál zveřejnil roku 1932 v časopise L'Excelsior. Od roku 1934 působil jako reklamní fotograf firmy Renault, byl však propuštěn roku 1939 pro opakované pozdní příchody do práce. Téhož roku nastoupil do francouzského hnutí odporu, kde byl během 2. světové války činný jako voják, fotograf a tiskař.\n\nPo válce nastoupil roku 1946 do fotografické agentury Rapho; v letech 1949 až 1952 byl fotografem módního magazínu Vogue. Během fotografování s ním po Paříži často chodil básník Jacques Prévert. V roce 1956 získal ocenění Prix Niépce. Roku 1978 se konala retrospektivní výstava jeho fotografií v Chalon-sur-Saône, další pak roku 1992 v Muzeu moderního umění v Oxfordu. Poslední snímek vyfotografoval 25. září 1993. Zemřel roku 1994 v Montrouge na předměstí Paříže.\n\nProslavil se zejména snímkem \"Milenci před radnicí\", portréty Jacquese Préverta a Pabla Picassa. Spolu s Henrim Cartier-Bressonem patří k nejznámějším francouzským fotografům.\n\nZúčastnil se fotografické mise Mission photographique de la DATAR – dokumentace městské a venkovní krajiny ve Francii.\n\nPrvní výstava jeho fotografií v Česku se konala od prosince 2007 do ledna 2008 ve Francouzském institutu v Praze.\n\nByl členem Klubu 30 × 40.\n\n\n\n\n"}
{"id": "280849", "url": "https://cs.wikipedia.org/wiki?curid=280849", "title": "Konceptuální umění", "text": "Konceptuální umění\n\nKonceptuální umění je spíše nežli forma umění forma nazírání na umění – idea umění a umění samotné jsou jedno a totéž. Jinými slovy – slovní definice uměleckého díla, jeho fotografická a materiální reprezentace, výsledek jsou pro konceptuálního umělce rovnocenné a tudíž stejně hodnotné. Konceptuální umění je tedy při zachování idey či jiné formy reprezentace opakovatelné.\n\nS pojmem konceptuálního umění přišel Američan Joseph Kosuth (*1945) ve svém díle \"Jedna a tři židle\" (1965). Příznivci konceptuálního umění netvoří žádné přesně vymezené uskupení, jde spíše o intelektuální orientaci, ve které se od 70. let užívají velmi rozdílné výrazové prostředky.\n\nMezi známé konceptuální umělce patří: Angličané Terry Atkinson (*1930), Michael Baldwin (*1945) a Harold Handl (*1940); Američan Sol LeWitt (1928–2007) a Francouzi Bernar Venet (*1946) a Benjamin Vauthier (*1935).\n\nFotografie dostala v konceptuálním umění některých autorů klíčovou roli. Řada autorů ji začala používat pro přesnější vyjádření svého konceptu. Za průkopníky se považují manželé Becherovi nebo Edward Ruscha. Jiní další výtvarníci kombinovali fotografii s textem.\n\nMezi další konceptuální umělce dvacátého prvního století se řadí například americká fotografka Annie Leibovitz nebo německý umělec Hans-Peter Feldmann. Z českých fotografů se konceptuální fotografii věnuje například Jan Vávra, Jan Ságl nebo Miloš Šejn.\n\n\n\n\n"}
{"id": "280850", "url": "https://cs.wikipedia.org/wiki?curid=280850", "title": "Jolana Poláková", "text": "Jolana Poláková\n\nJolana Poláková (* 14. května 1951 Praha) je česká filosofka.\n\nVystudovala filosofii a klasickou filologii na UK v Praze. Po absolutoriu (1975) pracovala v Ústavu pro filosofii a sociologii ČSAV, kde se věnovala především etice. V 80. letech musela z politických důvodů z ústavu odejít; pracovala jako redaktorka zdravotnického nakladatelství Avicenum, věnovala se neoficiální humanitární činnosti (socioterapii zaměřené na lidi na okraji společnosti) a podílela se na vydávání katolického samizdatu. Od roku 1990 opět působila v dnešním Filosofickém ústavu Akademie věd ČR. Spolupracovala s myšlenkově spřízněnými teology (Karel Vrána, Oto Mádr, Bernhard Casper), v letech 2005-2015 byla výkonnou redaktorkou časopisu Teologické texty.\nV r. 1993 získala cenu URAM Award for Excellence in Creative Scholarly Writing, r. 1997 cenu Toma Stopparda (za knihu Perspektiva naděje).\n\nJolana Poláková – stejně jako většina filosofické tradice – klade otázku po posledním základu skutečnosti a zdroji smyslu, po \"transcendenci\". Transcendence, s nimiž se setkáváme v oblasti transpersonality (A. H. Maslow, S. Grof, R. D. Laing) a transkulturality (F. Capra), jsou pro Polákovou pouze relativní. Přesahuje je \"absolutní transcendence\", která sama určuje, kdy a jak se nám dá poznat – je vůči nám \"svobodná\" (proto je vhodné myslet ji v kategoriích \"osoby\") a k jejímu poznání nevede monologické, zvěcňující myšlení \"o ní\", nýbrž dialog \"s ní\". \"Branou k Transcendenci není pojem, ale \"vztah\".\" \"Filosofie transcendence\", o kterou Poláková usiluje, tak navazuje na tradici personalismu a filosofie dialogu, jak ji rozvinuli zejména M. Buber, F. Rosenzweig a E. Lévinas.\n\n\nJolana Poláková je také editorkou výborů z díla Bohumíra Janáta, Mikuláše Lobkowicze, Oto Mádra, Karla Říhy, Karla Skalického, Karla Vrány, Josefa Zvěřiny a dalších.\n\n"}
{"id": "280851", "url": "https://cs.wikipedia.org/wiki?curid=280851", "title": "Stephen Hales", "text": "Stephen Hales\n\nStephen Hales, (17. září 1677 – 4. ledna 1761) byl anglický fyziolog, chemik a vynálezce. Studoval roli vzduchu a vody při udržování životních dějů živočichů a rostlin. Podal vysvětlení transportu vody v rostlinách a prokázal, že rostliny přijímají vzduch. Objevil nebezpečí dýchání vydýchaného vzduchu a sestrojil ventilátor, který zlepšoval možnosti přežití na lodích, v nemocnicích a ve vězení.\n\n"}
{"id": "280853", "url": "https://cs.wikipedia.org/wiki?curid=280853", "title": "Měník", "text": "Měník\n\nObec Měník () se nachází 23 kilometrů západně od města Hradec Králové a asi 3 km jihovýchodně od města Nový Bydžov. Obec má čtyři části, které mají obyvatel.\n\nDatum založení obce není známo. Dávné osídlení však dokládají nálezy žárových hrobů lužické kultury lidu popelnicových polí ze střední doby bronzové. Nalezeny byly však i hroby mladší tzv. slezské kultury.\n\nPrvní písemná zmínka o Měnínu (původní jméno obce) je z roku 1323, kdy se v zápisech objevuje nejstarší zdejší osoba Martin de Menina. Hospodářský dvůr zde měl v roce 1395 jakýsi Zvěst. V 15. století se zde můžeme dočíst o rodu Kotlovců z Měnína.\n\nNejstarší stavbou v obci je dřevěný kostel se sousední dřevěnou zvonicí z roku 1686. Je postaven ze silných dubových desek získaných podélným štípáním kmenů, tzv. trhanic. Desky jsou uloženy na výšku nad sebe. Tato technika není příliš obvyklá. Kostel je zasvěcen sv. Václavu a sv. Stanislavovi. Svatý Stanislav je patronem Polska a jeho zasvěcení místního kostela je dáváno do souvislosti se zdejším vlivem polských kněží v době po třicetileté válce. V nedalekých Smidarech vedli dva polští kněží duchovní správu. Život světců je pak zachycen temperovými barvami na 21 výplních trojramenné kruchty. O tři roky mladší, z roku 1689, je pak dřevěná zvonice. Je však pravděpodobné, že stavební materiál na zvonici sem byl převezen z rušené zvonice v Bydžovské Lhotce. Zvonice je v dolní části osmiboká, do patra se však zužuje na čtyřhranný tvar a končí stanovou střechou. Zpřísnění protipožárních předpisů ve 2. polovině 18. století přineslo kostelu vnější nahození silnou vrstvou omítky. Zvenčí se tak dnes kostel jeví jako zděná stavba.\n\n\n"}
{"id": "280855", "url": "https://cs.wikipedia.org/wiki?curid=280855", "title": "František Bakule", "text": "František Bakule\n\nFrantišek Bakule (18. květen 1877, Lidmovice u Vodňan – 15. leden 1957, Praha), nazývaný enfant terrible české pedagogiky, se proslavil jako první ředitel Jedličkova ústavu i svým působením v dětském sboru Bakulovi zpěváčci. Jeho metody (vyučování prací, přátelský vztah k žákům, atp.) byly přijímány velmi rozporuplně, ale dnes je jeho pedagogické dílo považováno za hodnotné a ojedinělé.\n\nVyrůstal v selské rodině se třemi mladšími sourozenci. Jeho rodina byla velmi muzikální a doma často vícehlasně zpívali. Studoval na gymnáziu v Písku. Potom vystudoval učitelský ústav v Příbrami.\n\nV roce 1897 nastoupil na školu ve Vrapicích (dnes součást Kladna). V roce 1898 přešel na školu v Družci. Zde založil školní satirický časopis a svůj první dětský pěvecký sbor. V roce 1900 je převeden jako definitivní podučitel na školu v Kozlech. Zde vedl právní spor s farářem Horákem (nařkl ho ze schvalování vraždy Anežky Hrůzové, byl odsouzen k pokutě).\nZabýval se zde poprvé i lidovýchovnou činností. Uspořádal několik veřejných přednášek a založil místní knihovnu. V roce 1901 oficiálně nastupuje na školu v Malé Skále. Onemocněl však tuberkulózou a na školu nastoupil až v roce 1902. V té době zde byla silně rozšířená dětská práce a alkoholismus. Bakule proto zavedl ve svém bytě “klub”, kam mohly děti po škole přijít trávit svůj volný čas. Převážně tu hrály šachy a četly si z Bakulovy knihovny. Měl problémy s nadřízeným Kyselou, který odsuzoval vedení diskusí při výuce i přátelské vztahy s žáky. Bakule zde začal experimentovat s uměleckou výchovou. Zavedl volné kreslení (žáci kreslili podle paměti, nebo se pokoušeli o karikatury), volný sloh a vícehlasný sborový zpěv. S také žáky psal a nacvičoval satirické divadelní hry. Snažil se o zavedení tzv. volné kázně, tedy výuky diskusí a rozhovorem. Jako jeden z prvních učitelů poučoval mládež o sexuálních otázkách. Krátce také redigoval časopis \"Krásné čtení\", kde publikoval práce svých žáků.\n\nV roce 1912 odchází z maloskalské školy do nového Jedličkova ústavu (oficiálně je to povoleno jako dovolená). Důležitou vedoucí osobností byl pro Františka Bakule chirurg MUDr. Rudolf Jedlička. Před nástupem do ústavu cestoval Bakule po německých ústavech a sbíral zkušenosti. V roce 1913 nastupuje do ústavu a postupně je zde přijato 12 chovanců. S dětmi se snažil aplikovat výchovu manuální prací, ale dostával se kvůli tomu do častých sporů s představenstvem ústavu. Po r. 1914 vzešla nutnost zřídit při škole také školu pro vojíny – invalidy. Bylo zřízeno takzvané literní oddělení, různé řemeslné díly a přírodovědná laboratoř. Bakule se snažil povzbuzovat dospělé invalidy a inicioval jejich setkávání s postiženými dětmi, které jim dodávaly optimismus. Postupně však ztratil místo ředitele i ředitele výchovného oddělení a po osobních rozporech s Jedličkou z ústavu odchází v roce 1918. \n\nZ Jedličkova ústavu s ním odešly postižené děti. Zprvu se nazývali se Bakulova družina. Neměli trvalé sídlo a hodně cestovali po celé republice. Dočasně si dokonce vydělávali loutkovým divadlem. Postupem času se stali jednotkou dorostu červeného kříže, kde se setkali s Miss Harrison (delegátkou červeného kříže), která jim finančně vypomáhala. Z podpory Červeného kříže zakoupil Bakule dům v Mozartově ulici v Praze 5, který se stal sídlem nového ústavu\n\nV roce 1933 pro nemoc ukončil svou činnost. \"Bakulův ústav pro výchovu životem a prací\" byl zrušen a budova prodána v dražbě. Bakulovy pedagogické zásady, které měly velký ohlas například ve Francii, byly v Česku znovuobjeveny až po roce 1989.\nPostupně začal budovat vlastní plán na vytvoření “Bakulova ústavu pro výchovu životem a prací”. Cílem bylo: “buzení a rozvinutí vloh v postiženém dítěti v takové míře, aby bylo se jednou bylo schopno živit vlastní prací”.\n\nV roce 1927 vzniká z bývalých žáků Jedličkova ústavu Dětské výrobní družstvo. Vyráběli dětské hry, nábytek (skříňky, ozdobné kazety), betlémy a figurky. Navázalo na předchozí zkušenosti Bakulovy továrny z Jedličkova ústavu z roku 1915.\n\n\n"}
{"id": "280857", "url": "https://cs.wikipedia.org/wiki?curid=280857", "title": "Vilém Vrabec", "text": "Vilém Vrabec\n\nVilém Vrabec (* 8. dubna 1901 Horní Růžodol – 27. ledna 1983 Praha) byl český kuchař a učitel, autor desítek kuchařských knih v nichž sebral několik tisíc kuchařských receptů. Jeho nejvýznamnějším dílem je \"Velká kuchařka\", do níž shrnul poznatky z předchozích knih. Vyšla v mnoha vydáních a byla přeložena do řady jazyků.\n\nNarodil roku 1901 v Horním Růžodole na Liberecku ve velmi chudé rodině. Již na obecné škole učitel objevil ve Vilémovi výtvarný talent a doporučil rodičům, aby chlapce poslali na výtvarnou školu. Rodiče si to však nemohli dovolit.\n\nPo první světové válce se vydal do světa na zkušenou. Jeho touha studovat výtvarnou školu jej vedla do Berlína, kde se přihlásil na soukromou umělecko-průmyslovou školu. Aby mohl platit studium, sehnal si práci jako aranžér výkladních skříní největšího berlínského lahůdkářství Kempiňski a po nocích zde ještě vypomáhal v kuchyni. Peníze však na studium nestačily a po roce se musel vrátit domů.\n\nZkušenost u Kempiňského mu však pomohla rozhodnout se, co dál: bude se věnovat kulinářství a kreslení zůstane jeho celoživotním koníčkem. Věděl, že cesta k úspěchu nebude jednoduchá, vždyť neměl ani výuční list. Své zkušenosti z Berlína ale uplatnil poměrně brzy – nastoupil jako aranžér výkladních skříní v největším pražském Lippertově lahůdkářství a záhy mu dovolili zavádět i mnohé receptury studené kuchyně, které odkoukal v Berlíně.\n\nS Prahou se však Vilém Vrabec nespokojil a hledal další příležitosti, jak se něco nového naučit. Často pracoval jen za nocleh a stravu, zato asistoval tehdy uznávaným kuchařům v nejlepších hotelech v Německu, Švýcarsku a Rakousku, zaklepal i na dveře londýnského Savoye.\n\nObohacen mezinárodními zkušenostmi se vrátil do Čech, pracoval jako kuchař studené kuchyně v Puppu v Karlových Varech, v Esplanade v Mariánských Lázních a pak přišla osudová nabídka do ostravského Grand automatu. V roce 1926 jej požádala ostravská obchodní akademie, aby vedl dekorativní a aranžérský kurz. Kurz měl tak obrovský úspěch, že ve finále obdržel od ministra školství dekret na pořádání pravidelných kurzů vaření. To byl první krok k uskutečnění jeho snu, otevření stálého kuchařského učiliště v Praze. Na to však byly potřeba peníze. Podnikl tedy turné po Československu a v desítkách měst pořádal úspěšné kurzy vaření. Turné uzavřel v Praze, to už měl potřebný kapitál, ale chyběly odpovídající prostory. Ty našel na rohu Štěpánské a Řeznické, kde v roce 1929 slavnostně otevřel své učiliště.\n\nV roce 1948 bylo učiliště znárodněno a on mohl zůstat pouze jako řadový zaměstnanec. Zůstal a pracoval zde až do odchodu do penze, do roku 1961. I v penzi se věnoval vaření a psaní knih. Zemřel roku 1982, den poté, co do tiskárny odevzdal rukopis své poslední knihy. Během svého života napsal několik kuchařských knih, vyšly v mnoha vydáních, v několika světových jazycích a v nákladech ke dvou milionům výtisků.\n\n"}
{"id": "280861", "url": "https://cs.wikipedia.org/wiki?curid=280861", "title": "Přímá fotografie", "text": "Přímá fotografie\n\nPřímá fotografie (neboli \"fotografia diretta\" nebo \"straight photography\") je fotografický směr, který prosazuje realistickou fotografii bez jakékoliv manipulace nebo technického zkreslení. Fotografie nejsou rozmazané, objekty jsou zobrazené ostře, s přirozenými barvami (tóny) a světlem. Jedni z prvních přímých fotografů byli Alfred Stieglitz a Paul Strand na počátku 20. století. Za propagátora přímé fotografie se považuje Skupina f/64 (okolo r. 1932).\n\n\n"}
{"id": "280864", "url": "https://cs.wikipedia.org/wiki?curid=280864", "title": "Tetraktys", "text": "Tetraktys\n\nTetraktys je \"magický\" soubor či posloupnost čísel 1, 2, 3, 4, který byl zaveden pýthagorejci. Ti využívali tetraktys k vybudování a vysvětlení celého světa. Jejich součet dává magickou desítku, která u pýthagorejců značila dokonalost boží. Z tetraktisu lze rovněž odvodit základní harmonické poměry: 1:2 – oktáva, 2:3 – kvinta a 3:4 – kvarta. \n"}
{"id": "280867", "url": "https://cs.wikipedia.org/wiki?curid=280867", "title": "Ralph Wiggum", "text": "Ralph Wiggum\n\nRalph Wiggum je postava z amerického animovaného seriálu Simpsonovi, kde jej dabuje Nancy Cartwright. Poprvé se v seriálu objevil v epizodě Moaning Lisa (Smutná Líza). Jeho rodiči jsou Clancy a Sarah Wiggumovi. Je známý svým zmateným chováním, divnými choutkami (např. pastelky, lepidlo, atd.), nesmyslnými výroky a neustálým šťouráním se v nose. Kvůli nízkému počtu skutečných přátel si občas vytváří kamarády imaginární např. létající pes a skřítek. Přestože je Ralph v seriálu vykreslen jako prototyp outsidera, jeho rodiče (především otec) jsou na něj velice hrdí.\n\nJeho podivné chování bylo vysvětleno v 10. epizodě 22. série \"Matky, které nestojí za hřích\". Stalo se to na pikniku 4. července před několika lety, Clancy jej krmil z láhve, Ralph mu vypadl a spadl na hlavu, poté nebyl schopen se s lahví trefit zpět do pusy.\n\nV šestnácté sérii udělal k jídlu tužkový sendvič do soutěže, který mu nevzali. Jeho táta mu řekl, že je to výborné, ale on mu řekl: \"Jenom jsi dělal, že koušeš.\" V devatenácté sérii si z ruky udělal \"Ralphvič\" a řekl: \"To jídlo bolí.\"\n\n"}
{"id": "280882", "url": "https://cs.wikipedia.org/wiki?curid=280882", "title": "Karosa C 735", "text": "Karosa C 735\n\nKarosa C 735 je model meziměstského linkového autobusu, který vyráběla společnost Karosa Vysoké Mýto v 90. letech 20. století.\n\nKonstrukčně je C 735 shodný s více rozšířeným autobusem Karosa C 734. Jedná se o dvounápravový vůz s polosamonosnou karoserií panelové konstrukce. Motor je umístěn za zadní nápravou, v prostoru zadního panelu. V pravé bočnici jsou umístěny dvoje dvoukřídlé výklopné dveře přibližně stejné šířky. První se nacházejí před přední nápravou, druhé jsou před nápravou zadní zhruba uprostřed vozu. Autobusy C 735 jsou určitým mezitypem mezi linkovým C 734 a dálkovým LC 735, jezdí tedy na delších trasách než meziměstské C 734, ale ne na zcela dálkových linkách jako LC 735. Proto mají vozy C 735 pohodlnější sedačky pro cestující s vyššími opěráky (jako autokary LC 73x) rozmístěné 2 + 2 se střední uličkou, ale také dvoje plnohodnotné dveře pro nástup a výstup cestujících (jako C 734). Také zavazadlový prostor mezi nápravami má větší objem (5 m³), což je umožněno umístěním všech sedadel na vyvýšenou podestu (stejně jako LC 73x).\n\nVozy C 735 byly vyráběny v letech 1993 až 1997 společně s posledními verzemi typu C 734. Prototyp C 735 byl pod interním označením LC21 vyroben roku 1992, sériová výroba začala o rok později a skončila s ukončením výroby řady 700 v roce 1997. Celkem Karosa vyrobila 243 vozů typu C 735.\n\nTyto autobusy jsou dodnes používány různými firmami po celé České i Slovenské republice jako pohodlnější meziměstské vozy. Jejich počet ale vzhledem k dodávkám nových vozů postupně ubývá. Drtivá většina vyrobených vozů byla exportována do zemí bývalého Sovětského svazu (včetně pěti kusů ve speciální sibiřské verzi), v Česku a na Slovensku zůstalo pouze 74 autobusů.\n\nZejména na přelomu 20. a 21. století došlo k navýšení počtu Karos C 735 v Česku díky firmě ICOM transport, která přestavěla větší množství svých dálkových autobusů LC 735 na typ C 735 – prakticky jedinou změnou bylo přesunutí zadních dveří ze zadní do střední části autobusu.\n\n\n"}
{"id": "280886", "url": "https://cs.wikipedia.org/wiki?curid=280886", "title": "Martin Kratochvíl", "text": "Martin Kratochvíl\n\nMartin Kratochvíl (* 22. května 1946 Praha) je český jazzový a jazz-rockový hudebník, hráč na elektrofonické klávesové nástroje, hudební skladatel, hudební podnikatel, cestovatel, horolezec, autor několika knih, kameraman a režisér. \n\nJeho jméno je spojeno se skupinou Jazz Q a s vydavatelským koncernem Bonton, jehož je zakladatelem a prezidentem (generální ředitel). V současnosti také často vystupuje v akustickém jazzovém duu s americkým jazzovým spoluhráčem Tony Ackermanem.\n\nV roce 1979 koupil dům v Mnichovicích v lokalitě Budíkov. V rámci rekonstrukce v něm zřídil nahrávací studio, později známé jako Studio Budíkov. Oženil se s Magdalenou Kocábovou, sestrou Michaela Kocába.\n\nV lednu 1992 se stal členem představenstva privatizačního fondu TREND, který založily Montované stavby Praha. Společně s dalšími manažery fondu založili správcovskou společnost IS TREND, kterou následně prodali za stamiliony korun. Podle policejního vyšetřovatele Václava Lásky pocházely peníze zaplacené kupcem z vytunelovaného fondu TREND.\n\n"}
{"id": "280900", "url": "https://cs.wikipedia.org/wiki?curid=280900", "title": "Předehra", "text": "Předehra\n\nSlovo předehra (cizím slovem též \"prolog\" či \"ouvertura\") není jednoznačné a může znamenat:\n\n\n\n\n"}
{"id": "280911", "url": "https://cs.wikipedia.org/wiki?curid=280911", "title": "Kateřina Lucemburská (1353–1378)", "text": "Kateřina Lucemburská (1353–1378)\n\nKateřina Lucemburská/Moravská (asi 1353–1378) byla dcera Jana Jindřicha, mladšího bratra Karla IV., a jeho druhé manželky Markéty Opavské\n\nKateřina se stala manželkou vévody Jindřicha z Falkenbergu († 1382). Sňatek se konal 2. února 1372 a manželství podobně jako u mnoha dalších Lucemburků zůstalo bezdětné.\n"}
{"id": "280912", "url": "https://cs.wikipedia.org/wiki?curid=280912", "title": "Jean Senebier", "text": "Jean Senebier\n\nJean Senebier (6. května 1742 Ženeva – 22. července 1809 Ženeva) byl švýcarský pastor, který napsal řadu prací v oboru fyziologie rostlin. Je připomínán zejména v souvislosti se svými příspěvky k pochopení vlivu světla na růst rostlin.\n\nAčkoliv již Marcello Malpighi a Stephen Hales v minulosti prokázali, že mnoho látek rostliny získávají ze vzduchu, k dalšímu pokroku došlo, až když Charles Bonnet pozoroval, že listy ponořené do provzdušněné vody vytvářejí bublinky plynu, který Joseph Priestley identifikoval jako kyslík. Jan Ingenhousz pak potvrdil spontánní úbytek oxidu uhličitého. Ale teprve Senebier jasně prokázal, že tato aktivita může být připisována zeleným částem rostlin, které jsou vystaveny slunečnímu záření, a jako první poskytl ucelený pohled na výživu rostlin. Asistentem při jeho práci byl François Huber.\n"}
{"id": "280919", "url": "https://cs.wikipedia.org/wiki?curid=280919", "title": "Jan Ingenhousz", "text": "Jan Ingenhousz\n\nJan Ingenhousz nebo Ingen-Housz (8. prosince 1730, Breda – 7. září 1799, Bowood Park, Anglie) byl nizozemský fyziolog, botanik a fyzik. Byl lékařem královny Marie Terezie. Je známý především díky svému zjištění, že světlo je nutné pro dýchání rostlin, což bylo jedním z důležitých kroků k objevu fotosyntézy.\n\nIngenhousz zjistil, že v přítomnosti světla zelené části rostlin ponořené ve vodě vytvářejí bublinky vzduchu, zatímco ve tmě tento proces ustává. Identifikoval tento plyn jako kyslík. Rovněž zjistil, že ve tmě rostliny produkují oxid uhličitý, a uvědomil si, že množství kyslíku produkovaného na světle je mnohem větší než množství oxidu uhličitého vytvořeného ve tmě. Tím ukázal, že část rostlinné hmoty pochází nejen z půdy, ale také ze vzduchu.\n"}
{"id": "280921", "url": "https://cs.wikipedia.org/wiki?curid=280921", "title": "Pepito", "text": "Pepito\n\nPepito (angl.: \"shepherd´s check\") je tkanina se střídavě světlými a tmavými barevnými efekty ve tvaru drobných kostek. Velikost kostek je dána střídou (v plátnové nebo keprové) vazbě. \n\nVyrábí se z vlněných nebo bavlněných přízí i ze směsí umělých vláken. Používá se na kostýmy, kalhoty, sukně, saka a pláště.\n\nNázev je údajně odvozen od přezdívky kdysi známé španělské tanečnice Josefy (\"Pepity\") de la Oliva. \nPleteniny s kostičkovým vzorem a tkaniny potištěné na tento způsob se také nazývají pepito.\nPletené pepito se dá vyrábět na plochých nebo okrouhlých pletacích strojích s žakárovým zařízením.\n\nPříbuzné vzorování mají tkaniny s tzv. kohoutí stopou (angl.: \"houndstooth check\") a vichy.\n\nKohoutí stopa se tká v plátnové vazbě, rožky čtverců jsou prodlouženy.\n\nVichy se tká v keprové vazbě, základní tvary jsou \"kosočtverce\" s prodloužením rožků v diagonálním směru. Technika vzorování je kombinace pepita a kohoutí stopy.\n\nKohoutí stopa a vichy se často vzájemně zaměňují i v odborném tisku. \n\nVlněný kabát s podobným vzorováním jako \"vichy\" byl objeven na území dnešního Švédska už asi 100 let před n.l. \n\nPod jménem \"houndstooth\", tedy kohoutí stopa, bylo \"vichy\" poprvé v módě v 18. století ve Skotsku. V polovině 19. století bylo v evropských hlavních městech oblečení šviháků vzorované kohoutí stopou na vrcholu popularity. Ve 20. století patřili k nejznámějším fanouškům kostičkových vzorů: filmový Sherlock Holmes, designer Dior, Konrad Adenauer a v roce 2011 měla např. Lady Gaga v jedné televizní show na sobě od hlavy k patě oblečení s \"kohoutí stopou\". \n"}
{"id": "280923", "url": "https://cs.wikipedia.org/wiki?curid=280923", "title": "Jevgenij Chrunov", "text": "Jevgenij Chrunov\n\nJevgenij Vasiljevič Chrunov, (10. září 1933 obec Prudy, Tulská oblast, SSSR – 19. května 2000, Moskva, Rusko) byl sovětský kosmonaut. Do kosmu se dostal jako velitel Sojuzu 5 v roce 1969..\n\nJeho otec byl celý život traktoristou. Jevgenijova rodina byla velká, měl šest bratrů a čtyři sestry, dvě z nich zemřely. Jejich vesnici zabrali Němci už v září 1941, v prosinci téhož roku ji Rudá armáda osvobodila, ovšem vesnice byla celá v plamenech. Noc 6. prosince strávili všichni ukryti ve sklepě a tento zážitek si Jevgenij nesl celým životem. V dubnu 1948 otec zemřel, nejstarší bratr šel na vojnu, ostatní dřeli v kolchozu. Po skončení základní školy pokračoval ve studiu na zemědělské průmyslové škole. Po čtyřech letech se stal mechanikem a vzápětí narukoval na vojnu, k letectvu. Do oddílu prvních kosmonautů byl vybrán roku 1960.\n\nK letu nastoupili v lednu 1969, když byly venku kruté mrazy, vichr. Mezi lidmi řádila hongkongská chřipka, v přípravném období všichni chodili s rouškou na ústech, denní lékařské kontroly. Přesto tým na start z Bajkonuru se Sojuzem 5 pustili. V týmu kosmonautů byl veden od 9. března 1960 do 25. prosince 1980. Měl letět ještě v roce 1980, nominaci odmítl. V roce 1972 obhájil kandidátskou práci a o několik let později doktorskou. O svých zkušenostech napsal poutavou knihu \"Kosmonautovy všední dny\". Byl ženatý a měl jedno dítě. V roce 1990 měl hodnost plukovníka. Zemřel nemocný ve věku 66 let.\n\nNahoru letěl jako inženýr-výzkumník s Volynovem a Jelisejevem v roce 1969, kdy mu bylo 35 let. Mise Sojuzu 5 začala startem z Bajkonuru. Na oběžné dráze se spojili s lodí Sojuz 4, což byl také hlavní cíl letu, přestoupil s Jelisejevem do ní a s ní se vrátil k Zemi. Přistáli jako jiné Sojuzy kabinou na padácích, asi 40 km od Karagandy. Měli v oné změně lodí světové prvenství. \n\n\n"}
{"id": "280926", "url": "https://cs.wikipedia.org/wiki?curid=280926", "title": "Beskydská laťka", "text": "Beskydská laťka\n\nBeskydská laťka je mezinárodní halový atletický mítink ve skoku do výšky, který se v současnosti (od roku 2015) koná v hokejové hale Werk Arena v Třinci. První ročník se uskutečnil v roce 1972, když u zrodu stál atletický trenér a funkcionář Bronislav Labuda. Poté následovalo 10 ročníků. V letech 1982 až 2002 se z ekonomických důvodů nekonal. Na tradici původních závodů tak navázal 11 ročník až v roce 2003. V roce 2011 se měl mítinku znovu zúčastnit halový mistr Evropy (2009) a halový mistr světa (2010) Ivan Uchov, avšak nakonec do tenisové haly ve Vendryni, kde se mítink konal v roce 2014, nepřicestoval. 19. ročník však ovládla v soutěži žen osmnáctiletá Ruska Marija Kučinová, která výkonem 197 cm vytvořila nový juniorský halový světový rekord.\n\nRekordy mítinku drží Danil Lysenko (z roku 2018) – 235 cm a Blanka Vlašičová (z roku 2010) – 201 cm.\n\n"}
{"id": "280934", "url": "https://cs.wikipedia.org/wiki?curid=280934", "title": "Dohoda o pracovní činnosti", "text": "Dohoda o pracovní činnosti\n\nDohoda o pracovní činnosti (DPČ, někdy též DOPČ) je v českém pracovním právu zvláštní forma základního pracovněprávního vztahu – vztahu mezi zaměstnavatelem a zaměstnancem, která není pracovním poměrem. DPČ je upravená zákoníkem práce. Zaměstnavatel má zajišťovat plnění svých úkolů především zaměstnanci v pracovním poměru, pracovní vztahy mimo pracovní poměr by tedy měly být využívány pouze například pro příležitostné brigádníky. Podobným pracovněprávním vztahem je též dohoda o provedení práce, která je vhodnější pro činnost spíše jednorázového charakteru. Naopak např. smlouva o dílo je již značně odlišná, protože nejde o pracovněprávní vztah s jistým garantovaným obsahem, ale o klasickou občanskoprávní smlouvu mezi objednatelem (de facto klientem/zákazníkem) a zhotovitelem díla (de facto podnikatelem/živnostníkem), tedy nikoli o vztah zaměstnavatele a zaměstnance, ale dodavatele a odběratele.\n\nDohoda musí být uzavřena písemně a musí v ní být uvedeny sjednané práce, sjednaný rozsah pracovní doby a doba, na kterou se dohoda uzavírá.\n\nVe srovnání s řádným pracovním poměrem jsou omezena některá práva zaměstnance i zaměstnavatele, například výpovědní lhůta trvá jen 15 dní. Nelze ji však uzavřít pro práci v rozsahu překračujícím v průměru polovinu stanovené týdenní pracovní doby. Je proto vhodná např. pro pravidelné servisní či úklidové služby. Lze ji uzavřít i na dobu neurčitou.\n\nU dohody o pracovní činnosti vzniká povinnost zaměstnavatele strhávat pojistné na sociální a zdravotní pojištění tehdy, když měsíční odměna dosáhne částky 3 000 Kč (platilo k roku 2019). Zdanění se řídí skutečností, zda je sepsáno prohlášení k dani.\n\n"}
{"id": "280936", "url": "https://cs.wikipedia.org/wiki?curid=280936", "title": "Trachypachidae", "text": "Trachypachidae\n\nTrachypachidae (\"nepraví střevlíci\") jsou čeledí brouků, kteří připomínají malé střevlíky, avšak odlišují se od nich většími kyčlemi (coxa) posledního páru nohou. V této čeledi je známo pouze šest druhů, z toho čtyři druhy rodu \"Trachypachus\" byly nalezeny v severní části Eurasie a severní části Severní Ameriky, dva druhy rodu \"Systolosoma\" v Chile.\n\nSvou tělesnou konstitucí jsou podobní střevlíkům. Obvykle jsou nalézáni v hrabance jehličnatých lesů.\n\n\n"}
{"id": "280938", "url": "https://cs.wikipedia.org/wiki?curid=280938", "title": "Wolframit", "text": "Wolframit\n\nWolframit \nNázev pochází pravděpodobně z německých slov \"wolf\" – vlk a \"rahm\" – pěna. \n\nWolframit je obecný název pro minerály skupiny wolframitu: ferberit (FeWO), hübnerit (MnWO), huanzalait (MgWO). Nejběžnější je ferberit, podstatně méně běžný je hübnerit a huanzalait je popsán pouze z několika lokalit na světě. O platném názvu minerálu (podle platné klasifikace IMA) rozhoduje dominantní prvek. \n\nObvykle se nachází v greisenech a křemenných žilách spojených s granity a v pegmatitech. Vyskytuje se v asociaci rudních minerálů jako např. kasiteritu a columbitu. Za druhotné naleziště se dají pokládat náplavy.\n\nKrystaly jsou monoklinické, tabulkovité nebo krátce prizmatické, vertikálně rýhované, agregáty masivní a zrnité.\n\n\n\nTento minerál zůstával dlouho bez zužitkování, neboť je těžko tavitelný. Z tohoto důvodu byl také prvek wolfram objeven až v roce 1781. Wolframit je hlavní wolframová ruda, z níž se vyrábí čistý wolfram. Wolfram posléze slouží k výrobě vláken do žárovek a barev. Další využití je v metalurgii, kde se přidává jako pevnostní prvek do slitin a tepelně stálých ocelí.\n\nHojný minerál.\n\n\nMIYAWAKI, Ritsuro, et al. Huanzalaite, MgWO4, a new mineral species from the Huanzala mine, Peru. \"The Canadian Mineralogist\", 2010, 48.1: 105-112.\n\n\n"}
{"id": "280944", "url": "https://cs.wikipedia.org/wiki?curid=280944", "title": "Carl Gustaf Thomson", "text": "Carl Gustaf Thomson\n\nCarl Gustaf Thomson (13. října 1824 –20. září 1899) byl švédský entomolog.\n\nThomson studoval na univerzitě ve švédském městě Lund. Byl autorem děl \"Coleoptera Scandinaviae\" (1859-68), \"Skandinaviens inseckta\" (1862) a \"Skandinaviens Hymenoptera\" (1871-78).\n"}
{"id": "280945", "url": "https://cs.wikipedia.org/wiki?curid=280945", "title": "Somma", "text": "Somma\n\nSomma ( ) je řeka v severní Francii, dlouhá 245 km. Plocha povodí měří 6550 km². Velikost povodí u Abbeville činí 5560 km².\n\nJméno \"Somme\" má keltský původ. Římané řeku nazývali \"Samara\".\n\nSomma se stala světoznámou díky bitvě na Sommě, která se počtem víc než milion obětí stala jednou z nejkrvavějších operací 1. světové války.\n\nPramení poblíž Saint-Quentinu ve vzdálenosti 130 km severovýchodně od Paříže. Teče přes Amiens a do Lamanšského průlivu se vlévá mezi Boulogne-sur-Mer a Dieppe, přičemž vytváří nevelký estuár nazývaný Sommská zátoka.\n\nZdrojem vody jsou především dešťové srážky. Průměrný průtok vody v Abeville činí 35 m³/s a poblíž ústí 45 m³/s. V průběhu roku se průtok mění jen velmi málo.\n\nVodní doprava je možná téměř na celém toku. Koryto je na horním a středním toku upraveno pomocí vodních kanálů a zdymadel. Vodními kanály je řeka spojena s přítokem Seiny Oise a s Šeldou. Na řece leží města Amiens, Abbeville.\nOblast, kterou protéká, má bohatou minulost. Města na Sommě chránila plavbu po řece od 15. století. Bitva na Sommě (od 24. června do 25. listopadu roku 1916) byla jedním z nejkrvavějších střetnutí v historii. Padlo v ní 800 000 vojáků spojeneckých sil a na 500 000 Němců. Byla to první bitva, v níž byly použity tanky. Za 2. světové války v červnu roku 1940 prolomili Němci obrannou linii na Sommě a obsadili Francii.\n"}
{"id": "280948", "url": "https://cs.wikipedia.org/wiki?curid=280948", "title": "Kostopil", "text": "Kostopil\n\nKostopil, též Kostopol ( [kostopiľ]) je administrativní, průmyslové a kulturní centrum Kostopilského rajónu Rovenské oblasti ve Volyni na severozápadní Ukrajině. Nachází se 33 km severně od města Rivne přibližně uprostřed oblasti. Kostopil je stanicí na železnici Rivne - Sarny, která je součástí trasy Lvov – Bělorusko. V Kostopilu v dnešní době žije 30 500 obyvatel.\n\nMěsto bylo založeno za vlády polského krále S. Poniatovského 14. listopadu roku 1783, na žádost jeho vlastníka Leonarda Vorcela. Podle historických pramenů město Kostopil vzniklo z původní vesnice Ostalci, o které je první písemná zmínka z roku 1648 pocházející z domovního registru a nezávisle na něm zaznamenaná i knězem Zaslavským.\n\n22. května roku 1995 byl odhalen památník Tarase Ševčenka.\n\n"}
{"id": "280955", "url": "https://cs.wikipedia.org/wiki?curid=280955", "title": "Lastura", "text": "Lastura\n\nLastura (laicky škeble či mušle, zřídka miska; odborně valva) je dvojdílná schránka mlžů. Lastura se skládá nejčastěji především z uhličitanu vápenatého ve formě krystalků minerálu aragonitu spojeného bílkovinným tmelem conchiolinem. Lastury mohou mít různou barvu, zakulacení, velikost i tvar a jsou důležitým determinačním znakem.\n\nTělo mlžů je kryto dvoudílnou skořápkou, pravou a levou lasturou. Lastury jsou ve své hřbetní části u sebe pevně drženy silnými vazy, případně ozubenými okraji a rýhami, uzavírají se pomocí svalů. Na vrchol lastury je zvláštní pružný vaz, který jako péro lastury otevírá. Vnitřní strana lastur je často opatřena silnou perleťovou vrstvou.\n\nLastury měly v historii různá využití, například jako zdroj perleti pro šperky, byly z nich také vyráběny knoflíky. Lastury slouží i jako zdroj vápníku, ale například na ostrově Nová Británie byly používány jako místní měna či ke kultovním, náboženským, nebo spirituálním účelům. Vyráběly se z nich též obscénní amulety (talismany): jistý druh tropické mušle (\"Veneridae\") totiž připomíná vulvu až nápadně.\n\nKoncern Shell [šel] používá stylizovanou lasturu hřebenatky jako firemní logo. V heraldice jsou lastury heraldickými zvířaty vyobrazeny na znacích několika měst. S mušlí je též vyobrazován svatý Jakub Starší (Větší).\n"}
{"id": "280958", "url": "https://cs.wikipedia.org/wiki?curid=280958", "title": "Jazz Q", "text": "Jazz Q\n\nJazz Q je jazz rocková a art rocková skupina spojená především se jménem svého hlavního spoluzakladatele klávesisty a skladatele Martina Kratochvíla. Druhým velmi známým zakladatelem této skupiny byl v roce 1964, kdy skupina vznikla, známý jazzový hudebník Jiří Stivín. Do širšího povědomí hudbymilovné veřejnosti se skupina dostala až počátkem 70. let 20. století. Bylo to v době kdy skupina vydala společně s Blue Effectem Radima Hladíka své první album \"Coniunctio\" a také poté co ji definitivně opustil Jiří Stivín. V té době Martin Kratochvíl díky svému studijnímu pobytu ve Spojených státech (Berklee College of Music v Bostonu) a pod vlivem tehdejších zahraničních britských vzorů nasměroval skupinu k tehdy velmi progresivní elektrofonické verzi art-rocku a jazz-rocku. Jednalo se o elektrofonickou hudbu s pevnou rytmickou strukturou, která se počátkem 70. let v době právě probíhající normalizace stala průkopnickým počinem a jedním ze symbolů tehdejší hudební avantgardy. Vlivem normalizace, jež vůbec nepřála (v očích normalizátorů) socialismu škodlivému rokenrolu a bigbeatu, se tak paradoxně stal jazz-rock a art-rock symbolem tehdejší české moderní hudební progrese a avantgardy. Ovšem velice kontroverzní byla spolupráce M. Kratochvíla a Jazz Q v roce 1978 se zpěvačkou Helenou Vondráčkovou na LP Paprsky. Skupině se, patrně díky svému názvu, ve kterém se vyskytovalo slovo \"JAZZ\" , vyhnula jak tehdejší vlna hromadného přejmenovávání skupin jakož i vlna zákazů činnosti (a to až na nepatrné a ojedinělé výjimky).\n\n\nOd roku 1973 pak kapela vystupovala s britskou zpěvačkou Joan Duggan. V průběhu let se sestava kapely mnohokrát\npozměnila, zůstával pouze kapelník, leader a zakladatelská osobnost Martin Kratochvíl. V průběhu let se zde vystřídala řada hudebníků a zpěváků.\n\n\n\n"}
{"id": "280959", "url": "https://cs.wikipedia.org/wiki?curid=280959", "title": "Trolejbusová doprava v Dębici", "text": "Trolejbusová doprava v Dębici\n\nV polském městě Dębica byla na přelomu 80. a 90. let 20. století provozována trolejbusová doprava. \n\nTrolejbusy v Dębici začaly jezdit z iniciativy místního zemědělsko-průmyslového podniku IGLOOPOL.\n\nPrvní etapa předpokládala výstavbu tratě kolem areálu IGLOOPOLu; dráha měla spojovat dębické železniční nádraží s průmyslovými budovami v Dębici i v sousední obci Straszęcin. V následující II. etapě měly být vybudovány tratě v centru města a do obcí Zawada a Latoszyn. Městská rada se ale neshodla na stavbě trati přes střed města, takže trať vybudovaná v I. etapě nepřežila krach IGLOOPOLu v roce 1990.\n\nDoprava byla zahájena 12. listopadu 1988 na trati postavené v I. etapě. Smyčka byla umístěna poblíž kostela ve Straszęcině, trať vedla přes obec do Dębice. Zde byla trasa následující: Jana Pawła II – Piłsudskiego – Szkolną – Słoneczną – Fabryczną – 1 Maja. Po ulici 1 Maja vedla trasa na křižovatku s ulicí Jana Pawła II, čímž vznikla v Dębici velká bloková smyčka. Provoz na této jediné trati byl zastaven v říjnu 1990.\n\nVozový park tvořilo po celou dobu 10 trolejbusů Jelcz PR110E, které byly po zrušení provozu předány do jiných polských měst s trolejbusovou dopravou.\n"}
{"id": "280960", "url": "https://cs.wikipedia.org/wiki?curid=280960", "title": "Radovesnice", "text": "Radovesnice\n\nNázev Radovesnice má více obcí:\npodobný název má\n"}
{"id": "280961", "url": "https://cs.wikipedia.org/wiki?curid=280961", "title": "Mušle", "text": "Mušle\n\nMušle (z něm. \"Muschel\") může znamenat:\n"}
{"id": "280963", "url": "https://cs.wikipedia.org/wiki?curid=280963", "title": "František I. z Lichtenštejna", "text": "František I. z Lichtenštejna\n\nFrantišek I. ( \"Franz I.,\" 28. srpna 1853 hrad Liechtenstein u Mödlingu poblíž Vídně – 25. červenec 1938 zámek Valtice) byl příslušník rodu Lichtenštejnů, diplomat a panující lichtenštejnský kníže v letech 1929 až 1938.\n\nNarodil se jako mladší syn knížete Aloise II. a jeho ženy české hraběnky Františky Kinské z Vchynic a Tetova. František následoval na trůnu svého staršího bratra Jana II. po jeho smrti roku 1929.\n\nPrinc František studoval práva na univerzitách v Praze a Vídni. V mládí vstoupil do armády a poté do diplomatických služeb. V letech 1894–1899 byl rakousko-uherským velvyslancem na dvoře cara Mikuláše II. v Petrohradě. Hovořil plynně rusky a rakousko-uherské velvyslanectví se stalo jedním z nejdůležitějších politických a společenských center hlavního města carského Ruska. Upřímně se snažil o navázání spojenectví mezi Rakousko-Uherskem a carskou říší a o odvrácení hrozícího konfliktu. V letech 1896 a 1897 se mu dokonce podařilo dojednat setkání císaře Františka Josefa I. s ruským carem Mikulášem II. ve Vídni a Petrohradu. S jeho snahou o zlepšení vztahů nesouhlasily některé politické a vojenské kruhy ve Vídni, které jeho snahy sabotovaly.\n\nNásledník trůnu František Ferdinand d´Este s ním, vzhledem k jeho zkušenostem a názorům, počítal ve své budoucí vládě na funkci spolkového kancléře (předseda vlády plánované rakousko-uherské federace). Po návratu z Ruska pomáhal princ František několik let ve správě panství svému bratrovi, vládnoucímu lichtenštejnskému knížeti Janovi II. (1840–1929). Pokračoval v podpoře věd a umění. V roce 1903 se stal členem Kuratoria rakouských muzeí a členem představenstva Komise pro novější rakouské dějiny. Podporoval také studium dějin Rakouska a Evropy s pomocí dokumentů uložených v ruských archivech. S jeho podporou také vznikly významné a rozsáhlé publikace \"Archivalien zur Neueren Geschichte Österreichs\" a \"Neue Österreichische Biografie\".\n\nV roce 1907 se zasloužil o založení katedry Východoevropské historie na Vídeňské univerzitě. Jeho zásluhou byla v témže roce za 40 000 rakouských korun zakoupena rozsáhlá knihovna (9 000 výtisků) ruského historika V. A. Bilbasova.\n\nV odborných i politických kruzích si úsilí knížete Františka o podporu věd a umění velmi vážili. Proto se stal čestným členem Akademie věd ve Vídni a později dědičným členem panské sněmovny říšské rady. Byl také prezidentem centrální komise pro zachování historických památek (založena roku 1850), provedl její reorganizaci, takže v roce 1911 byla zřízena centrální komise pro památkovou péči.\n\nTeprve po bratrově smrti se 22. července 1929, jako již vládnoucí kníže František I., oženil s Elsou von Gutmann (1875–1947), dcerou uhlobarona a významného rakouského bankéře židovského původu, Wilhelma Gutmanna (v čemž mu starší bratr za svého života bránil). Oba manželé se angažovali v odporu proti nacismu, a kromě původu kněžny na to měla vliv křesťanská výchova v knížecím rodě. Proto také musela kněžna po anšlusu Rakouska v březnu 1938 tajně utéci do Československa, protože v okupovaném Rakousku jí hrozilo zatčení. Odtud pak po smrti knížete Františka I. odjela do Švýcarska, kde žila až do své smrti.\n\nJako lichtenštejnský kníže pokračoval František I. v ekonomických reformách svého bratra, na prvním místě musel dokončit jednání s československými úřady, týkající se provedení první pozemkové reformy na majetku Lichtenštejnů v ČSR. Během ní byl rod nucen prodat za úřední cenu (cca 1/3 tržní ceny) okolo 60 % svých pozemků (především polností), což bylo vysoko nad průměrem v republice (cca 40 %). Následně musel provést konsolidaci zbývajícího majetku, aby znovu fungoval jako celek. Lichtenštejnové z jeho výnosu neplatili jen potřeby rodu, ale také údržbu rozsáhlého architektonického a dalšího uměleckého dědictví, nevzdávali se podpory veřejných projektů na svých bývalých velkostatcích a významně dotovali státní rozpočet Lichtenštejnska, jak jim ostatně ukládalo privilegium císaře Karla VI. z roku 1719, kterým bylo lichtenštejnské říšské knížectví vytvořeno (spojením panství Schellenberg a hrabství Vaduz).\n\nV květnu 1938, v době stupňující se krize s Třetí říší, československá vláda interně jednala o navázání diplomatických styků s Lichtenštejnskem. Proto pozitivně reagovala na nótu prince Františka Josefa z 3. května 1938 nabízející navázání bilaterálních vztahů, doručenou prostřednictvím vyslanectví Švýcarska v Praze. Pohřbu knížete Františka ve Valticích se zúčastnil moravský zemský prezident Jan Černý jako osobní zástupce prezidenta republiky. Dne 30. července 1938 pak Ministerstvo zahraničních věcí ČSR předalo švýcarskému vyslanci v Praze nótu, kterou vyslovilo souhlas s navázáním diplomatických styků s Lichtenštejnskem a s jeho zastupováním prostřednictvím vyslanectví Švýcarska.\n\nStejně jako jeho bratr neměl František I. žádné oficiální nástupce (jeho nemanželský syn Vladimír Naryškin, kterého mu roku 1897 porodila v Petrohradě kněžna Natálie Nariškinová, žádnými nástupnickými právy nedisponoval). Následníkem byl jmenován jeho synovec princ Alois (1869–1955), který se ale následnictví v roce 1923 vzdal ve prospěch svého syna Františka Josefa II., který se v roce 1938 stal lichtenštejnským knížetem. Již předtím ho ale kníže František I. pověřoval vládními úkoly ve Vaduzu a Vídni. V březnu 1938 jmenoval František I. svého následníka Františka Josefa II. zemským správcem, kterým byl až do jeho smrti 25. července 1938.\n\n"}
{"id": "280964", "url": "https://cs.wikipedia.org/wiki?curid=280964", "title": "Král Šumavy (film)", "text": "Král Šumavy (film)\n\nKrál Šumavy je český film natočený režisérem Karlem Kachyňou, premiéru měl 25. prosince 1959. Scénář napsali František A. Dvořák, Karel Kachyňa a Rudolf Kalčík. Film se odehrává v roce 1948, kdy Šumavu ještě nedělí plot, nazývaný též \"dráty\" – součást Evropu dělící železné opony. Film se natáčel na Kvildě. Ve filmu je tak zachycen stav této osady třináct let po odsunu původního obyvatelstva, mimo jiné i místní hřbitov a kostel svatého Štěpána. Podle jednoho rozhovoru si Kachyňa vymínil, že vše bude tak, jak to sám na vojně zažil, nebo nebude film dělat vůbec – představou schvalovatelů byla idylická vesnice s muškáty v oknech.\n\nDěj se odehrává v roce 1948. Hlavními hrdiny příběhu jsou strážmistr SNB Karel Zeman (Jiří Vala) a vrchní strážmistr Václav Kot (Radovan Lukavský). Film – jak se v některých pramenech chybně uvádí – nepojednává o Pohraniční stráži, která vznikla teprve později – v roce 1951. Kot vede pohraniční útvar SNB, který má v daném úseku za úkol boj proti převaděčům a osobám, které překračují státní hranici (ideologicky ve filmu označovaným za agenty) nebo přes ni pašují zboží. Převaděče musí vést člověk, který se vyzná v místní přírodě a ví, jak překonat Šumavské slatě a neutonout v nich. Proto se mu říká Král Šumavy. Strážmistr Zeman se zamiluje do prodavačky Marie Rysové (Jiřina Švorcová), jejíž manžel Pavel Rys (Stanislav Remunda) před dvěma roky smrtelně zranil automobilem chlapce a utekl do Bavorska. Tam se připojuje ke skupině převaděčů. Při jednom překročení hranice se zaplete do přestřelky, při které je zabit příslušník SNB Cigánek (Rudolf Jelínek). Pavel Rys se rozhodne vrátit pro svoji ženu a převést ji do Bavorska. U slatě již ale čekají příslušníci SNB. V následujícím zmatku Marie Rysová utone a Pavel Rys je zastřelen. Král Šumavy unikne. Karel Zeman těžce nese smrt Marie Rysové a je odhodlán Krále dopadnout. Je odhalen jeden ze spolupracovníků převaděčů – místní podivín a vdovec Petr Kala (Jiří Holý) zvaný Galapetr. Chodí s květinami na hrob své ženy Kateřiny Kalové na místní hřbitov. Pak se zjistí, že ve skutečnosti obsluhoval na sousedním hrobě mrtvou schránku. Děj vrcholí zatčením Krále Šumavy. Nakonec se ukáže, že jím byl polesný Paleček (Miloslav Holub).\nHranice v době po únoru 1948 ještě nebyly uzavřené drátěným plotem. Běženci i agenti k přechodu hranice využívali služeb převaděčů – lidí, kteří se dobře vyznali v místním terénu. Převaděči byli často lidé z řad místních z obou stran hranice, příp. z řad odsunutých českých Němců. Jedním z nich byl např. Kilián Nowotny (ve filmu je postava tohoto jména zastřelena). Komunistický režim se snažil systematicky bránit útěkům vlastních občanů do západních zemí a od první poloviny 50. let budoval sofistikovaný systém zajištění neprostupnosti státní hranice sestávající od roku 1953 z elektrického zařízení ochrany hranice (EZOH), do kterého byl zaváděn elektrický proud o vysokém napětí, a v pozdějších letech už „jen“ z tzv. signální stěny a několikakilometrového střeženého pásma. K demonstraci zločinnosti převaděčů byly komunistickým režimem propagačně využity i kriminální případy, jako třeba domnělého převaděče a sériového vraha Huberta Pilčíka ze Sence u Plzně. Ten běžence pod záminkou převedení přes hranici zavraždil a okradl.\n\nJaroslav Marvan, Ilja Prachař, Eva Rokosová-Jiroušková, Milan Holubář, Vladimír Menšík, Ferdinand Krůta, Miroslav Kahoun, František Krahulík, Libuše Havelková, Leopold Novák, Jindřich Narenta, Karel Vavřík, Josef Henke, Václav Sloup, Monika Indingerová a další.\n\nKrál Šumavy, ČSR 1959, 93 minut, černobílý\nKrál Šumavy (román)\n\nKOPAL Petr a kol.: Král Šumavy: komunistický thriller. Academia, Praha 2019. ISBN 978-80-200-2936-2\n\n"}
{"id": "280967", "url": "https://cs.wikipedia.org/wiki?curid=280967", "title": "Alexandr Ivančenkov", "text": "Alexandr Ivančenkov\n\nAlexandr Sergejevič Ivančenkov, (* 28. září 1940 Ivantějevka poblíž Moskvy, SSSR) je bývalý sovětský konstruktér a kosmonaut ruské národnosti.\n\nOtec zahynul v roce 1942 během války a o pět let později mu umřela matka. Vychovávaly jej babička s tetou. Učil se velmi dobře, miloval zeměpis. Když končil základní školu s výtečným prospěchem, rozhodl se pro kosmonautiku. Dostal se posléze na moskevský letecký institut, fakultu stavby letadel. Po ukončení studia nastoupil do Koroljovovy konstrukční kanceláře a po čase se sám přihlásil do Hvězdného městečka. Následoval výcvik, lékařské kontroly, teoretická příprava. Jeho jméno se objevilo veřejně poprvé v seznamu sovětských podpůrných posádek, připravujících program Sojuz-Apollo.\n\nV roce 1978 byl v kosmické lodi Sojuz 29 společně s Kovaljonkem, odstartovali z Bajkonuru na oběžnou dráhu Země k orbitální stanici Saljut 6 k pětiměsíčnímu pobytu. To byl v té době světový rekord. Během této doby se setkali s dvěma dalšími mezinárodními posádkami ze Sojuzu 30 a Sojuzu 31 v rámci programu Interkosmos a pořídili přes 3000 fotografií Země.\n\nZa čtyři roky po tomto letu vyletěl ze Země podruhé, v lodi Sojuz T6 na tehdy novou stanici Saljut 7. Šlo o let podstatně kratší, na 8 dní, zato zvláštní složením. Na palubě s ním letěl Džanibekov a Francouz Jean-Loup Chrétien, tedy první expedice SSSR-Francie. Po bezpečném návratu na Zemi byli druhý den přijati a vyznamenáni v Kremlu i na francouzském velvyslanectví a za pár dní i v Paříži.\n\nV roce 1982 se zde všichni účastníci setkali opět na kongresu Mezinárodní astronautické federace.\nV týmu kosmonautů byl \"Ivančenkov\" od 27. března 1973 do 3. listopadu 1993, tedy 20 let.\n\n\n"}
{"id": "280970", "url": "https://cs.wikipedia.org/wiki?curid=280970", "title": "Albrecht III. Habsburský", "text": "Albrecht III. Habsburský\n\nAlbrecht III. Habsburský (1349/50, Vídeň – 29. srpna 1395, Laxenburg) byl rakouský , korutanský, štýrský a kraňský vévoda a tyrolský hrabě.\n\nAlbrecht III. pocházel z rodu Habsburků, byl třetím synem vévody Albrechta II. a Jany z Pfirtu. Vlády v habsburských zemích se ujal spolu se svým mladším bratrem Leopoldem po smrti staršího bratra Rudolfa roku 1365.\n\nPod tlakem císaře Karla IV., který hodlal oslabit anjouovsko-habsburské spojenectví, pojal Albrecht roku 1366 za manželku Karlovu osmiletou dceru Alžbětu a zároveň obnovil lucembursko-habsburské rodové smlouvy, uzavřené dva roky předtím. Válku s bavorskými Wittelsbachy, znovu si činícími nároky na Tyrolsko, ukončil roku 1369 mír v Schärdingu, jímž Habsburkové za náhradu 116 000 dukátů toto území udrželi. Roku 1373 a znovu 1379 si Albrecht III. rozdělil vládu kvůli častým třenicím s Leopoldem tak, že posléze vládl v Horních i Dolních Rakousích a Leopold ve zbývajících zemích. Vznikla tak albrechtinská a leopoldinská linie. Druhý sňatek uzavřel 1375 s Beatrix, dcerou norimberského purkrabího Fridricha.\n\nV roce 1377 se zúčastnil křížové výpravy Řádu německých rytířů proti Litvě. Roku 1384 se zasloužil, motivován i náboženskými zájmy, o založení teologické fakulty vídeňské univerzity. Po Leopoldově smrti v bitvě u Sempachu se stal poručníkem jeho synů. Roku 1388 byl poražen Švýcary u Näfelsu a uzavřel s nimi mír, prodloužený roku 1394 o dalších dvacet let. Od roku 1389 byl v úzkém spojenectví s moravským markrabětem Joštem Lucemburským.\n\nAlbrecht III. byl mírné povahy, před válečnými akcemi dával přednost zbožným meditacím. Společně s první ženou je zobrazen v pokorné pozici donátorů na zadní straně otevíracího oltáře z hradu Tirol, jenž je v současnosti v mobiliáři zemského muzea v Innsbrucku.Zemřel v létě 1395 a byl pohřben v katedrále sv. Štěpána ve Vídni.\n\n\n\n"}
{"id": "280977", "url": "https://cs.wikipedia.org/wiki?curid=280977", "title": "Albrecht VII. Habsburský", "text": "Albrecht VII. Habsburský\n\nAlbrecht VII. Habsburský, zvaný „Zbožný“ (13. listopadu 1559, Vídeňské Nové Město – 13. července 1621, Brusel), byl rakouský arcivévoda, kardinál, toledský arcibiskup, nizozemský guvernér a portugalský místokrál.\n\nNarodil se císaři Maxmiliánu II. a španělské princezně Marii, jakožto mladší bratr pozdějších císařů Rudolfa II. a Matyáše. Jako jedenáctiletý chlapec odcestoval se svou starší sestrou Annou na španělský královský dvůr, kde se mu dostalo výchovy a vzdělání. Kariéru začal roku 1577, kdy byl jmenován toledským kardinálem-arcibiskupem. V roce 1583 se stal portugalským místokrálem a roku 1595 generálním guvernérem ve Španělském Nizozemí (dnešní Belgii). Roku 1598 se zřekl svých církevních hodností a o rok později se ve Valencii oženil se svou sestřenicí Isabelou Klárou, dcerou španělského krále Filipa II., která se měla podle původních plánů svého otce stát manželkou Albrechtova staršího bratra, císaře Rudolfa II. Z manželství se narodily tři děti. Všechny však zemřely v útlém věku.\n\nDíky svatební smlouvě se v roce 1599 stal spolu s manželkou samostatným vládcem v Nizozemí, kde byl nucen čelit válce proti generálním stavům, v níž dokázal prosadit dvanáctileté příměří (1609–1621) se Spojenými provinciemi. Za jeho vlády se stal Brusel důležitým politickým centrem. Vrchním velitelem armády byl jmenován Ital Ambrosio Spinola. Velkou pozornost Albrecht věnoval hospodářskému rozvoji a posílení katolického náboženství.\n\nZemřel v necelých 62 letech věku v Bruselu, kde byl také pochován v katedrále sv. Guduly.\n\n\n"}
{"id": "280983", "url": "https://cs.wikipedia.org/wiki?curid=280983", "title": "Hydatoda", "text": "Hydatoda\n\nHydatoda je typ rostlinného vyměšovacího pletiva některých vývojově pokročilejších rostlin. Hydatody jsou otvory, které umožňují výdej kapalné vody skrz pokožku. Tento jev se nazývá gutace. Hydatody navazují na rostlinné cévy a vyvinuly se pravděpodobně z modifikovaných průduchů.\n\nKapalina uvolněná z hydatod obsahuje nejen vodu, ale i soli, sacharidy a organické sloučeniny. Proto je na listech s hydatodami někdy patrná bílá práškovitá vrstvička (zejména u halofytů). \n"}
{"id": "280984", "url": "https://cs.wikipedia.org/wiki?curid=280984", "title": "Brian Teacher", "text": "Brian Teacher\n\n"}
{"id": "280985", "url": "https://cs.wikipedia.org/wiki?curid=280985", "title": "Barthélemy Louis Joseph Schérer", "text": "Barthélemy Louis Joseph Schérer\n\nBarthélemy Louis Joseph Schérer (18. prosince 1747 v Delle departement Belfort — 19. srpna 1804) byl francouzský generál a ministr války revoluční Francie.\n\nSchérer byl synem řezníka a již v 11 letech věku vstoupil do rakouské armády. Z té však dezertoval roku 1775 a vrátil se zpět do Francie, kde sloužil v královské armádě. Zde byl příslušníkem dělostřeleckého pluku ve Strassburgu. Tam dosáhl roku 1780 hodnosti majora. Roku 1785 vstoupil do holandských služeb a v roce 1790 pak byl z armády propuštěn v hodnosti podplukovníka. O rok později se vrátil zpět do vlasti. Vstoupil do revoluční armády a v letech 1791-1792 byl kapitánem 82. pěšího pluku a účastnil se s ním bitvy u Valmy (20. září 1792). Roku 1793 jej generál Alexander Beauharnais jmenoval svým generálním adjutantem v rýnské armádě. Již o rok později je Scherer povýšen do hodnosti divizního generála a obdržel velení pěší divize v armádě na Sambře a Máze. V témže roce uzavřel manželství civilním sňatkem ve svém rodném městě (3. května 1794). Jeho manželkou se stala Marie Francoise Henriette Caroline Müllerová. Jelikož slavil určité vojenské úspěchy obsazením několika belgických měst (Mons, Landrecies, Valenciennes) byl pověřen vrchním velením italské armády (3. listopadu 1794), ale velmi brzy pak převelen do stejné funkce k východopyrenejské armádě (3. března 1795). Po Basilejském míru (22. července 1795) převzal po Kellermannovi vrchní velení italské armády (31. srpna 1795) a podařilo se mu porazit rakousko-sardinské vojsko v bitvě u Loana (22. až 24. listopadu 1795). Tohoto vítězství však nevyužil a pro trestuhodnou nečinnost byl z velení odvolán a nahrazen mladým generálem Napoleonem Bonaparte (23. února 1796). V roce 1797 byl direktoriem jmenován do funkce ministra války Francie (23. července). Ve funkci však se projevila jeho úzkoprsost a nevelké organizační schopnosti - byl proto odvolán z ministerského postu (22. ledna 1799) a opět jmenován vrchním velitelem italské armády. Zde však byl spojenými rakouskými a ruskými vojsky pod velením Kraye a Suvorova opakovaně poražen (26. března 1799 u Pastrenga, 30. března 1799 u Verony, 5. dubna 1799 u Magnana) a přinucen ustoupit za Mincio a Oglio. Poté předal velení generálu Moreauovi a zcela se stáhl z veřejného života. Žil pak na svém statku v Chauny (sev. Francie) a tam též roku 1804 zemřel.\nO jeho nepochopení moderních principů vedení války svědčí jeho zvolání, když se seznámil s plány Napoleona Bonaparte pro první italské tažení \"„to ať provede stejný blázen, který to vymyslel !!“\" a je též znám pohrdlivý výrok Suvorovův na adresu Scherera: \"”ten školomet ani nepozná, že jej obkličujeme”\".\n"}
{"id": "280987", "url": "https://cs.wikipedia.org/wiki?curid=280987", "title": "Alžběta Habsburská (1554–1592)", "text": "Alžběta Habsburská (1554–1592)\n\nAlžběta Habsburská (5. července 1554, Vídeň – 22. ledna 1592, Vídeň) byla jako manželka francouzského krále Karla IX. francouzskou královnou.\n\nNarodila se jako druhá dcera (páté dítě) císařského manželského páru Maxmiliána II. a Marie Španělské. Spolu se svou starší sestrou Annou a bratrem Matyášem strávila šťastné dětství v Stallburgu u Vídně. Otec ji často navštěvoval, Alžběta byla jeho miláček. Byla mu podobná nejen zevnějškem, ale i povahou.\n\nByla považovaná za jednu z nejkrásnějších žen evropských panovnických domů té doby, se zlatými vlasy, líbeznou tváří a okouzlujícím úsměvem. Nebyla však pouze krásná; básník Brantôme o ní napsal: \"\"...byla jednou z nejlepších, nejmoudřejších, nejněžnějších a nejctnostnějších královen, které kdy panovaly.\"\" Současníci se shodují na její inteligenci, ostýchavosti, počestnosti, laskavém srdci a především ryzí zbožnosti.\n\nV roce 1570 se provdala za francouzského krále Karla IX.; manželství mělo upevnit francouzsko-rakouské spojenectví. Sňatek se uskutečnil s velkou pompou v Mézières a značně vyčerpal královskou pokladnu. Dne 25. března roku 1571 byla korunována francouzskou královnou. O rok později porodila své jediné dítě - dceru Marii Alžbětu (27. října 1572 – 9. dubna 1578). Manžel byl Alžbětě systematicky nevěrný se svou dlouholetou milenkou Marií Touchetovou (1549–1638), s níž měl nemanželského syna Karla, narozeného roku 1573.\n\nAlžběta byla vychována velmi konzervativně a byla silně nábožensky založená. Karel věda, že skandály na francouzském dvoře by mohly Alžbětu šokovat, se snažil – spolu se svou matkou Kateřinou Medicejskou – chránit Alžbětu, kterou si zamiloval, přede všemi excesy. Mohla chodit dvakrát denně na mši a nikdo se nepozastavoval nad její pobožností.\n\nKarel trpěl záchvaty šílenství a v těch obdobích se neukazoval na veřejnosti. Přes tento jeho handikap Alžběta záhy otěhotněla a opustila Paříž – odjela na venkov, do Fontainebleau. Právě tam se dověděla o masakru o Bartolomějské noci v srpnu roku 1572, kdy tisíce francouzských hugenotů zůstaly zabity na ulicích Paříže. Alžběta orodovala u krále a podařilo se jí zachránit životy alespoň cizozemců, především Němců. Jejich dcera Marie Alžběta se narodila dva měsíce po masakru.\n\nKarel IX. v roce 1574 zemřel v čtyřiadvaceti letech. Po jeho smrti Alžběta odmítla návrh svého otce, aby se provdala za mladšího bratra manželova, Jindřicha III. Dvacetiletá vdova polovinu svého jmění přenechala Markétě z Valois, sestře svého zemřelého manžela, a v roce 1575 se vrátila zpět do rodného Rakouska. V Rakousku jí v roce 1578 zemřela na neznámou infekci šestiletá dcerka a Alžběta zde roku 1580 založila klášter klarisek u vídeňského Stallburgu, do něhož se sama uchýlila. V Praze, kde žil její bratr Rudolf II., se starala o rekonstrukci kaple Všech svatých na Pražském hradě.\n\nAlžběta zemřela v necelých čtyřiceti letech v roce 1592 na infekční onemocnění a byla pochována ve Stallburgu v klášterním kostele Andělské Matky Boží. Po sekularizaci kláštera v roce 1871 a převzetí kostela augšpurskou církví byly její ostatky přeneseny do krypty vídeňské katedrály .\n\n"}
{"id": "280992", "url": "https://cs.wikipedia.org/wiki?curid=280992", "title": "Planá nad Lužnicí", "text": "Planá nad Lužnicí\n\nPlaná nad Lužnicí () je město na řece Lužnici, na hranici Třeboňské pánve a Vlašimské vrchoviny. Leží na frekventované silnici I/3 přibližně 6 km na jih od Tábora a 11 km severně od Soběslavi. Žije v něm obyvatel. Na východ od města vede dálnice D3.\n\nPrvní písemná zmínka pochází nejspíše z dopisu biskupa Tobiáše z Bechyně z let 1288–1289, kdy bylo město součástí pražského biskupství. Od nástupu Oldřicha z Ústí až do roku 1547 se pak Planá stala državou nově založeného husitského města Tábora. Město koupil Vilém z Rožmberka a nechal zde vystavět dřevěný most přes řeku Lužnici. Panství po něm zdědil Petr Vok, na konci 17. století jej převzali Šternberkové a později Lobkovicové, kteří nechali roku 1666 přestavět původně gotický kostel sv. Václava, jehož další rekonstrukce pak proběhla roku 1796.\n\nPo roce 1848 se Planá stala samosprávnou obcí, jejímu rozvoji velice pomohla výstavba železnice (1869) a voroplavba, jež byla provozována až do roku 1946. Po vyhlášení nezávislosti Československa nastal bohatý kulturní i průmyslový rozvoj města – založen byl Sokol, postavilo se kino, knihovna, nová škola, byly založeny podniky, Madeta, Silon nebo Masokombinát.\n\nNa jižním okraji města se nachází rybník Hejtman s ostrůvkem chráněným jako přírodní památka Ostrov Markéta.\n\n\n\n"}
{"id": "280993", "url": "https://cs.wikipedia.org/wiki?curid=280993", "title": "Organogenní sediment", "text": "Organogenní sediment\n\nOrganogenní sediment (také biogenní sediment nebo organická usazenina) je druh sedimentární horniny obvykle mořského, sladkovodního nebo terestrického vzniku. Zrnitost horniny je obvykle jemná a barva nejčastěji od tmavě hnědé po černou.\n\nJedná se o ekonomicky velmi významnou skupinu usazenin. Mezi biogenní sedimenty se řadí především: uhlí, rašelina, ropa a asfalt. Mezi méně důležité patří například pryskyřice fosilních jehličnanů známá pod názvem jantar.\n\nVznik je podnícen geochemickou transformací tkání rostlin a živočichů, jež jsou bohaté na uhlík, a které se nahromadily během sedimentace a stanou se tak součástí sedimentární horniny. V nedávné době bylo zjištěno, že na dnech oceánů probíhá významný proces zvaný \"chemosyntéza\", kterou pohání teplo hydrotermálních pramenů. Dlouhé uhlíkové řetězce tkání organismů degradují na kratší a především kruhovité molekuly. Ty jsou potom ukládány v sedimentu. Zde se později mění v ropu či zemní plyn (metan). Dále biogenní sediment vzniká v půdách a pevných uloženinách (rašelina, uhlí), v závislosti na geologických podmínkách okolí a hloubce uložení (tlak, teplota).\n\nPlyn a ropa obvykle unikají ze svých matečních hornin na povrch nebo jsou pod povrchem zachyceny póry klastických hornin (pískovec).\n\nVznik rašeliny a uhlí je závislý na ukládání rostlinného materiálu v jednotlivých vrstvách, jež jsou až několik set metrů silné. Tyto vrstvy bývají prokládány fosilními břidlicemi, pískovci či vápenci. Pro uhlí vznikly nejpříznivější podmínky především v období karbonu v oblastech s teplým a vlhkým podnebím. Rašelina pohřbená pod mladšími sedimenty se postupně se stoupajícím tlakem mění v lignit, hnědé, černé uhlí a antracit. Kvalita v tomto případě = množství obsahu uhlíku.\n\nNa mechanickém rozrušování a chemickém zvětrávaní hornin a nerostů se podílejí rostliny. Rozrušují půdu svými kořeny a rozkládají nerosty látkami, které vylučují kořenovými vlásky. Mnozí živočichové vytvářejí v půdě a v horninách chodbičky, kterými proniká do půdy a hornin voda a vzduch. Tím se vytvářejí podmínky pro účinnější zvětrávání hornin a nerostů. Také výměšky živočichů horniny rozrušují. Na přenášení rozrušených hornin se podílejí organismy jen velmi málo. Tvořivou činností však velmi výrazně zasahují do utváření zemské kůry. Nahromaděním odumřelých těl rostlin a živočichů nebo jejich koster a schránek se vytvářela na dně moří, jezer a močálů souvrství usazených hornin organického původu - organogenních usazenin.\n\nNa dně mělkých a teplých moří vznikly činností organismů, např. korálů, útesy tvořené vápencem. Vápence vznikly i nahromaděním vápenatých schránek živočichů, popř. ještě zpevněním chemicky vysráženého vápenatého kalu. Vápence jsou různě zbarveny, nejčastěji světle šedě až tmavě šedě. Někdy v nich můžeme pozorovat zachované schránky organismů nebo úlomky schránek.\n\nZbytky odumřelých těl rostlin, které se nahromadily v místech nedostatečným přístupem vzduchu, zpravidla pod vodou, se mění v rašelinu. Tvoří se i postupným zarůstáním břehů v mělkých stojatých vodách, v opuštěných ramenech řek, v jezerech, v močálech jak v nížinách, tak v horských oblastech, kde je nepropustný podklad a hojné srážky. Rostliny, především mech rašeliník, vyrůstají na vrstvě starších odumřelých zbytků. Postupně odumírající části rostlin vytvářejí stále nové vrstvy rašeliny.\nRašelina je hnědě zbarvená. Lze v ní rozeznat rostlinné zbytky. Používá se jako palivo, v zahradnictví k úpravě půd, v lázeňství aj.\n\nVrstvy uhlí (uhelné sloje) vznikly prouhelněním nahromaděním rostlinných zbytků za nepřístupu vzduchu, působením tlakových sil nadložních vrstev usazených hornin a vyšší teploty v hlubších částech zemské kůry. Z těl rostlin, zejména z mohutných jehličnatých a listnatých stromů, jež rostly před několika desítkami milionů let, vzniklo nepříliš prouhelněné hnědé uhlí. Ze zbytků stromovitých rostlin - pravěkých přesliček, plavuní a kapradin, které se prouhelňovaly stamilióny let, vzniklo černé uhlí.\n\nZbytky drobných živočichů a rostlin, které se spolu s bahnem usazovaly na dně klidných mořských zátok, mohou dát vzniknout ložiskům ropy a zemního plynu. Usazené zbytky těchto organismů za nepřístupu vzduchu rozkládají bakterie a následně vzniklá ložiska zemního plynu se nazývají biogenická. Biogeneze probíhá pouze v mělkých částech zemské kůry a jejími produkty jsou pouze plynné uhlovodíky (metan). Při pokračující subsidenci sedimentární pánve biogeneze ustává a začnou probíhat procesy termogenické. Při termogenické přeměně organické hmoty vznikají jak plynné uhlovodíky (zemní plyn), tak tekuté uhlovodíky (ropa) i pevné uhlovodíky (asfalt). Takto vzniklé plynné a kapalné uhlovodíky následně migrují podle geologických zlomů a porézních vrstev do porézních hornin uzavřených v ropných pastech, že kterých se těží.\n\nOrganogenní sedimenty jsou důležité zdroje energie a surovin chemického průmyslu. Zvláště ropa má široké využití. Rašelina, uhlí, ropa, zemní plyn a asfalt jsou hořlavé organogenní usazeniny.\n"}
{"id": "280994", "url": "https://cs.wikipedia.org/wiki?curid=280994", "title": "Robert Rakouský-d'Este", "text": "Robert Rakouský-d'Este\n\nArcivévoda Robert Rakouský-d’Este (8. února 1915, zámek Schönbrunn, Vídeň – 7. února 1996 v Basileji, Švýcarsko) byl členem císařsko-královské rodiny z rodu Habsbursko-Lotrinského.\n\nJeho celé jméno znělo: \"Jeho císařská a královská výsost arcivévoda Robert Karel Ludvík Maxmilián Michael Maria Anton František Ferdinand Josef Ota Hubert Jiří Pius Jan Marcus d'Aviano Rakouský-d’Este\" (německy \"Robert Karl Ludwig Maximilian Michael Maria Anton Franz Ferdinand Joseph Otto Hubert Georg Pius Johannes Marcus d'Aviano von Österreich-d’Este)\".\n\nNarodil se jako druhý syn z osmi dětí posledního rakouského císaře a krále českého a uherského, Karla I. (1887–1922) a jeho ženy císařovny Zity (1892–1989). V roce 1917 na něho otec převedl jméno a erb rodu Rakouských d'Este.\n\nPo skončení první světové války a zániku Rakouska-Uherska žil se svými rodiči až do března 1919 na zámku Eckartsau v Dolním Rakousku, než byla někdejší císařská rodina nuceně vystěhována v důsledku vyhoštění jeho otce ze země. V letech 1919 až 1921 žil Robert s rodiči v exilu ve Švýcarsku, později na Madeiře a ve Španělsku, kde také vychodil základní školu. \n\nGymnázium studoval soukromě podle rakouských a maďarských osnov. Vystudoval Katolickou univerzitu v Lovani, stal se doktorem hospodářských věd a státovědy. Poté působil v Londýně. \n\nNeúspěšně se snažil o společnou politiku rakouských emigrantů. V roce 1945 se pokoušel o politickou činnost v Rakousku, byl však republikánskými úřady vypovězen ze země. Poté působil jako bankéř v Bruselu.\n\n29. prosince 1953 se arcivévoda Robert oženil v Bourg-en-Bresse s princeznou Markétou Savojskou-Aosta (* 7. dubna 1930 v Neapoli), dcerou Amadea III. z Aosty a místokrále Habešského, a jeho manželky, princezny Anny Heleny Marie z Orléans z rodu Guise. Z jejich svazku vzešlo patero dětí, a následně šestnáct vnoučat.\n\n\n"}
{"id": "280995", "url": "https://cs.wikipedia.org/wiki?curid=280995", "title": "Ludvík Bonaparte", "text": "Ludvík Bonaparte\n\nLudvík Napoléon Bonaparte (2. září 1778 Ajaccio – 25. července 1846 Livorno) byl třetím z pěti bratrů francouzského císaře Napoleona I. V letech 1806–1810 byl jako Ludvík I. králem holandským, kde byl notně oblíben. Vzhledem k rozporům s Napoleonem musel holandské království opustit.\n\nLudvík Bonaparte se narodil jako syn Carla Buonaparte (1746–1785), malého šlechtice, advokáta a později královského soudce, zástupce starosty města Ajaccia a přítele královského guvernéra Korsiky (Charles Louis de Marbeuf, 1712–1786). Matkou byla Carlova manželka Laetitia roz. Ramolino (1750–1836). V době Ludvíkova narození rodina žila v dostatku a přepychu Ludvík byl pokřtěn latinským jménem Ludovicus, ale pro rodinu, zvláště pro matku zůstal celý život „malým Luigim“. Pověsti, které šířili nepřátelé rodiny Buonaparte, že Luigiho otcem není Carlo, ale královský guvernér, jsou naprosto jistě nesmyslné vzhledem k religiositě a zásadové povaze matky, jejím názorům na nevěru i vzhledem k fyzickým známkám rodu Buonaparte, které Ludvík nepochybně měl. Když bylo Ludvíkovi 7 let, otec ve věku 39 let zemřel na karcinom žaludku. Malý Ludvík otce silně miloval, dobře zachoval v paměti po celý život a na svém statku St. Leu mu zřídil památník. Po otcově smrti nastaly těžké finanční problémy rodiny, která mohla přežívat jen díky tomu, že Napoleon svůj důstojnický plat prakticky celý posílal matce a aby ji ulevil vzal svého milovaného bratra Ludvíka k sobě do posádky, tam jej živil, vzdělával a vychovával. V té době byl Napoleon kapitánem pluku La Fere a Ludvík se k pluku přidal v Auxonne. Zde Ludvíka bratr vzdělával nejen ve vědách válečných, ale také v cizích jazycích (doma Ludvík mluvil téměř výhradně italsky), dějepisu, zeměpisu a filosofii. Výchova byla přísná a bratr Ludvíkovi nic neodpustil, ten však plnil požadavky k bratrově spokojenosti. U pluku sloužil Ludvík jako kadet a následoval bratra do Grenoblu.\n\nPo revoluci rychle stoupal v žebříčku poddůstojnických hodností až roku 1795 byl podporučíkem. V italském tažení sloužil Ludvík jako pobočník Napoleona. Vyznamenal se rozvahou a statečností v bitvě u Arcole (15.–17. listopadu 1796) a po převzetí moci Napoleonem (9. listopadu 1799) stává se plukovníkem. V roce 1801 byl se svým plukem odeslán do Portugalska, aby se účastnil tzv. pomerančové války, ale do bojů již nezasáhl a Ludvík za francouzskou stranu podepsal badajozský mír. Během konzulátu dosáhl hodnosti divizního generála (1804). V službách svého bratra procestoval velkou část Evropy – m. j. Dánsko, Rusko, Švédsko, Prusko. Z italského tažení si přivezl nepochybně sexuálně přenosnou chorobu, která nebyla tehdejšími medicínskými prostředky dobře léčitelná. Přesná anamnéza není k disposici, ale je pravděpodobné, že se jednalo o infekci lues i kapavky souběžně. Bez ohledu na potíže, odjel Ludvík se svým bratrem na egyptské tažení, ale tam se nemoc zhoršila a Ludvík byl odeslán zpět do Francie po 6 měsících pobytu v Egyptě. Na zpáteční cestě spadl z koně a způsobil si četná poranění. Následky úrazu i nedoléčená venerická infekce jej pronásledovaly celý zbytek života (neuralgie, cefalgie, arthritis, svalové atrofie, deprese).\n\nNapoleon vedl obezřetnou rodinnou politiku a svým sourozencům vybíral nevěsty a ženichy (s výjimkou nejstarší sestry Elisy, která svůj sňatek uzavřela dle vlastního výběru). Pro Louise, na nátlak své ženy Josefiny, určil Josefininu dceru z prvního manželství Hortensii Beauharnaisovou, s kterou Louis uzavřel manželství 4. ledna 1802. Nebylo to však šťastné manželství.\n\nPro Louisovu žárlivost, která se časem zvětšovala v patologické pronásledování spojené se špiclováním, byly vztahy manželů po krátké době soužití napjaté a oba manželé trávili spolu jen velmi omezený čas. Taková období byla střídána kratšími chvílemi pokusů o opětné sblížení. Smrt jejich prvního syna, jejich pýchy a naděje(1807), je velmi sblížila a po dobu celého roku trávili manželé spolu smutné, ale klidné období. Poté se v dubnu 1808 narodil poslední syn Charles. Pověsti o tom, že Ludvík není otcem Charlese jsou naprosto nepravdivé. Oba manželé trávili společné chvíle v Paříži a oba muži, kteří jsou zvažováni jako otcové Charlese v inkriminovanou dobu nebyli vůbec ve Francii (Carel Handrik hrabě Verhuell byl prokazatelně v Holandsku a hrabě Charles-Joseph de Flahaut na vojenském tažení končícím tylžským mírem 5. července 1807).\n\nPo Napoleonově korunovaci obdržel Ludvík (i jeho bratři) titul císařský francouzský princ a Louis ještě k tomu titul connétable de France (tedy korunní vojevůdce Francie) a měl nárok na vytvoření vlastního dvora k velké radosti Hortensie. Během války proti 3. koalici byl Louis jmenován vrchním velitelem severní armády a chránil Holandsko před případnými útoky Prusů. Po bratislavském míru (26. prosince 1805) připravil a roku 1806 vyhlásil Napoleon kontinentální blokádu britského obchodu, na kterou měla i Batavská republika přistoupit, ale dodržovala ji velmi nerada a velmi nesoustavně, proto Napoleon postavil vládu Batavské republiky před dvě možnosti, buď bude vytvořena monarchie v Holandsku, nebo bude země obsazena francouzským vojskem a země se stane jedním z francouzských departementů. Batavská vláda zvolila možnost monarchie. Napoleon chtěl jmenovat králem bratra Ludvíka a byl mile překvapen, když batavská vláda požádala o jmenování králem holandským právě Ludvíka, kterého znali přední Holanďané z tažení v předchozím roce. A tak byl Ludvík provolán 5. června 1806 králem holandským a jeho žena Hortensie se stala královnou.\n\nBěhem krátké vlády si Ludvík získal srdce Holanďanů. Reformoval právní systém Holandska a dal zemi novou moderní ústavu. Založil Rijksmuseum a hlavní pozornost upřel k zajištění nemajetných a zdravotnímu systému země. Zásadně odmítal Kontinentální systém Napoleonův (1806), jehož zavedení brzdil a úmyslně nedodržoval, neboť významně poškozoval zájmy ekonomiky země. Představy Napoleona a Ludvíka na vládu v Holandsku se zásadně lišily. Napoleon požadoval od Ludvíka naprostou loajalitu a politiku zcela závislou na přání císaře (z Ludvíka měl být „korunovaný prefekt“, jak trefně vyjádřila královna Hortensie), kdežto Ludvík chtěl být králem Holandska ku prospěchu státu a lidu (tedy králem nezávislého státu). Bylo tedy jen otázkou času, kdy dojde ke střetu obou bratrů. Již v nástupní řeči Ludvík ani slovem nezmínil svého velkého bratra a řekl : \"„byl jsem Francouzem, dnes jsem změnil svou vlast“\". Rychle a dobře se (byť s výrazným akcentem) naučil holandštinu a plynně jí hovořil i psal. V soukromí však dával přednost francouzštině a poznámky si psal italsky. V létě 1809 přistálo anglické invazní vojsko na pobřeží Holandska a obsadilo ostrov Walcheren. Ludvík v čele holandského vojska se urputně bránil a na pomoc přišel v čele Francouzů i maršál Bernadotte, narychlo sehnaný ministrem Fouchém. Spojenými silami invazní vojsko bylo vytlačeno. Napoleon však strategicky významné ústí Šeldy nechal obsazeno francouzskou armádou. Mezitím došlo k definitivnímu rozpadu manželství s Hortensií, jelikož Ludvík dopřál sluchu klepům o sporném otcovství Charlese a z žárlivosti vypověděl ministra hraběte Verhuella do Sankt Petěrburgu. Rozpadu manželství využila Hortensie k definitivnímu opuštění nemilovaného Holandska a na zákrok Napoleona si ponechala obě děti u sebe. Po porodu dítěte, které počala s hrabětem Flahautem, požádal Ludvík o rozvod, což však papež zamítl. Teprve roku 1837 po smrti Hortensie byl Ludvík opět volný a oženil se s šestnáctiletou markýzou Julií Livií di Strozzi. Manželství zůstalo bezdětné.\n\nInvaze Angličanů byla pro Napoleona vítanou záminkou k vyřešení holandské neposlušnosti a v listopadu 1809 se rozhodl k úderu. Při osobním jednání Napoleona s Ludvíkem došlo k sporu a Napoleon prohlásil \"„učinil jste z Holandska anglickou kolonii a jste horším nepřítelem Francie než Anglie sama.“\". Dále je znám jeho citát \"„Holandsko není ničím jiným, než naplaveninou francouzských řek“\". Poté 1. června 1810 Louis abdikoval na funkci krále Holandska a 10. června 1810 bylo císařským dekretem z Rambouillet oznámeno, že území Holandska se stává součástí Francouzského císařství, jako jeho departement.\n\nRakouský císař František I. nabídl Ludvíkovi možnost exilu a Ludvík se usadil v Štýrském Hradci (Graz) a zde se začal věnoval psaní. Po přechodu Rakouska do tábora spojenců (1813) opustil Ludvík Rakousko a usadil se v Lausane. Po pádu Napoleona se vážně uvažovalo o jeho opětném nástupu na holandský trůn, neboť byl pro styl své vlády v Holandsku velmi populární, ale pro spojence bylo neakceptovatelné, aby člen napoleonského rodu byl kdekoli v Evropě suverénem. Proto začátkem prosince 1813 byl prohlášen za holandského krále Vilém Oranžský, který pak vládl jako král Vilém I. Ludvíkovi nabídl papež Pius VII. azyl v církevním státu, který Ludvík s povděkem přijal.\n\nDále se věnoval spisovatelské činnosti, sepsal zde drama \"Lukrecia\" a své nejvýznamnější dílo \"Deník panování v Holandsku\". Po smrti Napoleona (5. května 1821) se mohl Ludvík přesídlit z Říma do Florencie. Ještě jednou navštívil Holandsko, když r. 1840 jej k návštěvě pozval král Vilém II. Nizozemský. Návštěvu podnikl pod pseudonymem hrabě ze St. Leu a byl mile překvapen srdečným přijetím všude, kde se objevil na veřejnosti. Po smrti bratra Josefa se stal hlavou rodu a v této pozici uspořádal a rozšířil rodinný archiv.\n\n25. června 1846 podlehl v Livornu mozkové mrtvici. Jeho syn Ludvík Napoleon, ke kterému našel cestu až po smrti svého druhorozeného syna a kterého výslovně v závěti označil za svého syna, mu splnil po jeho smrti přání a pohřbil jej na rodinném statku v Saint-Leu-la-Forêt (1847). Slavnostní ceremonii byla přítomna i oficiální delegace Holandska.\n\nHortensie mu porodila tři syny:\n\n"}
{"id": "281000", "url": "https://cs.wikipedia.org/wiki?curid=281000", "title": "Alžběta Habsburská (1526–1545)", "text": "Alžběta Habsburská (1526–1545)\n\nAlžběta Habsburská (9. července 1526 Linz – 15. června 1545 Vilnius) byla rakouská arcivévodkyně, sňatkem polská královna a litevská velkokněžna, manželka Zikmunda II. Augusta.\n\nNarodila se jako první z patnácti dětí císařského páru Ferdinand I. Habsburský a Anna Jagellonská.\n\nRoku 1543 se sedmnáctiletá Alžběta provdala za o šest let staršího polského následníka Zikmunda Augusta. Byla k tomu třeba papežská dispens kvůli blízkému příbuzenství snoubenců – Alžbětiným dědečkem z matčiny strany byl Vladislav II. Jagellonský, Zikmundův strýc.\n\nDynastické spojení bylo plánováno téměř od jejího narození (byla nejstarší dcerou císaře Ferdinanda I.) a mělo zlepšit napjaté vztahy mezi Habsburky a Jagellonci, to se však nezdařilo. Zikmundova matka Bona Sforza sňatku nebyla nakloněna, poněvadž Habsburky nesnášela.\n\nManželství nebylo šťastné. Mladou, nezkušenou a nesmělou Alžbětu její manžel nepřitahoval a Zikmund udržoval poměr s Barborou Radvilaitė. Alžběta navíc byla nemocná, trpěla padoucnicí a mívala časté záchvaty. Zemřela bezdětná v devatenácti letech, pochovaná byla ve Vilniusu.\n\nZikmundovou druhou manželkou se stala jeho milenka Barbora, potřetí se oženil s Alžbětinou sestrou Kateřinou.\n\n"}
{"id": "281006", "url": "https://cs.wikipedia.org/wiki?curid=281006", "title": "Uherský král", "text": "Uherský král\n\nKrál uherský, resp. maďarský ( \"magyar király\") je hlava Maďarského království v letech 1000 (nebo 1001) až 1918.\n\nTitul \"apoštolský král\" byl potvrzen roku 1758 papežem Klementem XIII. a poté užíván všemi uherskými (maďarskými) králi, kteří byli titulováni jako \"apoštolští králové uherští\".\n\nPřed rokem 1000 Uhry nebyly královstvím, první uherští panovníci měli titul velkokníže Maďarů. První uherský král, Štěpán I. byl korunován 25. prosince 1000 (nebo 1. ledna 1001) korunou, kterou mu nechal poslat papež Silvestr II. a s požehnáním Oty III.\n\nPočínaje korunovací Štěpána I. králem nadále všichni panovníci maďarského státu užívali titulu \"král\". Ne všichni uherští/maďarští panovníci však byli královského původu. Např. Štěpán Bočkaj nebo František II. Rákóczi byli prohlášeni za panovníky jako \"uherská velkoknížata\", a taktéž tři guvernéři Maďarska, označovaní jako \"regenti\", János Hunyadi, Lajos Kossuth a Miklós Horthy.\n\nProces potvrzení legitimity krále se vyvíjel od 13. století. Bez splnění následujících podmínek se žádný pretendent nemohl stát legitimním uherským králem:\nTyto podmínky zajišťovaly určitou ochranu integrity království, kdy například pouze zmocnění se Svatoštěpánské koruny již nemohlo stačit k tomu, aby se dotyčný stal legitimním králem.\nPrvní požadavek (korunovace z rukou ostřihomského arcibiskupa) byl potvrzen králem Bélou III., který byl korunován kaločským arcibiskupem na základě zvláštního zmocnění papeže Alexandra III., ale po své korunovaci prohlásil, že jeho korunovace nijak nenarušuje právo ostřihomských arcibiskupů korunovat krále. V roce 1211, papež Inocenc III. odmítl stvrdit dohodu mezi arcibiskupy Janem Ostřihomským a Bertholdem Kaločským o přenosu nároku, a vydal prohlášení, že pouze arcibiskup ostřihomský je oprávněn korunovat uherské krále.\n\nKrál Karel I. Robert byl korunován v květnu 1301 provizorní korunou v Ostřihomi tamním arcibiskupem, což vedlo k nutnosti druhé korunovace v červnu 1309. V té době se Svatoštěpánská koruna nepoužívala a král byl korunován v Budíně arcibiskupem ostřihomským. Nicméně jeho třetí korunovace Svatoštěpánskou korunou ve Stoličném Bělěhradě a z rukou ostřihomského arcibiskupa proběhla v roce 1310. Teprve poté byla králova korunovace považována za plně legitimní.\n\nNicméně v roce 1439 ovdovělá královna Alžběta Lucemburská pověřila svou služebnou, aby unesla Svatoštěpánskou korunu z Visegrádu, a poté jí nechala korunovat svého novorozeného syna Ladislava V. (Pohrobka). Korunovace proběhla legitimně v Stoličném Bělěhradě rukou arcibiskupa ostřihomského.\n\nPodobná situace nastala také u Matyáše Korvína, kterému se podařilo vyjednat navrácení Svatoštěpánské koruny z držení římského císaře Fridricha III. Poté jí byl legitimně korunován.\n\nPodobně jako ve všech tradičních monarchiích, přecházelo následnictví trůnu na potomka předchozího krále v mužské linii. Podle maďarské tradice však toto právo po smrti krále přecházelo nejprve na mladší bratry krále, a teprve poté na syna, což zákonitě způsobovalo časté rodinné rozepře. Zakladatelem první uherské královské dynastie byl Arpád, jenž roku 895 přivedl svůj lid do Karpatské kotliny. Jeho potomci poté panovali více než 400 let, včetně svatého Štěpána I., svatého Ladislava I., Ondřeje II. a Bély IV. V roce 1301 dynastie Arpádovců vymřela a králem byl korunován Karel I. z francouzské linie Anjou, který si trůn nárokoval jménem své babičky z otcovy strany královně Marii Neapolské, dceři uherského krále Štěpána V. Roku 1395, po smrti královny Marie, vnučky Karla I., byla přímá linie znovu přerušena, a Mariin manžel, římský císař a pozdější český král Zikmund Lucemburský, navázal na panující rod, poté, co byl šlechtou zvolen ve jménu Svatoštěpánské koruny.\n\nPozději byl uherskými pány za krále zvolen Matyáš Korvín, který se tak stal prvním uherským panovníkem pocházejícím z řad aristokracie a nikoli z dědičného královského rodu. Táž situace se pak opakovala o několik desítek let později s Janem Zápolským, jenž byl zvolen v roce 1526 po smrti Ludvíka II. Jagellonského v bitvě u Moháče.\n\nPoté uherský trůn přešel na Habsburky, kteří v zemi panovali v rámci Habsburské monarchie, Rakouského císařství a nakonec Rakouska-Uherska po téměř 400 let do roku 1918.\n\nKorunovace uherských králů mezi lety 1563 a 1830 (počínaje Maxmiliánem II., 8. září 1563, po Ferdinanda I. Dobrotivého, 28. září 1830) se odehrávaly v hornouherském Prešpurku, dnešní Bratislavě. Po bitvě u Moháče v srpnu roku 1526 a následné turecké okupaci jižní oblasti Uherska (včetně Budína, korunovačního města Stoličného Bělehradu a Ostřihomi) bylo nutné přemístit správní centrum země do nového města, kde by byla zaručena bezpečnost panovníka a církevních hodnostářů a současně co nejblíže k Vídni. Volba tak padla na Prešporok, dnešní Bratislavu a novým místem korunovací se stala katedrála svatého Martina\n\nPo mladičkém uherském králi Ludvíkovi, který zahynul na moháčském poli bez dědice, se panovníkem stal Ludvíkův švagr, Ferdinand I. Habsburský. 17. prosince 1526 byl uherskými stavy zvolen za nového krále v bratislavském františkánském kostele, avšak korunován byl ještě ve Stoličném Bělehradě. Korunovace nového uherského krále, Ferdinandova syna Maxmiliána II., se konal již v Bratislavě, která se stala sněmovním městem království, sídlem krále, arcibiskupa a nejdůležitějších institucí země.\n\nBěhem staletí uherští králové získali či nárokovali koruny také některých sousedních zemí, přičemž užívali také královský titul spojených s dotyčnou zemí. V době panování posledních králů, zněl jejich plný titul: \"\"Z milosti Boží apoštolský král uherský, dalmatský, chorvatský, slavonský, ramský, srbský, haličský, vladimiřský, kumánský a bulharský, velkokníže transylvánský, hrabě siulský\"\".\n\nTitul \"\"apoštolský král\"\" byl potvrzen papežem Klementem XIII. v roce 1758 a poté byl užíván všemi uherskými králi.\n\nTitul \"\"král slavonský\"\" odkazoval na území mezi řekami Dravou a Sávou. Titulu poprvé použil Ladislav I. Byl to v roce 1091 rovněž Ladislav I., kdo přijal titul \"\"král chorvatský\"\". Koloman připojil v roce 1105 ještě titul \"\"král dalmatský\"\".\n\nTitul \"\"král ramský\"\" připomínající nárok na Bosnu, poprvé užil v roce 1136 král Béla II. Král Emerich pak získal titul \"\"král srbský\"\". Oslovení \"\"král haličský\"\" was used to indicate the supremacy over Halič a titul \"\"král vladimiřský\"\" odkazoval na Volyň. Oba tituly pak v roce 1205 přejal také Ondřej II.. Roku 1233 Béla IV. začal používat titul \"\"král kumánský\"\", což tehdy označovalo vládu nad územím osídleným Kumány (tj., Valašsko a Moldavsko). Titul \"\"krále bulharského\"\" připojil Štěpán V.\n\nSedmihradsko (Transylvánie) byla původně provincie Maďarského království pod vládou vojvodů, avšak po roce 1526 se stala napůl nezávislým knížectvím podřízené nejprve Osmanské a později Habsburské říši. V roce 1696, po svržení knížete Michael II. Apafi, převzal Leopold I. titul \"\"knížete transylvánského\"\". V roce 1765 povýšila Marie Terezie Sedmihradsko na velkoknížectví.\n\n\"\"Hrabě sikulský\"\" (Székely) byla původně čestná hodnost Maďarského království, ale později byl titul užíván transylvánskými knížaty. Titul byl obnoven za panování Marie, která jej přijala na žádost Sikulů.\n\n\n"}
{"id": "281010", "url": "https://cs.wikipedia.org/wiki?curid=281010", "title": "Psilocybin", "text": "Psilocybin\n\nPsilocybin je psychedelický indol ze skupiny tryptaminů, obsažený v různých druzích hub, například rodu \"Psilocybe\" (lysohlávka), \"Panaeolus\" (kropenatec), nebo \"Gymnopilus\" (šupinovka). Mnozí uživatelé těchto hub je považují za prostředek k získání náboženské či transcendentní zkušenosti (entheogen) nebo k meditaci.\n\nV České republice probíhá jediný, avšak důležitý výzkum v Národním ústavu duševního zdraví (NÚDZ, Klecany u Prahy), který je také pracovištěm 3. lékařské fakulty univerzity Karlovy. Je veden MUDr. Tomášem Páleníčkem, Ph.D., který společně se svým týmem dostal povolení psilocybinové studie provádět na dobrovolnících. Cílem studijního výzkumu v ČR je otestovat působení psilocybinu na lidský mozek, mozková centra a funkce. Psilocybin byl perorálně podán 20 zdravým jedincům, kteří nebyli obeznámeni s náhodným rozdělením Psilocybinu a placeba mezi dané účastníky. Pomocí měření EEG systému LORETA prokázala měření pokles alfa aktivity v oblastech precuneus týlního laloku. Měření naopak zaznamenala zvýšení aktivity v asociačních oblastech fronto-temporo-okcipiálně.\n\nVe světě probíhá důležitý výzkum v Johns Hopkins Medicine centre. Studie se snažila zjistit spojitost mezi podáváním psilocybinu - nádorovými onemocněními, depresí a úzkostí. V této dvojtě-zaslepené studii figurovalo 51 dospělých pacientů, kterým byl podáván psilocybin při mentálních poruchách či rakovině. Šest měsíců po finálním sezení léčby nahlásili dobrovolníci tyto výsledky: \n\n\nPsilocybin (\"O\"-fosforyl-4-hydroxy-\"N\",\"N\"-dimethyltryptamin) se v těle v kyselém prostředí účinkem enzymů fosfatáz defosforyluje na farmakologicky účinný psilocin. Ten potom působí jako částečný agonista k receptorům 5-HT v mozku, a napodobuje tak působení serotoninu. Akutní toxicita psilocybinu je poměrně nízká, orální LD u krys je 280 mg/kg, tedy asi poloviční než u kofeinu. Při intravenózním podání králíkům je LD asi 12,5 mg/kg.\n\nŠvýcarský chemik Albert Hofmann, objevitel LSD, byl koncem 50. let minulého století první, kdo z hub izoloval psilocybin i psilocin, určil jejich chemickou strukturu a také je uměle syntetizoval. Sám vyzkoušel psychotropní účinky těchto látek na sobě. V roce 1961 zkoušeli američtí psychologové Timothy Leary a Richard Alpert na Harvardově univerzitě psilocybin jako prostředek pro léčbu poruch osobnosti. Psilocybin se stále příležitostně zkoumá např. jako potenciální lék při obsedantně-kompulzivní poruše nebo prostředek pro zmírnění utrpení pacientů v terminálních stadiích nádorových onemocnění. Psilocybin jako čistá látka a kontrolovaná substance byl a stále je velmi obtížně dostupný. Už od 60. let minulého století proto téměř všichni rekreační uživatelé znají jeho účinky pouze prostřednictvím hub, které ho obsahují.\n\nExistují důkazy, které naznačují, že psychoaktivní houby byly používány lidmi v náboženských ceremoniích po tisíce let. Nástěnné malby datované 9000 až 7000 př.nl nacházející se v poušti Sahary v jihovýchodním Alžírsku zobrazují rohaté bytosti oblečené jako tanečníci, oblečené v oděvu zdobené geometrickými vzory a držící houbovité předměty. Rovnoběžné linie se táhnou od tvarů hub do středu tanečních hlav. 6000leté piktogramy objevené poblíž španělského města Villar del Humo ilustrují několik hub, které byly předběžně identifikovány jako \"Psilocybe hispanica\" , halucinogenní druh domácí z oblasti. \n\nArcologické artefakty z Mexika nazývané ,Mayské houbové kmeny\" Guatemaly někteří badatelé určily jako důkazy že mayské a aztécké kmeny při rituálech a ceremoniálech pojídali psychoaktivní houby.\n\nÚčinky psilocybinu jsou vysoce nepředvídatelné a variabilní a jako u ostatních psychedelik (halucinogenů) velmi závisejí na dávce i na momentálním psychickém stavu uživatele. Patří mezi ně dezorientace, letargie, ale také euforie, změněné smyslové vnímání (zesílení nebo zkreslení barev, iluze geometrických tvarů, pseudohalucinace), někdy i zvýšená nervozita. Typický je pocit zpomalení času. Po vyšších dávkách psilocybinu má uživatel sklony k introspekci, mohou se dostavit pocity depersonalizace, extatické pocity, duchovní a mystické prožitky, pocity spojení s celým lidstvem či s celým vesmírem. Řidčeji se ale mohou dostavit i velmi nepříjemné až děsivé pocity silné dezorientace, panika a paranoia, označované slangově jako \"špatný trip\" (bad trip). Výjimečně může psilocybin vyvolat i dlouhodobé psychické poruchy. Mezi poměrně typické tělesné účinky psilocybinu patří pocit chladu, mírný třes a nutkavé zívání.\n\nMezi běžné odpovědi patří:\n\nDočasné zvýšení krevního tlaku způsobené lékem může být rizikovým faktorem pro uživatele s již existující hypertenzí. Tyto kvalitativní somatické účinky způsobené psilocybinem byly potvrzeny několika ranými klinickými studiemi. Průzkum časopisů o návštěvách klubů ve Spojeném království za rok 2005 zjistil, že více než čtvrtina lidí, kteří užívali houby psilocybinu v minulosti, zaznamenalo nevolnost nebo zvracení, ačkoli tento účinek je způsoben houbami spíše než samotným psilocybinem.\n\npřeloženo z anglické wikipedie\n"}
{"id": "281011", "url": "https://cs.wikipedia.org/wiki?curid=281011", "title": "Střední paleolit", "text": "Střední paleolit\n\nStřední paleolit je období cca 250 000 – 40 000 let př. n. l. Na počátku středního paleolitu ještě dožíval archaický člověk rozumný (Homo sapiens). V Africe na něho přímo navázal moderní člověk rozumný, který se objevil v letech 170 000/135 000 př. n. l. Pozůstatky archaického člověka rozumného byly nalezeny po celém Starém světě a poprvé také na Předním východě. Tento archaický člověk je zastoupen např. člověkem steinheimským (Homo steiheimensis, 300 000/150 000 př. n. l.) a člověkem neandertálským (Homo neanderthalensis) v Evropě nebo člověkem palestinským (Homo palestinus) na Předním východě.\n\nČlověk neandertálský se vyvinul cca 230 000 př. n. l. přímo z archaického člověka rozumného. Byl přizpůsoben chladnému tundrovému klimatu Eurasie, který zde panoval během risského glaciálu (280 000/120 000 př. n. l.). Tento druh člověka byl pojmenován podle německého naleziště Neanderthal.\n\nStal se nositelem kultury moustérien (od cca 230 000 př. n. l.), pojmenované podle francouzského naleziště Le Moustier v Dordogni. Vedle pěstních klínů byly typické kamenné ústěpy štípané z předem připravených jader. Vedle mousteriénu existovaly i další úštěpové kultury: clactonien, levalloisien a tayacien.\n\nNálezy v této době jsou četnější. Nejrychlejší vývoj probíhal ve Středomoří, kde byly vyráběny dokonalejší kamenné nástroje, hrubé i jemné, jako škrabadla, drasadla, hroty a rydla. Ostří bylo upravováno jemným odštěpováním, označovaným jako retušování. Vyráběny byly nástroje k lovu, porcování masa, čištění kůží a k opracovávání dřeva, parohu a kosti. Poznatky o způsobu použití těchto nástrojů přináší vědní disciplína zvaná traseologie, která se zabývá sledováním opotřebení ostří pod mikroskopem.\n\nNejstarší pozůstatky moderního člověka rozumného pocházejí z cca 195 000 př. n. l. z etiopské lokality Omo.\n\nSoupeří spolu dvě teorie vzniku moderního člověka:\n\nModerní člověk měl rozvinutější řečové schopnosti než člověk archaický. Je to jediný druh člověka, který přežil do našich dnů, alespoň pokud je známo a pokud pomineme teorie o přežívající jiných lidských druzích (yetti, blackfoot aj.).\n\nModerní člověk vynikal různorodostí opracování kamene. Používal hlavně drobné úštěpy – drobnotvarou industrii. V této době vzniklo i umění a primitivní náboženství. Dochovaly se náznaky rituálního pohřbívání.\n\nDo konce středního paleolitu se moderní člověk rozšířil z Afriky do většiny Asie a do Austrálie (Osídlování Země).\n\n"}
{"id": "281014", "url": "https://cs.wikipedia.org/wiki?curid=281014", "title": "Německé Rakousko", "text": "Německé Rakousko\n\nNěmecké Rakousko (německy \"Deutschösterreich\" či \"Deutsch-Österreich\") byl mezinárodně neuznaný státní útvar existující v letech 1918–1919. Byl vyhlášen na konci první světové války v předlitavské části Rakousko-Uherska.\n\nNa konci první světové války došlo k rozbití Rakousko-Uherska a na území Předlitavska (rakouské části dvojmonarchie) se začaly formovat menší národní státy.\n\nNěmečtí poslanci rakouské Říšské rady ustavili Prozatímní národní shromáždění Německého Rakouska ve Vídni a zvolili pro tuto nově vzniklou německou zemi 21. října 1918 název „Německé Rakousko“. Následujícího dne odmítli monarchistické zřízení a prohlásili tento stát za republiku. Cílem státu Německé Rakousko bylo spojení těchto oblastí s Německou říší. Toto spojení však zakázala saintgermainská smlouva. Nárokoval si též velké části Československa, kde dle posledního sčítání lidu většinu tvořilo obyvatelstvo, jejichž obcovací řečí (\"Umgangssprache\") byla němčina. Jednalo se převážně o pohraničí Zemí Koruny české a také o městské exklávy Brno, Olomouc a Jihlavu.\n\n21. října 1918 též němečtí poslanci z českých zemí předem odmítli vznik samostatného Československa a oznámili úmysl české země rozdělit a takto vzniklou německou část připojit k Německému Rakousku. 28. října 1918 Češi a Slováci vyhlásili vznik Československa.\n\nSmlouvou ze Saint-Germain, podepsanou 10. září 1919 a vstoupivší v platnost 16. července 1920, bylo po lidovém hlasování schváleno rozpuštění Rakousko-Uherska. Smlouva mimo jiné uzákonila název státu \"Österreich\", včetně určení hranic státu.\n\n\n"}
{"id": "281015", "url": "https://cs.wikipedia.org/wiki?curid=281015", "title": "Anna Habsburská (1528–1590)", "text": "Anna Habsburská (1528–1590)\n\nAnna Habsburská (7. července 1528 Praha – 17. října 1590 Mnichov) byla rakouská arcivévodkyně a sňatkem vévodkyně bavorská.\n\nNarodila se jako třetí z patnácti dětí Ferdinanda I. Habsburského a jeho ženy Anny Jagellonské, dcery českého a uherského krále Vladislava II. Jagellonského.\n\nV dětství byla Anna dvakrát zasnoubena, nejprve s Theodorem Bavorským, a podruhé s Karlem Orleánským. Oba však zemřeli dříve, než se mohl konat sňatek. Nakonec byla v sedmnácti letech provdána za stejně starého dědice bavorského trůnu Albrechta V. Honosná svatba Anny a Albrechta se konala 4. července roku 1546 v Řezně a mladá nevěsta si přinesla do života věno ve výši padesát tisíc zlatých. Cílem sňatku bylo alespoň na chvíli uchlácholit napjaté vztahy mezi habsburskou a wittelsbašskou dynastií. Sňatek mezi Wittelsbachy a Habsburky byl významnou událostí evropské politiky: spříznil oba rody a po něm následovala řada dalších manželských spojení mezi jejich příslušníky\n\nSoučástí manželské smlouvy byla i klauzule, jež potvrzovala, že v případě vymření mužských příslušníků habsburské dynastie připadne rakouské dědictví Wittelsbachům. Smlouva se po téměř dvou stoletích stala dokonce i důvodem válečného konfliktu, když tuto klauzuli uplatnil Annin potomek, bavorský kurfiřt Karel VII. Albrecht, jenž po smrti císaře Karla VI., který zemřel roku 1740 bez mužských dědiců, vystoupil proti Karlově dceři Marii Terezii s nároky na naddunajská území (Čechy, Morava, Slezsko) a po vymření španělských Habsburků i na Uhry.\n\nVzdělaná, uměnímilovná a zbožná Anna záhy stanula v centru skvostného společenského života honosného bavorského dvora. Manželé sídlili na zámku Trausnitz a na svém dvoře hostili umělce, filosofy a katolické duchovní. Stejné osazenstvo měl později i vévodský dvůr v Mnichově, kde se za doby Annina působení plně rozvinula nádhera renesance.\n\nBavorskou vévodkyní se Anna stala poté, co 7. března roku 1550 zemřel její tchán Vilém IV. Bavorský a její manžel se stal bavorským vévodou jako Albrecht V. Oba manželé měli silný vliv na duchovní život vévodství. Otevřeli několik muzeí a založili Bavorskou státní knihovnu a přispěli tak významně k pověsti Mnichova jako města vědy a umění. Jejich podpoře se těšili např. hudební skladatel Orlando di Lasso či malíř Hans Mielich.\n\nAnnina podpora katolické církvi, především františkánského řádu, přispěla k upevnění tradiční vazby Bavorska na katolické náboženství. Významně podporovala katolický klášter ve Vadsteně v reformovaném Švédsku.\n\nZ manželství Anny a Albrechta se narodilo sedm dětí, pět synů a dvě dcery, dva chlapci však zemřeli jako nemluvňata:\n\nSvého muže, který zemřel 24. října 1579, přežila Anna o jedenáct let. Zemřela 17. října roku 1590 v Mnichově a byla pohřbena v rodové hrobce Wittelsbachů v místní katedrála Panny Marie (\"Domkirche zu Unserer Lieben Frau\" či krátce \"Frauenkirche\").\n\n\n"}
{"id": "281018", "url": "https://cs.wikipedia.org/wiki?curid=281018", "title": "Chondrit", "text": "Chondrit\n\nChondrit je druh kamenného meteoritu, který vznikl nahromaděním prachu mateřské mlhoviny – jde tedy o tzv. \"kosmický sediment\". Jeho zrnitost je střední až hrubá, barva většinou hnědošedá s černou kůrou. Chondrity poprvé analyzoval a popsal v roce 1772 francouzský chemik Antoine Lavoisier.\n\nNejvětší chondrit byl nalezen v roce 1969 u mexického města Allende. Všechny jeho úlomky vážily 2 tuny.\n\nChondrity jsou nejstarší známé materiály ve sluneční soustavě. Takřka všechny jsou staré 4,56 miliardy let. Zhruba 86 % známých meteoritů tvoří právě chondrity a jsou tak jejich největší skupinou. Není však jisté, zda i v meziplanetárním prostoru tyto horniny takto převažují.\n\nChondrity obsahuje stejné množství a poměr prvků jako Slunce (kromě těkavých prvků jako vodík a hélium), a tak se soudí, že vznikly několik miliónů let po zrodu sluneční soustavy.\n\nPo dopadu na zem mívají chondrity černou natavenou povrchovou vrstvu, která vznikla při letu zemskou atmosférou. Tato vrstva je většinou tenká a proto vlivem povětrnostních vlivů časem zmizí.\n\nChondrity obsahují kulové částice – takzvané \"chondruly\" nebo \"chondry\" – kuličky o velikosti obvykle několika mm, tvořené olivínem, plagioklasem, pyroxenem a často také kovy a sulfidy. Jsou to rychle ochlazené části meteorické taveniny. Tyto struktury se v pozemských horninách nevyskytují.\n\nPůvodně byly chondrity definovány jako meteority obsahující chondruly. Protože některé meteority chondruly neobsahují, je nyní přidána i podmínka pro poměr těžších chemických prvků podobný slunečnímu.\n\nExistují i speciální typy chondritů:\n"}
{"id": "281020", "url": "https://cs.wikipedia.org/wiki?curid=281020", "title": "Miroslav Petříček", "text": "Miroslav Petříček\n\nMiroslav Petříček (* 21. února 1951 Praha) je český filosof, estetik a překladatel, žák Jana Patočky, působící jako profesor na Filozofické fakultě Univerzity Karlovy. Zaměřuje se na filozofii umění, přesahy mezi filozofií, filmem, literaturou a uměním a současnou (postmoderní) francouzskou filozofií. \n\nPřekládá z francouzštiny, němčiny a angličtiny. Do češtiny převedl například dílo \"Viditelné a neviditelné\" Maurice Merleau-Pontyho.\n\nPo maturitě v roce 1972 na Akademickém gymnáziu Štěpánská v Praze nemohl z kádrových důvodů studovat na vysoké škole. Do roku 1990 byl zaměstnán v Hydrometeorologickém ústavu. V letech 1971–1977 navštěvoval bytový seminář Jana Patočky. Po sametové revoluci bylo soukromé studium legalizováno a roku 1990 obdržel titul magistra na Filozofické fakultě Univerzity Karlovy. Doktorát získal v roce 1998 a habilitoval se o pět let později.\n\nV letech 1990–1992 pracoval v Archivu Jana Patočky Centra pro teoretická studia Akademie věd České republiky a Univerzity Karlovy v Praze a externě přednášel na Filozofické fakultě UK. V roce 1992 se na dané fakultě stal interním členem Ústavu filosofie a religionistiky. V období 1992–1995 vyučoval na Středoevropské univerzitě v Praze. \n\nRok 1992 strávil na studijním pobytu ve vídeňském Institut für die Wissenschaften von Menschen. Poté začal přednášet také na Akademii výtvarných umění. V roce 2001 navázal spolupráci s Centrem audiovizuálních studií FAMU. Na návrh Umělecké rady Akademie múzických umění v Praze byl v dubnu 2007 jmenován profesorem pro obor filmové, televizní a fotografické umění a nová média – teorie filmové a multimediální tvorby.\n\nBěhem akademické dráhy se stal členem Vědecké rady Univerzity Karlovy i její Filozofické fakulty, dále pak členem Umělecké rady FAMU, DAMU a AMU, a Rady Filosofického ústavu.\n\nManželkou je doktorka filozofie Taťána Petříčková. Otcem byl literární redaktor, kritik a překladatel Miroslav Petříček (1925–1996).\n\n\n\n\n\n\n\n"}
{"id": "281031", "url": "https://cs.wikipedia.org/wiki?curid=281031", "title": "Terry Fox", "text": "Terry Fox\n\nTerry Fox, celým jménem Terrance Stanley Fox, (28. července 1958 Winnipeg – 28. června 1981 New Westminster, Britská Kolumbie) byl kanadský sportovec, humanitář a aktivista podporující výzkum nádorových onemocnění. V roce 1980 uběhl napříč Kanadou Maraton naděje s cílem získat finanční prostředky na výzkum.\n\nVyrůstal v Port Coquitlam v Britské Kolumbii. Jako aktivní teenager se zajímal o sport. Když mu bylo pouhých 18 let, diagnostikovali mu sarkom kostí (rakovinu kosti) a byl nucen nechat si amputovat pravou nohu (1977).\n\nPobyt v nemocnici Terryho hodně poznamenal. Když viděl další pacienty trpící rakovinou (mnozí z nich byly malé děti), rozhodl se, že poběží přes Kanadu, aby získal peníze na výzkum rakoviny. Svůj běh nazýval \"Marathon of Hope\" (Maraton naděje). Po 18 měsících a tréninku, kdy uběhl 5000 km, zahájil Terry svůj běh v St. John’s v Newfoundlandu 12. dubna 1980. Ačkoli bylo ze začátku obtížné udržet si zaujetí pro věc, nadšení brzy zvítězilo a peněz, které shromažďoval svojí poutí, přibývalo. Uběhl 42 km (26 mil) za den přes Kanadské provincie Québec a Ontario. 1. září, po 143 dnech a 5373 km (3339 mil), byl Terry kousek od Thunder Bay v Ontariu donucen běh přerušit. Rakovina se objevila v jeho plicích.\n\nV červnu 1981 dostal zápal plic, 27. června upadl do kómatu a následující ráno zemřel v nedožitých 23 letech. Všechny kanadské vládní budovy stáhly vlajku na půl žerdi, dokud neproběhl jeho pohřeb.\n\nTerry se stal nejmladším držitelem Řádu Kanady, nejvyššího civilního vyznamenání země a dodnes se na jeho počest běhají závody jménem Běh Terryho Foxe, a to i v České republice, například ve městech Olomouc, Zábřeh, Strakonice, a dokonce i v městysu Dřevohostice se pořádá každoročně.\n\nPříběh Terryho Foxe se stal námětem pro natočení dramatu, o jeho maratonu naděje. V roce 2005 se tento kanadský film objevil v kinech a postavu Terryho Foxe hrál herec Shawn Ashmore.\n\n"}
{"id": "281035", "url": "https://cs.wikipedia.org/wiki?curid=281035", "title": "Nicolas-Théodore de Saussure", "text": "Nicolas-Théodore de Saussure\n\nNicolas-Théodore de Saussure (14. dubna 1767 Ženeva – 18. dubna 1845 Ženeva) byl švýcarský chemik a student fyziologie rostlin, který učinil klíčové objevy ve fytochemii.\n\nNejstarší syn Horace-Bénédicta de Saussure se narodil v Ženevě. žil klidným životem a vyhýbal se společnosti. Přesto stejně jako jeho předkové byl členem ženevské městské rady a věnoval se aktivně veřejným záležitostem. Ke konci života se stal samotářem. Zemřel ve svém rodném městě.\n\nV mládí doprovázel svého otce na cestách do Alp a pomáhal mu při přesném stanovování fyzikálních konstant. Byl velmi ovlivněn Lavoisierovými objevy. Podílel se na zdokonalování procesů organické analýzy, stanovil složení ethanolu, etheru a některých jiných běžných sloučenin. Také studoval kvašení, přeměnu škrobů na cukry a mnoho dalších procesů. Jeho práce pojednávají převážně o chemii a fyziologii rostlin, o půdách a životních podmínkách rostlin.\n\nSaussure dokázal, že přírůstek rostlinné hmoty nezávisí pouze na příjmu oxidu uhličitého, ale také na příjmu vody. Tak byla načrtnuta základní rovnice fotosyntézy.\n\nJeho sestra Albertine Necker de Saussure byla jednou z prvních autorek, které psaly o vzdělání žen. Jeho pravnukem byl jazykovědec Ferdinand de Saussure. V roce 1808 byl přijat za korespondujícího člena Bavorské akademie věd, v roce 1820 zahraničním členem. Ve stejném roce byl zvolen zahraničním členem Royal Society.\n"}
{"id": "281039", "url": "https://cs.wikipedia.org/wiki?curid=281039", "title": "Karosa řady 700", "text": "Karosa řady 700\n\nKarosa řady 700 je souhrnné označení pro několik modifikací československého autobusu, který vyráběl podnik Karosa z Vysokého Mýta v letech 1981–1997. Základním představitelem řady 700 je meziměstský autobus Karosa C 734.\n\nPrvní autobusy řady 700 byly vyrobeny již během 70. let 20. století. Byly to ale pouze funkční vzorky a prototypy, které byly určeny k různým zkouškám (včetně porovnávacích zkoušek s tehdy vyráběnou řadou Š). Úplně prvním vozem řady 700 se stal funkční vzorek meziměstského autobusu Karosa C 733 z roku 1973.\n\nSériová výroba vozů řady 700 byla zahájena v roce 1981. Prvním (a také hlavním) představitelem byl autobus Karosa C 734 (meziměstský autobus), po něm následovaly typy B 731 (městský autobus s automatickou převodovkou), B 732 (příměstský autobus s mechanickou převodovkou), meziměstský autobus C 735 a dálkové a zájezdové typy LC 735 a LC 736. Vyráběny byly také kloubové vozy typů C 744 (meziměstský) a B 741 (městský). Na začátku 90. let pak byly vyvinuty luxusní autokary se zvýšenou podlahou, které byly označeny jako Karosa LC 737 (také jako HD 11) a LC 757 (HD 12). V roce 1996 byla řada 700 nahrazena modernizovanou řadou 900, výroba autobusů řady 700 byla definitivně ukončena o rok později. Celkem bylo vyrobeno 37 166 kusů autobusů řad 700 a 800.\n\nAutobusy byly prodávány kromě Československa i na jiné trhy. Pravděpodobně nejvíce jich bylo vyvezeno do Ruska, kde byl dokonce autobusu C 734 postaven v roce 2001 pomník. Do Ruska byly vyváženy i autobusy označované jako řada 800, jednalo se o vozy vycházející z řady 700.\n\nPro nové autobusy vyhradila Karosa řadu 700, tedy 7xx. Před trojčíslím se ještě nacházelo jedno či dvě písmena (podle doporučení RVHP).\n\n\nStejně jako jejich předchůdce, řada Š, byly autobusy řady 700 stavěny metodou panelové stavby. Tato technologie spočívá ve výrobě šesti samostatných panelů (rám podvozku, boky karoserie, střecha, přední a zadní panel) na samostatných svařovacích linkách, které byly poté povrchově ošetřeny a smontovány dohromady. Podstatnou změnou byla výroba koster boků a střechy z průmyslově vyráběných jeklů. Na předešlé řadě Š byly díly těchto částí lisované. Toto řešení v dnešní době usnadňuje opravy po dopravních nehodách. Oproti řadě Š má řada 700 motor a převodovku uložené za zadní nápravou.\n\nŘadu 700 navrhli konstruktéři Ivan Mervart, Josef Nalezenec a Ladislav Klimeš a designéři Jan Tatoušek a Zdeněk Rosák.\n\nNěkteré autobusy řady 700 byly přímo z výroby upraveny pro zvláštní účely. Za zmínku stojí autobusy pro přepravu vězňů, měřící vůz pro \"Elektromontážní závody\" nebo autobus pro městskou knihovnu v Praze. Výrobu těchto autobusů měla na starost nejprve vývojová dílna, později, od roku 1991, dílna zakázková. Některé autobusy řady 700 byly již pro daného zákazníka vyrobeny ve speciálním provedení.\n"}
{"id": "281040", "url": "https://cs.wikipedia.org/wiki?curid=281040", "title": "Tomáš Staněk", "text": "Tomáš Staněk\n\nTomáš Staněk (* 15. října 1952 Ostrava) je český historik, specializující se na oblast česko-německých vztahů, postavení německého obyvatelstva v českých zemích ve 20. století a perzekuce obyvatelstva v komunistickém režimu na přelomu 40. a 50. let. Byl činný v politice. V letech 1994–1998 ostravský zastupitel, v letech 2000–2004 a 2004-2008 člen Zastupitelstva Moravskoslezského kraje, obojí za ODS.\n\nVystudoval Filosofickou fakultu Univerzity Palackého (1972–1977), od konce studia působil ve Slezském ústavu Slezského zemského muzea. Mimo to působil také jako externí přednášející na filosofických fakultách Ostravské univerzity a Univerzity Palackého. V poslední době byl zaměstnán na Fakultě veřejných politik Slezské univerzity v Opavě.\n\nTomáš Staněk je autorem a spoluautorem řady odborných článků a několika monografií.\n\n\"Monografie:\"\n\n"}
{"id": "281041", "url": "https://cs.wikipedia.org/wiki?curid=281041", "title": "Puy de Dôme (hora)", "text": "Puy de Dôme (hora)\n\nPuy de Dôme (okcitánsky: \"Puèi Domat / Puèi de Doma\") je obrovský sopečný dóm o nadmořské výšce 1464 m a jedna z nejmladších sopek pohoří Chaîne des Puys v Centrálním masívu. Paradoxem je, že ač je oblast plná sopečných dómů, tufových kuželů, či maarů, nenachází se v blízkosti žádného rozhraní tektonických desek. Hora se nachází přibližně 10 km od města Clermont-Ferrand v regionu Auvergne a je po ní pojmenován departement Puy-de-Dôme.\n\nV předkřesťanské době hora sloužila především jako místo častých náboženských slavností a obřadů. Na vrcholu stálo několik chrámů, včetně galského chrámu, věnovaného bohu Merkurovi, jehož pozůstatky byly nalezeny roku 1873.\n\nV roce 1648 zde Florin Périer na příkaz Blaise Pascala potvrdil teorii Evangelisty Torricelliho týkající se barometrických měření, když měřil výšku rtuťového sloupce postupně na třech místech hory.\n\nRoku 1875 byla na vrcholu postavena fyzikální laboratoř, následovaná roku 1956 televizním vysílačem.\n\nHora několikrát sloužila jako cílová stanice etap Tour de France (např. 1964 a 1975), ačkoli běžně je pro cyklisty přístupná jen na velmi omezený časový úsek. V roce 2006 se zde na kole mohlo pouze mezi sedmou a devátou ranní každou středu a neděli ve dnech 1. května — 30. září.\n\nPuy de Dôme je jedním z nejnavštěvovanějších míst Auvergne, každoročně jej navštíví přibližně 500 000 turistů. Je oblíbeným místem pro paragliding. Z vrcholu se návštěvníkům otvírají krásné pohledy na \"Chaîne des Puys\" a Clermont-Ferrand. Nachází se zde i několik obchodů a restaurací včetně turistického centra.\n\nTuristé mají dvě možnosti stoupání — chodník, bývalá římská cesta, vede kolem Merkurova chrámu. Druhou možností je 6 km asfaltová silnice, která je ve špičce uzavřená pro osobní automobily, zájemci tak musí využít místní autobus.\n\n"}
{"id": "281042", "url": "https://cs.wikipedia.org/wiki?curid=281042", "title": "Roscoe Tanner", "text": "Roscoe Tanner\n"}
{"id": "281045", "url": "https://cs.wikipedia.org/wiki?curid=281045", "title": "G.711", "text": "G.711\n\nG.711 je nejběžnější, nejrozšířenější a nejjednodušší standard pro digitalizaci zvukového signálu používaný v telekomunikacích. Byl schválen jako ITU-T standard v roce 1988. Pro svou jednoduchost je však také nejméně úsporný na přenosovou rychlost. Vzorkovací frekvence u tohoto formátu je 8 kHz a rozlišení 8 bitů, z toho vyplývá přenosová rychlost 64 kbit/s. G.711 je použit u v ISDN a PCM.\n\nPro kódování signálu se používá logaritmická komprese, kdy je dvanácti či třináctibitový signál převáděn na osmibitový signál. Logaritmická komprese hovorového signálu v Evropě a Austrálii používá vzorec známý jako A-law, v severní Americe a Japonsku vzorec μ-law. V severní Americe a Japonsku se používá vyšší komprese, protože v některých z tamních telefonních sítí je dostupných pouze 7 bitů pro přenos hlasu a osmý bit se používá na signalizaci. V Evropě se používá pro přenos hlasu všech 8 bitů a signalizace je přenášena samostatným kanálem. (Například pomocí Signalizačního systému č. 7, CAS či jinou signalizací.) V Evropě a Austrálii má tedy přenos hlasu v digitální telefonní síti vyšší kvalitu než stejný přenos pomocí telefonní sítě v Severní Americe či v Japonsku. Na rozhraní těchto sítí musí proto dojít k překódování. Jakým způsobem je hlas kódován, tedy informace o použitém formátu, jsou přenášeny pomocí signalizace.\n\nG.711.0 je další ze standardů ITU-T, schválen v roce 2009. Poskytuje bezztrátovou kompresi G.711. Jeho plný anglický název je \"Lossless compression of G.711 pulse code modulation\". Bývá také označován jako \"G.711 LLC\".\n\nG.711.1 byl schválen v roce 2008. Je to standard, který rozšiřuje G.711 o možnost použít vzorkovací frekvenci 16 kHz a vyšší kvalitu zvuku s pomocí tří vrstev. Datový tok je 64, 80 nebo 96 kbit/s. G.711.1 s datovým tokem 64 kbit/s je kompatibilní s G.711. Vyšší datové toky nejsou kompatibilní s G.711.\n\n"}
{"id": "281046", "url": "https://cs.wikipedia.org/wiki?curid=281046", "title": "Kosmodrom Pleseck", "text": "Kosmodrom Pleseck\n\nKosmodrom Pleseck (rusky \"Космодром Плесецк\") je nejfrekventovanějším kosmodromem bývalého Sovětského svazu i současného Ruska. O tomto kosmodromu bylo známo mnohem méně informací než o Bajkonuru. Vzhledem k vojenskému programu a umístění vojenské raketové základny podléhala jeho existence po jistou dobu režimu utajení. Celý jeho název zní Kosmodrom Pleseck - první státní zkušební kosmodrom (rusky \"Космодром \"Плесецк\" - 1-й Государственный испытательный космодром \"). Dalším kosmodromem na území Ruska je Kosmodrom Vostočnyj.\n\nNachází se 180 km jižně od Archangelska, nedaleko od železniční stanice Pleseckaja u sídla městského typu Pleseck v Severním železničním koridoru, vedeném z Moskvy přes Vologdu na Archangelsk. Rozkládá se na ploše 1762 km² – 82 km východo-západně a 46 km severo-jižně se středem na 62° SŠ a 41°VD. Jeho střelecký sektor je orientován na sever, k Barentsově moři.\n\nZaložen v roce 1957 jako tajný „objekt Angara“ – základ budoucího kosmodromu a téhož roku se stal první mateřskou základnou balistických raket (BR) R-7 a R-7A – vojenského programu s krycím názvem „objekt Angara“. První vojenský start byl uskutečněn v roce 1959 z první start.plochy (№41). V letech 1960-1 vybudovány další 3 startovací plošiny, probíhaly další zkušební testy BR a probíhalo vybavování vojenské základny (po r. 1964 rakety R-9, R-14, R-16, R-16U).\n\nV roce 1963 rozhodlo vedení SSSR o využití Plesecka ke startům kosmických lodí k dopravě kosmických aparátů na zemskou orbitu. Z původně vojenské raketové základy se tak stává plnohodnotný kosmodrom. První kosmický start proběhl 17. března 1966 s družicí Zenit-2 (Kosmos 112). V r. 1968 ze byla vypuštěna první družice s mezinárodní účastí v programu Interkosmos (Kosmos-261), první zahraniční (nesocialistickou) družici (1972 -francouzský MAS-1). V r. 1976 dosáhl Pleseck světového prvenství v počtu vypuštěných automatických kosmických aparátů (KA). Poté následuje řada „jubilejních družic“ : Kosmos-500(1972) Kosmos-1000( Cikáda 1978) Kosmos-1500(Oceán 1983) Kosmos-2000 (1989). V roce 1990 zde byl vypuštěn první komerční KA. \n\nKosmodrom se postupně rozrostl až na 6 startovních komplexů - 9 odpalovacích plošin; slouží k vypouštění raket typu \"Sojuz\", \"Molnija\", \"Kosmos-ZM\", \"Cyklon-3\", \"Zenit\" a \"Rokot\". Základna zabezpečuje základní část kosmického programu spojeného s výzvědnými, vojenskými, národohospodářskými, naučnými i komerčními nepilotovanými raketami. Celkem z kosmodromu startovalo 1554 kosmických nosičů (z toho 1504 úspěšně) a bezpočet vojenských balistických raket. Cílem raket byl většinou raketový polygon \"Kura\" („Slepice“) na Kamčatce.\n\nDíky své severní poloze je vhodný pro starty družic na dráhy s vysokým sklonem k rovníku a dráhu polární, což je často případ vojenských družic. Mezi úspěšně vynesené objekty patří i všechny družice Československa (např. Magion) a Česka.\n\nStrukturálně nyní spadá pod velení Kosmických vojsk Ruské federace.\n\nV březnu 2009 odtud startovala raketa Rokot s družicí ESA GOCE. 9. července 2014 odtud byla vypuštěna nosná raketa Angara 1.2PP, její těžká verze Angara A5 poté 23. prosince 2014.\n\n\n"}
{"id": "281048", "url": "https://cs.wikipedia.org/wiki?curid=281048", "title": "Nakadžima A6M2-N", "text": "Nakadžima A6M2-N\n\nNakadžima A6M2-N (: 中島 二式水上戦闘機, \"Nakadžima Nišiki Suidžó Sentóki\" - \"Plovákový stíhací letoun Typ 2\", ve spojeneckém kódu Rufe) byl jednomístný jednomotorový plovákový stíhací letoun, který používalo japonské císařské námořní letectvo během druhé světové války. Jeho konstrukce vycházela z námořního stíhacího letounu Micubiši A6M2.\n\nRufe byl vyvinut ze stíhacího letounu Micubiši A6M2 \"Zero\" a jeho účelem byla podpora obojživelných operací a ochrana vzdálených japonských základem. Ze stejné soutěže vzešel i typ Kawaniši N1K, který byl později upraven na úspěšný stíhač. Jeho základem byl trup A6M2 \"Model 11\" s modifikovaným křídlem a plováky. Vytvoření tohoto letounu bylo nápadem Šinobua Micutakeho, hlavního inženýra Nakadžimy a konstruktéra Acušiho Tadžimy. První prototyp vzlétl 7. prosince 1941 a do roku 1943 bylo postaveno 327 kusů včetně prototypu.\n\nPoužití velkého hlavního a dvou menších plováků vedlo ke snížení výkonů letounu oproti Zeru o 20 %. Proto byl Rufe v nevýhodě při leteckém souboji s jakýmkoliv spojeneckým stíhačem.\n\nDo služby typ vstoupil v roce 1942 a byl využit při obraně Aleut a Šalamounových ostrovů. Rufe se osvědčily v noci, při vyrušování amerických torpédových člunů PT, které bylo obtížné odhalit dokonce i pro prozatím nepříliš dokonalé japonské radary. Piloti A6M2-N také používali světlice pro osvětlení torpédových člunů, které byly velice zranitelné při střetu s torpédoborci a tma pro ně byla nutnou obranou.\n\nLetoun sloužil i jako stíhací ochrana skladišť paliva a letišť na Balikpapanu v Nizozemské Východní Indii a také v podobné roli na Kurilských ostrovech.\n\nStíhačky Rufe nesl nosič hydroplánů \"Kamikawa Maru\" při operacích v oblasti Šalamounových a Kurilských ostrovů, stejně jako japonské pomocné křižníky Hokoku Maru a Aikoku Maru při výpadech do Indického oceánu.\n\nPozději během války, používala letouny Rufe společně s dalšími plovákovými stíhači Kawaniši N1K, letecká skupina Ócu při operacích z hladiny jezera Biwa na ostrově Honšú.\n\nÚdaje dle \n\n\n\n\n\n"}
{"id": "281052", "url": "https://cs.wikipedia.org/wiki?curid=281052", "title": "Alexej Jelisejev", "text": "Alexej Jelisejev\n\nAlexej Stanislavovič Jelisejev , (* 13. července 1934 Žizdra, Kalužská oblast SSSR), byl vědecký pracovník, bývalý sovětský kosmonaut z lodí Sojuz. V kosmu byl třikrát jako palubní inženýr.\nPo ukončení 10. třídy se přihlásil na Baumannovu vysokou technickou školu v Moskvě. Matka byla chemičkou, stala se doktorkou věd a k učení jej cílevědomě vedla. Na vysoké škole se věnoval hlavně teorii automatického řízení a pak se věnoval rozvoji kosmické techniky. Získal titul mistra sportu, byl dvojnásobný šampión SSSR v šermu. Zajímal se o malířství a rád navštěvoval i v pozdním věku výstavy. Mezi kosmonauty se dostal pozdě, ale velice rychle zvládl přípravné etapy. Později se stal doktorem technických věd, byl ředitelem programu Sojuz-Apollo za sovětskou stranu i vedoucím letu první mezinárodní posádky. Často měl službu v řídícím kosmickém středisku. V roce 2007 se zúčastnil XX. Mezinárodního planetárního kongresu ve Skotsku.\n\nNa počátku roku 1969 odstartoval z Bajkonuru v lodi Sojuz 5 na oběžnou dráhu Země. Partnery mu byli kosmonauti Volynov a Chrunov. Na oběžné dráze přešli do lodě Sojuz 4 (první přestup posádek dvou lodí ve vesmíru na světě) a s ní se vrátili na Zem. Přistáli v kabině na padácích na území Kazachstánu.\n\nJeště téhož roku startoval do vesmíru podruhé, bylo to v Sojuzu 8 s Šatalovem, na oběžné dráze letěli společně se Sojuzem 6 a Sojuzem 7 (první hromadný let tří kosmických lodí ve vesmíru).\n\nZa necelé dva roky byl ve vesmíru v Sojuzu 10 se Šatalovem a Rukavišnikovem, připojili se na pět hodin k nové orbitální stanici Saljut 1. Tento let trval 47 hodin.\n\n\n"}
{"id": "281056", "url": "https://cs.wikipedia.org/wiki?curid=281056", "title": "Ext4", "text": "Ext4\n\next4 (fourth extended filesystem) je žurnálovací souborový systém vyvinutý pro linuxové jádro, jehož vývoj začal 10. října 2006 jako zpětně kompatibilní nástupce ext3 (přejímá všechny jeho výhody), do jádra byl začleněn nejprve jako vývojový (tzv. \"ext4dev\") a dne 11. prosince 2008 byl v jádře verze 2.6.28 přejmenován na ext4 a tím označen za stabilní a vhodný k běžnému užívání. Ext4 přináší mnoho novinek typických pro moderní souborové systémy, jako je odstranění limitů ext3 (velikost souborového systému, souborů, počtu souborů v adresáři), podporu extentů, prealokaci místa na disku, odloženou alokaci, kontrolní součet žurnálu, online defragmentaci, rychlejší kontrolu, multiblokový alokátor a zvýšenou přesnost uložených časových údajů a také samozřejmě zvýšení výkonu.\n\nVývoj ext4 započal 10. října 2006, kdy vývojář Andrew Morton oznámil úmysl přidat do ext3 zpětně kompatibilní vylepšení souborového systému ext3, které mělo přidat 64bitové limity velikosti a další vylepšení, jejichž úkolem bylo zlepšit výkonnost souborového systému. Vývojáři linuxového jádra však nesouhlasili s přijetím takových rozšíření do ext3 a navrhli vytvořit nový souborový systém ext4, který vznikne jako fork původního ext3 (tj. zkopírováním zdrojového kódu ext3, jeho přejmenováním na ext4 a následným přidáním požadovaných vylepšení, takže nedojde k ovlivnění původního systému souborů ext3). Tento návrh byl přijat a dne 10. června 2006 vývojář Theodore Ts'o, který byl zodpovědný za ext3, zveřejnil nový plán dalšího vývoje pro ext4. Předběžná vývojová verze byla zahrnuta do linuxového jádra verze 2.6.19 a byla označena jako ext4dev. Dne 11. října 2008 byly zahrnuty do Linuxu verze 2.6.28 změny, které přejmenovaly vývojovou verzi na ext4 a označily ji jako stabilní kód, čímž došlo k uzavření vývojové fáze ext4. Jádro verze 2.6.28, obsahující oficiální podobu ext4, bylo vydáno dne 11. prosince 2008.\n\nSystém ext4 může být použit na svazku o velikosti až 1 EiB (1024 PiB – pebibytů, přibližně 10 bajtů), podporuje extenty a odstraňuje limit původního systému ext3, jež mohl obsahovat v adresáři maximálně 32 768 podadresářů. S původním ext3 je kompatibilní zpětně i dopředně (pod typem ext4 je možné namountovat ext3, a naopak pod typem ext3 lze připojit ext4 svazek, pokud nepoužívá extenty).\n\nMezi další vlastnosti patří podpora nanosekundových časových razítek a pre-alokace i zpožděná alokace místa pro soubory. Ovladač ext4 obsahuje (stejně jako předchozí verze souborového systému) nástroje, které omezují fragmentaci již při ukládání dat na disk. Nově však ext4 umožňuje nasazení online defragmentátoru na úrovni souborů nebo celého souborového systému. Díky označování nepoužitých oblastí disku mohou nástroje pro opravu systému (fsck) pracovat rychleji než na ext3.\n\nSystém souborů ext4 může podporovat svazky až o velikosti 1 EiB a soubory s maximální velikostí 16 TiB.\n\nExtenty nahrazují tradiční schéma blokového mapování, které využívají předchozí systémy ext2 a ext3. Extent je rozsah navazujících fyzických bloků (resp. alokačních jednotek), který zlepšuje výkon při práci s velkými soubory a zmenšující fragmentaci. Jeden extent se tak může stát v systému souborů ext4 alokační jednotkou o velikosti až 128 MiB souvislého místa na disku, místo mnoha jednotlivých datových bloků o standardní velikosti 4 KiB.\n\nSystém souborů ext4 je zpětně kompatibilní s ext3, což umožňuje připojit systém souborů ext3 jako ext4.\n\nSystém souborů ext4 je částečně dopředně kompatibilní s ext3, takže oddíl s ext4 může být připojen jako ext3, pokud nejsou v ext4 použity extenty.\n\nV ext3 je počet podadresářů jednoho adresáře omezen na 32 000. Tento limit byl v ext4 navýšen na 64 000 a pomocí rozšíření \"dir_nlink\" může tuto hranici dále prolomit (ačkoliv to zastaví zvyšování počtu odkazů z rodiče). Tato vlastnost je implementována do jádra Linuxu od verze 2.6.23. Podpora vysokého počtu položek v adresáři pomocí stromu Htree je obsažena již v systému souborů ext3, pomocí zapnutí rozšíření \"dir_index\".\n\n\n"}
{"id": "281058", "url": "https://cs.wikipedia.org/wiki?curid=281058", "title": "WIMP", "text": "WIMP\n\nWIMP je v informatice zkratka označující první grafické uživatelské rozhraní založené na práci s okny, které vytvořil v roce 1980 Merzouga Wilberts. WIMP je zkratka z anglického „window, icon, menu, pointer“\n(okno, ikona, menu, ukazatel). Koncept grafického uživatelského rozhraní WIMP byl vyvinut pro počítač Xerox Alto z roku 1973 v laboratořích PARC (Palo Alto Research Center, Inc.) společnosti Xerox (dříve byla známa jako Xerox PARC) a získal si oblibu díky počítači Macintosh z roku 1984 od firmy Apple, kde byla rozšířena správa oken a přidán koncept lišty s menu (). Koncept ovládání vymyslel na Stanfordově univerzitě výzkumník Douglas Engelbart, avšak v laboratořích Xeroxu byl jeho týmem do použitelné podoby uveden bez něj.\n\nWIMP systém obsahuje:\n\n\nOznačení WIMP je často používáno jako synonymum pro GUI (grafické uživatelské rozhraní), což není příliš přesné. WIMP používá grafiku pro zobrazení svých základních prvků (ikona, ukazatel myši), takže je jedním z grafických uživatelských rozhraní. Avšak opačný směr výkladu (tj. že každé GUI je automaticky typu WIMP) však není možný, protože ne všechna grafická rozhraní používají stejné prvky jako WIMP. Například grafická rozhraní pro mobilní telefony (v roce 2016) běžně neobsahují ani okna ani ukazatel myši, i když pro spouštění aplikací využívají ikony a mohou využívat i menu.\n\nExistují i jiná vysvětlení zkratky, která zaměňují anglická slova „mouse“ a „mice“ nebo „pull-down menu“ a „pointing“.\n\nLze například nalézt následující interpretace:\n\nJinou možností je označení písmena P ve zkratce WIMP slovem Program, který ze zkratky dělá podstatné jméno pro označení uživatelského prostředí.\n\n\n"}
{"id": "281059", "url": "https://cs.wikipedia.org/wiki?curid=281059", "title": "Mono", "text": "Mono\n\nMono může být:\n"}
{"id": "281063", "url": "https://cs.wikipedia.org/wiki?curid=281063", "title": "Michal Kolář", "text": "Michal Kolář\n\nMichal Kolář (* 1951) je český psychoterapeut a etoped. Dlouhodobě se zabývá problematikou šikany. Vytvořil původní speciální teorii, vnitřní diagnostiku a diferencovanou léčbu tohoto destruktivního fenoménu. Spolupracuje s MŠMT ČR na koncepci prevence školního šikanování.\n\nJe předsedou občanského sdružení Společenství proti šikaně.\n\n"}
{"id": "281077", "url": "https://cs.wikipedia.org/wiki?curid=281077", "title": "José Millán Astray", "text": "José Millán Astray\n\nJosé Millán Astray y Terreros (5. července 1879, A Coruña, Galicie – 1. ledna 1954, Madrid) byl zakladatel a první velitel Španělské cizinecké legie a významná postava počátků režimu generála Francisca Franca ve Španělsku.\n\nNarodil se v rodině vrchního madridského žalářníka, jeho rodiče ale prováděli i čilé kulturní aktivity. Před studiem práv si vybral vojenskou kariéru a v roce 1894 začal studia na vojenských školách. Po absolvování sloužil u generálního štábu španělské armády, ale brzy se jako dobrovolník přihlásil na Filipíny, kde vypukla vzpoura. Za své hrdinství (mj. za obranu města San Rafael s třiceti vojáky proti přesile dvou tisíc povstalců) byl několikrát vyznamenán. Při další službě v Maroku přišel o ruku a oko a získal přezdívku \"Glorioso mutilado\" (\"Slavný mrzák\").\n\nV Alžírsku studoval organizaci francouzské cizinecké legie a s podporou Francisca Franca založil Španělskou Legii, jejíž se stal prvním velitelem. Millán Astray vložil do legie její ideologii založenou na španělských imperiálních a křesťanských tradicích. Za španělské občanské války byl na straně nacionalistů.\n\nV letech 1936 až 1937 byl ředitelem úřadu pro rozhlas, tisk a propagandu. Poté, co se v roce 1941 zamiloval do Rity Gassetové (sestřenice filosofa José Ortegy y Gasseta) a rozvedl se s manželkou Elvirou, poslal ho z obavy před hrozícím skandálem Franco do Lisabonu a tím ukončil jeho veřejné působení. Bez zájmu veřejnosti se vrátil Millán Astray později do Španělska a v Madridu zemřel na selhání srdce.\n"}
{"id": "281083", "url": "https://cs.wikipedia.org/wiki?curid=281083", "title": "Meatball Wiki", "text": "Meatball Wiki\n\nMeatball Wiki je wiki zaměřená na online komunity, kulturu a hypermédia. Byla založena v roce 2000 Sunirem Šáhem a jako software používá upravenou verzi UseModWiki. Původně měla shromažďovat informace o komunitních hypertextových médiích (např. wiki jako Wikipedie či mnohé další), ovšem v současnosti se zabývá tématy od duševního vlastnictví po cyberpunk.\n\nPůvodně měla Meatball Wiki nabízet postřehy a názory o různých wiki stránkách a komunitách kolem nich. Jako jeden z klíčových konceptů představuje „stavbu stáje“, kdy se komunita shromáždí a zapojí se do realizace konkrétního cíle. V důsledku této v podstatě společenské události se členové komunity lépe poznají a sblíží. Dalším významným konceptem je „měkká bezpečnost“ - komunita není svázána striktními pravidly a technickými prostředky, ale spoléhá na dobrou vůli přispěvatelů a průhledný systém.\n\n"}
{"id": "281084", "url": "https://cs.wikipedia.org/wiki?curid=281084", "title": "Dokumentární fotografie", "text": "Dokumentární fotografie\n\nDokumentární fotografie (z lat. \"documentum\" – předmět doličný) je fotografický styl, který představuje fotografický dokument jako zobrazení reality, jako časový dokument, jako apel nebo upozornění na danou skutečnost. Rozlišuje se subjektivní a objektivní zájem, který za dokumentem stojí – například ideologické nebo sociální pozadí.\n\n„Dokumentární fotografie“ zobrazovala například depresi ve 30. letech dvacátého století v Americe. V roce 1935 vznikla společnost Farm Security Administration (FSA), která zahájila fotografickou kampaň, do jejíhož sociologicko-dokumentárního programu se zapojila řada fotografů. Měla za úkol sestavit dokumentaci sociálních problémů v jižních státech USA. Těmto fotografům vděčíme za výjimečný obraz Ameriky v době krize a jejích dozvuků. V tomto období se formovala „dokumentární fotografie“. Jejími hlavními charakteristikami byl důraz na realismus, snaha bez příkras zachytit věci takové, jaké jsou, spoluprožití bídy a utrpení, jasný morální postoj a konečně samotné vědomí specifičnosti tohoto média.\n\nNovinář, spisovatel, sociolog a průkopník dokumentární fotografie Jacob Augustus Riis v devadesátých letech 19. století vytvořil především díky fotografickému blesku mezní dílo \"Jak žije druhá polovina (How the Other Half Lives)\". Fotografie pořizoval v chudinských čtvrtích, ve starých domech, v nájemných ubytovnách kasárenského typu, v policejních noclehárnách a v domácích řemeslných dílnách, kde se zneužívala práce dětí. S pomocí knih, fotografií, novinových článků a přednášek, na kterých promítal své diapozitivy, dosáhl některé změny a nápravy. Zrušily se policejní noční útulky, byla zřízena škola pro bezprizorní děti, doplnily se zákony o dětské práci a odstranila se celá ulice \"Mulberry Bend\", která byla skrýší zločinců. O několik let později Riise v jeho sociálních reformách napodobil Lewis Hine.\n\n\n\n\n\n\n"}
{"id": "281091", "url": "https://cs.wikipedia.org/wiki?curid=281091", "title": "Pierre André Latreille", "text": "Pierre André Latreille\n\nPierre André Latreille (20. listopadu 1762 – 6. února 1833) byl francouzský entomolog. Jeho taxonomické práce popisující hmyz jsou platné dodnes.\n\nLatreille se narodil ve skromných poměrech rodiny z města Brive-la-Gaillarde a v roce 1778 začal studovat Collège du Cardinal-Lemoine v Paříži. Po vysvěcení na kněze v roce 1786 se vrátil zpět do Brive, kde trávil všechen volný čas studiem hmyzu. V roce 1788 odešel do Paříže a stal se aktivním členem zdejší vědecké komunity. \n\nJako kněz s konzervativním vzděláním odmítl Francouzskou revoluci, opustil Paříž a později, když odmítl přísahat věrnost státu, byl uvězněn v Bordeaux. Z vězení se dostal pozoruhodnou shodou okolností. Jednou v cele objevil vzácného brouka, který byl pak odeslán místnímu přírodovědci a ten se zasadil o Latreillovo propuštění. V roce 1796 vydal v Brive svou práci \"Précis des caractères génériques des insectes, disposés dans un ordre naturel\". \n\nV roce 1798 byl pověřen úkolem uspořádat entomologickou sbírku v Muséum National d'Histoire Naturelle v Paříži, v roce 1814 se stal členem Francouzské akademie věd (následujíc G. A. Oliviera) a v roce 1821 se stal rytířem Čestné legie. Byl profesorem zoologie na veterinární škole v Alfort u Paříže a v roce 1830 byl jmenován profesorem zoologie (korýši, pavouci a hmyz) a předsedajícím profesorem (měkkýši, červi a zoofyty) byl jmenován Henri Marie Ducrotay de Blainvillem.\n\nNa jeho počest byl pojmenován rod kraba \"Latreillia\".\n\n"}
{"id": "281103", "url": "https://cs.wikipedia.org/wiki?curid=281103", "title": "Honda VF-750C", "text": "Honda VF-750C\n\nHonda VF-750C je motocykl značky Honda.\n\nTento model Hondy se začal vyrábět v roce 1982 s 16ventilovým vidlicovým motorem V45 DOHC o objemu 748 ccm. Později se vyráběly i typy s objemem 1100.\n\nOd začátku měla přední kotoučovou brzdu. Specifickým znakem tohoto cruiseru jsou 4 výfuky, po dvou na každé straně.\nHonda Magna byla v roce 1985 zapsána jako nejrychlejší sériově vyráběný cestovní motocykl do Guinessovy knihy rekordů. Maximální rychlost byla naměřena 270 km/h.\n\nVýroba Magny byla ukončena v roce 2003. Zhruba od roku 1995 neprošla žádnými zásadními změnami. Její výlučnost byla i v konstrukci motoru. Čtyřválcové vodou chlazené vidlicové cruisery se totiž téměř nevyráběly, vyjma například Kawasaki ZL 600 Eliminator (900, ZL 1000 Eliminator). Kawasaki ale měla řadový motor původně z modelu GPZ. Dalším čtyřválcem byla Suzuki Madura 700 a 1200, která se vyráběla 2 roky (1985-1986). Do této kategorie lze zařadit i Yamahu V-Max 1200, i když to je spíše musclebike.\n"}
{"id": "281107", "url": "https://cs.wikipedia.org/wiki?curid=281107", "title": "Kraj", "text": "Kraj\n\nSlovo kraj může znamenat:\n\n\n"}
{"id": "281109", "url": "https://cs.wikipedia.org/wiki?curid=281109", "title": "Prapořiště", "text": "Prapořiště\n\nPrapořiště je vesnice, místní část města Kdyně v okrese Domažlice. V roce 2011 zde trvale žilo 425 obyvatel.\n\nPrvní písemné zmínky o vesnici pocházejí z roku 1452.\n\nV 19. století a až do konce druhé světové války byla obec národnostně smíšená. V roce 1890 zde žilo v 82 domech 247 Čechů a 306 Němců, v roce 2001 zde žilo 406 obyvatel v 146 domech.\nNázev vsi se má vztahovat k bitvě u Brůdku: \"Ukořistěné prapory poražených z bitvy u Brůdku mezi knížetem Břetislavem a Jindřichem III. v srpnu roku 1040 prý česká vojska nesla kus cesty s sebou, ale nakonec je nechala na jednom místě, jež po nich obdrželo jméno Prapořiště\".\n\nHlavní památkou je kaplička sv. Jana Křtitele. Před její výstavbou se v obci slavila pouť na svatou Annu společně s kostelem na Tannaberku. O založení kaple je známé pouze to, že byl pro ni v roce 1870 zakoupen nový zvon – v první světové válce byl ovšem odebrán a nahrazen železným. Původní zasvěcení kaple bylo svatému Janu Nepomuckému. Zasvěcení svatému Janu Křtiteli proběhlo v roce 1921, kdy byla provedena i přestavba kapličky. V nově upravené kapličce byla sloužena první mše svatá na svátek svatého Jana Křtitele 24. června 1921. V původní kapličce se konaly pouze v květnu májové pobožnosti bez účasti kněze. Na svátek Jana Nepomuckého se konalo procesí se sochou tohoto světce a sochou Panny Marie do Držalského lesa (cestou za samotou Hamlička), kde před dávnými lety stávala u studánky dřevěná kaple. Po roce 1921 se v obci držely pouti dvě – Češi slavili pouť na sv. Jana Křtitele, Němci slavili na sv. Jana Nepomuckého s procesím k držalské studánce.\n\nKaplička byla opravena až v roce 1959, kdy byla provedena nutná oprava střechy a její natření, vše za 2 180 Kčs. Další oprava (nátěr střechy) byla provedena v roce 1970 nákladem Marie Kokaislové z čp. 6. V roce 1990 zorganizovali manželé Kokaislovi z čp. 11 pokrytí střechy měděným plechem a pozlacení kopule. Práce na kapličce zdarma vedl Josef Šindelář a materiál financoval MěNV Kdyně (42 884 Kčs). Při opravě byla otevřena i kopule na věži, kde byl zápis o opravě ze 17. října 1959. Poslední oprava byla provedena v roce 2006 nákladem městského úřadu Kdyně. Památkově chráněný kříž z kaple je dnes uložen na bezpečnějším místě.\n\n"}
{"id": "281111", "url": "https://cs.wikipedia.org/wiki?curid=281111", "title": "Robert Hill", "text": "Robert Hill\n\nRobert Hill (2. dubna 1899 – 15. března 1991), známý jako Robin Hill, byl britský biochemik (zabýval se biochemií rostlin), který v roce 1939 objevil tzv. Hillovu reakci fotosyntézy. Potvrdil, že kyslík se uvolňuje během světelné fáze fotosyntézy. Rovněž se významně podílel na vytvoření tzv. Z-schématu tvorby kyslíku při fotosyntéze.\n"}
{"id": "281113", "url": "https://cs.wikipedia.org/wiki?curid=281113", "title": "Svapa", "text": "Svapa\n\nSvapa nebo Svopa ( nebo ) je řeka v Kurské oblasti v Rusku. Je 197 km dlouhá. Povodí má rozlohu 4990 km².\n\nProtéká Středoruskou vysočinou. Ústí do řeky Sejm (povodí Dněpru).\n\nPřevládajícím zdrojem vody jsou sněhové srážky. Průměrný roční průtok vody ve vzdálenosti 75 km od ústí činí přibližně 13,5 m³/s. Zamrzá v listopadu až v prosinci a rozmrzá v březnu až v první polovině dubna. Po rozmrznutí dosahuje nejvyšších vodních stavů.\n\nNa řece leží města Michajlovka, Dmitrijev-Lgovskij.\n"}
{"id": "281122", "url": "https://cs.wikipedia.org/wiki?curid=281122", "title": "Salmyš", "text": "Salmyš\n\nSalmyš ( ) je řeka v Orenburské oblasti v Rusku. Je 194 km dlouhá. Povodí má rozlohu 7 340 km².\n\nÚstí zprava do řeky Sakmary (povodí Uralu).\n\nPřevládajícím zdrojem vody jsou sněhové srážky. Průměrný roční průtok vody ve vzdálenosti 79 km od ústí činí 10,4 m³/s. Zamrzá v listopadu a rozmrzá v dubnu. Během rozmrzání dosahuje nejvyšších vodních stavů (březen až začátek května).\n"}
{"id": "281124", "url": "https://cs.wikipedia.org/wiki?curid=281124", "title": "John Lawrence LeConte", "text": "John Lawrence LeConte\n\nJohn Lawrence LeConte (13. května 1825 New York – 15. listopadu 1883 Filadelfie, Pensylvánie) byl nejvýznamnější americký entomolog 19. století, který se přičinil o pojmenování a popis asi poloviny hmyzu ze systému známého v Severní Americe.\n\nJohn Lawrence se narodil ve vědecky založené rodině rodině LeConteových, v New York City. Jeho otec John Eatton Le Conte byl přírodovědec, matka zemřela pár měsíců poté, co se John Lawrence narodil a byl proto byl vychováván jenom otcem. Podle vzorových podpisů používal John Lawrence u svého příjmení variantu bez mezery - \"LeConte\" (jeho otec používal tvar \"Le Conte\"). \n\nJohn Lawrence absolvoval Mount Saint Mary College v roce 1842 a College of Physicians and Surgeons v roce 1846. \nPo ukončení studií na medicíně podnikl John Lawrence LeConte v roce 1849 několik výprav na západ, včetně cesty do Kalifornie přes Panamu. Když byl v San Francisku, poslal 10 000 brouků naložených v lihu svému otci. O dalších 20.000 brouků přišel při požáru v roce 1852. LeConte též cestoval do Evropy, Egypta a Alžíru. Strávil dva roky objevováním řeky Colorado River, byl v Hondurasu budovat Honduras Interoceanic Railway a v Coloradu a Novém Mexiku se skupinou provádějící mapování pro Kansas Pacific Railroad.\n\nV roce 1852 se odstěhoval do Philadelphie v Pensylvánii, kde žil do konce svého života. Během Americké občanské války pracoval jako chirurg u Kalifornských dobrovolníků a dosáhl hodnosti podplukovníka. V roce 1878 se stal vrchním úředníkem (asistentem ředitele) Mincovny Spojených států ve Philadelphii. Tuto pozici zastával až do své smrti v roce 1883.\n\nLeConte byl aktivní jako viceprezident v American Philosophical Society (1880–1883), prezident American Association for the Advancement of Science (1873). Byl zakladatelem American Entomological Society a zakládajícím členem National Academy of Sciences.\n\nPták Le Conte's Thrasher byl objeven LeContem na jedné z entomologických výprav do Arizony a po LeConteovi jej pojmenoval George Newbold Lawrence. LeConte sbíral ptáky a informace o nich pro Spencera Fullertona Bairda, vzdáleného bratrance a pozdějšího ředitele Smithsonian Institution, po více než 39 let. Na oplátku Baird požádal ostatní přírodovědce, aby na svých výpravách sbírali brouky pro LeContea.\n\n"}
{"id": "281125", "url": "https://cs.wikipedia.org/wiki?curid=281125", "title": "Sixtova aféra", "text": "Sixtova aféra\n\nTakzvaná Sixtova aféra označuje zveřejnění tajných jednání, jež vedl císař Karel I. za Rakousko-Uhersko především se zástupci Francie během 1. světové války v roce 1917 veden snahou dosáhnout mírové dohody.\n\nPo svém nástupu do úřadu dne 21. listopadu 1916 se císař Karel I. pokusil o mírové ukončení války s Dohodou. Společný návrh na mír Ústředních mocností z 12. prosince ztroskotal na odmítnutí Německé říše stanovit konkrétní mírové cíle.\n\nCísař Karel se snažil o nové mírové rozhovory prostřednictvím belgického důstojníka, prince Sixta Ferdinanda Bourbonsko-Parmského (1886-1934) a jeho bratra Františka Xavera Bourbonsko-Parmského, sourozenců Karlovy manželky císařovny Zity.\n\nV březnu 1917 německý říšský kancléř v tajných rozhovorech naznačil připravenost vzdát se Alsaska a Lotrinska, jež v té době byly součástí Německé říše. Císař Karel výslovně napsal ve svém dopise z 24. března, že\n\nSixtus a Xaver předali dopis francouzskému prezidentovi, jenž o jeho obsahu zpravil i anglického krále Jiřího V. Druhý dopis následoval 9. května. Rakouský ministr zahraničí, hrabě Otokar Černín byl s těmito mírovými snahami obeznámen, avšak obsah listu neznal.\n\nPo následných jednáních byl císař Karel připraven svolit i k obnově Srbska zataženého do války Rakousko-Uherskem, stejně jako Belgie a navrácení Alsaska-Lotrinska Francii na úkor Německa. Nicméně se zdráhal vůbec uvažovat o územních ztrátách Dunajské monarchie, jako např. postoupení Jižního Tyrolska Itálii. Kromě toho byl ve Francii šéf vlády Aristide Briand nahrazen Alexandrem Ribotem, takže rozhovory ztroskotaly.\n\nOd června do srpna 1917 se konaly mírové rozhovory mezi hrabětem Nikolausem Reverterou a hrabětem Abelem Armandem, ve kterých se Francie snažila přimět Rakousko-Uhersko k separátnímu míru, zamítnutému císařem Karlem.\n\nSnahy císaře Karla o mírové řešení byly v následujících měsících stále více brzděny ministrem zahraničí hrabětem Černínem, jenž byl přesvědčen o vojenském vítězství.\n2. dubna 1918 pronesl hrabě Černín řeč z vídeňské obecní rady, v níž výslovně prohlásil:\n\nTento projev se následujícího dne objevil na titulní straně několika deníků, např \"Fremden-Blatt\" nebo \"Národní Listy\".\n\nJelikož toto podání z úst Černína neodpovídalo skutečnosti, a on nechtěl vypadat jako prosebník, zveřejnil francouzský ministerský předseda Georges Clemenceau dne 12. dubna 1918 první z Karlových dopisů. Císař Karel nicméně veřejně dementoval ústupky navrhované Francii.\n\nKarel tyto pasáže o Alsasku-Lotrinsku a Belgii, pravděpodobně na nátlak Černína, popřel. Černín na sebe nevzal vinu, což by bývalo takticky chytré, popřel skutečnost, že o dopise ví a tím svého panovníka poškodil v očích spojenců. Nakonec jej císař Karel 16. dubna 1918 zprostil jeho úřadu.\n\nAmerický ministr zahraničí Robert Lansing popsal Clémenceauovo jednání jako \"akt do nebe volající tuposti\": \"kdyby chtěl Clémenceau usvědčit Černína ze lži, tak by se mu to zřejmě podařilo, ale za jakou cenu! Jeho odhalení vehnalo Rakousko do náruče Německa\", takže \"jedině vojenské vítězství na západní frontě mohlo otevřít dveře, které Clémenceau přibouchnul\". Francouzský ministerský předseda s konečnou platností vehnal slábnoucí Habsburskou monarchii zpět do tísnivé náruče německých spojenců.\n\nA skutečně vedla Černínova tisková rozepře s Clémenceauem (dočasně) ke ztrátě vněpolitické svobody jednání monarchie. K mocenskému přizpůsobení se v otázce válečných cílů se již Rakousko-Uhersko, vzhledem k rozrušenosti vnitřní politiky a hospodářské situace v monarchii, po Sixtově aféře necítilo spojencům povinováno.\n\nPro rakousko-uherskou monarchii se po brest-litevském míru a míru z Bukurešti postupně rozplývaly vyhlídky, že by západní mocnosti mohly dát po jejich případné výhře přednost možnosti zachování monarchie. Sixtova aféra nezničila jen možnost dalších vyjednávání se západními mocnostmi, nýbrž také vedla v několika týdnech k jejímu ukončení, k uznání principu sebeurčení v maximálním a nejradikálnějším rozsahu a tím de facto k vynesení ortelu smrti nad mnohonárodnostním státem.\n\nOdhalení těchto tajných jednání znamenalo konec Rakouska-Uherska coby „rovnoprávného“ partnera Německé říše. Německá nacionální propaganda v Rakousku nazvala císaře Karla „pantoflovým hrdinou podřízeným taliánské přistěhovalkyni“ a císařovnu Zitu „italskou zrádkyní“.\n\n\n"}
{"id": "281129", "url": "https://cs.wikipedia.org/wiki?curid=281129", "title": "Habsburský zákon", "text": "Habsburský zákon\n\nTakzvaný Habsburský zákon (něm. \"Habsburger-Gesetz\", zkr. \"HabsG\", oficiálně \"StGBl 209/1919\") je právní předpis z roku 1919 upravující náležitosti tykající se vyhoštění členů panovnického rodu lotrinských Habsburků z Rakouska a převzetí jejich majetku po první světové válce.\n\nCísař Karel I. byl po vydání Manifestu národům z 11. listopadu - a poté po vyhlášení rakouské republiky 12. listopadu 1918 - postaven před volbu formálně buď abdikovat a zůstat v Rakousku jako občan republiky, nebo neabdikovat a vycestovat, případně být internován.\n\nPo Karlově vycestování do Švýcar, při kterém 24. března 1919 ve Feldkirchském manifestu Karel své prohlášení o vzdání se nároku odvolal, schválil parlament Státu Německé Rakousko, z podnětu tehdejšího státního kancléře Dr. Karla Rennera Zákon upravující vyhoštění a převzetí majetku rodu Habsbursko-Lotrinského \"(něm. Gesetz betreffend die Landesverweisung und die Übernahme des Vermögens des Hauses Habsburg-Lothringen)\" ze 3. dubna 1919.\n\n\"Někdejší nositel koruny\", jenž žil v zahraničí, byl ze země vyhoštěn natrvalo. Ostatní členové rodiny jen v případě, že se nevzdají příslušnosti k dynastii Habsburků s jejich panovnickými nároky a nepřihlásí se k občanství republiky. Státní majetek, který byl dříve užíván císařským dvorem, byl převzat státem jako erární. Soukromý a rodinný majetek rodiny Habsburků, zejména ten ve správě hlavy rodu, byl rovněž zabaven a převeden do vlastnictví státu. Soukromé osobní vlastnictví zůstalo nedotčeno.\nSchválením Zákona o zrušení šlechty bylo, rovněž 3. dubna 1919, zrušeno šlechtictví v Německém Rakousku.\n\nHabsburský zákon byl za úřadování spolkového kancléře Kurta Schuschnigga 13. července 1935 na čas austrofašistického stavovského státu degradován z ústavního článku na obyčejný zákon a zrušoval členům bývalé dynastie zákaz vstupu do země. Rodinný zásobovací fond Habsburské rodiny byl znovu obnoven, a fondu navrácen značný majetek.\n\nPo anšlusu Rakouska k Německé říši vydal říšský zástupce Arthur Seyss-Inquart nařízení jako šéf Rakouské zemské vlády (něm. \"Österreichische Landesregierung\"), dne 14. března 1939 na základě osobního příkazu Vůdce Zákon o zrušení vydání majetku rodině Habsbursko-Lotrinské, jímž majetek bez náhrady připadl Zemi Rakousko, součásti nacistického Německa.\n\nDruhá republika v roce 1945 znovu uvedla v platnost Spolkovou ústavu z let 1920/1929 se stanovisky z roku 1933 a tím automaticky též Habsburský zákon z roku 1919. Převáděcím ústavním zákonem byly všechny ústavní zákony vydané v letech 1933 až 1945 a všechny obyčejné zákony, které byly neslučitelné s ústavou platnou do roku 1933, zrušeny. Tím byla obnoven právní stav první republiky v plném rozsahu.\n\nVyvlastnění uskutečněné v roce 1939 nemohlo být dosud popřeno, neboť vlastníci Habsburského majetku v roce 1938 (fondy), po roce 1945 v nadacích a fondech není uváděn jako obnovitelný nález, tím pádem nemohl být znovu zřízen a podle rozdílných nejvyšších soudních rozhodnutí nevznikl jednotlivým členům rodiny žádný právní nárok. Právní nárok by býval vznikl pouze u obnovitelných nálezů. Roku 1955 se Habsburský zákon na výslovnou žádost SSSR stal součástí rakouské státní ústavy.\n\nV mnoha mezinárodních dohodách po roce 1945 (Úmluva o lidských právech, antidiskriminační dohody, atd.) si rakouská republika vymohla právo, aby nemusela tyto úmluvy plně respektovat, pokud se týká členů rodiny Habsburků v Rakousku.\n\nOd roku 1960 podepsalo množství členů rodiny habsbursko-lotrinské prohlášení o zřeknutí se nároku na rakouský trůn. V roce 1961 je podepsal i hlavní představitel rodiny Ota Habsbursko-Lotrinský. Přijetí dokumentu se však kvůli tzv. „habsburské krizi” zpozdilo, neboť byla popřena právní platnost prohlášení. Až 31. října 1966 bylo Ottovi Habsburskému dovoleno poprvé se znovu vrátit do rodného Rakouska. V souvislosti s tím pokládala rakouská národní rada za nutné většinou hlasů poslanců za SPÖ a FPÖ autenticky interpretovat Habsburský zákon. Bez prohlášení o zřeknutí se nároku bylo v roce 1982 poslední císařovně Zitě umožněno přicestovat, jelikož se do habsburské rodiny „pouze” vdala a nikdy by tudíž nemohla vznášet nárok na panovnická práva. V současnosti je Restaurace monarchie v Rakousku nerealizovatelná.\n\nKromě toho byli členové rodu Habsburků a další rody, \"jež kdysi vládly\", podle čl. 60 odst. 3 spolkové ústavy vyloučeni z možnosti zastávat úřad spolkového prezidenta. Toto ustanovení bylo z volebního zákona v roce 2011 (tj. po 92 letech) vypuštěno.\n\nRodina však stále právní cestou usiluje o zrušení platnosti diskriminačního Habsburského zákona. Finanční požadavky (z toho například zámky, činžovní domy ve Vídni a přibližně 27 000 hektarů polností s celkovou hodnotou vyčíslenou na 200 milionů euro) jsou značné. Tyto nároky však byly až doposud v soudní praxi rakouského nejvyššího soudu z formálních důvodů zamítány nebo vraceny k přezkoumání.\nZ právního hlediska je tato otázka stále otevřená, vyhlášením vyvlastňovacích ustanovení roku 1919, ovšem vyvlastněním uskutečněným již téhož roku byl naplněn jeho právní účel, čímž pozbyly právní účinnost, pokud se týká trvalého zákazu vrácení majetku.\n\nVe zprávě komise historiků, zasedající v letech 1998–2003, byl soudní instancí takovýto zákaz navrácení zamítnut na takovýto zákaz navrácení nahlíží jako na evidentní.\n\nRozhodčí instance Všeobecného odškodňovacího fondu (rozsudky 5/2004, 6/2004, 7/2004) požadavky rodiny Habsburků prohlásila z ústavněprávních resp. z důvodů mezinárodního práva za nekompetentní. Rakouský ústavní soud se v jedné z následných stížností rodiny Habsburků s přihlédnutím k rozhodnutím rozhodčí instance rovněž prohlásil za nekompetentní, přičemž předseda rakouského ústavního soudu Korinek upozornil rodinu Habsburků na možnosti žaloby u civilního soudu – zjevně pod smyšlenkou, že jim rodinný zabezpečovací fond roku 1938 nenáležel, a tudíž nebylo nutné znovu jej zřizovat a stále jim ještě náleží. O nové rozhodnutí jiné rakouské instance již rodina nepodala další žádost.\n\nOd roku 1960 podepsali někteří členové domu habsbursko-lotrinského, kteří tak doposud neučinili, prohlášení o zřeknutí se nároku. V roce 1961 podepsal prohlášení i tehdejší hlavní představitel rodiny, císařův syn Otto Habsburský.\n\nJeho příjezd zdržovaly průtahy způsobené tzv. Habsburskou krizí: Spolkové vládě předsedy Alfonse Gorbacha, jež měla posoudit, zda je takové prohlášení dostatečné a následně zapojit hlavní výbor Národní rady, se nedařilo vydat žádné rozhodnutí kvůli odporu ministrů SPÖ proti vcestování. Kvůli váhavosti vlády Otta podal návrh ke Správnímu soudnímu dvoru, který uznal prohlášení jako dostatečné. SPÖ v souvislosti s tím hovořila o „justičním puči“, neboť soudní dvůr rozhodl nejen za vládu, ale také za příslušný hlavní výbor Národní rady. SPÖ a FPÖ proto 4. července 1963 přijaly proti vůli spolkového kancléře ÖVP autentický výklad původního Habsburského zákona z roku 1919. Nyní byl jednoznačně doplněn: \"Stanovení, zda toto prohlášení může být uznáno jako dostačující, přísluší spolkové vládě ve shodě s Hlavním výborem Národní rady.\" Otto Habsbursko-Lotrinský 31. října 1966 poprvé opět přicestoval. V té době již úřadovala vláda Josefa Klause, vláda samotné ÖVP s absolutní většinou v Národní radě.\n\nZákaz vstupu na území republiky pro nedostatky prohlášení o zřeknutí se nároku platil pouze pro členy rodiny, kteří byli narození již před vstoupením Habsburského zákona v platnost, nikoli však pro členy rodiny narozené po 10. dubnu 1919 v zahraničí. To bylo stvrzeno v roce 1980 výnosem Správního soudního dvora na žádost Rudolfa Syringa Habsbursko-Lotrinského, narozeného 5. září 1919 ve Švýcarsku (ex)císařskému páru Karlovi a Zitě.\n\nBez prohlášení o zřeknutí se nároku bylo v roce 1982 vládou Bruna Kreiského poslední císařovně Zitě Habsbursko-Lotrinské povoleno vcestování, neboť se do domu Habsburského pouze přivdala a nikdy by tak nemohla uplatňovat panovnické nároky.\n\nV roce 1996 prohlásila Spolková vláda Viktora Klimy § 2 Habsburského zákona jako mrtvý zákon, neboť odkazoval pouze na dvě osoby (Karla Ludvíka a Felixe), a následně oběma udělil povolení k vcestování.\n\nS \"Pozměňovacím zákonem volebního práva 2011 (Wahlrechtsänderungsgesetz 2011)\" byla změněna i ústavní nařízení týkající se rodiny Habsbursko-Lotrinské. Tím měly být požadavky § 2 Habsburského zákona formálně zrušeny. Kvůli rozptýlení obav z možné kandidatury členů rodiny Habsburků ve volbách na spolkového prezidenta, byla vydána prejudice ohledně habsburských požadavků na navrácení vyvlastněného rodinného fondu. V roce 2011 bylo zdůrazněno, že znění týkající částí od zrušení vyloučení „Pasivního volebního práva“ ve volbách do úřadu (rakouského) spolkového prezidenta, po „Zákon ohledně vypovězení ze země a vyvlastnění majetku rodiny habsbursko-lotrinské, státního zákona 209/1919“ zůstává nezměněný.\n\nV diskusi o tématu se přímluvci odvolávali na to, že „Habsburkové” měli svou vinu na první světové válce. Odňatý majetek je tudíž pouze symbolickou kompenzací vyvlastněním za války vzniklých škod.\n\nZastánci navrácení rodinných fondů argumentují tím, že zamýšlené uplatnění výtěžku z majetku na základě tzv. Habsburského zákona k odškodnění je pouze zástěrka, neboť nikdo z poškozených z první světové války již nežije. Kromě toho uvádějí, že habsbursko-lotrinská rodina neměla vinu na vypuknutí první světové války, neboť se jednalo o politické rozhodnutí císaře Františka Josefa I., jenž rozhodl jako panovník bez porady nebo přímluvy členů rodiny. Jedná se tudíž z pohledu některých lidí o dnes již nezákonnou mstu a o nerovnocenné zacházení, neboť žádná jiná rakouská šlechtická rodina vyvlastněna nebyla.\n\n"}
{"id": "281131", "url": "https://cs.wikipedia.org/wiki?curid=281131", "title": "Moravské pole", "text": "Moravské pole\n\nMoravské pole (německy \"Marchfeld)\" je asi 900 km² velká štěrková rovina v jihovýchodním Weinviertelu (Dolní Rakousko), mezi Dunajem a nejspodnějším úsekem řeky Moravy (německy \"March\", odtud jméno). Je součástí Vídeňské pánve. Na severu přechází ve zvlněnou pahorkatinu Weinviertelu, výběžek Vnějších západních Karpat.\n\nMoravské pole je převážně spoře zalidněná polní krajina, lesy se nachází jen po okrajích podél řek a jižně od Gänserndorfu. Téměř celé území patří do okresu Gänserndorf, pouze na západě zasahuje obvod hlavního města Vídně a okrajová část okresu Mistelbach. Rovně napříč Moravským polem vedou dvě významné železnice z Vídně, směr Břeclav (Severní dráha císaře Ferdinanda) a směr Marchegg - Bratislava.\n\nVe druhé polovině 13. století se v prostoru Moravského pole udály dvě významné bitvy: bitva u Kressenbrunnu (dnes Groißenbrunn) roku 1260 a bitva u Suchých Krut (Dürnkrut) roku 1278, zvaná běžně „bitva na Moravském poli“, v níž padl český král Přemysl Otakar II.\n\n"}
{"id": "281132", "url": "https://cs.wikipedia.org/wiki?curid=281132", "title": "Igor Ondříček", "text": "Igor Ondříček\n\nIgor Ondříček (* 6. listopadu 1971, Prostějov) je český divadelní a filmový herec.\n\nOd roku 1994 působí v Městském divadle Brno. Po absolvování gymnázia vystudoval obor syntetické žánry (dnešní muzikálové herectví) na brněnské JAMU u profesorů Zdeny Herfortové a Stanislava Moši. Od 1. července 2003 vede soubor zpěvohry v Městském divadle Brno. Byl čtyřikrát zvolen nejoblíbenějším hercem MdB a to v sezónách 1996/1997, 2002/2003, 2003/2004 a 2007/2008.\n\n\n\n\n"}
{"id": "281134", "url": "https://cs.wikipedia.org/wiki?curid=281134", "title": "Serjoža", "text": "Serjoža\n\nSerjoža ( ) je řeka v Nižněnovgorodské oblasti v Rusku. Je 196 km dlouhá. Povodí má rozlohu 2 730 km².\n\nNa horním a středním toku se v korytě řeky nacházejí krasové jevy. Ústí do řeky Ťošy (povodí Oky).\n\nPřevládajícím zdrojem vody jsou sněhové srážky. Průměrný roční průtok vody ve vzdálenosti 71 km od ústí činí 2,4 m³/s. Zamrzá v listopadu až na začátku prosince a rozmrzá v dubnu. Během rozmrzání dosahuje nejvyšších vodních stavů.\n\nŘeka je splavná pro vodáky.\n"}
{"id": "281138", "url": "https://cs.wikipedia.org/wiki?curid=281138", "title": "Charles George Gordon", "text": "Charles George Gordon\n\nCharles George Gordon (28. ledna 1833 ve Woolwichi v Londýně, – 26. ledna 1885 v Chartúmu), známý jako Číňan Gordon, Gordon paša a Gordon z Chartúmu, byl britský armádní důstojník a administrátor. Proslul během svých tažení v Číně a v severní Africe. Byl zabit během dobývání súdánského Chartúmu mahdisty v lednu 1885.\n\n"}
{"id": "281143", "url": "https://cs.wikipedia.org/wiki?curid=281143", "title": "Védská metrika", "text": "Védská metrika\n\nVédská metrika vychází ve svých principech z metriky indoíránské, která navazuje na společné rysy indoevropského jazyka. Základním prvkem védského metra je počet slabik a základní metrickou jednotkou je stopa (\"páda\"), které jsou základem pro vytvoření strofy. Uspořádání dalších prvků, především kvantita, kadence, césura a védský přízvuk se řídí poměrně složitými pravidly, ale všeobecně se dá říci, že metrum je rytmické střídání stejného počtu přízvučných a nepřízvučných slabik.\n\nRelativně nejjednodušší strukturu má osmislabičný verš (stance), který se skládá se dvou metrických jednotek po čtyřech slabikách - stopách (páda). Násobky osmislabičných stanc nebo čtyřslabičných (stop) tvoří metrické strofy:\n\nSložitější strukturu má jedenáctislabičný verš. Tento verš se skládá se dvou metrických jednotek - v první páda 7 slabik, kdy po 4. nebo 5. slabice následuje césura a v druhé páda 4 slabiky s kadencí trochejskou nebo jambickou.\n\nNěkteré hymny obsahují strofy s různými metrickými jednotkami:\n\nTradiční védská literatura třídí metriku v souladu s počtem slabik v jedné strofě:\ndvipadá virádž (20), gájatrí (24), ušnih (28), anuštubh (32), brhatí (36), pankti (40), trištubh (44), dvipadá trištubh (22), džagatí (48), šakvarí (55) a další. Toto rozdělení je čistě teoretické, protože existuje mnoho kombinací a výjimek.\n\nSlabiky mohou být v jednom verši metricky krátké (\"laghu\"), nebo dlouhé (\"guru\"). Slabika je metricky krátká, jestliže obsahuje krátkou samohlásku a nenásleduje-li ji souzvučná souhláska v tom samém verši. Všechny ostatní slabiky jsou kvantitativně dlouhé. Zjednodušeně lze říci, že dlouhá slabika obsahuje dlouhé samohlásky (á, í, ú, rí), dvouhlásky (ái, áu, é, ó) nebo podle pozice ve verši (druhá a čtvrtá slabika v prvním verši jsou převážně dlouhé).\n\nV sanskrtu existují složitá pravidla pro výslovnost hlásek v určité sekvenci nebo interpretaci polohlásek v některých pozicích.\n\nPosledním čtyřem slabikám každého verše se říká kadence. Kadence verše je většinou trochejská nebo jambická.\n\nSložitější védské metrické struktury založené na více, než osmislabičném verši (trištubh nebo džagatí) mají po čtvrté nebo páté slabice césuru, která rozděluje verš na úvod a zakončení (kandance). Rytmus verše před césurou je jambický nebo trochejský. Trištubh je nejrozšířenější metrikou Rgvédu (čtyři jedenáctislabičné verše rozdělené do dvou hemistichů).\n\nVédský přízvuk nebo také akcent může být zvýšený (\"udátta\"), snížený (\"anudátta\") nebo průtažný (\"svarita\"). V prvních osmi slabikách Rgvédu je užití védského přízvuku následující:\n\na-gní-mī-le-pu-ró-hi-tam\n\na - u - s - a - a - u - s - a (a=anudátta, u=udátta, s=svarita)\n\nnebo graficky\n\n_¯\\__¯\\_\n\nVédská metrika není závislá na védském přízvuku ale védský přízvuk je nezbytnou součástí správné recitace v souladu s védskou metrikou.\n\n\n\n"}
{"id": "281144", "url": "https://cs.wikipedia.org/wiki?curid=281144", "title": "Wieferichovo prvočíslo", "text": "Wieferichovo prvočíslo\n\nWieferichovo prvočíslo je takové prvočíslo \"p\", pro něž platí, že \"p\" dělí 2 − 1. Jediná dosud známá Wieferichova prvočísla jsou 1093 a 3511. Dále je známo, že až do 6,7×10 další Wieferichovo prvočíslo neexistuje.\n\nWieferichova prvočísla byla poprvé popsána Arthurem Wieferichem v roce 1909 v souvislosti s velkou Fermatovou větou, mají význam v teorii čísel a možné aplikace v kryptografii.\n\nTabulka Wieferichových prvočísel \"W\":\n\n"}
{"id": "281145", "url": "https://cs.wikipedia.org/wiki?curid=281145", "title": "Savala", "text": "Savala\n\nSavala ( ) je řeka v Tambovské a ve Voroněžské oblasti v Rusku. Je 285 km dlouhá. Povodí má rozlohu 7720 km².\n\nProtéká Ockodonskou rovinou. Ústí do řeky Chopjor (povodí Donu).\n\nPřevládajícím zdrojem vody jsou sněhové srážky. Průměrný roční průtok vody činí přibližně 20 m³/s. Zamrzá na konci listopadu a rozmrzá na konci března až v první polovině dubna. Během rozmrzání dosahuje nejvyšších vodních stavů.\n\nNa řece se nachází město Žerděvka.\n"}
{"id": "281152", "url": "https://cs.wikipedia.org/wiki?curid=281152", "title": "Justin Hayward", "text": "Justin Hayward\n\nJustin Hayward je známý jako člen skupiny The Moody Blues i jako sólový muzikant, je autorem jedné z nejslavnějších písní rockové historie \"Nights In White Satin\" (Moody Blues).\n\nJustin Hayward se narodil 14. října 1946 (Swindon, Wiltshire). Už jako teenager se začal věnovat kytaře, ovlivnili ho kytaristé jako \"James Burton\" (mimo jiné kytarista Elvise Presleyho), Buddy Holly nebo Hank Marvin (The Shadows). V hudebním světě se objevil v polovině 60. let, kdy zpíval v triu \"The Wild Three\" (s někdejší britskou hvězdou \"Martym Wildem\" a jeho ženou). Natočil také sólové singly s countryovou písní \"The London Is Behind Me\" (1965) a s \"I Can’t Face The World\" (1966). V té době podepsal licenční smlouvu o právech na své písně s vydavatelstvím krále britského skiffle Lonnieho Donegana (na které později značně prodělával). V roce 1966, když se reformovala nová sestava skupiny The Animals kolem zpěváka Erica Burdona, nabídl se jako kytarista, ale Burdon už měl kapelu kompletní a odkázal ho na The Moody Blues, kteří po odchodu Dennyho Lainea sháněli nového kytaristu a zpěváka.\n\nHayward původně v Moody Blues převzal úlohu Dennyho Laina a zpíval i největší dosavadní hit skupiny \"Go Now!\". V roce 1967 se ale hlavně díky jeho skladbě \"Nights In White Satin\" Moody Blues prosadili jako přední skupina psychedelické a rockové scény. Pro skupinu Hayward složil většinu svých nejlepších skladeb \"Tuesday Afternoon, Lovely To See You, Question, New Horizons, Driftwood, The Voice, I Know You’re Out There Somewhere\" a další. S jedinou přestávkou v letech 1974-1978, kdy kapela zastavila činnost, působí v Moody Blues až do dnešních dnů.\n\nKdyž v roce 1974 zastavili Moody Blues činnost, Hayward nejdříve s baskytaristou kapely Johnem Lodgem rozjel projekt \"Blue Jays\", což byla skupina, kde vedle obou muzikantů hráli\n\"Graham Deakin\" (bicí), \"Kirk Duncan\" (piáno) a trio smyčcových hudebníků \"Jim Cockey, Tim Tompkins\" a \"Tom Tompkins\". Natočili velmi úspěšné album \"Blue Jays\" a singly \"Blue Guitar\" (Top 10 hit v Anglii) a \"I Dreamed Last Night\".\n\nJeště před obnovením Moody Blues pak Hayward připravil své první sólové album nazvané \"Songwriter\". Vyšlo v roce 1977 a představilo Haywarda stylově v lehce odlišné pozici než v Moody Blues (použil například dětské sbory nebo rockový efekt flangeru na svém hlase, což na předešlých ani budoucích albech nikdy neudělal), ale i tak jeho rukopis zůstával blízký stylu Moody Blues. Deska měla největší úspěch ze sólových projektů jeho kolegů, v Anglii se v žebříčku dostala mezi třicítku nejprodávanějších alb, v Americe mezi první čtyřicítku. Krátce před oživením původní kapely pak přispěl na kultovní koncepční projekt Válka světů – \"Jeff Wayne's Musical Version of The War of the Worlds\". Hayward zpíval mimo jiné skladbu \"Forever Autumn\", která mu přinesla i sólový hit. Celý projekt se na pódia vrátil i na počátku nového milénia a Justin Hayward se ho tehdy opět účastnil.\n\nNásledující sólová alba Hayward vydával souběžně s prací v Moody Blues, v 80. letech to byly desky \"Night Flight\" (1980) a \"Moving Mountains\" (1985), obě v duchu tehdejšího stylu Moodies. V polovině 80. let se nervově zhroutil během vyčerpávajícího turné skupiny, ale rychle se zotavil a pokračoval jak s kapelou, tak v sólové práci. V roce 1989 připravil spolu s aranžérem a producentem Mikem Battem zvláštní desku \"Classic Blue\". Šlo o cover verze známých skladeb (např. \"Blackbird, A Whiter Shade of Pale, Scarborough Fair\" nebo \"Stairway to Heaven\") v aranžmá, kdy Haywardův zpěv doplňovaly pouze smyčce. Posledním studiovým albem pak zůstává deska \"The View From The Hill\" z roku 1996.\n\nJustin Hayward je už více než 35 let ženatý s Ann Marie Hayward (oddáni byli v roce 1970), s níž má i jednu dceru Doremi. Podle svých slov při psaní textů často vychází z osobních zážitků a pocitů. Bez zajímavosti není, že je celou kariéru věrný stejné kytaře (červený Gibson 335), kterou vlastní už od šedesátých let.\n\n\"(neobsahuje desky s The Moody Blues)\"\n\nBlue Jays (s Johnem Lodgem, 1975, UK#4, USA #16)\nSongwriter (1977, UK#28, USA #37)\nNight Flight (1980, USA #166)\nMoving Mountains (1985)\nClassic Blue (1989)\nThe View From The Hill (1996)\nLive In San Juan Capistrano (1998)\nSpirits of the Western Sky (2013)\n\nSince You've Gone / Just As Long (s The Wild Three, 1965)\nI Cried / Well Who's That (s The Wild Three, 1965)\nLondon Is Behind Me / Day Must Come (1965)\nI Can’t Face The World / I’ll Be There Tomorrow (1966)\nI Dreamed Last Night / Remember Me, My Friend (s Johnem Lodgem, 1975, USA #47)\nBlue Guitar / When You Wake Up (s Johnem Lodgem, 1976, UK #8, USA #94)\nOne Lonely Room/Songwriter Part 2 (1977)\nCountry Girl/Doin' Time (1977)\nStage Door/Lay It On Me (1977)\nForever Autumn (v rámci projektu The War Of The Worlds Jeffa Wayne, USA #47)\nMarie/Heart of Steel (1979)\nNightflight/Suitcase (1980)\nNearer to You/It's Not On (1980)\nSilverbird/Take Your Chances (1985)\nThe Best is Yet To Come/Marie (1985)\nTracks of My Tears/Railway Hotel (1989)\nThe Way of the World/The Promised Land (1996, CD singl)\nBroken Dream (1996, CD singl)\n\n"}
{"id": "281155", "url": "https://cs.wikipedia.org/wiki?curid=281155", "title": "Arthur Wieferich", "text": "Arthur Wieferich\n\nArthur Josef Alwin Wieferich (27. dubna 1884 Münster – 15. září 1954 Meppen) byl německý matematik, zabývající se teorií čísel. Jsou po něm pojmenována Wieferichovo prvočíslo a Wieferichův pár.\n"}
{"id": "281156", "url": "https://cs.wikipedia.org/wiki?curid=281156", "title": "Karosa C 744", "text": "Karosa C 744\n\nKarosa C 744 je meziměstský kloubový autobus, který vyráběla společnost Karosa Vysoké Mýto v letech 1988–1992 (funkční vzorek již roku 1983).\n\nAutobus C 744 je konstrukčně odvozen od standardní linkové verze Karosa C 734. Cílem byla maximální unifikace se všemi vozy nové řady 700, což umožňovalo lepší dostupnost náhradních dílů. C 744 je třínápravový autobus s polosamonosnou karoserií panelové konstrukce. Skládá se ze dvou částí, které jsou navzájem spojeny kloubem a krycím měchem. Hnací náprava (zadní) je poháněna motorem, který se nachází za ní, pod podlahou salonu pro cestující. Přední náprava LIAZ má nezávisle zavěšená kola, střední a zadní nápravy jsou tuhé a pochází od maďarské firmy Rába. Pro cestující jsou určeny troje dvoukřídlé výklopné dveře přibližně stejné šířky. V přední článku se nacházejí dveře dvoje, třetí jsou umístěny za kloubem. Sedačky v interiéru vozu jsou rozmístěny 2+2 se střední uličkou.\n\nRozhodnutí o výrobě kloubového autobusu československé výroby padlo na začátku 80. let 20. století. V té době byly do Československa dováženy maďarské vozy Ikarus 280. Tento typ byl poměrně spolehlivý, problémy ale byly s náhradními díly, které musely být dodávány opět až z Maďarska. První autobus C 744 (funkční vzorek) byl vyroben roku 1983, v roce 1986 následovaly 3 prototypy, roku 1987 pětikusová ověřovací série a sériová výroba začala na konci roku 1988. Do roku 1992, kdy byla produkce těchto autobusů ukončena, vyrobila Karosa 324 těchto vozů (včetně prototypů a funkčního vzorku).\n\nAutobusy C 744 byly určeny především pro podniky ČSAD, které je nasazovaly na kratší meziměstské tratě, kde byly potřebné kapacitnější vozy. Nicméně některé vozy se objevily i na běžných linkách MHD (např. v Ostravě nebo Bratislavě). V roce 2019 je možné vozy C 744 potkat v linkové dopravě jen ve dvou kusech: jeden u ČSAD autobusy Plzeň, který je vypravovaný záložně z provozovny v Kralovicích, a jeden na Slovensku v městském provozu ve Spišské Nové Vsi, kde se vyskytuje rovněž pouze jako záloha a kde zároveň obsluhuje několik soukromých spojů.\n\n\n\n\n"}
{"id": "281160", "url": "https://cs.wikipedia.org/wiki?curid=281160", "title": "Beno Blachut", "text": "Beno Blachut\n\nBeno Blachut (14. června 1913, Vítkovice, nyní součást Ostravy – 10. ledna 1985, Praha) byl český operní pěvec, tenorista. Byl držitelem čestných titulů laureát státní ceny, zasloužilý umělec (1958) a národní umělec (1963).\n\nBeno Blachut se vyučil kotlářem ve Vítkovických železárnách, odkud byl za hospodářské krize v roce 1933 propuštěn. V letech 1935–1939 studoval zpěv na Pražské konzervatoři u Luise Kadeřábka. Dne 25. prosince 1938 se představil jako Jeník ve Smetanově \"Prodané nevěstě\" v Českém divadle v Olomouci, kde byl angažován v sezónách 1939–1940 a 1940–1941. Od 1. srpna 1941 se stal členem opery Národního divadla v Praze, kde působil až do své smrti. \n\nBlachut byl vynikajícím interpretem především českého repertoáru (B. Smetana: Jeník, Vítek, Vít, Lukáš, Dalibor, Šťáhlav, Michálek, Skřivánek; A. Dvořák: Princ, Jirka, Benda; L. Janáček: Laca Klemeň, Boris, Brouček, Filka Morozov ad.). Ze světového repertoáru ztvárnil např. Mozartova Belmonta, Wagnerova Erika a Waltra Stolzinga, Verdiho Radama a Otella, Pucciniho Cavaradossiho a Rudolfa, Leoncavallova Cania.\n\nSvětovou kariéru mu přes několikeré nabídky znemožnil nejprve nacistický a později komunistický režim. Jako člen opery Národního divadla hostoval v Moskvě, Vídni, Helsinkách, Amsterdamu, Edinburghu atd.\n\nPro Československý rozhlas a firmy Supraphon a Decca pořídil řadu nahrávek árií, písní, operních výstupů i kompletů, např. \"Dalibor, Hubička, Rusalka, Psohlavci, Její pastorkyňa, Káťa Kabanová, Věc Makropulos, Zápisník zmizelého, Stabat Mater, Svatební košile, Česká mše vánoční\" ad.\n\nV roce 2001 byla v Praze založena Společnost Beno Blachuta. V roce 2003 vznikl v České televizi dokument \"Benek\", který sleduje životní a umělecké osudy pěvce. V dokumentu je použita řada Blachutových televizních i filmových kreací.\n\nPohřben je v hrobce na pražském Vyšehradě vedle Antonína Dvořáka.\n\n\n\n"}
{"id": "281162", "url": "https://cs.wikipedia.org/wiki?curid=281162", "title": "Jokosuka H5Y", "text": "Jokosuka H5Y\n\nJokosuka H5Y1 (: 九九式飛行艇, \"99 šiki hikótei\"; Létající člun Typ 99, ve spojeneckém kódu Cherry) byl létající člun japonského císařského námořního letectva. Typ vznikl v polovině 30. let a do skončení jeho výroby v roce 1941 vzniklo jen 20 kusů.\n\nH5Y byl navržen na základě specifikace 9-Shi z roku 1934 japonského námořnictva na dvoumotorový průzkumný létající člun, který by dosahoval výkonů tehdejších čtyřmotorových typů při nižších pořizovacích a provozních nákladech. Dva prototypy postavil v roce 1936 \"11. námořní arzenál v Hiro\".\n\nLetoun měl dvojité svislé ocasní plochy a křídlo nesené vysoko nad trupem na vzpěrách. Svou koncepcí připomínal zmenšený letoun Kawaniši H6K Mavis. Výkony letounu byly špatné, stroj byl podmotorovaný a jeho konstrukce měla potíže se strukturální pevností.\n\nTyp byl přijat pro sériovou výrobu v roce 1938 a první kus byl hotov v roce 1939. Jelikož ale byly výkony letounu považovány za nevyhovující, byla výroba zrušena už po dokončení 20 kusů začátkem roku 1941. \n\nNěkolik kusů bylo na počátku války použito k pobřežnímu a protiponorkovému hlídkování, ale byly rychle přesunuty do druhé linie, kde dosloužily především jako dopravní a při výcviku.\n\n\n\n\n\n"}
{"id": "281166", "url": "https://cs.wikipedia.org/wiki?curid=281166", "title": "Martin Kamen", "text": "Martin Kamen\n\nMartin David Kamen (27. srpna 1913 Toronto – 31. srpna 2002) byl americký chemik, který se věnoval především fyzikální chemii a jaderné fyzice.\n\nSpolečně se Samem Rubenem objevil radioaktivní izotop uhlíku C. Při bombardování hmoty částicemi z cyklotronu vznikaly radioaktivní izotopy prvků jako C. Jeho použití v biochemii pomohlo objasnit průběh mnoha reakcí probíhajících v živých organismech. Kamen rovněž poskytl důkaz, že kyslík vznikající při fotosyntéze nepochází z oxidu uhličitého, ale z vody. Rovněž studoval roli molybdenu při biologické fixaci dusíku, biochemii cytochromů a jejich úlohu při fotosyntéze a metabolismu, roli železa v porfyrinových sloučeninách a výměnu vápníku v rakovinných nádorech.\n"}
{"id": "281167", "url": "https://cs.wikipedia.org/wiki?curid=281167", "title": "Sjas", "text": "Sjas\n\nSjas ( ) je řeka v Novgorodské a Leningradské oblasti v Rusku. Je 260 km dlouhá a její povodí má rozlohu 7330 km².\n\nPramení na Tichvinské grjadě v bažinách na okraji Valdajské vysočiny a protéká Ladožskou nížinou. Ústí do Volchovské zátoky Ladožského jezera (povodí Něvy).\n\n\nPřevládajícím zdrojem vody jsou sněhové srážky. Průměrný roční průtok vody ve vzdálenosti 27 km od ústí činí 53 m³/s. Zamrzá většinou v listopadu, ale někdy až v prosinci nebo v lednu, a rozmrzá v dubnu. Po rozmrznutí dosahuje nejvyšších vodních stavů.\n\nJe součástí Tichvinské vodní soustavy. Leží na ní vesnice Sjasstroj.\n"}
{"id": "281169", "url": "https://cs.wikipedia.org/wiki?curid=281169", "title": "LTC Praha", "text": "LTC Praha\n\nLTC Praha (celým názvem: Lawn Tennis Club Praha) byl český sportovní klub, který sídlil v pražských Holešovicích. Založen byl v roce 1904. Jak název prozrazuje, jednalo se tehdy o tenisový klub, nejznámějším oddílem byl ovšem hokejový. Oddíl ledního hokeje se mohl pyšnit titulem sedminásobného mistra Československa a čtyřnásobného mistra Protektorátu. S počtem jedenácti mistrovských titulů je tak dosud třetím nejúspěšnějším českým klubem v historii. Na mezinárodní scéně se LTC nesmazatelně zapsalo sedminásobným triumfem na Spenglerově poháru. Zanikl v roce 1964 sloučením s pražskou Slávií. Klubové barvy byly červená a žlutá.\n\nSvé domácí zápasy odehrával v Pražských vzorkových veletrzích na Bělského třídě.\n\nLawn Tennis Club Praha (původně Lawn Tennis Cercle) byl založen v roce 1904 studenty právnické fakulty c. k. české university Karlo-Ferdinandovy . K založení došlo po odloučení několika sportovců pražské Slavie, zpočátku tak nový klub působil pod názvem LTC SK Slavia. Členy klubu byly významné osobnosti, například Jan a Olga Masarykovi, Karel Schwarzenberg nebo Jiří Stanislav Guth-Jarkovský. Správcem byl Josef Koželuh, otec budoucích tenistů Karla a Jana Koželuhových.\n\nJak název klubu napovídá, hlavním sportem byl tenis a lední hokej (původně ještě bandy hokej) stál v jeho stínu. To se změnilo roku 1927, kdy došlo k rozkolu ve Spartě, tehdy nejlepším československém hokejovém mužstvu. Mladí hráči Josef Maleček, Jan Peka, Jiří Tožička a další na protest proti tomu, že dostávají málo příležitostí, přešli právě pod hlavičku LTC. To se stalo ve třicátých letech jedním z nejlepších klubů Evropy a tvořilo i základ reprezentace, zvláště když se roku 1935 stal hrajícím trenérem kanadský Slovák Matej (Mike) Buckna. Po založení československé ligy suverénně vyhrálo (s výjimkou roku 1941, kdy senzačně prohrálo s I. ČLTK Praha 1:2) všechny její ročníky.\n\nPo nástupu komunistů k moci se LTC stalo symbolem profesionalismu a muselo být zlikvidováno. Roku 1949, kdy naposledy vyhrál ligu, byl klub přejmenován na Zdar a později Obchodní domy. Roku 1950 byl zakázán start reprezentačního mužstva na mistrovství světa v Londýně a bouřlivá schůze hráčů v pražské Zlaté hospůdce rozehnána Státní bezpečností. Hokejisté v čele s legendárním brankářem Bohumilem Modrým byli odsouzeni k vysokým trestům vězení. Trosky mužstva LTC přešly pod Tatru Smíchov, která zanedlouho vypadla z nejvyšší soutěže. V roce 1964 ukončil smíchovský hokej činnost a vstoupil \"zpátky\" do Slavie Praha, která se nicméně za pokračovatele nepovažuje.\n\nZdroj: \n\n\n\n\n\nZdroj: \n\n\n\nZdroj: \n\nZdroj: \n\n\n"}
{"id": "281173", "url": "https://cs.wikipedia.org/wiki?curid=281173", "title": "Štafeta", "text": "Štafeta\n\nŠtafeta je druh závodu, při kterém členové družstva postupně absolvují určené části trati; často si členové štafety musejí předávat určený předmět, zpravidla tzv. štafetový kolík. Štafetové závody se provozují v lehké atletice, plavání, běhu na lyžích, rychlobruslení, biatlonu, požárním sportu, záchranářském sportu atd.\n\nV lehké atletice se běhají následující štafetové disciplíny:\n\n\nV běhu na lyžích závodí ve štafetách ženy na 4×5 km, muži na 4×10 km.\n\nV plavání se závodí ve štafetách 4×100 a 4×200 metrů volným způsobem a 4×100 metrů polohový závod.\n\nV rychlobruslení na krátké dráze štafetově závodí muži na 5000 m, ženy na 3000 m.\n\nV biatlonu se běhá na lyžích štafeta mužů na 4 x 7,5 kilometru a štafeta žen na 4 x 6 kilometrů, kromě toho se zde závodí i ve společném závodě mužů a žen, což je smíšená štafeta na 2 x 6 a 2 x 7,5 kilometru.\n\n"}
{"id": "281174", "url": "https://cs.wikipedia.org/wiki?curid=281174", "title": "Sam Ruben", "text": "Sam Ruben\n\nSamuel Ruben (5. listopadu 1913 San Francisco – 28. září 1943), narozený jako Charles Rubenstein, byl americký biochemik.\n\nSpolečně s Martinem Kamenem objevil radioaktivní izotop uhlíku C. Při bombardování hmoty částicemi z cyklotronu vznikaly radioaktivní izotopy prvků jako C. Jeho použití v biochemii pomohlo objasnit průběh mnoha reakcí probíhajících v živých organismech. Společně rovněž poskytli důkaz, že kyslík vznikající při fotosyntéze nepochází z oxidu uhličitého, ale z vody.\n\nZemřel na následky otravy fosgenem, který unikl při nehodě v laboratoři.\n"}
{"id": "281177", "url": "https://cs.wikipedia.org/wiki?curid=281177", "title": "Mezinárodní hudební festival Český Krumlov", "text": "Mezinárodní hudební festival Český Krumlov\n\nMezinárodní hudební festival Český Krumlov (MHF Český Krumlov) je letní hudební festival pořádaný v jihočeském městě Český Krumlov, jeho první ročník se konal v roce 1992.\n\nKaždé léto se na Mezinárodním hudebním festivalu Český Krumlov představují špičky současné hudební scény a zároveň dává příležitost i mladým, začínajícím umělcům. Organizátoři připravují v Českém Krumlově zapsaném na seznam světového dědictví UNESCO hudební přehlídku evropského významu. Festival dosud přivítal taková jména, jako jsou Plácido Domingo, Jonas Kaufmann, Renée Fleming, Dmitri Hvorostovsky, Elīna Garanča, José Cura, Ramón Vargas, , Sumi Jo, Juan Diego Flórez, Angela Gheorghiu, Mischa Maisky, Julian Rachlin, Arturo Sandoval, , James Morrison.\n\nSpojení atraktivního prostředí historického města a hudby mnoha žánrů vydobylo festivalu skvělé renomé. V unikátních prostorách Státního hradu a zámku Český Krumlov, ale i v dalších lokacích města s jedinečným geniem loci se uskutečňují koncerty klasické hudby, ale i osvěžujících populárních žánrů, na nichž vystupují přední zahraniční i čeští interpreti. Festivalové koncerty se konají na atraktivních místech - v Zámecké jízdárně, Maškarním sále či v Zámecké zahradě, pod širým nebem v Pivovarské zahradě a Zahradě Kooperativy, i v komorní atmosféře kostela Božího Těla a Panny Marie Bolestné v areálu bývalého minoritského kláštera, dnes ve vlastnictví Rytířského řádu Křižovníků s červenou hvězdou.\n\nFestival se koná pravidelně pod záštitou prezidenta ČR, předsedy vlády ČR, ministerstva kultury ČR, ministra zahraničních věcí ČR, ministra průmyslu a obchodu ČR, ministra pro místní rozvoj, hejtmana Jihočeského kraje, starosty Českého Krumlova a velvyslanců zemí zúčastněných umělců.\n\nMHF Český Krumlov nabízí široké spektrum hudby od 15. až po 21. století. Profiluje se jako multižánrová hudební přehlídka, čímž se odlišuje od ostatních festivalů v České republice a oslovuje tak širší spektrum cílových skupin. Dramaturgie akcentuje plné využití unikátních interiérů a exteriérů Českého Krumlova v zájmu umocnění zážitku z hudebních produkcí jako jsou operní galakoncert, symfonické a komorní koncerty, varhanní koncert, autentickou interpretaci, český folklór, swing, muzikál i crossover.\n\nMezinárodní hudební festival Český Krumlov je členem české Asociace hudebních festivalů a stal se opětovně držitelem značky EFFE 2017-2018 (Europe for Festivals, Festivals for Europe), jejímž iniciátorem je Evropská asociace festivalů. Jde o novou evropskou platformu pro profesionály i pro veřejnost, která spojuje nejvýznamnější evropské festivaly různých žánrů. Tuto značku uděluje mezinárodní porota na základě přísných kritérií, hodnotí se umělecká úroveň, společenský přínos a význam festivalu v celosvětovém měřítku.\n\nDomovské město festivalu Český Krumlov získalo v roce 2012 prestižní ocenění nazvané Zlaté jablko (), což je jakýsi Oscar pro turistickou destinaci, který uděluje Světové federace novinářů a publicistů cestovního ruchu FIJET. Toto ocenění představuje uznání za vynikající úsilí při podpoře a zvyšování úrovně cestovního ruchu. FIJET ho uděluje každý rok, má ho již 43 příjemců z celého světa. O vítězství rozhodlo především mimořádné množství památek. \"„Svou roli sehrála také skutečnost, že Český Krumlov nežije jen velebením své minulosti, ale může se pochlubit i mimořádně bohatým, pestrým a vysoce hodnotným kulturním a společenským životem v současnosti. V loni na Mezinárodním hudebním festivalu byla taková hvězda, jako Plácido Domingo, a to rozhodlo pro Český Krumlov,”\" uvedl člen Řídícího výboru FIJET za ČR Miroslav Navara.\n\n27. ročník Mezinárodního hudebního festival Český Krumlov se uskutečnil mezi 20. červencem a 11. srpnem 2017. Nabídl celkem 19 hudebních produkcí různých žánrů – operní galakoncert, symfonické a komorní koncerty, varhanní koncert, autentickou interpretaci, swing, muzikál, folklór i crossover. Vystoupili Piotr Beczała se , Javier Perianes, Jiří Bárta, , Wihanovo kvarteto, Tanja Becker-Bender, Pavel Steidl, Olga Šroubková, Sooyeon Kim, Miroslav Ambroš a Jaroslaw Nadrzycki, Jaroslav Tůma, soubory Schola Gregoriana Pragensis, Francisextet, Cigánski Diabli, Concilium Musicum Wien, HRADIŠŤAN & Jiří Pavlica, muzikálové hvězdy z Broadwaye, zpěvák Jan Smigmator spolu s Dashou a RTV Big Bandem Felixe Slováčka, kteří připravili swingový večer ve stylu Las Vegas, a dále kapela Čechomor nebo Lúčnica.\n\n"}
{"id": "281178", "url": "https://cs.wikipedia.org/wiki?curid=281178", "title": "Eric Liddell", "text": "Eric Liddell\n\nEric Liddell (16. ledna 1902 – 21. února 1945) byl britský atlet a misionář.\n\nV roce 1924 vyhrál na olympijských hrách v Paříži v běhu na 400 metrů. Původně se chtěl přihlásit na běh na 100m, ale ten se konal v neděli a on jako silně věřící nechtěl v neděli závodit. Zapsal se tedy na běh na 400m, který se konal ve středu, a ten vyhrál. \n\nV letech 1925–1943 působil jako misionář v Číně.\n\n"}
{"id": "281181", "url": "https://cs.wikipedia.org/wiki?curid=281181", "title": "Hluchavkovité", "text": "Hluchavkovité\n\nHluchavkovité (\"Lamiaceae\", dříve též \"Labiatae\" neboli pyskaté) je čeleď dvouděložných rostlin z řádu hluchavkotvaré (\"Lamiales\"). Zahrnuje 7200–7800 druhů v 235–245 rodech, což z ní činí šestou největší čeleď krytosemenných rostlin. Při fylogenetické aktualizaci botanického systému se rozrostla o více než 40 rodů z čeledi sporýšovité a v dnešním pojetí zahrnuje byliny i dřeviny. Vyznačují se obvykle vstřícnými listy, čtyřhrannými stonky a dvoustranně souměrnými, pyskatými květy ve stažených vrcholičnatých květenstvích, které produkují nektar. Mnohé z rostlin jsou výrazně aromatické. Plody jsou tvrdky, peckovice, vzácně i tobolky.\n\nPatří mezi kosmopolitně rozšířené čeledi, vyskytují se na všech kontinentech s výjimkou Antarktidy. Hojně jsou zastoupeny i v květeně České republiky. Mezi běžné a známé hluchavkovité rostliny náleží např. hluchavka, mateřídouška, bazalka, máta, levandule nebo šalvěj, která je s více než 900 druhy také největším rodem čeledi. Čeleď se dělí do 12 podčeledí, z nichž jsou v české květeně zastoupeny 4. Hlavní diferenciace proběhly v období starších třetihor (paleocén, eocén), nejstarší identifikované fosilie pocházejí z doby před 28 miliony let, tedy z období oligocénu. \n\nHluchavkovité jsou ekonomicky významnou čeledí rostlin. Pro obsah aromatických silic a dalších látek jsou mnohé druhy využívány jako koření a jako zdroj éterických olejů (levandule, máta, šalvěj), mnoho jich patří mezi staré a oblíbené léčivé rostliny. Tropické dřeviny jako teka obrovská nebo \"Gmelina arborea\" jsou těženy pro kvalitní dřevo, semena šalvěje hispánské jsou známa jako \"chia\". Celosvětově jsou pěstovány také jako okrasné rostliny. V mnoha světových kulturách (buddhismus, hinduismus, antické Řecko) je s nimi spojena významná kulturní a mytologická symbolika.\n\nNázev čeledi je odvozen od typového rodu hluchavka (\"Lamium\"); její latinský název pochází z řeckého slova \"laimos\" nebo \"lámos\", tj. jícen, podle stavby květu připomínající rozšklebený jícen.\n\nV čeledi mají své zástupce jednoleté i vytrvalé byliny, polokeře, keře, méně často i liány, sukulenty nebo stromy. Letorosty a stonky jsou často čtyřhranné. Dřeviny této čeledi mívají větve s hojnými lenticelami. Odění je z jednoduchých, větvených nebo žláznatých trichomů, často obsahujících aromatické silice. Listy jsou nejčastěji vstřícné, křižmostojné, řidčeji přeslenité nebo střídavé, jednoduché nebo dlanitě či zpeřeně složené, vždy bez palistů. Čepel listů je celistvá nebo laločnatá až členěná, celokrajná nebo na okraji zubatá. Mnohé druhy jsou výrazně aromatické. Všichni zástupci jsou zelené, plně autotrofní rostliny (na rozdíl např. od blízce příbuzné čeledi zárazovitých); fotosyntéza probíhá převážně cestou C-metabolismu, u rodu \"Plectranthus\" byl zjištěn i sukulentní CAM-cyklus.\n\nKvětenství jsou úžlabní nebo vrcholová, nejčastěji odvozená z vidlanu, s hlavní osou a vrcholičnatě větvenými postranními větévkami. Častým typem květenství jsou stažené lichopřesleny, které někdy dále tvoří vrcholové lichoklasy či laty. Květenství bývají podepřena listeny, často výrazně barevnými. Květy jsou různoobalné, pětičetné, obvykle oboupohlavné, častým jevem však je gynodioecie, kdy samčí orgány (andreceum) jsou redukované nebo sterilní a květy jsou tedy funkčně samičí. Jindy dozrávají prašníky dříve než blizna (protandrie), rozšířeno je i samoopylování (u kleistogamických květů některých hluchavek). Kalich je dvoustranně souměrný nebo pravidelný, trubkovitého, zvonkovitého nebo kolovitého tvaru. Někdy vytrvává ještě i za plodu. Koruna je nejčastěji dvoustranně souměrná (zygomorfní), zpravidla dvoupyská, někteří zástupci zejména bazálnějších podčeledí mají však i květy téměř či zcela pravidelné.\n\nTyčinky jsou 4, přirůstající ke koruně, shodné délky nebo jsou 2 delší než ostatní, případně jsou pouze 2 tyčinky fertilní a zbylé dvě jalové (staminodia). Semeník je svrchní, srostlý ze 2 plodolistů (synkarpní), celistvý až hluboce čtyřlaločný. Semeník obsahuje 4 komůrky vlivem vzniku falešných přehrádek. Čnělka je jediná, často vyrůstající z prohlubně laločnatého semeníku (gynobazická), někdy též vrcholová, převážně s dvouklanou bliznou. Placentace je axilární, v každé komůrce je jediné vajíčko. V květech je na bázi semeníku na květním lůžku často vyvinut nektáriový disk produkující nektar. Plody jsou obvykle suché, rozpadající se na 4 oříšky (tvrdka) nebo peckovičky, u některých tropických rodů je vyvinuta peckovice s 1 až 4 pecičkami, jindy nepukavý čtyřsemenný lusk nebo poltivý plod \n\nNápadné květy hluchavkovitých jsou opylovány zejména včelami a čmeláky, dále vosami, motýly, můrami, mouchami, brouky a ptáky, kterým nabízejí odměnu v podobě nektaru. Horní pysk koruny nejčastěji chrání bliznu a prašníky, zatímco spodní slouží jako přistávací plocha; opylovač je tak shora poprášen pylem, když se prodírá k nektaru. U některých rodů (např. bazalka – \"Ocimum\") jsou tyčinky přitisklé ke spodnímu pysku a opylovač je poprášen zespodu; u velké skupiny šalvějí spodní pár jalových tyčinek vytváří zajímavý pákový mechanismus, sloužící k poprášení opylovače pylem z fertilních tyčinek nahoře. Velkokvěté americké rostliny (šalvěje, zavinutky) jsou opylovány kolibříky, důležitými opylovači ve středomořských křovinách jsou včely čalounice.\n\nPeckovice rozšiřují ptáci a savci. Tvrdky mnoha druhů vypadávají postupně z vytrvalých kalichů např. při rozkývání rostliny větrem. Někdy je kalich vytrvalý, buď papírovitý a umožňující šíření větrem, nebo s hákovitými cípy a přichytávající se na srst zvířat. Může být jasně barevný a lákat živočichy, kteří konzumují semena, jako u rodu blahokeř (\"Clerodendrum\"). Semena mohou být také vyhledávána ptáky nebo rozšiřována mravenci (myrmekochorie u hluchavek nebo ožanek). Některé druhy mají křídlaté oříšky nebo oříšky s dutinami vyplněnými vzduchem, šířené vodou, jiné při zvlhčení sliznatí a nalepují se na procházející živočichy nebo se tak upevňují k povrchu. Mnoho druhů se značně rozšířilo lidskou činností, zejména jako okrasné rostliny nebo plevele.\n\nJako u mnoha jiných rostlin, i kořeny hluchavkovitých vytvářejí mutualistické vztahy s houbami; studie prokázaly různé typy arbuskulární mykorhizy. Listy slouží za potravu housenkám mnoha druhů motýlů, častými škůdci jsou např. zavíječi nebo specializované druhy vlnovníků (\"Aceria\" sp.). Některé druhy středomořských šalvějí (např. \"Salvia pomifera\" nebo \"Salvia fruticosa\") jsou hostiteli vosiček vytvářejících jedlé, jablkům podobné hálky na rostlinných orgánech. Z rostlin parazitují na hluchavkovitých některé zárazy (\"Orobanche\" sp.).\n\nČeleď v současném pojetí zahrnuje asi 7200–7800 druhů v 236–245 rodech. Je rozšířena po celém světě s výjimkou Antarktidy a nejchladnějších oblastí Arktidy, chybí též v nejsušších částech Sahary, arabských a asijských pouští. Centrem její největší diverzity je oblast Středomoří, Blízkého východu a Střední Asie, bohatý výskyt má také v jižní Africe včetně Madagaskaru, v mírném a subtropickém pásmu Severní Ameriky a v oblasti od Mexika po Jižní Ameriku, v indomalajské oblasti a Austrálii. Americkými endemity jsou například rody zavinutka, pyknantemum, řetězovka nebo \"Monardella\", endemity Austrálie je pak celá podčeleď \"Peronematoideae\" (viz níže). Pouze na tichomořských ostrovech se rozkládá areál rodu \"Phyllostegia;\" velká část jeho druhů je zde považována za druhy kriticky ohrožené.\n\nHluchavkovité nejčastěji rostou v teplém sezónním nebo mediteránním klimatu. Jejich typickými biotopy jsou otevřená, slunná, xerotermní stanoviště lesostepí, stepí a skalních výchozů, středomořské macchie, garrigue a podobná stanoviště v různých částech světa, světlejší lesy, křoviny a lesní lemy, stejně jako vlhká místa podél vodních toků, příkopů a nádrží. V tropech se vyskytují především v horách nebo v sušších monzunových lesích; v hustých a vlhkých tropických pralesích nebo mangrovech jsou zastoupeny méně. Mnohé doprovázejí člověka na narušených, antropických či ruderálních stanovištích či jako plevele zahradních a polních kultur.\n\nV květeně České republiky jsou hluchavkovité hojně zastoupenou čeledíː vyskytují se zde zástupci 32 rodů ve zhruba 110 druzích, nepočítaje v to ojedinělé nálezy přechodně zavlečených jedinců. Z tohoto čísla uvádí Seznam nepůvodní flóry České republiky celkem 60 druhů nepůvodních a z nich dále 21 archeofytů a 39 neofytů, žádný z nich invazní. Nejvíce jsou ve volné přírodě nacházeny z kultury zplanělé druhy meduňka lékařská (\"Melissa officinalis\") a různé druhy šalvěje, máty nebo šanty. Z 12 podčeledí jsou v české flóře nejvíce zastoupeny podčeledi \"Nepetoideae\" a \"Lamioideae\", dvěma rody (ožanka, zběhovec) podčeleď \"Ajugoideae\" a jediným rodem šišák podčeleď \"Scutellarioideae\"; zástupci zbylých osmi se v české flóře nevyskytují.\n\nNejvíce druhů (včetně neofytních více než 7) mají na našem území rody konopice (\"Galeopsis\"), čistec (\"Stachys\"), šalvěj (\"Salvia\") a mateřídouška (\"Thymus\"). Hojně se zde vyskytují dále rody zběhovec (\"Ajuga\", 4 druhy), ožanka (\"Teucrium\", 5 druhů), hluchavka (\"Lamium\", 4 druhy), máta (\"Mentha\", 4 druhy a množství kříženců) a šanta (\"Nepeta\"), třemi druhy černohlávek (\"Prunella\"), pitulník (\"Galeobdolon\"), šišák (\"Scutellaria\") a včelník (\"Dracocephalum\"). Po dvou druzích jsou zastoupeny rody srdečník (\"Leonurus\", v širokém pojetí včetně rodu \"Chaiturus\"), jablečník (\"Marrubium\"), karbinec (\"Lycopus\", 2 druhy), popenec (\"Glechoma\"). \n\nNěkolik dalších rodů je v ČR zastoupeno jediným druhem. Například na nitrofilních ruderálních stanovištích se běžně vyskytuje měrnice černá (\"Ballota nigra\"), na slunných mezích a náspech pamětník rolní (\"Acinos arvensis\"), v křovinách a lesních lemech klinopád obecný (\"Clinopodium vulgare\"), dobromysl obecná (\"Origanum vulgare\") a bukvice lékařská (\"Betonica officinalis\"). Ve světlých listnatých lesích teplých oblastí roste medovník meduňkolistý (\"Melittis melissophyllum\").\n\nMezi kriticky ohrožené druhy (kategorie CR, odpovídající národní klasifikaci C1) patří podle Červeného seznamu ohrožených druhů ČR z roku 2017 zběhovec trojklaný (\"Ajuga chamaepitys\"), jablečník obecný (\"Marrubium vulgare\"), jablečník cizí (\"Marrubium peregrinum\"), šalvěj etiopská (\"Salvia aethiopis\"), čistec rolní (\"Stachys arvensis\") a ve vlhku rostoucí polej obecná (\"Pulegium vulgare\"); do kategorie silně ohrožených (EN, resp. C2) pak zběhovec jehlancovitý (\"Ajuga pyramidalis\"), včelník rakouský (\"Dracocephalum austriacum\"), buřina jablečníkovitá (\"Leonurus marrubiastrum\"), karbinec statný (\"Lycopus exaltatus\"), hojník chlumní (\"Sideritis montana\"), čistec německý (\"Stachys germanica\") a ožanka čpavá (\"Teucrium scordium\"). Tyto kategorie ne vždy odpovídají zákonné ochraně podle vyhlášky MŽP 395/1992 Sb.\n\nHluchavkovité mají širokou paletu sekundárních metabolitů. Charakteristickými obsahovými látkami jsou silice s terpenoidními sloučeninami, jakož i iridoidy a fenolické glykosidy (např. verbascosid), hořčiny, třísloviny a v menší míře zastoupené saponiny, flavonoidy, slizové látky, různé organické kyseliny (kyselina kávová, rozmarýnová, ursolová a další), flavonové glykosidy, cholin aj. Zejména u podčeledi \"Nepetoideae\" jsou charakteristické aromatické monoterpenoidy a seskviterpenoidy, jako např. menthol, eukalyptol, linalool, thymol a další. Pouze vzácně některé druhy obsahují i alkaloidy (např. leonurin) a kyanogenní glykosidy. Thujon obsažený v šalvějové silici je toxický.\n\nHluchavkovité jsou největší čeledí řádu hluchavkotvaré (\"Lamiales\") a celkově šestou největší čeledí krytosemenných rostlin. Jak napovídá jejich alternativní název \"Labiatae\" (pyskaté), byly vždy tradičně vnímány jako „přirozená“, charakteristická a snadno rozpoznatelná čeleď. Jako první je ve 30. letech 19. století systematicky uspořádal George Bentham, z něhož prakticky vycházely i další klasifikace; proměňoval se zejména počet podčeledí od dvou (\"Lamioideae\" a \"Nepetoideae\") přes 7 až po aktuálních 12, a také vymezení některých rodů. V klasických morfologických systémech byly hluchavkovité specifikovány zejména bylinným habitem, pyskatými květy a gynobazickou čnělkou. Za blízce příbuznou byla považována čeleď sporýšovitých (\"Verbenaceae\"), která oproti tomu zahrnovala víceméně dřevnaté zástupce s vrcholovou čnělkou. Do blízkosti hluchavkovitých byly v některých systémech (například Cronquistově) kladeny díky určitým morfologickým příbuznostem též brutnákovité (\"Boraginaceae\"). \n\nS nástupem molekulárních fylogenetických metod došlo však v rámci celého řádu hluchavkotvarých k rozsáhlé reorganizaci čeledí i rodů. Bylo zjištěno, že čeleď sporýšovité v klasickém pojetí je parafyletická, zatímco hluchavkovité jsou polyfyletické, a téměř 2/3 rodů (celkem okolo 50) byly přesunuty z čeledi sporýšovitých do hluchavkovitých. V novém pojetí je čeleď sporýšovité charakterizována především hroznovitým květenstvím a řepicovitou korunou, zatímco hluchavkovité mají květenství vrcholičnatá a koruna je trubkovitá a nejčastěji dvoupyská. Do hluchavkovitých byly přesunuty např. rody krásnoplodka (\"Callicarpa\"), drmek (\"Vitex\"), teka (\"Tectona\") nebo blahokeř (\"Clerodendrum\"). Jako sesterská větev hluchavkovitých byla shledána skupina zahrnující čeledi zárazovité (\"Orobanchaceae\"), mazusovité (\"Mazaceae\"), paulovniovité (\"Paulowniaceae\") a kejklířkovité (\"Phrymaceae\"), zatímco sporýšovité sousedí s malou tropickou čeledí \"Thomandersiaceae\". Spolu s několika dalšími, níže odvětvenými čeleděmi (trubačovité, paznehtníkovité, bublinatkovité) tvoří korunní skupinu řádu, nazývanou v literatuře „Core Lamiales“ (jádrové hluchavkotvaré).\n\nČeleď je na základě reprezentativních molekulárních studií z let 2016 a 2017 dále členěna na 12 podčeledí. Další výzkumy bude ještě vyžadovat vymezení některých rodů; mezi problematické patří například rody \"Clerodendrum\", komplex \"Plectranthus\"/\"Coleus\", \"Salvia\" nebo \"Clinopodium\" a jeho příbuzné rody jako \"Micromeria\" nebo \"Satureja\". Střední odhad stáří této čeledi je zhruba 50 milionů let, což by odpovídalo vzniku v období starších třetihor (pozdní paleocén až eocén); diferenciace jednotlivých větví probíhaly vesměs v oligocénu a ze stejného období doby pocházejí i nejstarší identifikované fosilie, staré 28,4 miliony let.\nUvedeny v tom pořadí, jak se dle molekulárních studií odvětvují z fylogenetického stromu čelediː\n\n\nMnohé aromatické druhy hluchavkovitých se používají jako koření: bazalka, tymián, oregáno, majoránka, saturejka, rozmarýn, šalvěj aj., některými se dochucují likéry, vermuty a vína. Podzemní hlízy některých druhů čistce (např. čistec hlíznatý nebo bahenní) jsou jedlé a vhodné i pro diabetiky:; pojídají se syrové, ale též pečené, vařené nebo naložené. Pro hlízy jsou v tropech pěstovány i některé asijské a africké druhy rodu \"Plectranthus\", např. \"Plectranthus edulis\", \"Plectranthus rotundifolius\" a \"Plectranthus esculentus\". Nať molice \"Plectranthus amboinicus\" nebo perily křovité je v jihovýchodní Asii pojídána jako zelenina, jinde se do jarních salátů přidávají čerstvé listy popence obecného; listy bazalky jsou neodmyslitelnou součástí italského pesta. Jedlé plody mají některé jihoamerické a africké druhy rodu drmek. Semena některých druhů šalvějí, především šalvěje hispánské, jsou výživnou potravinou známou jako \"chia\".\n\nPřevážná část hluchavkovitých rostlin poskytuje svou produkcí nektaru dobrou pastvu včelám a v případě kulturního pěstování většího množství rostlin patří k významným zdrojům medu. V některých oblastech světa jsou produkovány i čisté druhové medy, patřící k oblíbeným lokálním artiklům, jako šalvějový med z Kréty, levandulový z jižní Francie, mateřídouškový a majoránkový z řeckého regionu Hyméttos, rozmarýnový ze Španělska nebo mátový ze severozápadu Severní Ameriky. V českých zemích se v minulosti stáčel též med čistcový.\n\nRostliny z této čeledi jsou jedním z nejvýznamnějších zdrojů aromatických silic. Průmyslově jsou silice získávány zejména z levandule lékařské (\"Lavandula angustifolia\") a jejích kříženců (taková se nazývá lavandin), z různých druhů a kultivarů máty (ostřeji chutnající „peprmint“ obsahující množství chladivého mentholu nebo jemnější, sladší „spearmint“ obsahující karvon), dále z mateřídoušky, rozmarýnu, meduňky nebo různých druhů šalvěje, především lékařské a muškátové. Mají široké využití v parfumerii a v kosmetice (voňavky, kolínské vody, zubní pasty, mýdla, ústní vody), v aromaterapii, při přípravě vonných přípravků pro použití v domácnosti (aromatizované ubrousky, vonné tyčinky, repelentní směsi) nebo v potravinářském průmyslu jako příchuť žvýkaček, bonbónů a různých cukrovinek. Silice z indické rostliny pačule obecné (\"Pogostemon cablin\") má silné antiseptické, hojivé a sedativní účinky, její výrazná, těžká, balzámově dřevitá vůně je základem mnoha světových parfémů, bývá též pálena jako kadidlo. \n\nTeka obrovská (\"Tectona grandis\") je strom pěstovaný a těžený v tropech celého světa pro kvalitní dřevo zvané teak, které se využívá v nábytkářství nebo k výrobě hudebních nástrojů; borka a listy této všestranné dřeviny jsou zdrojem červeného barviva. Rychle rostoucí asijský strom \"Gmelina arborea\" je pěstován pro palivové dříví, k výrobě nábytku i celulózy, dřevo vlhkomilného afro-asijského stromu \"Premna serratifolia\" je lehké, tvrdé, trvanlivé a příjemně aromatické.\n\nZe semen asijské byliny olejničky (\"Lallemantia iberica\") se získává kvalitní vysýchavý technický olej.\n\nAtraktivní květy hluchavkovitých předurčují mnohé z jejich druhů k pěstování jako okrasné rostliny; do zahrad obvykle lákají i množství opylujícího hmyzu. V českých podmínkách jsou jako letničky nebo trvalky pěstovány zejména různé druhy šalvějí, čistců, levandule, mateřídoušky či šanty, méně často pak zástupci rodů sápa, agastache, zavinutka, klasnatka, včelník, řetězovka (\"Physostegia\"), \"Holmskioldia\" a jiné. Z dřevin je zejména v městské zeleni poměrně běžně vidět perovskie lebedolistá či ořechokřídlec clandonský, vzácně je pěstována krásnoplodka, blahokeř trojmý (\"Clerodendrum trichotomum\") nebo drmek čínský (\"Vitex negundo\"). Oblíbenou pokojovou rostlinou je molice (\"Plectranthus\") v mnoha různých varietách okrasných s barevně panašovanými listy (tzv. africké kopřivy) nebo aromatických, prodávaných pod komerčními názvy jako rýmovník, chřipkovník, migrénovník a podobně.\n\nMezi hluchavkovitými je velmi mnoho léčivých rostlin, využívaných a kulturně pěstovaných již od starověku. Záhony rozmarýnu, šalvěje, tymiánu nebo yzopu tvořily nedílnou součást středověkých klášterních zahrad; velmi oblíbené jsou v lidovém léčitelství po celém světě. Díky obsahu silic a hořčin mnohé působí antibakteriálně, antioxidačně, protizánětlivě a antisepticky. V evropské lidové medicíně je využívána zejména mateřídouška a tymián proti kašli a zahlenění, máta, dobromysl obecná, bazalka pravá, šalvěj lékařská či meduňka proti zažívacím a žaludečním potížím a nadýmání, rozmarýn lékařský a jablečník obecný na podporu vylučování žluči. Meduňka lékařská, levandule lékařská nebo karbinec evropský mají sedativní účinky, lze je užívat pro zklidnění při nervovém vypětí a pro navození dobrého spánku. Užívají se ve formě čajů, stejně jako k dezinfekčním a posilujícím bylinným koupelím, jako kloktadla, k inhalacím nebo zevním obkladům. \n\nSrdečník obecný byl dříve hojně užíván jako sedativum, kardiotonikum a proti angině pectoris; jablečník obecný má též účinky podobné chininu. Řidčeji se používá polej obecná nebo pěstovaný šišák bajkalský. Květy a listy keře \"Hoslundia opposita\" jsou v rovníkové Africe a na Madagaskaru využívány při léčení kožních onemocnění. Odvar z mladých výhonků \"Orthosiphon aristatus\" je silné diuretikum a je v tropických zemích používán při těžkých ledvinových onemocněních a ledvinových kamenech.\nŠalvěj divotvorná (\"Salvia divinorum\") je halucinogenní rostlina pocházející z Mexika. Halucinogenní účinky má i bylina lvoušek oranžový (\"Leonotis leonurus\"), kterou kouří domorodci v jihoafrické oblasti Nama, k dalším psychoaktivním rostlinám této čeledi patří šanta kočičí nebo některé druhy srdečníku, známé jako „marihuanilla“. Tradované psychoaktivní účinky pochvatce šišákovitého (\"Plectranthus scutellarioides\", syn. \"Coleus blumei\") nebyly dosud uspokojivě prokázány. Významnou roli v rituálním a náboženském životě hrají různé druhy bazalekː bazalka posvátná (Tulsi) je v hinduismu uctívána jako vtělení (avatár) bohyně Lakšmí a dalších božstev, vyrábějí se z ní mimo jiné ochranné růžence; podobně je uctívána bazalka \"Ocimum gratissimum\", která se v Indonésii používá také k rituálnímu omývání zemřelých a pěstuje se na hřbitovech. Sušené listy aromatických šalvějí, například kalifornské šalvěje bílé, jsou páleny jako ceremoniální očistné vykuřovadlo.\n\nV evropské kulturní tradici byl už od antiky rozmarýn symbolem lásky a manželské věrnosti a rostlinou chránící před zlem; snítka rozmarýnu se někdy nosí na svatebním oděvu místo myrty. Oblíbeným symbolem mateřské lásky je mateřídouška. Obě rostliny bývají spojovány s Pannou Marií, často se objevují jak v lidové slovesnosti mnoha národů, tak v literatuře (v Česku např. Jaroslav Seifert, Karel Jaromír Erben). Máta je v řeckých mýtech spojována s nymfou Minthé, milenkou boha podsvětí Háda, proměněnou ze žárlivosti v bylinu; ta byla proto používána při pohřebních rituálech. Posvátnou rostlinou bohyní, chránících cudnost a manželskou věrnost byl ve Středomoří rovněž drmek (\"Vitex agnus-castus\"); ve středověkých klášterech byly větévky drmku kladeny pod nohy přicházejícím novicům na znamení oproštěnosti od tělesné touhy. \n\nDle databáze botanické zahrady Kew.\n\n\"Acanthomintha\",\n\"Acanthoprasium\",\n\"Achyrospermum\",\n\"Acrotome\",\n\"Acrymia\",\n\"Aegiphila\",\n\"Aeollanthus\",\n\"Agastache\",\n\"Ajuga\",\n\"Ajugoides\",\n\"Alvesia\",\n\"Amasonia\",\n\"Amethystea\",\n\"Anisochilus\",\n\"Anisomeles\",\n\"Asterohyptis\",\n\"Ballota\",\n\"Basilicum\",\n\"Benguellia\",\n\"Betonica\",\n\"Blephilia\",\n\"Brachysola\",\n\"Brazoria\",\n\"Bystropogon\",\n\"Callicarpa\",\n\"Cantinoa\",\n\"Capitanopsis\",\n\"Caryopteris\",\n\"Catoferia\",\n\"Cedronella\",\n\"Chaiturus\",\n\"Chamaesphacos\",\n\"Chelonopsis\",\n\"Chloanthes\",\n\"Cleonia\",\n\"Clerodendrum\",\n\"Clinopodium\" (včetně \"Acinos\" a \"Calamintha\")\n\"Colebrookea\",\n\"Collinsonia\",\n\"Colquhounia\",\n\"Comanthosphace\",\n\"Condea\",\n\"Congea\",\n\"Conradina\",\n\"Cornutia\",\n\"Craniotome\",\n\"Cuminia\",\n\"Cunila\",\n\"Cyanocephalus\",\n\"Cyanostegia\",\n\"Cyclotrichium\",\n\"Cymaria\",\n\"Dasymalla\",\n\"Dauphinea\",\n\"Dicerandra\",\n\"Dicrastylis\",\n\"Discretitheca\",\n\"Dracocephalum\",\n\"Drepanocaryum\",\n\"Drymosiphon\",\n\"Elsholtzia\",\n\"Endostemon\",\n\"Eplingiella\",\n\"Eriope\",\n\"Eriophyton\",\n\"Eriopidion\",\n\"Eriothymus\",\n\"Eurysolen\",\n\"Fuerstia\",\n\"Galeopsis\",\n\"Garrettia\",\n\"Glechoma\",\n\"Glechon\",\n\"Glossocarya\",\n\"Gmelina\",\n\"Gomphostemma\",\n\"Gontscharovia\",\n\"Gymneia\",\n\"Hanceola\",\n\"Haplostachys\",\n\"Haumaniastrum\",\n\"Hedeoma\",\n\"Hemiandra\",\n\"Hemigenia\",\n\"Hemiphora\",\n\"Hesperozygis\",\n\"Heterolamium\",\n\"Hoehnea\",\n\"Holmskioldia\",\n\"Holocheila\",\n\"Horminum\",\n\"Hosea\",\n\"Hoslundia\",\n\"Hymenocrater\",\n\"Hymenopyramis\",\n\"Hypenia\",\n\"Hypogomphia\",\n\"Hyptidendron\",\n\"Hyptis\",\n\"Hyssopus\",\n\"Isodon\",\n\"Isoleucas\",\n\"Kalaharia\",\n\"Karomia\",\n\"Killickia\",\n\"Kudrjaschevia\",\n\"Kurzamra\",\n\"Lachnostachys\",\n\"Lagochilus\",\n\"Lagopsis\",\n\"Lallemantia\",\n\"Lamium\" (včetně \"Galeobdolon\"),\n\"Lavandula\",\n\"Leonotis\",\n\"Leonurus\",\n\"Lepechinia\",\n\"Leptohyptis\",\n\"Leucas\",\n\"Leucosceptrum\",\n\"Lophanthus\",\n\"Loxocalyx\",\n\"Lycopus\",\n\"Macbridea\",\n\"Madlabium\",\n\"Marmoritis\",\n\"Marrubium\",\n\"Marsypianthes\",\n\"Martianthus\",\n\"Matsumurella\",\n\"Medusantha\",\n\"Meehania\",\n\"Melissa\",\n\"Melittis\",\n\"Mentha\" (včetně \"Pulegium\"),\n\"Mesosphaerum\",\n\"Metastachydium\",\n\"Microcorys\",\n\"Micromeria\",\n\"Microtoena\",\n\"Minthostachys\",\n\"Moluccella\",\n\"Monarda\",\n\"Monardella\",\n\"Monochilus\",\n\"Mosla\",\n\"Muniria\",\n\"Nepeta\" (včetně \"Schizonepeta\"),\n\"Newcastelia\",\n\"Obtegomeria\",\n\"Ocimum\",\n\"Ombrocharis\",\n\"Oocephalus\",\n\"Origanum\",\n\"Orthosiphon\",\n\"Otostegia\",\n\"Ovieda\",\n\"Oxera\",\n\"Panzerina\",\n\"Paralamium\",\n\"Paraphlomis\",\n\"Pentapleura\",\n\"Perilla\",\n\"Perillula\",\n\"Peronema\",\n\"Perovskia\",\n\"Petitia\",\n\"Petraeovitex\",\n\"Phlomidoschema\",\n\"Phlomis\", \"Phlomoides\",\n\"Phyllostegia\", \"Physominthe\",\n\"Physopsis\",\n\"Physostegia\",\n\"Piloblephis\",\n\"Pityrodia\",\n\"Platostoma\",\n\"Plectranthus\" (včetně \"Coleus\" a \"Solenostemon\"),\n\"Pleudia\",\n\"Pogogyne\",\n\"Pogostemon\",\n\"Poliomintha\",\n\"Prasium\",\n\"Premna\",\n\"Prostanthera\",\n\"Prunella\",\n\"Pseudocarpidium\",\n\"Pseudocaryopteris\",\n\"Pseudochamaesphacos\",\n\"Pseudomarrubium\",\n\"Pycnanthemum\",\n\"Pycnostachys\",\n\"Quoya\",\n\"Renschia\",\n\"Rhabdocaulon\",\n\"Rhaphiodon\",\n\"Rhododon\",\n\"Rostrinucula\",\n\"Rotheca\",\n\"Roylea\",\n\"Rubiteucris\",\n\"Rydingia\",\n\"Saccocalyx\",\n\"Salvia\" (včetně \"Rosmarinus\"),\n\"Satureja\",\n\"Schnabelia\",\n\"Scutellaria\",\n\"Sideritis\",\n\"Siphocranion\",\n\"Sphenodesme\",\n\"Stachydeoma\",\n\"Stachys\",\n\"Stenogyne\",\n\"Suzukia\",\n\"Symphorema\",\n\"Synandra\",\n\"Syncolostemon\",\n\"Tectona\",\n\"Teijsmanniodendron\",\n\"Tetraclea\",\n\"Tetradenia\",\n\"Teucrium\",\n\"Thorncroftia\",\n\"Thuspeinanta\",\n\"Thymbra\",\n\"Thymus\",\n\"Tinnea\",\n\"Trichostema\",\n\"Tripora\",\n\"Vitex\",\n\"Volkameria\",\n\"Warnockia\",\n\"Wenchengia\",\n\"Westringia\",\n\"Zataria\",\n\"Ziziphora\"\n\n\n\n"}
{"id": "281187", "url": "https://cs.wikipedia.org/wiki?curid=281187", "title": "Seznam ostrovů Ruska", "text": "Seznam ostrovů Ruska\n\nOstrovy Ruska řazené podle velikosti.\n"}
{"id": "281188", "url": "https://cs.wikipedia.org/wiki?curid=281188", "title": "TJ Slovan Bzenec", "text": "TJ Slovan Bzenec\n\nTJ Slovan Bzenec (celým názvem: Tělovýchovná jednota Slovan Bzenec) je český fotbalový klub, který sídlí v Bzenci v Jihomoravském kraji. Od sezóny 2019/20 působí v Moravsko-Slezské divizi – sk. E (4. nejvyšší soutěž).\n\nKlub byl založen roku 1928 sloučením Junioru Bzenec (existoval od roku 1922) a Slovanu Lideřovice a hrál většinou v okresních soutěžích. Původně se hrálo na Dúbravě, od sedmdesátých let je nový areál blízko zámku, který hostil i mezistátní zápasy (Mistrovství Evropy U16 v roce 2000, přátelské utkání žen České republiky a Slovenska).\n\nNejvětším úspěchem klubu je vítězství v přeboru Jihomoravského kraje v roce 2016 a postup do Divize D.\n\nNejslavnějšími hráči v minulosti byli Antonín Daněček (zvaný Bzenecký Bican) a Alois Pollák (zvaný Bzenecký Eusebio).\n\nV současnosti je to Petr Kasala, který je od roku 2007 nejlepším střelcem A-mužstva. Od historického postupu do nejvyšší jihomoravské soutěže nastřílel za Bzenec v období 2010/11 – 2014/15 rovných 100 branek (2010/11: 17, 2011/12: 13, 2012/13: 27, 2013/14: 14, 2014/15: 29). Za bzenecký Slovan vstřelil v období 2007/08 – 2015/16 celkově 176 branek (Krajský přebor: 135, I. A třída: 18, I. B třída: 23). V ročníku 2015/16 se potřetí stal nejlepším střelcem Přeboru Jihomoravského kraje, když se mu podařilo vsítit 35 branek, což je nový rekord soutěže. V sezoně Divize D 2016/17 se stal druhým nejlepším střelcem soutěže, když vstřelil 21 branku ve 25 startech. Stejný počet branek dal také Josef Křenek z SFK ELKO Holešov (ve 30 zápasech) a Pavol Masaryk z FK Hodonín (25 utkání). V sezoně 2017/18 se stal Petr Kasala nejlepším střelcem soutěže, když vstřelil 24 branky ve 26 startech. V sezoně 2018/19 dal 11 branek ve 28 startech.\n\n\nZdroj: \n\n\n\nZdroj: \n\n\nTJ Slovan Bzenec „B“ byl rezervním týmem Bzence, který naposled hrál v sezoně 2015/16 v Hodonínském okresním přeboru (8. nejvyšší soutěž).\n\n\nZdroj: \n\n\n\nZdroj: \n\nPoznámky:\n\nTJ Slovan Bzenec „C“ byl druhým rezervním týmem Bzence, který v sezoně 2010/11 hrál v Hodonínské základní třídě (nejnižší soutěž).\n\n\nZdroj: \n\n\n\nZdroj: \n\n"}
{"id": "281198", "url": "https://cs.wikipedia.org/wiki?curid=281198", "title": "Pruská akademie věd", "text": "Pruská akademie věd\n\nKrálovská Pruská akademie věd () byla založena 11. června 1700 braniborským kurfiřtem Fridrichem III. podle plánů Gottfrieda Wilhelma Leibnize a Daniela Ernsta Jablonského v Berlíně jako Kurfiřtská braniborská společnost věd. Jejím prvním prezidentem byl jmenován Leibniz a sekretářem se stal Jablonski, v letech 1710 až 1733 jejím viceprezidentem a v období 1733-1741 prezidentem.\n\nOd 19. století řídila novou berlínskou univerzitu, nyní Humboldtovu. Její nástupkyní po roce 1945 se stala Akademie věd NDR, rozpuštěná při obnovení jednotného německého státu, kdy byla 21. května 1992 nově ustavena smlouvou mezi spolkovými zeměmi Berlín a Braniborsko Berlínskobraniborská akademie věd (Berlin-Brandenburgischen Akademie der Wissenschaften, BBAW). 60 členů dosavadní Akademie věd NDR založilo v roce 1993 konkurenční Leibnizovu společnost (Leibniz-Sozietät).\n\n"}
{"id": "281200", "url": "https://cs.wikipedia.org/wiki?curid=281200", "title": "William Elford Leach", "text": "William Elford Leach\n\nWilliam Elford Leach (22. února 1790 – 26. srpen 1836) byl anglický zoolog a biolog.\n\nLeach se narodil v Plymouthu, jako syn advokáta. Ve dvanácti letech začal studovat školu v Exeteru, obory anatomie a chemie. V té době se už věnoval oceánologii. V sedmnácti začal studovat medicínu v St. Bartholomew Hospital v Londýně, vzdělání dokončil na univerzitě v Edinburghu.\n\nV roce 1813 se Leach vrátil ke svým zoologickým zájmům a byl zaměstnán jako asistent knihovníka v zoologickém oddělení Britského muzea. Sám začal třídit sbírky, o které se nikdo nestaral od doby, kdy Hans Sloane toto muzeum opustil. Stal se expertem na korýše a měkkýše. Pracoval na dalších třídách, jako hmyz, savci a ptáci.\n\nLeachova nomenklatura byla trochu výstřední – pojmenoval dvacet sedm druhů po svém příteli Johnu Cranchovi, který prováděl sběry v Africe a zemřel na lodi HMS \"Congo\" v roce 1816. V roce 1818 Leach pojmenoval devět rodů podle Caroline (pravděpodobně jeho milenky).\n\nV roce 1821 se nervově zhroutil z přepracování a v březnu 1822 z muzea odešel. Jeho starší sestra si ho vzala k sobě do kontinentální Evropy na zotavení a procestovali spolu Francii, Itálii a Řecko. Zemřel na choleru v Palazzo San Sebastiano u Tortony.\n\nV roce 1820 po něm Coenraad Jacob Temminck pojmenoval ptáka – Leach's storm petrel – „Leachův buřňáček“ – buřňáček dlouhokřídlý (\"Oceanodroma leucorhoa\") a byl po něm pojmenován ještě další australský pták \"Dacelo leachii\" – ledňák kakabura.\n\nLeach během práce v British Museum napsal následující:\n"}
{"id": "281203", "url": "https://cs.wikipedia.org/wiki?curid=281203", "title": "Leonid Kizim", "text": "Leonid Kizim\n\nLeonid Děnisovič Kizim ( , 5. srpna 1941 Krasnyj Lyman, Doněcká oblast Ukrajinské SSR – 14. června 2010 Moskva) byl vojenský letec a sovětský kosmonaut ukrajinské národnosti. Do vesmíru letěl třikrát v letech 1980 až 1986 na sovětských kosmických lodích Sojuz, v Sojuzech a stanicích Saljut 6, Saljut 7 a Mir strávil ve vesmíru celkem 374 dní, 17 hodin a 58 minut.\n\nLeonid Kizim pocházel z ukrajinského města Krasnyj Lyman. Už jako chlapec byl okouzlen letadly, byl odhodlán stát se letcem a věnoval se leteckému modelářství. Měl dobrý školní prospěch a v sedmé třídě si podal přihlášku do Vorošilovské zvláštní školy vojenského letectva. Vzápětí poté byla zrušena, podal tedy přihlášku na jinou podobnou a v roce 1959 byl na Černihivskou vojenskou vysokou leteckou školu napodruhé přijat, až byl malé, drobné postavy. Studoval všechno co mohl o kosmonautice. Roku 1963 dokončil školu a byl zařazen k 168. gardovému leteckému pluku stíhacích bombardérů dislokovanému v Zakavkazsku.\n\nV roce 1965 se dostal do Hvězdného městečka, kde byl s platností od 28. října 1968 přijat do oddílu kosmonautů ve Středisku přípravy kosmonautů. Základní výcvik ukončil a kvalifikaci zkušebního kosmonauta () získal v prosinci 1967.\n\nV letech 1969–1973 působil ve skupině určené pro lety raketoplánem Spiral. Od ledna 1974 do ledna 1976 se v posádce s Vladimirem Aksjonovem připravoval na první let v nové verzi Sojuzu. Zprvu Sojuzu 7K-S, určeného pro samostatné lety s vojenským účelem, později Sojuzu 7K-ST (resp. Sojuzu T) upraveného pro lety na stanice Saljut. V lednu 1976 se posádka rozpadla, až v říjnu 1978 byl jmenován velitelem záložní posádky Sojuzu T-2, který vzlétl v květnu 1980. V červnu 1980 byl jmenován velitelem krátkodobé expedice na Saljut 6, jejímž hlavním cílem byla oprava termoregulačního systému stanice.\n\nSpolu s Leonidem Kizimem v Sojuzu T-3 v roce 1980 letěli Oleg Makarov a Gennadij Strekalov. Letěli na orbitální stanici Saljut 6, zde strávili 14 dní plněním zadaných úkolů. Den před návratem se od stanice odpojila i nákladní loď Progress 11. Přistáli jako všechny Sojuzy v kabině na padácích v Kazachstánu. Let trval 12 dní, 19 hodin a 7 minut.\n\nOd září 1981 se s Vladimirem Solovjovem a Francouzem Patrickem Baudrym připravoval v záložní posádce sovětsko-francouzského letu na Saljut 7, který proběhl v červnu 1982. Od září 1982 se Solovjovem a Igorem Volkem trénoval návštěvní let na Saljut 7, ale v květnu 1983 po neúspěšném letu Sojuzu T-8 byla jejich mise zrušena. Dvojice Kizim, Solovjov nyní přešla od krátkodobých expedic k dlouhodobým. Stali se náhradníky Vladimira Titova a Gennadije Strekalova, jejichž loď (Sojuz T-10-1) 26. září 1983 začala na startu hořet.\n\nPoté k dvojce Kizim, Solovjov přibyl lékař Oleg Aťkov a všichni tři se začali připravovat na svůj let jako členové 3. základní expedice na Saljut 7. Let trval 236 dní, 22 hodin a 49 minut. Tehdy to byl světový rekord v délce letu, navíc okořeněný faktem, že v době letu se stal Leonid Kizim otcem dcery Taťány. Bylo to poprvé, kdy se narodilo dítě, když byl otec na oběžné dráze. Během letu přijali celou řadu nákladních lodí Progress i několik dalších Sojuzů s kosmonauty. Se Solovjovem šestkrát vystoupil do vesmíru, celkem na 22 hodin a 50 minut.\n\nV roce 1986 letěl do vesmíru potřetí. Na kosmické lodi Sojuz T-15 odstartoval s Vladimirem Solovjovem k nové orbitální stanici Mir, kde oba kosmonauti pracovali jako první stálá posádka. Během pobytu se uskutečnil také historicky první přelet mezi kosmickými stanicemi. Oba kosmonauti 5. května 1986 v Sojuzu T-15 přeletěli z Miru k neobydlené kosmické stanici Saljut 7. Zde pracovali 50 dní a pak se vrátili zpět na Mir. Mise byla úspěšně zakončena 16. července 1986 přistáním v Kazachstánu.\n\nBěhem tří letů strávil ve vesmíru víc než rok života.\n\n\nDne 13. června 1987 odešel z oddílu kosmonautů a zahájil studium na Akademii generálního štábu. Od roku 1989 sloužil ve Správě kosmických prostředků ministerstva obrany, od října 1991 jako zástupce náčelníka. V květnu 1993 se stal náčelníkem Možajského vojensko-inženýrské kosmické akademie v Petrohradu.\n\nV září 2001 odešel v hodnosti generálplukovníka (od 1995) do důchodu a přestěhoval se do Moskvy. Zde 14. června 2010 zemřel, pochován je na Trojekurovském hřbitově.\n\n"}
{"id": "281211", "url": "https://cs.wikipedia.org/wiki?curid=281211", "title": "Slovenská historická společnost", "text": "Slovenská historická společnost\n\nSlovenská historická společnost při Slovenské akademii věd je dobrovolným, výběrovým sdružením pracovníků z oblasti historie a příbuzných vědních disciplin.\n\nPoprvé vznikla 14. – 16. dubna 1946 na zakládajícím valném shromáždění v Piešťanech. Ve společnosti byli zastoupeni kvalifikovaní a profesionální historikové. Jejím prvním předsedou se stal profesor Daniel Rapant. Po roce 1948 musel prof. Rapant z vedení společnosti odstoupit. Jeho nástupcem se stal profesor Branislav Varsik, kterého v následujícím roce nahradil ve vedení Július Barták. Počátkem 50. let společnost zanikla, protože nemohla vykonávat svoji činnost.\n\nPodruhé byla obnovena na zakládajícím valném shromáždění 22. července 1957 v Bratislavě a stala se následně součástí Československé historické společnosti, která byla založena 26. června 1957. Předsedou obnovené Slovenské historické společnosti se stal profesor Karol Goláň (funkci vykonával až do své smrti dne 31. července 1961). V letech 1961–1966 byl předsedou společnosti prof. Branislav Varsik, 1966–1970 prof. Miloš Gosiorovský a 1970–1981 PhDr. Ľudovít Holotík, DrSc., kterého v následujícím desetiletím období 1981–1990 nahradil doc. PhDr. Miroslav Kropilák, DrSc. \n\nPo listopadu 1989 byla konstituována samostatná Slovenská historická společnost na sjezdu v Bratislavě v roce 1990. Předsedou byl zvolen prof. PhDr. Richard Marsina, DrSc., který vedl společnost do roku 1996. Po něm se stal předsedou PhDr. Ľubomír Lipták, DrSc., který se v roce 1997 vzdal funkce ze zdravotních důvodů. Po něm vykonává funkci předsedy Slovenské historické společnosti při SAV PhDr. Viliam Čičaj, CSc.\n\n"}
{"id": "281214", "url": "https://cs.wikipedia.org/wiki?curid=281214", "title": "Pjotr Klimuk", "text": "Pjotr Klimuk\n\nPjotr Iljič Klimuk ( , ) (* 10. července 1942 Komarovka, Brestská oblast Běloruské SSR) je bývalý vojenský letec a sovětský kosmonaut běloruského původu. Do vesmíru letěl v kosmických lodích Sojuz třikrát vždy jako velitel lodi.\n\nNarodil se ve vesničce poblíž slavné Brestské pevnosti. Otce ztratil v roce 1944, zahynul ve válce. Vychovávala jej tedy i s oběma sestrami matka a našla si druha. Otčíma Pjotr vnímal jako vlastního otce. Byl domácím kutilem, rád pracoval se dřevem a dokázal během školy dřevem obložit jejich dům. Ze základní školy se přihlásil na letecké učiliště, to absolvoval s výtečným prospěchem. Následovala základní vojenská služba na severu SSSR, v té době byl nižším důstojníkem a o kosmických lodích jen snil. Vstoupil do Komunistické strany. Byl vybrán velitelem jednotky k sérii testů, lékařských prohlídek a nakonec se výběrovým sítem dostal až do Hvězdného městečka. Tehdy se mu ještě říkalo Zelené. Následovalo devět let tvrdého výcviku a čekání. Členem týmu kosmonautů byl od 28. října 1965 až do 3. března 1982.\n\nV roce 1973 startoval z Bajkonuru na lodi Sojuz 13 společně s Lebeděvem. Hlavním programem osmidenního letu byla astronomická fotografování hvězdné oblohy. Přistáli s kabinou na území Kazachstánu.\n\nO další dva roky později letěl podruhé, tentokrát s Sojuzem 18, na palubě s ním byl Vitalij Sevasťjanov, pracovali dva měsíce jako druhá základní posádka na orbitální stanicí Saljut 4.\n\nPotřetí letěl vzhůru z Bajkonuru v roce 1978 na lodi Sojuz 30, spolu s ním letec kosmonaut Mirosław Hermaszewski z Polska. Byli druhou návštěvnickou mezinárodní posádkou na orbitální stanici Saljut 6, kde byla zároveň připojena loď Sojuz 29 a kde pracovala druhá základní posádka ve složení Vladimir Kovaljonok a Alexandr Ivančenkov. Po týdnu se vrátili na Zemi, přistáli s kabinou na padáku na území Kazašské SSR.\n\nNapsal o svém druhém letu knížku. Od roku 1978 byl generálem. Od roku 1990 byl politrukem a od roku 1996 velitelem Hvězdného městečka. V roce 2003 kandidoval ve všeobecných volbách za Stranu obnovy Ruska – Ruskou stranu života. Je ženatý a má syna Míšu.\n\n"}
{"id": "281216", "url": "https://cs.wikipedia.org/wiki?curid=281216", "title": "Bahnivec severní", "text": "Bahnivec severní\n\nBahnivec severní (\"Redunca redunca\"), známý též pod názvem senegambský, je středně velký turovitý sudokopytník obývající otevřené planiny nebo vrchoviny s řídkým porostem poblíž vody v severní Africe.\n\nVzhledem se výrazně podobá bahnivci jižnímu (\"Redunca arundinum\"). Srst na trupu je nažloutlá nebo červeně hnědožlutá; břišní část těla, hrdlo, oblast kolem očí a větší část 15-45 cm dlouhého ocasu je bílá. Pod ušními boltci se nachází nápadná šedivá skvrna vyznačující umístění pachové žlázy. Tělo je dlouhé 1,1-1,6 m a hmotnost se pohybuje mezi 35 a 65 kg. Prstencové rohy, které mají pouze samci, jsou zahnuté směrem dopředu.\n\nBahnivec severní žije buď samotářsky nebo v malých stádech, tvořených max. dvaceti jedinci, která se v období sucha pro větší bezpečí shlukují. Horké dny tráví ve stínu stromů nebo keřů, přes dny s nižší teplotou je aktivní i za bílého dne, kdy hledá trávu, listy a mladé výhonky rákosu, v jehož blízkosti se skrývá a žije. Jde o plaché zvíře, které při trhavém běhu potřásá huňatým ocasem. Mezi jeho hlavní predátory patří lvi, leopardi a psi hyenovití. Samci vlastní teritoria, která si značí pomocí výměšku z pachových žláz, močí nebo trusem. Při obraně svého teritoria provádí toporné výskoky se zdviženou hlavou.\n\nPři svatebních tancích několikrát vyskakují samci před samicemi do výšky, přičemž vydávají výrazné, pískavé zvuky; samice se ozývají zvuky podobným žabímu skřehotání. Po 7,5 měsíční březosti rodí samice jediné mládě, které je po narození zbarveno šedohnědě. Ve vysoké vegetaci bývá ukryto až po dobu osmi měsíců. Po skončení tohoto období začnou tvořit mláďata menší skupinky, v kterých žijí několik následujících týdnů. Samci dosahují pohlavní dospělosti ve věku tří let, samice o rok dříve.\n\n"}
{"id": "281220", "url": "https://cs.wikipedia.org/wiki?curid=281220", "title": "Sbor pověřenců", "text": "Sbor pověřenců\n\nSbor pověřenců, slovensky Zbor povereníkov, (ZP) byl v letech 1944 až 1960 výkonný orgán Slovenské národní rady.\n\nVytvořen byl nařízením SNR v době tzv. první Slovenské republiky dne 1. září 1944 jako orgán SNR na povstaleckém území Slovenska. SNR měla tehdy všechnu zákonodárnou, vládní a výkonnou moc na Slovensku a tuto svoji výkonnou moc pak delegovala právě na Zbor povereníkov. První sbor měl 9, druhý 11 členů, sídlil v Banské Bystrici a působil zde až do konce SNP, přesněji do 23. října 1944. Byl kolegiem ústředních státních orgánů – „pověřenců“ stojících v čele pověřenictev SNR. V jeho čele bylo Předsednictvo SNR (takže nikoliv jednotlivá osoba), úřední agendu vykonával Úřad Předsednictva ZP.\n\nOd 7. února 1945 do 18. září obnovil svoji činnost na osvobozeném území – jeho sídlo tehdy bylo v Košicích, později v Bratislavě. Třetí sbor měl 10 členů, čtvrtý a pátý 12 členů.\n\nPoválečný Sbor pověřenců začal pracovat 18. září v Bratislavě. V jeho čele stála od té doby konkrétní osoba – Předseda ZP (první byl Karol Šmidke, poté v letech 1946–1950 Gustáv Husák). První poválečný (tedy šestý) ZP nebyl volen, ale obsazen paritně zástupci Demokratické strany a Komunistické strany Slovenska. Jeho činnost velmi omezila tzv. třetí pražská dohoda, která rozhodla, že bude podřízen vládě Československa.\n\nPo volbách v roce 1946 SNR 14. srpna 1946 vytvořila nový ZP (v technickém pořadí sedmý, osmý atd.) v čele s Gustávem Husákem a v podobě, kterou zavedl Košický vládní program. Byla to, zjednodušeně řečeno, slovenská vláda s velmi omezenými pravomocemi. Z československého hlediska šlo o projev asymetrické výkonné moci, neboť v Zemi České a Zemi Moravskoslezské obdobné orgány vytvořeny nebyly. Počet členů byl 13. Po komunistickém převratu v únoru 1948 Gustáv Husák pověřence za Demokratickou stranu (řádně zvolených ve volbách) vyloučil s odůvodněním, že se demise ministrů jejich strany týká i jich. Dne 6. března 1948 tedy nastoupil nový komunistický (v pořadí již devátý) ZP. Měl 12 členů. Brzy ho vystřídal desátý ZP, který vládl od června 1948 až do prosince 1954, který měl 13 členů, a v jehož čele od května 1950 už stál Karol Bacílek, od září 1951 J. Ďuriš a od ledna 1953 Rudolf Strechaj, který potom zůstal předsedou ZP až do jeho zániku.\n\nKompetence ZP byly po roku 1948 postupně několikrát zmenšeny, přestože počet pověřenců jedenáctého ZP (1954–1956) byl zvýšen na 17 a dvanáctého (1956–1960) pak na 15. Sbor pověřenců zanikl jako kolektivní orgán 11. července 1960 přijetím a okamžitou účinností Ústavy ČSSR, podle které jeho kompetence převzala Slovenská národní rada, která se tehdy stala jednotným zákonodárným, vládním a výkonným orgánem. Pověřenci podle této ústavy (čl. 85) zůstali, byli členy Předsednictva Slovenské národní rady (nikoli už Sboru pověřenců) a působili v oborech státní správy, které stanoví zákon. Definitivně zanikli přijetím Ústavního zákona o československé federaci, 143/1968 Sb.\n\n\n"}
{"id": "281222", "url": "https://cs.wikipedia.org/wiki?curid=281222", "title": "Liechtenstein (hrad)", "text": "Liechtenstein (hrad)\n\nHrad Liechtenstein („Světlý kámen“) leží v Dolních Rakousích, nedaleko obce Maria Enzersdorf, jež tvoří součást jižního předměstí Vídně. Je postaven na skále v nadmořské výšce cca 300 m, na východním výběžku Vídeňského lesa, v přírodním parku Föhrenberge. Ze tří stran hrad obklopuje městská zástavba.\n\nHrad je znám díky pořádání divadelního festivalu na počest dramatika J. N. Nestroye.\nPrvní písemná zmínka je z roku 1136. Od jména hradu pochází název šlechtické rodiny Lichtenštejnů, podle které se zase jmenuje moderní Lichtenštejnské knížectví. Této rodině také hrad nejpozději od roku 1140 až do 13. století patřil. Jejím majetkem se stal znovu v roce 1807, což platí dodnes.Hrad ve tvaru obranné věže s kaplí postavil kolem roku 1135 Hugo Liechtenstein. Byl součástí ochranné linie proti nepřátelům, kteří se tehdy očekávali z východu (Maďaři). Z tohoto období je do dnešních dnů dochována románská kaple svatého Pankráce (kapli stejného patrocinia má také nedaleký, jižněji situovaný hrad v Mödlingu) a části obvodových zdí v nižších patrech hradního paláce. Hrad Liechtenstein byl několikrát mezi 13. a 15. stoletím rozšiřován. Materiál na stavbu se získával ze starobylého římského kamenolomu u obce Sankt Margarethen in Burgenland. Pravděpodobně dle tohoto typicky \"světlého kamene\" je hrad pojmenován.\n\nHrad byl poprvé poškozen roku 1480 Turky; podruhé, a vážněji, zase tureckými vojsky během prvního obléhání Vídně (1529). V neklidných dobách následných tureckých vpádů do rakouských zemí sloužil hrad jako útočiště pro obyvatele okolních vsí a jako záložní pevnost. Při druhém tureckém obléhání Vídně (1683) byl však hrad nadobro zničen a zůstaly jen ruiny. Teprve po roce 1807 Jan I. z Lichtenštejna hrad znovu postavil; v druhé polovině 19. století jej v tom následoval vnuk Jan II. z Lichtenštejna, který pevnost zásadně přestavěl ve stylu historismu, kdy např. východní věž byla postavena zcela nově. Další opravy stavby byly provedeny v letech 1949–1953.\n\nOd roku 1960 do 2007 byl hrad ve správě městysu Maria Enzersdorf a využíván jako domov místních skautů. Od roku 1983 se tu konají divadelní představení a od 1995 je využíván pro muzeum pěstování vinné révy. Protože obnova hradu nebyla v silách obce, byla nájemní smlouva v roce 2007 zrušena. Od té doby je hrad ve správě statku a lesní správy ve Wilfersdorfu, jež spadá pod rámec nadace Stiftung Fürst Liechtenstein. V letech 2008/09 dostal hrad nákladem 400 000 € novou střechu a byly provedeny opravy, na něž přispěl spolkový památkový ústav a země Dolní Rakousy. Hrad byl opět zpřístupněn na jaře 2010.\nHrad je původním rodovým sídlem knížat z Lichtenštejnska. Každopádně Lichtenštejnové byli do roku 1300 vlastníky. Potom se měnili vlastníci velmi často. Známí byli baroni Khevenhüllerové, o kterých ještě dnes slyšíme na hradě Hochösterewitz v Korutanech. Mezi vlastníky patřili také Habsburkové či uherský král Matyáš Korvín. V roce 1807 tehdejší kníže Jan I. z Lichtenštejna opět získal hrad do vlastnictví rodu a je vlastníkem dodnes. Na konci druhé světové války, v době obsazení sovětskou posádkou, byl hrad znovu silně poškozen a vybavení i archiv poničeny.\n\nKníže Jan I. z Lichtenštejna dal také v 19. století značně vymýcené lesy alespoň částečně zalesnit zde typickou černou borovicí.\n\nZa Jana I. z Lichtenštejna byl v roce 1820 jižně naproti hradu postaven zámek jako letní rezidence. Právě na tomto místě byl v roce 1596 statek s dvorem a roku 1683 odstraněn a v roce 1686 byl znovu vybudován. V 19. století zde byl postaven několikatraktový zámek podle plánů architektů Josefa Kornhäusela a Josefa Franze Engela.\n\nZámek byl po druhé světové válce obsazen sovětskými vojáky a následně využíván jako sběrný tábor pro maďarské uprchlíky v roce 1956. Potom byl zámek Lichtenštejnskem prodán. V roce 1961 bylo východní boční křídlo a pomocná budova značně opotřebené, 1977–1989 byl uzavřen zbytek. Dnes zámek slouží v nových částech jako domov seniorů. V suterénu je zřízeno letní divadlo.\n\nV roce 1810, jak bylo v tehdejší době obvyklé, stavěly se umělé zříceniny (napodobeniny staveb) a také zřizování hradních nástaveb.\n\n"}
{"id": "281225", "url": "https://cs.wikipedia.org/wiki?curid=281225", "title": "Canberra International", "text": "Canberra International\n\nRichard Luton Properties Canberra International byl profesionální tenisový turnaj žen kategorie Tier IV pořádaný v australském hlavním městě Canbeře. Konal se v letech 2001 až 2006 na otevřených dvorcích s tvrdým povrchem. Celková dotace činila 145 000 amerických dolarů.\n\n"}
{"id": "281227", "url": "https://cs.wikipedia.org/wiki?curid=281227", "title": "Cévnaté rostliny", "text": "Cévnaté rostliny\n\nCévnaté rostliny (\"Tracheophyta\") jsou mnohobuněčné zelené rostliny, přizpůsobené životu na souši. Některé druhy jsou (druhotně) vodní. V jejich životním cyklu je výrazná rodozměna, kdy se střídá pohlavně rozmnožující se generace (gametofyt) s generací, která se rozmnožuje nepohlavně (sporofyt). U pokročilejších skupin je gametofyt zcela potlačen a je naprosto závislý na sporofytu.\n\nV thylakoidech chloroplastů cévnatých rostlin je obsažen chlorofyl a a b. Na rozdíl od mechorostů a nižších rostlin mají cévnaté rostliny vyvinuté cévní svazky.\n\nTaxonomická organizace vyšších rostlin prochází velkými změnami a systém není ustálený. Proto se můžeme setkat s různými podobami systému.\n"}
{"id": "281229", "url": "https://cs.wikipedia.org/wiki?curid=281229", "title": "Lichtenstein", "text": "Lichtenstein\n\nLichtenstein, či Liechtenstein, respektive Lichtenštejn může mít následující významy:\n\n\n\n\n\n"}
{"id": "281230", "url": "https://cs.wikipedia.org/wiki?curid=281230", "title": "Juvie ztepilá", "text": "Juvie ztepilá\n\nJuvie ztepilá (\"Bertholletia excelsa\") je vysoký strom z čeledi hrnečníkovité, jediný druh rodu juvie (\"Bertholletia\"). Roste v deštných pralesích Jižní Ameriky. Strom je významný pro svá semena — para ořechy.\n\nJuvie ztepilá je vysoký strom se střídavými kožovitými podlouhle oválnými listy. Ty jsou 17 až 36 cm dlouhé a 6 až 16 cm široké. Květy jsou žluté, sestavené v hustých latách a nepříjemně páchnou. Plodem je velká tobolka s pevným vnějším oplodím měřící obvykle 10 až 20 cm v průměru a otevírající se víčkem. Uvnitř tobolky je 12 až 22 semen s tvrdou skořápkou a chutným bělavým jádrem.\n\nJméno para ořech získal pravděpodobně díky vývozu těchto ořechů z brazilského přístavu Pará do Evropy.\n\nJuvie se přirozeně vyskytuje v amazonské části Jižní Ameriky od Kolumbie a Francouzské Guyany po Bolívii a Peru. Roste na nezaplavovaných půdách v tropických deštných lesích ve výšce 100 až 200 metrů nad mořem. Juvie dorůstá výšky 40 až 50 metrů a je jedním z nejvyšších stromů Amazonie.\n\nJuvie je jen zřídka pěstována, většina para ořechů na světových trzích pochází z divoce rostoucích stromů. Dřevnaté tobolky v době zralosti opadávají a semena jsou z nich vybírána domorodými sběrači. Jsou známy případy, kdy padající plod zranil nebo dokonce usmrtil sběrače. Semena jsou oblíbenou potravou mnoha živočichů, např. hlodavců aguti, kteří si často dělají zásoby semen na nepříznivé období. Semena, která aguti nespotřebuje, pak zpravidla vyklíčí, čímž dochází k šíření a obnově porostů juvie.\n\nJádro para ořechů je velmi výživné, obsahuje 70 % tuků, 15 % bílkovin a 7 % sacharidů. Mimo to obsahují vitaminy A, B, B, B, E a D, selen, draslík, vápník, fosfor, hořčík a železo. Používají se čerstvé k přímé konzumaci, ve výživných tyčinkách nebo cukroví. Máčené vyloupané plody se také někdy používají pro výkrm kaprů.\n\nPlody kvůli vysokému obsahu tuků po vyloupání rychle žluknou, nevyloupané a chlazené vydrží až dva roky. Čerstvé ořechy jsou na lomu krémově bílé až bílé, sladké chuti; žluté a nahořklé ořechy jsou již žluklé. Pro alergiky může být konzumace riziková.\n\nKvalitní olej z para ořechů, bohatý na vitaminy, vyživuje a revitalizuje pokožku a je často užíván v kosmetických přípravcích.\n\nGen para ořechu byl kvůli zvýšení výživné hodnoty přidán do geneticky modifikované sóji. Tato sója však způsobuje alergií postiženým lidem stejné alergické reakce jako vlastní ořech. Jednalo se o jedno z prvních prokázaných rizik geneticky upravených organismů (GMO).\n\nStředně těžké, velmi tvrdé dřevo — 6,7 dle Brinellovy stupnice, relativní tvrdost cca 176 % (smrk 42 %, dub 100 %) se používá k výrobě nábytku a podlah, dýh nebo palub lodí. Dřevo je růžově až ořechově hnědé.\n\n\n\n \n"}
{"id": "281233", "url": "https://cs.wikipedia.org/wiki?curid=281233", "title": "Sin", "text": "Sin\n\nSin může označovat:\n\n"}
{"id": "281234", "url": "https://cs.wikipedia.org/wiki?curid=281234", "title": "Cos", "text": "Cos\n\nSpojení písmen C, O a S může mít různé významy:\n\n\n\n\n"}
{"id": "281235", "url": "https://cs.wikipedia.org/wiki?curid=281235", "title": "Tan", "text": "Tan\n\nTan může znamenat:\n\n\n\n\n"}
{"id": "281239", "url": "https://cs.wikipedia.org/wiki?curid=281239", "title": "Šimon z Montfortu, 6. hrabě z Leicesteru", "text": "Šimon z Montfortu, 6. hrabě z Leicesteru\n\nŠimon z Montfortu, 6. hrabě z Leicesteru (1208 – 4. srpen 1265) byl hlavním vůdcem baronského odporu vůči Jindřichovi III. Po vzpouře z let 1263–1264 se Montfort stal de facto vládcem Anglie a svolal jednání prvního voleného parlamentu v Evropě. Proto je Simon de Montfort považován za jednoho z předchůdců myšlenky moderního parlamentarismu.\n\nByl mladším synem Šimona z Montfortu, 5. hraběte z Leicesteru, francouzského šlechtice, který se účastnil čtvrté křížové výpravy. Jeho prababičkou byla Amicia de Beaumont, spoludědička hrabství leicesterského a rozsáhlých pozemků v Anglii, ale král Jan Bezzemek nedovolil, aby vazal francouzského krále vlastnil tak rozsáhlé panství v Anglii.\n\nJako mladý chlapec doprovázel se svou matkou otce na tažení proti Albigenským. Při obléhání Toulouse byl jeho otec zabit. Po otcově smrti se stal jeho nástupcem Simonův starší bratr Amaury. Roku 1229 se Simon dohodl se svým bratrem na tom, že se vzdá svých nároků ve Francii a Amaury se na oplátku vzdá nároku v Anglii. Tím se Simon vyvázal z poddanství francouzskému králi a přihlásil se o své anglické panství. Trvalo ale několik let než se domohl všech nároků a byl formálně jmenován hrabětem.\n\nV lednu 1238 se Montfort oženil s Eleanorou Anglickou, dcerou krále Jana Bezzemka a sestrou krále Jindřicha III. Sňatek se uskutečnil se souhlasem krále, ale utajeně a bez konzultace s vlivnými barony, což si takto důležitý sňatek vyžadoval. Anglická aristokracie protestovala proti sňatku sestry krále s cizincem. Richard, 1. hrabě z Cornwallu se poté, co se dověděl o sňatku, vzbouřil a Jindřich si ho udobřil až výkupným ve výši 6 000 marek.\n\nVztahy mezi Jindřichem a Montfortem byly zpočátku srdečné. Jindřich Montforta podpořil v jeho žádosti o schválení sňatku papežem. Když se Montfortovi a Eleanoře narodil v listopadu 1238 první syn, byl pokřtěn Jindřich na počest svého královského strýce. V únoru 1239 byl Montfort formálně jmenován hrabětem z Leicesteru. Pracoval i jako Jindřichův poradce a byl jedním z devíti kmotrů Jindřichova syna Eduarda.\n\nKrátce po Eduardově narození došlo k obratu ve vztahu mezi oběma švagry. Montfort dlužil velkou částku Tomáši, hraběti z Piemontu, a uvedl nic netušícího Jindřicha jako ručitele. Když se to králi doneslo, byl velmi rozzloben. 9. srpna 1239 se s Montfortem pohádal, pohrozil mu vězením v Toweru a obvinil ho z toho, že svedl jeho sestru a že povolení k sňatku s ní dal Jindřich pouze proto, aby se vyhnul skandálu. Zdá se, že se jednalo spíše o výbuch Jindřichova hněvu, než popis faktů. Montfort raději odjel s manželkou do Francie.\n\nMontfort již dříve oznámil svůj záměr účastnit se křížové výpravy a tak shromáždil finanční prostředky a vypravil se v létě 1240 do Svaté země. Jeho vojsko se připojilo k mnohem větší armádě, které velel jeho bratr Amaury. Na podzim se ale vrátil ze Sýrie a připojil s k Jindřichovu tažení do Poitou. Tažení skončilo neúspěchem a popudilo Montforta k tvrzení, že Jindřich by měl být více kontrolován. Roztržky mezi nimi byly zapříčiněny více faktory. Mezi jinými to byl hladomor a názor anglických baronů, že Jindřich straní příslušníkům královniny rodiny, které dosazuje do vysokých pozicí u anglického dvora.\n\nRoku 1248 se Montfort chtěl znovu vydat na křížovou výpravu, ale na žádost Jindřicha a královské rady se stal správcem Gaskoňska. Objevily se stížnosti na přílišnou tvrdost, s níž Montfort řešil spory mezi různými skupinami v této oblasti. Jindřich se rozzlobil a ustanovil formální vyšetřovací komisi. Montfort byl formálně zbaven obvinění z útisku, což se Jindřichovi nelíbilo, a tak, aby se vyhnul jeho zlobě, zůstal Montfort ve Francii.\n\nFrancouzská aristokracie nabídla Montfortovi, aby se stal regentem, ale Montfort preferoval usmíření s Jindřichem, čehož roku 1253 dosáhl. Pomáhal sice Jindřichovi v řešení sporu v Gaskoňsku, ale jejich zájmy se již rozešly. Při jednání parlamentu roku 1254 vedl Montfort opozici, která nechtěla akceptovat požadavky na půjčky. V letech 1256 až 1257, kdy se spory obou skupin vyhrotily, zachoval Montfort králi věrnost. Spolu s Petrem, hrabětem savojským, se pokusili urovnat spory o Jindřichův závazek papeži zúčastnit se ve válce na Sicílii.\n\nNicméně při jednání parlamentu roku 1258 v Oxfordu se spolu s Gilbertem, hrabětem z Gloucesteru, postavil do čela opozice. Uvádí se, že se Montfort zdráhal souhlasit s Oxfordskými ustanoveními, návrhem ústavy omezujícími pravomoci panovníka, ale byl uveden v seznamu patnácti členů rady, která měla kontrolovat správu země. Zdá se, že byl spíše nakloněn ke kompromisu s royalisty vedenými princem Eduardem, ale Jindřichův úspěch v rozdělení názorové jednoty baronů odsoudil možnou dohodu k neúspěchu. Roku 1261 Jindřich odvolal svůj souhlas s Oxfordskými ustanoveními a Montfort utekl ze země.\n\nMontfort se, na pozvání baronů, vrátil roku 1263. Baroni byli přesvědčeni o Jindřichově nechuti k jakýmkoli reformám a rozhodli se vzbouřit s úmyslem prosadit obnovení formy vlády deklarované v Oxfordských ustanoveních. V počátku se zdálo, že budou mít úspěch, ale dopustili se chyby, když přijali králův návrh, aby spor rozsoudil francouzský král Ludvík IX., Jindřichův švagr. V lednu 1264 Ludvík rozhodl v Amiensu, že ustanovení jsou protiprávní a neplatná. Montfort, který zůstal v Anglii, aby se připravil k vládě, okamžitě pokračoval ve válce a tak se dostal do pozice zrádce. I když měl pouze podporu měšťanů a několika mladých baronů, dokázal zvítězit 14. května 1264 v bitvě u Lewes a zajmout krále, prince Eduarda a Richarda z Cornwallu a nechal je uvěznit. Montfort toto vítězství použil k vytvoření vlády, se kterou svázal svou budoucnost. Nejslabším bodem jeho plánu bylo vytvoření triumvirátu (sestával z jeho osoby, mladého hraběte z Gloucesteru a biskupa z Chichesteru).\n\nMontfort poslal své zástupce do každého hrabství a vybraných měst a žádal, aby na jednání parlamentu byli vyslání dva zástupci. Nejednalo se o první anglický parlament, ale jeho hlavní odlišností bylo to, že Montfort trval na tom, aby zástupci byli voleni. Odsud pochází moderní myšlenka demokratické reprezentace v parlamentu. Právo volit zástupce v rámci hrabství bylo univerzální pro svobodné občany, kteří vlastnili půdu s minimálním ročním výnosem 40 šilinků. Ve městech byla pravidla různá.\n\nMnoho baronů, kteří ho původně podporovali, se začalo domnívat, že reformy zacházejí příliš daleko a zvětšující se počet nepřátel přispěl k Montfortovu pádu. Princi Eduardovi se podařilo z věznění uniknout. I když obdržel od walesského spojence Llywellyna ap Gruffydda posily, bylo vojsko boji vyčerpáno. Přesto se svým vojskem napadl Montfortovy síly u Kenilworthu a zajal většinu Montfortových spojenců. Montfort s vojáky překročil řeku Severn a chtěl se spojit se silami syna Simona. Když uviděl vojsko, které na něho čekalo, domníval se, že je to synova armáda. Jednalo se ale o síly prince Eduarda, která držela korouhve patřící silám jeho syna, které Eduardovo vojsko ukořistilo u Kenilworthu a Montfort tak padl do léčky.\n\nSimon de Montfort padl 4. srpna 1265 v bitvě u Eveshamu údajně se slovy:\"\"Nyní nastal čas zemřít\"\" a byl pohřben v nedalekém Eveshamském opatství. V této bitvě bylo reformní vojsko kompletně zničeno. Montfortovo tělo bylo rozsekáno, hlava byla pověšena na London Bridge dokud nezpráchnivěla a ostatní části těla, které byly nalezeny na bojišti, pochovali kněží pod oltářem Eveshamského opatství. Místo Simonova hrobu se stalo poutním místem, dokud se o tom nedozvěděl král Jindřich, který přikázal, aby Montfortovy ostatky byly pohřbeny v neoznačeném hrobě.\n\n"}
{"id": "281244", "url": "https://cs.wikipedia.org/wiki?curid=281244", "title": "Ivan Antonovič Jefremov", "text": "Ivan Antonovič Jefremov\n\nIvan Antonovič Jefremov (, Vyrica u Petrohradu – 5. října 1972 Leningrad) byl sovětský paleontolog a spisovatel sci-fi. Svá první díla začal publikovat až ve věku 38 let. Mezi jeho nejslavnější díla patří kniha \"Hvězdné koráby\", napsaná v roce 1944 a publikovaná o čtyři roky později. V knize nabízí autor – sám zdatný objevitel dinosauřích fosilií z mongolské pouště Gobi – mimo jiné zajímavou, byť jen nevážně míněnou hypotézu o vyhynutí dinosaurů. Měli být vyhlazeni mimozemskými nájezdníky, čerpajícími energii a zdroje z vhodných planet, přičemž k Zemi se dostali právě na konci křídy.\n\nJe po něm pojmenována planetka 2269 Efremiana.\n\n\n"}
{"id": "281248", "url": "https://cs.wikipedia.org/wiki?curid=281248", "title": "Micubiši F1M", "text": "Micubiši F1M\n\nMicubiši F1M (: 零式水上観測機 \"Rei-šiki suidžó kansokuki\", Pozorovací plovákový letoun typ 0, ve spojeneckém kódu Pete) byl celokovový jednomotorový pozorovací plovákový dvouplošník japonského císařského námořního letectva používaný za druhé světové války. Byl vyvinut pro službu z lodí japonského námořnictva, ze kterých startoval pomocí katapultu. Byl vyráběn v letech 1940–1944 a v počtu 1118 kusů. Kromě Japonska je používalo i letectvo Thajska.\n\nJaponské námořní letectvo vydalo specifikace pro vývoj katapultovacích letounů nové kategorie v roce 1934 pod označením 10-ši. Obdržely je společnosti Aiči Kókúki, Kawaniši a Micubiši. Firma Kawaniši se soutěže neúčastnila, Aiči odpověděla typem AB-13 a Micubiši Ka-17. Oba stroje měly za pohonnou jednotku vybrán hvězdicový devítiválec Nakadžima Hikari 1 o výkonu 603 kW. Námořní letectvo vybralo ke stavbě návrh společnosti Micubiši a přidělilo mu typové označení F1M.\n\nLetoun, určený pro katapulty plavidel císařského námořnictva, měl být náhradou za tehdy do služby zaváděný průzkumný typ Nakadžima E8N „Dave“. V roce 1936 byly postaveny čtyři prototypy F1M1. Projekt byl později přepracován do podoby F1M2 se zvětšenou plochou SOP, zvětšilo se i vzepětí obou křídel, která již nebyla eliptická, ale lichoběžníková. Do výroby se tato varianta dostala v roce 1940.\n\nLetoun byl jednomotorový dvouplošník s lichoběžníkovými křídly a s hlavním centrálním plovákem pod trupem a dvěma pomocnými plováky pod spodními křídly. F1M1 poháněl devítiválcový hvězdicový motor Nakadžima Hikari 1 o výkonu 820 hp. Verzi F1M2 poháněl dvouhvězdicový čtrnáctiválec Micubiši Zuisei 13 o maximálním výkonu 875 k (cca 644 kW). Posádka se skládala z pilota a zadního střelce, který mohl letoun bránit jedním 7,7mm kulometem vzor 92. Pilot měl k dispozici dvojici synchronizovaných kulometů vzor 97 ráže 7,7 mm nad motorem. Mimo to mohl letoun nést i dvě pumy po 60 kg na závěsnících pod spodním křídlem.\n\nNěkolik strojů sloužilo i k výcviku s dvojím řízením, které se značily F1M2-K.\n\nBěhem války letoun používala řada lodí japonského námořnictva a byl používán pro řadu úkolů, jako je pozorování, průzkum, stíhání, doprovod konvojů, bombardování, protiponorkový boj, dopravu i záchranu posádek. Na ostrově Attu dokonce existovala stíhací jednotka letounů F1M. Typ byl používán až do konce druhé světové války.\n\n\n\n\n\n\n"}
{"id": "281254", "url": "https://cs.wikipedia.org/wiki?curid=281254", "title": "Ochranné pásmo dráhy", "text": "Ochranné pásmo dráhy\n\nOchranné pásmo dráhy je v České republice definováno zákonem č. 266/1994 Sb., o dráhách. Ten stanovuje rozsah tohoto pásma dle typu dráhy a dále upravuje práva a povinnosti vlastníků a dalších osob v souvislosti s nemovitostmi v tomto ochranném pásmu a činnostmi, které v něm lze provádět.\n\nOchranné pásmo dráhy tvoří podle § 8 českého zákona o drahách prostor po obou stranách dráhy, a to do vzdálenosti\nPro dráhu vedenou po pozemních komunikacích a vlečku v uzavřeném prostoru provozovny nebo v obvodu přístavu se ochranné pásmo nezřizuje. \n\nPrávní účinky ochranného pásma stanoví § 9 českého zákona o drahách. \n\nV tomto pásmu nelze bez souhlasu drážního správního úřadu stavět a provozovat stavby, vykonávat důlní činnost, skladovat nebezpečné odpady a výbušniny, provozovat střelnici a používat světelné zdroje a barevné plochy zaměnitelné se znaky návěstidel.\n\nProvozovatel dráhy a provozovatel drážní dopravy je v ochranném pásmu dráhy oprávněn v odůvodněných případech vstupovat na cizí pozemky, a to zejména při provozování dráhy, opravách a údržbě, odstraňování následků nehod a překážek bránících provozování drážní dopravy. Je přitom povinen zajistit, aby co nejméně bránil v užívání pozemku a staveb na nich stojících a nevznikly na nich škody. Výkon tohoto práva smí omezit po dobu nezbytně nutnou a v rozsahu nezbytně nutném. Ve stavu nouze nebo v naléhavém veřejném zájmu je provozovatel dráhy a provozovatel drážní dopravy oprávněn použít za náhradu nemovitost vlastníka, a to po dobu nezbytně nutnou a v rozsahu nezbytně nutném. Případné vzniklé škody je povinen vlastníku nemovitosti nahradit podle občanského zákoníku.\n\nV případě nutnosti umístit a provozovat pevná trakční zařízení, signalizační a zabezpečovací zařízení na nemovitosti, přiléhající k dráze tramvajové nebo trolejbusové, je vlastník této nemovitosti povinen souhlasit za jednorázovou finanční náhradu s omezením vlastnického práva. Rozhodnutí o tomto omezení a výši náhrady vydá na návrh provozovatele tramvajové nebo trolejbusové dráhy drážní správní úřad. Provozovatel dráhy je povinen při umístění a opět při odstranění tohoto zařízení uvést cizí nemovitost do původního stavu, není-li to možné, do stavu odpovídacího původnímu účelu nemovitosti. \n\nNezbytná opatření o ochraně dráhy (k zabránění sesuvů půdy, padání kamenů, lavin a stromů nebo jejich částí a další zdroje ohrožování dráhy a zdroje rušení drážního provozu na nich) upravuje § 10 českého zákona o drahách. Tato ohrožení a opatření nejsou vztažena k definici a vymezení ochranného pásma dráhy, ale pouze k sousedství dráhy a účinkům na dráhu a drážní provoz. \n\nV roce 2019 je ve schvalovacím procesu vládní návrh novely drážního zákona, která část dosavadních pravomocí drážních správních úřadů přenáší přímo na proozovatele dráhy a explicitně stanoví, že „stromoví a jiné porosty, které při svém pádu mohou zasáhnout do průjezdného průřezu dráhy, jsou stromovím ohrožujícím bezpečnost nebo plynulost drážní dopravy nebo provozuschopnost dráhy“. Ani v novelizovaném znění nejsou tyto povinnosti a tato oprávnění nijak navázána na vymezení ochranného pásma dráhy. \n\n"}
{"id": "281255", "url": "https://cs.wikipedia.org/wiki?curid=281255", "title": "Karl Borromaeus Maria Josef Heller", "text": "Karl Borromaeus Maria Josef Heller\n\nKarl Borromaeus Maria Josef Heller (21. března 1864, Rappoltenkirchen – 25. prosince 1945, Drážďany) byl rakouský entomolog specializovaný na řád Coleoptera. \nByl profesor a sekční vedoucí ve státním muzeu Staatliches Museum für Tierkunde Dresden, kde je jeho sbírka umístěna.\n\n"}
{"id": "281259", "url": "https://cs.wikipedia.org/wiki?curid=281259", "title": "Osídlování Země", "text": "Osídlování Země\n\nOsídlování Země člověkem vyšlo zhruba 1 milion let (Ma) před současností (BP) z jižní a střední Afriky a probíhalo v několika vlnách. Tyto vlny zřejmě souvisely také se změnami klimatu a jedna z posledních přinesla do Evropy zemědělství (asi 8500 BP). Nejstarší nálezy Homo sapiens sapiens mimo Afriku jsou z Izraele, z doby kolem 100 tisíc let BP. Odtud osídlil nejprve jižní a jihovýchodní Asii a někdy kolem 50 000 BP vstoupil do Evropy, kterou ovšem už dříve osídlil neandertálec.\n\nZdrojem poznatků o osídlování Země byly donedávna jen kosterní a archeologické nálezy, pokud se je dařilo datovat. Od 80. let 20. století je stále významnějším pramenem samo složení lidského genomu, které dovoluje zhruba určit i původ určité varianty člověka. Metoda se rychle rozvíjí a tak se i údaje poměrně často mění. Údaje o stáří jsou v každém případě velice přibližné a udávají přibližné stáří, nikoli letopočty. Proto se pro předhistorické období postupně prosazuje označení \"před přítomností\" (BP), které tuto skutečnost naznačuje.\n\nV období kolem 120 000 - 90 000 BP nastalo vlhčí podnebí a bylo tudíž možno překročit Saharu, která byla asi od 75 000 BP zase uzavřena vysušením v důsledku počínající další ledové doby, würmu (70 000 - 10 000 BP), a opět uvolněna po jejím ukončení.\n\nA tak kolem 110 000 BP začal moderní člověk pronikat nilským údolím přes Egypt a Sinaj do Palestiny. Zde se setkal s neandertálcem, který se snad vyvinul mimo Afriku z předchozích vln osídlování. Nejstarší mimoafrický nález pozůstatků moderního člověka pochází z izraelské Kafzy a je datován kolem 90 000 BP. V té době však už se podnebí opět horšilo a moderní člověk ještě nebyl připraven na přežití v Asii a Evropě, proto oblast přenechal neandrtálcům. První vystěhovalecká větev moderních lidí tak vymřela v důsledku krutého klimatu.\n\nÚspěšnější byl přechod moderního člověka do Asie kolem 80 000 BP. přes mořskou úžinu mezi Eritreou a Jemenem v počtu maximálně 300 osob. Říká se jim lid pobřežní linie. Podobali se pravděpodobně dnešním Khoisanům, jimiž byla tehdy osídlena celá východní Afrika včetně Etiopie. Lid pobřežní linie postupoval na východ podél pobřeží. Jeho hlavním zaměstnáním byl sběr a rybolov. Vzhledem k tehdy nižší hladině světového oceánu jsou dnes všechny jeho tábořiště pod hladinou. Suché vnitrozemí bylo liduprázdné.\n\nKolem 75.000 se moderní lidé ocitli ve východní Asii. Celkový počet moderních lidí na planetě se v té době dá odhadnout na 100 000 osob a tehdy přišla katastrofa. Kolem 74 000 BP vybuchla obří sopka Toba na Sumatře. Do ovzduší bylo vrženo 3000 km popela a roztavené horniny. Nastalo deset let tmy a chladu a většina lidské populace vyhynula. V Asii přežilo asi 1000 osob v malých, isolovaných skupinách.\n\nPo stabilizaci nastalo ale rychlé šíření moderních lidí. Kolem 70 000 BP byla osídlena opět jihovýchodní Asie, což bylo tím snazší, že Malajsko, Sumatra a Jáva byly tehdy spojeny pevninou. Na ostrovech se moderní lidé setkali s trpasličí formou přežívajícího člověka vzpřímeného, který na Jávě vymřel teprve před 50 000 a na ostrově Flores dokonce před 12 000 lety.\n\nV jihovýchodní Asii si moderní lidé osvojili námořní plavbu a v době 60 000 - 40 000 BP dosáhli Austrálie, spojené s Novou Guineou. V důsledku vázání vody v polárním ledu byla hladina oceánu nižší než dnes a rozsah pevniny byl větší. Přesto je přeprava do Austrálie velkým, i když možná náhodným počinem. V Austrálii jsou první skalní malby doloženy kolem 45 000 BP a kolem 25 000 BP první pohřeb žehem na planetě. Z Austrálie pokračovala migrace moderních lidí na Šalamounovy ostrovy, kam dorazili kolem 28 000 BP.\n\nMezitím pronikli moderní lidé kolem 63 000 BP do jižní Číny. V této době a v tomto prostoru se předpokládá vznik mongoloidní rasy z místních skupin lidu pobřežní linie. \n\nKolem 50 000 BP se změnilo klima, které se stalo teplejším a vlhčím. Údolí pozdějšího Perského zálivu, tehdy ještě pevnina, a Mezopotámie se zazelenaly a umožnily pronikání moderních lidí do severního Iráku, střední Asie a Evropy. Možná právě tehdy v Mezopotámii a Anatolii došlo k formování europoidní rasy, která se pak postupně šířila Předním východem, severní Afrikou, Evropou, Sibiří a severní Čínou. V Anatolii jsou moderní lidé doloženi kolem 45 000 BP. Malá Asie byla spojena s Evropou pevninským mostem, takže Černé moře bylo jezerem. Moderní lidé se dostali do severního Řecka a postupovali přes Balkán do střední a západní Evropy. S nimi pronikala i kultura aurignacienu. Ale tato větev byla celkem neúspěšná. \n\nJiná vlna moderních lidí postupovala z Mezopotámie podél jižního Kaspického moře do střední Asie. Kolem 43 000 BP dorazila na Altaj, kde došlo k velkému dělení. První skupina postupovala na východ a osídlila Mongolsko, severní Čínu a Sibiř. V povodí Jany vznikla kultura Djuchtaj (20 000 - 14 000 BP). Druhá skupina postupovala na jih do Indie, kde vyhubila místní zbytek lidu pobřežní linie. Třetí skupina postupovala na západ přes Ural a Povolží do Evropy. Tato skupina pravděpodobně užívala prajazyk europoidní jazykové nadrodiny, k níž dnes patří Indoevropané, Uralci, Altajci, Paleoasiaté, Eskauletové a vzdáleně Korejci, Japonci, Ainové a Amerindové. \n\nV období 40 000 - 35 000 BP se tito moderní lidé dostali do Evropy. Dnešní Evropané jsou z 80 % jejich potomky, zbytek jsou potomci neolitiků z Turecka, kteří přišli do Evropy kolem 8500 BP. Výkonné technologie jim už umožnily přežít v drsnějším klimatu. Položili základy kultury gravettien. V Evropě se setkali s neandrtálci. Eurasijské tundry umožňovaly lov stádní zvěře: sobů, koní, turů a mamutů.\n\nModerní lidé a neandertálci se mohli křížit. Nasvědčuje tomu nález dětské kostry v Lagar Velho a další nálezy. S výjimkou Afričanů mají současní lidé asi 2-5% neandertálského genomu. Evropu moderní lidé nakonec ovládli. Kolem 30.000 BP vyvinuli lepší způsoby oblékání a lepší lovecké náčiní a zbraně: sítě, pasti a luk. Mezitím postupovala východoasijská skupina lidu pobřežní linie k severu. Kolem 40 000 BP se moderní člověk dostal do Japonska, spojeného pevninským mostem s Koreou. Ze severu postupovali europoidi z Altaje, kteří kolem 25 000 BP pronikli na jih od Žluté řeky. Europoidní rysy jsou zde doloženy ještě kolem 13.000 BP a kolem 12 000 BP pronikli europoidi do Japonska, kam přinesli kulturu djomon a stali se předky Ainů a Rjukjanů. Vlastní Japonci přišli až kolem roku 500 př. n. l. z Koreje s kulturou yayoi. Poté byli východoasijští europoidi pravděpodobně asimilováni mongoloidy.\n\nNa místě Beringovy úžiny se rozkládala souš zvaná Beringie. Stala se mostem k osídlení Ameriky v několika vlnách. \nPrvní vlnu tvořily skupiny severoasijských europoidů, smíšených s mongoloidy. Do Ameriky se dostaly kolem 15 000 BP. Jejich potomci jsou příslušníky amerindské jazykové rodiny. Nejstarší osídlení je doloženo v jeskyni Bluefish na Aljašce. Další šíření znemožnila ledová pole. V době kolem 14 000 - 12 000 BP začaly ledovce ustupovat a moderní lidé pronikli do centra Ameriky. Dokladem jejich šíření jsou typické rýhované hroty na velkou zvěř (kultury Clovis z doby 11 000 - 5600 BP a Folsom v Novém Mexiku z období 11 000 - 9000 BP). Moderní lidé této vlny rychle postupovali Amerikou a kolem 11 000 BP dorazili do Patagonie.\n\nDruhou vlnu tvořili mongoloidi z lidu pobřežní kolonie ze severní Číny. Jejich potomci jsou příslušníky rodiny na-dené. Pozdější vlnu tvořili Eskauletové ze 2. tisíciletí př. n. l. Podle nedávných nálezů žilo v Kalifornii a Brasilii australoidní obyvatelstvo, jehož cesta do Ameriky je záhadou. A nakonec v Severní Americe byli doloženi typičtí europoidé, kteří sem přišli buď po okraji ledových polí z Evropy nebo přes Sibiř asi kolem 20 000 BP.\n\nKoncem poslední doby ledové kolem 10.000 BP zůstaly neosídleny pouze Antarktida, některé ostrovy (Karibik, Madagaskar, Oceánie) a Arktida.\n"}
{"id": "281260", "url": "https://cs.wikipedia.org/wiki?curid=281260", "title": "Roy Crowson", "text": "Roy Crowson\n\nRoy Albert Crowson (22. listopadu 1914 – 13. května 1999) byl britský biolog, specializovaný na taxonomii brouků.\n\nŘídil zoologické oddělení University of Glasgow od roku 1949. Sbíral brouky a jejich larvy z celého světa a studoval souvislosti mezi nimi. Jeho monografie z roku 1955 , \"The natural classification of the families of Coleoptera\", založila systém pro klasifikaci brouků, který se používá dodnes.\n\nJeho sbírka brouků je v uložena v Hunterian Museum and Art Gallery v Glasgow a v Natural History Museum v Londýně.\n\nNa jeho počest je pojmenována čeleď brouků Crowsonellidae.\n\n\n"}
{"id": "281262", "url": "https://cs.wikipedia.org/wiki?curid=281262", "title": "Podloubí", "text": "Podloubí\n\nPodloubí je prostor v přízemí domu v jeho přední částí do ulice či náměstí oddělený od okolí sloupy nebo pilíři. Jednotlivá podloubí na sebe funkčně navazují a vzniká tak dlouhý prostor pro pěší či trhovce. Ve středověku budovaná podloubí byla zvláště využívaná chodci, aby na ně nepršelo. Též při pravidelných trzích zde prodejci nabízeli své zboží. V současné době najdeme podloubí zachována např. v historickém jádru Svitav, Českých Budějovic, Pelhřimova, Telče, Litomyšle, Nového Jičína, Domažlic, Jičína, Trutnova, Kroměříže, Hradce Králové a Žatce. Ojediněle v Praze, Úštěku, Litoměřicích, Prachaticích, Písku, Liberci a jinde.\n\nVyužití podloubí bývá někdy předmětem sporu mezi vlastníkem domu (který je zároveň vlastníkem pozemku pod podloubím) a městem, kterému zde vede chodník.\n\n\n"}
{"id": "281266", "url": "https://cs.wikipedia.org/wiki?curid=281266", "title": "Třída Kalev", "text": "Třída Kalev\n\nTřída Kalev byla třída minonosných ponorek postavených ve Velké Británii pro estonské námořnictvo. Tvořila ji celkem dvě plavidla. Po okupaci Estonska Sovětským svazem v roce 1940 byly ponorky zařazeny do sovětské Baltské námořní flotily a účastnily se bojů ve Velké vlastenecké válce. Zatímco ponorka \"Kalev\" byla ve válce potopena, její sesterská loď \"Lembit\" válku přečkala a je vystavena v námořním muzeu v Tallinnu. Jsou to jediné ponorky provozované estonským námořnictvem.\n\nBritská loděnice Vickers-Armstrong v Barrow-in-Furness postavila celkem dvě jednotky této třídy. Objednány byly 12. prosince 1934. Prostředky na jejich stavbů byly zčásti získány prodejem dvou torpédoborců do Peru a zčásti veřejnou sbírkou.\n\nJednotky třídy \"Kalev\":\nPonorky byly vyzbrojeny jedním 40mm kanónem, jedním 7,7mm kulometem Lewis a čtyřmi předními torpédomety ráže 533 mm, pro které bylo neseno osm torpéd. Bylo možné použít také 450mm torpéda. Dále ponorky nesly 20 min, uložených po dvou kusech v deseti šachtách. Pohonný systém tvořily dva diesely Vickers o výkonu 1200 hp a dva elektromotory o výkonu 700 hp, pohánějící dva lodní šrouby. Nejvyšší rychlost dosahovala 13,5 uzlu na hladině a 8,5 uzlu pod hladinou. Dosah byl 4000 námořních mil při rychlosti 8 uzlů na hladině, nebo 80 námořních mil při rychlosti 4 uzly pod hladinou. Operační hloubka ponoru byla 75 metrů.\n\nEstonské námořnictvo ponorky provozovalo v letech 1936-1940. Po okupaci pobaltských států SSSR byly obě ponorky zařazeny do sovětského námořnictva, které je bojově nasadilo ve druhé světové válce. Ponorka \"Kalev\" v listopadu 1941 zmizela, pravděpodobně ji zničila mina. Ponorka \"Lembit\" válku přečkala a po svém vyřazení byla vystavena v muzeu.\n\n"}
{"id": "281267", "url": "https://cs.wikipedia.org/wiki?curid=281267", "title": "MINIX", "text": "MINIX\n\nMINIX je svobodný otevřený, unixový operační systém postavený na architektuře mikrojádra. MINIX napsal Andrew S. Tanenbaum, aby ho mohl využít při výuce operačních systémů a také tím inspiroval vývojáře linuxového jádra. Jméno MINIX je odvozeno ze slov minimal a Unix.\n\nAndrew S. Tanenbaum vytvořil MINIX na universitě Vrije v Amsterodamu, aby názorně objasnil principy a funkce operačního systému, které v roce 1987 publikoval v knize \"Operating Systems: Design and Implementation\". Tato kniha obsahuje zdrojový kód MINIXu 1.0 napsaný v jazyce C, který byl zkrácen na 12 000 řádků (jádro, správa paměti a souborový systém MINIX). Vydavatelství Prentice-Hall vydalo zdrojové i binární kódy MINIXu na disketě spolu s knihou. MINIX 1 měl systémová volání kompatibilní se 7. verzí UNIXu.\n\nTanenbaum nejdříve vyvíjel MINIX pro mikropočítače IBM PC a IBM PC/AT. MINIX 1.5 vydaný v roce 1991 podporoval MCA v osobních počítačích IBM PS/2 a byl modifikován pro podporu procesorů Motorola 68000, SPARC a počítačů Atari ST, Commodore Amiga, Apple Macintosh, SPARCstation. Neoficiálně byl upraven pro podporu procesorů Intel 80386 (v 32 bitovém chráněném režimu), NS32532, INMOS transputer. Firma Meiko Scientific použila ranou verzi MINIXu jako základ jejich operačního systému MeikOS vyvíjený pro superpočítače.\n\nPoptávka po procesorech Motorola 68000 a jeho dalších verzí klesala, a proto byl MINIX 2.0 zveřejněný v roce 1997 k dispozici pouze pro procesory x86 a pro procesory SPARC. S touto verzí MINIXu vyšla druhá verze Tanenbaumovy učebnice, kterou napsal s Albertem Woodhullem. S touto učebnicí byl MINIX 2.0 distribuován na CD-ROM. MINIX 2.0 vyhovuje standardu pro UNIXové systémy POSIX1, podporuje procesory 386 a novější ve 32 bitovém režimu. Síťový protokol Amobea, který byl MINIXu 1.5, nahradil v MINIXu 2.0 protokol TCP/IP. MINIX 2.0.2 byl neoficiálně upraven pro podporu procesorů Hitachi SH3, 68020 a PDA Jornada 680/690.\n\nMinix-vmd je varianta MINIX 2, která je kompatibilní s procesory Intel-IA 32. Byl vytvořen dvěma vědci na univerzitě Vrije. Má virtuální paměť a X Window System.\n\nO MINIXu 3 veřejně hovořil Andrew Tanenbaum 24. října 2005 na konferenci asociace ACM o principech operačních systémů. Lze ho spouštět na jiných operačních systémech jako virtuální počítač pomocí emulátorů Bochs, QEMU, VMware Workstation/Fusion, Microsoft Virtual PC. Verze 3.3.0 byla uvolněna 16. září 2014. Obsahuje X11, emacs, vi, cc, gcc, perl, python, ash, bash, zsh, ftp, ssh, telnet, pine a tisíce dalších NetBSD balíčků. S přidáním X Window System tato verze pracuje nejenom v textovém režimu, ale také i v grafickém režimu. Jelikož je systém postaven na architektuře mikrojádra, může systém pokračovat v činnosti i při selhání některého z ovladačů zařízení. V mnoha případech se ovladač nahradí aniž by ovlivnil běžící procesy.\n\nUpravený MINIX 3 je využit jako operační systém v rámci Intel Management Engine.<ref name=\"root.cz/clanky/minix-je-zrejme-nejrozsirenejsim-systemem-je-ukryty-v-procesorech-intel\"></ref>\n\nPrincip návrhu MINIXu jak ho vymyslel Tanenbaum ovlivnil Linuse Torvaldse při vývoji linuxového jádra. Jeho návrh nového systému se od MINIXu významně lišil, a to především v použití monolitického jádra místo mikrojádra, což bylo předmětem slavného sporu mezi Tanenbaumem a Torvaldsem. První Linuxové jádro bylo vytvořeno na MINIXu, což vedlo ke zdědění různých rysů tohoto systému jako byl systém souborů.\n\nV květnu 2004 Kenneth Brown z Alexis de Tocqueville Institution vznesl obvinění, že hlavní části Linuxového jádra jsou zkopírované z MINIXu. Důvody, jež ho k tomu vedly sepsal a publikoval v dokumentu, který nazval Samizdat. Tato obvinění byla vyvrácena jak veřejností, tak i samotným Tanenbaumem, který toto obvinění na svých www stránkách vyvrátil.\n\nV době jeho původního vývoje, byla licence MINIXu považována za velmi svobodnou. Licenční poplatek byl velmi nízký ($69) ve srovnání s ostatními operačními systémy. Ačkoliv si přál Tanenbaum, aby studenti nemuseli za MINIX platit, jeho vydavatel nebyl připraven nabídnout materiál (jako zdrojový kód), který by byl volně šiřitelný bez poplatku. A tak byl zvolen kompromis a v ceně licence byla i Tanenbaumova kniha. Tato licence znemožnila použití MINIXu jako základ pro volně šiřitelný softwarový systém.\n\nJakmile se na začátku 90. let objevily volně šiřitelné systémy jako Linux a 386BSD, mnoho softwarových vývojářů opustilo vývoj MINIXu a věnovali se vývoji těchto volně šiřitelných systémů. V dubnu 2000 se stal MINIX volně šiřitelným, ale do té doby již jiné operační systémy překonaly jeho schopnosti, a tak se na vývoji systému podílejí studenti a nadšenci.\n\n\n\n\n\n"}
{"id": "281269", "url": "https://cs.wikipedia.org/wiki?curid=281269", "title": "Kankan", "text": "Kankan\n\nKankan je třetí nejlidnatější město v Guineji, rozlohou je dokonce největší. Je hlavním městem stejnojmenné prefektury a regionu.\n\nNachází se ve východní části země, na řece Milo, přítoku řeky Niger. Podle sčítání lidu z roku 1996 zde žije více než 100 000 obyvatel. Město je známé pro svou univerzitu, svou mešitu (jednu z nejstarších v západní Africe) a mangovníky. Ve městě se rovněž nachází mezinárodní letiště.\n"}
{"id": "281272", "url": "https://cs.wikipedia.org/wiki?curid=281272", "title": "Félix Édouard Guérin-Méneville", "text": "Félix Édouard Guérin-Méneville\n\nFélix Édouard Guérin-Méneville, také známý jako F. E. Guerin, (12. října 1799 – 26. ledna 1874) byl francouzský entomolog, koleopterolog.\n\nGuérin-Méneville změnil své příjmení na Guérin v roce 1836. Během svého života se zabýval hlavně brouky (\"Coleoptera\").\nGuérin-Méneville byl autorem ilustrovaného díla \"Iconographie du Regne Animal de G. Cuvier 1829–1844\", doplněk k dílu G. Cuviera a P. A. Latreillea, kterému chyběly ilustrace. \n\nGuérin-Méneville založil několik odborných časopisů: \"Magasin de zoologie, d’anatomie comparée et de paléontologie\" (1830), \"Revue zoologique par la Société cuviérienne\" (1838), \"Revue et Magasin de zoologie pure et appliquée\" (1849), a \"Revue de sériciculture\" (1863). Byl také editorem \"Dictionnaire Pittoresque d’Histoire Naturelle\" , díla vydávaného v Paříži v letech 1836–1839. Byl zvolen prezidentem Francouzské entomologické společnosti pro rok 1846.\n\nJe znám jako autor více než 400 entomologických prací. Jeho autorská značka se používá v podobách „Guér, Guér.-Mén., nebo Guérin“. \n\nBěhem života popsal několik druhů hmyzu, např.: \"Octotoma scabripennis\" Guérin-Méneville, \"Aphrophora flaviceps\" Guérin-Méneville, 1844, \"Aphrophora ornata\" Guérin-Méneville, 1844, \"Cercopis numida\" Guérin-Méneville, 1844, \"Phymatostetha stellata\" Guérin-Méneville, 1844, \"Ptyelus ornatus\" Guérin-Méneville, 1844, \"Sphodroscarta ornata\" Guérin-Méneville, 1844, \"Salona panorpaepennis\" Guérin-Méneville, \"Antheraea yamamai\" Guérin-Méneville, 1861, \"Anaea aidea\" Guérin-Méneville, 1844, \nJeho sbírka hmyzu se nachází na několika místech: brouci (\"Coleoptera\"): svižníci, střevlíkovití a drabčíkovití jsou v Přírodopisném muzeu v Londýně. Část sbírky je v Muséum des sciences naturelles de Belgique v Bruselu.\n\n"}
{"id": "281273", "url": "https://cs.wikipedia.org/wiki?curid=281273", "title": "Vladimir Kovaljonok", "text": "Vladimir Kovaljonok\n\nVladimir Vasiljevič Kovaljonok, , (* 3. března 1942 vesnička Běloje, Minská oblast Běloruské SSR), je bývalý sovětský kosmonaut běloruské národnosti.\nVe vesmíru byl třikrát vždy jako velitel lodě Sojuz.\n\nNarodil se ve vesničce Běloje ukryté hluboko v běloruských lesích. Během války byla zničena, Kovaljonokovým zůstala jen zemljanka. Po válce nastal hlad, narodil se mu bratr Vasilij, ale otec kamsi zmizel. Vladimír se musel o bratra starat sám s matkou. Do školy chodil pěšky 14 km, občas se svezl na koni. Ale učení jej bavilo a školu ukončil se zlatou medailí a odhodláním dostat se do vesmíru. V den, kdy měl odjet studovat na leningradskou vojenskou lékařskou akademii, se rozhodl jinak a odjel na balašovské vojenské letecké učiliště. Chtěl se stát kosmonautem víc, než lékařem. Po vyučení nastoupil k dopravnímu vojenskému letectvu, stal se leteckým instruktorem výsadkové služby, nalétal přes 1600 hodin. Až v roce 1967 (napodruhé) jej přijali do oddílu připravujících se kosmonautů. A celých deset let byl ve Hvězdném městečku, připravoval se na svůj první let. V týmu byl registrován od 7. května 1967 do 23. června 1984.\n\nV roce 1977 byl jmenován velitelem Sojuzu 25, ale let společně s Valerijem Rjuminem se jim nepovedl, nedokázali se spojit se stanicí Saljut 6 a předčasně se vrátili na Zemi. Ve výcviku zůstal, byl jmenován do záložní posádky za Jurije Romaněnka a pak i za Vladimira Džanibekova.\n\nZa rok dostal novou příležitost se Sojuzem 29. Letěl z kosmodromu Bajkonur s Alexandrem Ivančenkovem, na Saljut 6 se dostali a společně pracovali s několika posádkami, které se zde vystřídaly na jiných lodích. Šlo o program Interkosmos. Dolů odletěl se Sojuzem 31 po pěti měsících na stanici. \n\nPo této zdařilé expedici letěl potřetí v roce 1981, v Sojuzu T-4 s ním byl kosmonaut Viktor Savinych, opět pracovali na orbitální stanici Saljut 6 s řadou mezinárodních posádek, které se zde postupně měnily. Po dvou měsících se vrátil na Zemi.\n\nVe všech třech misích start proběhl na Bajkonuru, přistání s kabinou na padácích na území Kazachstánu. \n\n\nOd roku 1990 byl zástupcem náčelníka na Akademii generálního štábu v Moskvě. V roce 1993 byl již generálplukovníkem. Od července 1992 do června 2002 byl velitelem Vojenské letecké inženýrské akademie Žukovského.\n\n"}
{"id": "281283", "url": "https://cs.wikipedia.org/wiki?curid=281283", "title": "Slovenská hokejová reprezentace na MS 1995", "text": "Slovenská hokejová reprezentace na MS 1995\n\nSestava slovenské hokejové reprezentace, která se umístila ve skupině \"B\" na 1. místě mistrovství světa v hokeji v roce 1995.\n\n\n\n\nTrenérem tohoto výběru byl Július Šupler\n"}
{"id": "281284", "url": "https://cs.wikipedia.org/wiki?curid=281284", "title": "Jo-Wilfried Tsonga", "text": "Jo-Wilfried Tsonga\n\nJo-Wilfried Tsonga (* 17. dubna 1985 Le Mans) je francouzský tenista, který vstoupil na profesionální okruh v sezóně 2004. Na okruhu ATP World Tour vyhrál šestnáct turnajů ve dvouhře a čtyři ve čtyřhře. V rámci challengerů ATP získal osm a na okruhu Futures pak šest titulů ve dvouhře. Na US Open 2003 vyhrál juniorku dvouhry.\n\nNa žebříčku ATP byl nejvýše ve dvouhře klasifikován v únoru 2012 na 5. místě a ve čtyřhře pak v říjnu 2009 na 33. místě. Domovským tenisovým klubem je Tennis Club de Paris (TCP).\n\nNa Australian Open 2008 se jako nenasazený probojoval do finále dvouhry, když v semifinále porazil bez ztráty setu světovou dvojku Rafaela Nadala. V boji o titul podlehl turnajové trojce Novaku Djokovićovi ve čtyřech sadách a sebral mu tak jediný set na celém turnaji. Semifinále si zahrál na Australian Open 2010 a ve Wimbledonu 2011. Na londýnském Turnaji mistrů 2011 se probojoval po semifinálové výhře nad Berdychem do finále, v němž nestačil na obhájce titulu Rogera Federera.\n\nV rámci série ATP World Tour Masters 1000 získal jeden singlový titul na BNP Paribas Masters 2008, když ve finále zdolal Argentince Davida Nalbandiana. Mezi poslední dva hráče soutěže se na stejné události probojoval opět v roce 2011. Ve finále podlehl Švýcaru Federerovi. Jeden titul ze série Masters vyhrál také ve čtyřhře, a  to v roce 2009 s krajanem Julienem Benneteauem v Šanghaji. Společně s Alizé Cornetovou získal pro Francii premiérový titul na Hopmanově poháru, když ve finále roku 2014 zdolali Polsko 2:1 na zápasy.\nNarodil se v Le Mans do rodiny francouzské matky Évelyne a konžského otce Didiera Tsongy, který se do Francie přistěhoval v 70. letech, aby mohl rozvíjet svou házenkářskou kariéru.\n\nTenis hraje profesionálně od roku 2001. Do sezóny 2003 se zúčastňoval turnajů okruhu ITF a challengerů, kdy se probojoval nejdále do semifinále.\n\nDosáhl úspěchů v juniorské kategorii, když se probojoval do semifinále Australian Open 2002 a 2003, French Open 2003, Wimbledonu 2003 a zvítězil na US Open 2003, když ve finále porazil Kypřana Baghdatise). Rok 2003 zakončil jako světová juniorská dvojka.\n\nPrvní titul v seniorské kategorii získal v červnu 2004 na turnaji ITF v Lanzarote, o měsíc později vyhrál challengery v Nottinghamu a Toljatti. V září měl premiéru na turnaji ATP v Pekingu, kde postoupil do druhého kola. V listopadu 2004 dosáhl rovněž druhého kola na turnaji série Masters v Paříži.\nV sezóně 2005 vyhrál jeden turnaj ITF a jeden challenger. V květnu 2005 se účastnil French Open, ale vypadl již v 1. kole s Roddickem. V roce 2006 se zúčastňoval pouze turnajů nižší kategorie, přičemž čtyři z nich vyhrál a v dalších dvou postoupil do finále.\n\nV sezóně 2007 se dostal na Australian Open díky divoké kartě, ale hned v prvním kole znovu podlehl Roddickovi 7:6, 6:7, 3:6, 3:6. V prvním setu zvítězil v tiebreaku 20:18, což je nejvyšší skóre zkrácené hry v historii Australian Open. Ve Wimbledonu pak došel bez ztráty setu do čtvrtého kola, kde prohrál s Richardem Gasquetem 4:6, 3:6, 4:6. V první polovině roku vyhrál jeden turnaj ITF a čtyři challengery, od června již pravidelně startoval na turnajích ATP. Na US Open postoupil do třetího kola, kde podlehl Nadalovi. V říjnu se na turnaji v Lyonu probojoval až do semifinále, kde prohrál s Grosjeanem. Rok zakončil na 45. místě žebříčku ATP.\n\nRok 2008 zahájil semifinálovou účastí na turnaji v Adelaide, kde podlehl Nieminenovi. O velké překvapení se postaral na Australian Open, když jako nenasazený hráč došel až do finále, kde podlehl třetímu nasazenému Novaku Đokovićovi 6:4, 4:6, 3:6, 6:7. V průběhu turnaje přitom vyřadil devátého nasazeného Andyho Murrayho, osmého Gasqueta, čtrnáctého Južného a turnajovou dvojku Nadala. Díky finálové účasti na Australian Open postoupil Tsonga na 18. místo žebříčku ATP.\n\n\n"}
{"id": "281286", "url": "https://cs.wikipedia.org/wiki?curid=281286", "title": "Slovenská hokejová reprezentace na MS 1994", "text": "Slovenská hokejová reprezentace na MS 1994\n\nSestava slovenské hokejové reprezentace, která se umístila ve skupině \"C\" na 1. místě mistrovství světa v hokeji v roce 1994.\n\n\n\nTrenérem tohoto výběru byl Július Šupler\n"}
{"id": "281289", "url": "https://cs.wikipedia.org/wiki?curid=281289", "title": "Informačně teoretická smrt", "text": "Informačně teoretická smrt\n\nPojem informačně teoretická smrt je neologismus, který označuje nenávratnou destrukci mozku a informací v něm do takové míry, že obnovení mysli a osobnosti v něm obsažené je již teoreticky nemožné. Tento koncept vznikl v 90. letech 20. století jako hlavní cíl vývoje současné medicíny, ale tvrdí se, že je to jen vedlejší produkt vývoje medicíny, díky které se některé stavy dříve považované za smrt, jako například zástava srdce, staly vratnými a přestaly tedy být již za smrt považovány. Navíc výhledově by mohlo být možné opravení mozkové tkáně pomocí molekulární nanotechnologie, a tak vzniká možnost, že v budoucnu bude moci lékařství resuscitovat pacienta i hodiny po tom, co se srdce zastaví. Termín „informačně teoretická“ je použit ve smyslu informační teorie.\n\nTento termín označuje především stav smrti, který je absolutně nevratný jakoukoli technologií, čímž se odlišuje od klinické smrti a právní smrti, které jsou omezeny spíše na dostupné prostředky medicíny, než na teoretickou možnost přežití člověka. Dokument \"Molecular Repair of the Brain\" ( molekulární oprava mozku) Ralpha Merkle definoval informačně teoretickou smrt následovně:\n\nPřesné načasování informačně teoretické smrti není v současnosti blíže určeno. Spekuluje se o několika hodinách po klinické smrti (při pokojové teplotě), kdy mozková tkáň podléhá rozpadu odumírajících buněk. Nebo také když je mozek mimo krevní oběh během umělé podpory života, což vede k fázi rozpadu mozkové smrti, nebo během postupu degenerativního mozkového onemocnění, které způsobuje výraznou ztrátu mozkové struktury.\n\nInformačně teoretická smrt také souvisí s kryonikou, která může být využita právě ve snaze předejít informačně teoretické smrti. Použití kritéria informačně teoretické smrti vytvořily základ etické argumentace, která tvrdí, že kryonika je pokus zachraňovat životy spíše než pohřební metoda pro mrtvé. Na druhou stranu, pokud je kryonika aplikovatelná pouze po informačně teoretické smrti, nebo ji např. zmražení samo způsobuje, je kryonika nepoužitelná.\n\n\n"}
{"id": "281297", "url": "https://cs.wikipedia.org/wiki?curid=281297", "title": "Zákon o právnosti jednání souvisících s bojem o znovunabytí svobody Čechů a Slováků", "text": "Zákon o právnosti jednání souvisících s bojem o znovunabytí svobody Čechů a Slováků\n\nZákon č. 115/1946 Sb., o právnosti jednání souvisících s bojem o znovunabytí svobody Čechů a Slováků či nesprávně Amnestijní zákon, je zákon, který schválilo Prozatímní Národní shromáždění republiky Československé 8. května 1946 a účinnosti nabyl dnem vyhlášení 4. června 1946. \n\nTento zákon měl za účel legitimizovat jednak jednání odbojářů za okupace a druhé světové války, které směřovalo k obnovení Československa a osvobození Čechů a Slováků a bylo přitom de facto protizákonné (sabotáže, boj s okupanty), jednak poválečné zúčtování s nacisty, zrádci a kolaboranty, kterého se v rámci „spravedlivé odplaty“ a mimo rámec zákonů dopouštělo domácí obyvatelstvo. Též měl legalizovat obnovování československé státní moci nad pohraničními územími osobami, které nebyly řádně ustavenými činiteli správních orgánů republiky.\n\nAž potud se jednalo o standardní praxi aplikovanou v celé řadě států (např. Itálie, Francie). Obrovské kontroverze, které se s tímto zákonem pojí, spočívají v tom, že v praxi byl masově zneužíván k vyvinění početných zvěrstev páchaných Čechy a Slováky na Němcích, Maďarech a předpokládaných kolaborantech a že mimo jiné i tato praxe až na několik málo výjimek znemožnila potrestání četných a v řadě případů i neobyčejně brutálních zločinů.\n\nÚčelem zákona č. 115/1946 Sb. bylo jednak legitimizovat odboj a jeho akce, jednak legitimizovat i spravedlivé potrestání okupantů, nacistů, zrádců a kolaborantů. \n\nV prvním případě byla politická reprezentace zcela zajedno. Soudobé zákonodárství prakticky nepočítalo s ozbrojeným bojem proti okupační moci, takže drtivá většina jeho forem byla zcela jednoznačně nezákonná. O nutnosti legitimizovat toto jednání (jako se stalo v prakticky všech státech, které čelily podobné situace) neexistovaly ve společnosti ani v Prozatímním Národním shromáždění (dále PNS) žádné pochybnosti. To už se ale nedá říci u dalších aspektů zákona: 1) časového vymezení zákona (či přesněji data ukončujícího zákonem upravené období) a 2) otázky legitimizace tzv. spravedlivé odplaty. \n\nOtázku časového vymezení se nakonec podařilo vyřešit bez větších problémů a jednoznačně, byť ne zcela nekonfliktně. Zákonu bylo a je často vytýkáno, že byl aplikován na příliš dlouhé období a že v červenci (či srpnu, září, říjnu – dle postoje kritika) 1945 už se nedá mluvit o spontánní spravedlivé odplatě nebo boji proti okupaci. Nutno však říci, že i to je dnes ale spíše podružná a méně vášnivá část debaty, pokud ovšem diskutující uznají, že zákon nebyl plošnou amnestií zločinů na německém národě.\n\nZcela zásadním problémem se ukázal být poslední aspekt zákona, kterým měla být legitimizace spravedlivé odplaty na okupantech a jejich pomahačích. Z dnešního pohledu je vlastně celý tento aspekt zákona nutně kontroverzní, neboť měl de facto vyvinit mimosoudní popravy a lynčování (pokud se týkaly skutečných provinilců). V době vzniku zákona však tento postoj zastával málokdo, drtivá většina veřejnosti i členů PNS chápala naprostou oprávněnost legitimizovat výbuchy spravedlivého hněvu, nakumulovaného během nacistické hrůzovlády. Zásadním problémem se ukázala být otázka, co je to spravedlivá odplata a koho všeho se týká. \n\nKomunisté (ale i velká část národních socialistů) zastávali velmi široký výklad těchto pojmů. Zejména komunisté chtěli zákon vztáhnout na všechny Němce a Maďary a zrádce a na všechny zločiny na nich v kritickém čase spáchané, přičemž v parlamentu nastolili i požadavek legitimizovat přesuny majetku, ke kterým během těchto činů došlo. V tomto posledním požadavku však byli osamocení a neuspěli. Takto radikální pojetí narazilo na značný odpor v prakticky všech ostatních stranách, zejména však u lidovců (nejhlasitěji proti tomu vystupovali Helena Koželuhová a Pavel Tigrid) a sociálních demokratů (zejména Josef Macek). Výsledkem sporů byla dohoda, že zákon nebude legitimizovat činy, kterým lze přisoudit zištné či nízké pohnutky. Konající měl mít povinnost doložit své čestné pohnutky a cíle. \n\nVýše zmíněný fakt však nijak nebyl vtělen do zákona, ve kterém byla ponechána pouze obecná formulace, ale pouze do prováděcích předpisů a navíc byl též stanoven příliš volně. Právě to, společně s velice nešťastnou okolností, že dohled nad aplikací zákona připadl ministerstvu spravedlnosti (ministr Prokop Drtina, ČSNS), ministerstvu národní obrany (Ludvík Svoboda, nestraník zcela oddaný KSČ) a (sice ne ze zákona, ale z podstaty způsobu vyšetřování zločinů nevyhnutelně) ministerstvu vnitra (Václav Nosek, KSČ), vedlo nakonec k tomu, že toto upřesňující vymezení nebylo zpočátku v drtivé většině případů bráno v potaz, neboť odpovědní dohlížitelé byli přesně ti, co toto omezení neschvalovali a (minimálně v případě komunistů) patrně ani nikdy neměli v úmyslu respektovat.\n\nZákon byl velmi stručný: Klíčový byl par. 1: „Jednání, k němuž došlo v době od 30. září 1938 do 28. října 1945 a jehož účelem bylo přispěti k boji o znovunabytí svobody Čechů a Slováků nebo které směřovalo ke spravedlivé odplatě za činy okupantů nebo jejich pomahačů, není bezprávné ani tehdy, bylo-li by jinak podle platných předpisů trestné.“ Další dva paragrafy už pouze upřesňovaly detaily.\n\nZákon byl od počátku plošně zneužíván k navození beztrestnosti u prakticky všech zločinů a zvěrstev spáchaných na Němcích a údajných kolaborantech, které se nepodařilo zahladit jinak. Kromě ministerstva národní obrany, které opakovaně doporučovalo zákon aplikovat i u masových vražd, a instrukcí ministerstev spravedlnosti a vnitra, které doporučovaly maximální opatrnost ve věci případů, které mohly být zahrnuty pod zákon č. 115/1946 Sb., zejména pokud měli být pachatelé partyzáni (ať už se k tomuto označení dostali jakkoliv), zneužívání zákona napomohlo i opakované vyjádření ministra spravedlnosti Drtiny, že podporuje jeho „\"maximálně liberální aplikaci\"“, což si většina státních zástupců vyložila ve smyslu „skoro na všechno“. Byli i takoví, kteří s tak širokým pojetím nesouhlasili, avšak i když se našli policisté ochotní věc vyšetřit a případ prošel díky odhodlání státního zástupce před soud (což bylo dost výjimečné), docházelo k jeho zastavování soudcem na základě vyžádaných posudků od ministerstev či interpretace samotného soudu.\n\nŠiroká veřejnost a členové Parlamentu začali získávat povědomí o skutečné situaci až na přelomu roku let 1946/1947, na základě rostoucího zájmu médií doma i v zahraničí. To co původně začalo jako snaha vyšetřit neadekvátní postupy proti nevinným Čechům (s výslovným předsevzetím, že do násilností na Němcích se nebude zbytečně šťourat), se postupně rozrostlo do obrovského skandálu. Poslanci, kteří původně věřili, že zákon byl v podstatě používán tak, jak měl být, na základě novinových článků a později i vyšetřování s rostoucí hrůzou zjišťovali, že jako spravedlivá odplata byly interpretovány masové vraždy řadových Němců, kteří se ničím zvláštním neprovinili, vraždy malých dětí, znásilňování německých žen, mučení, krádeže a uchvácení majetku, braní a popravy rukojmích…\n\nStátní zastupitelství v Novém Jičíně například vydalo oficiální stanovisko ve věci trestnosti jednání Vladimíra Boudy (velitel internačního tábora v Hranicích na Moravě) a Františka Bögla (správce tamtéž), ve kterém připustilo možnost, že \"soulože s Němkami, byť vynucené, jsou jakousi formou spravedlivé odplaty podle par. 1 zákona č. 115/1946 Sb.\" Oba muži, kteří nejenže sami okrádali, znásilňovali a mučili internované Němky, ale dokonce je půjčovali jako sexuální hračky rudoarmějcům, partyzánům a československým vojákům, tak zcela unikli trestu, protože znásilněními se soud nezabýval a od obvinění z krádeží je osvobodil rovněž na základě zákona 115/1946 Sb., přičemž rozsudek odůvodnil tak, že obžalovaní „\"přisvojování cizích věcí chápali jako oprávněnou náhradu za vlastní utrpěné škody, přičemž měli v úmyslu tyto hodnoty vrátit\"“. Bez výsledku skončilo i vyšetřování záhadných úmrtí a vražd v jejich táboře, z nichž některé měli dotyční spáchat osobně.\n\nSamozřejmě se našli policisté, státní zástupci i soudci, co se domnívali (stejně jako zákonodárci, kteří upřesnění o aplikaci zákona formulovali), že např. znásilnění, týrání či vražda nemluvněte už ze své podstaty nemohou být založeny na pohnutkách jiných než nízkých, i když jsou obětí Němci, ovšem stačil jediný článek v řetězu posloupnosti vedoucího od trestního oznámení k definitivnímu odsouzení, který si to nemyslel, a pachatel byl zachráněn. Faktem bylo, že až na velmi vzácné výjimky se někdo takový našel vždy. K soudům a potrestání se dostal jen nepatrný zlomek z tisíců případů, neboť zákon byl uplatňován obvykle již před samotným soudním řízením (podání trestního oznámení, vyšetřování, posouzení na státním zastupitelství). V případě krádeží byla situace lepší, ale jen málokdy se sáhlo k horšímu trestu, než bylo navrácení prokazatelně ukradených a uchvácených hodnot.\n\nZděšení demokratických poslanců a zájem veřejnosti doma i v zahraničí měly za následek zřízení parlamentní vyšetřovací komise. Ta, ač působila jen krátce (zanikla po únorovém převratu), zaznamenala několik desítek případů zneužití zákona ke krytí mimořádných excesů týkajících se většího počtu lidí. U řady případů iniciovala zahájení či obnovení šetření a soudních procesů a celková změna povědomí o zákoně ve společnosti vedla k otevření či obnovení vyšetřování dalších případů. Na druhé straně i tato komise se snažila maximálně omezit, potlačit a definitivně uzavřít kauzy, které považovala za politicky příliš citlivé a proto například sama navrhla aplikovat zákon 115/1946 Sb. na případ masových vražd (800-1000 obětí) a dalších závažných excesů (nepřístojné zacházení se ženami, mučení) v oblasti Postoloprt a Žatce. Ty jednak prováděly a organizovaly regulérní jednotky Československé armády, jednak se ukázalo, že mohly mít původ v instrukcích (či velmi neuváženém projevu) vzešlých s prezidentovy vojenské kanceláře. Postup armády v oblasti podpořili i vysocí armádní důstojníci, včetně například generála Klapálka, který věc zhodnotil ve smyslu, že \"postup tamních jednotek byl z hlediska vojenských zásad správný, a pokud došlo k přehmatům, jsou u vojáků, kteří prošli východní frontou či ztratili své blízké, lidsky pochopitelné\". Návrhům bylo vyhověno a zákon byl aplikován.\n\nKomunistický převrat ukončil i toto nedůsledné tažení proti zneužívání zákona a drtivá většina otevřených kauz byla buď prostě ponechána bez ukončení, nebo byla s poukazem na zákon č. 115/1946 Sb. definitivně zastavena. Asi nejzávažnější výjimkou byl proces s Karolom Pazúrom, který pro extrémně velký zájem veřejnosti a zcela mimořádnou bestialitu posuzovaných činů prostě takto ukončit nešlo (nicméně souzen byl jen sám Pazúr, všichni ostatní vrahové ze Švédských šancí trestu unikli).\n\nJe nepochybné, že zákon nebyl míněn jako prostředek k vyvinění brutálních zločinců. Je ovšem stejně tak nezpochybnitelné, že vágní formulace a buďto nedostatečný, nebo úmyslně zavádějící dohled a interpretace odpovědných úřadů vedly k tomu, že tak fakticky působil. Někteří historici zpochybňují (na základě nízkého počtu vyšetřovacích spisů a soudních dokumentů odvolávajích se přímo na tento zákon), že by aplikace výše zmíněných extremistických výkladů byla častá a všeobecná. \n\nOdpůrci těchto zlehčujících postojů ovšem upozorňují, že: \n\nTomáš Staněk, který patří k největším znalcům problematiky německé menšiny v Československu 20. století a období vysídlování zejména, ve své shrnující publikaci \"Poválečné „excesy“ v českých zemích v roce 1945 a jejich vyšetřování\" uvádí nejen nejkřiklavější případy hromadné zvůle, ale také velké množství menších případů, které nebyly vyšetřovány či byly zastaveny s výslovnými i nevýslovnými odkazy na tento zákon a na základě těchto dat vyslovuje jednoznačný názor, že tvrzení, že tento zákon nebránil vyšetřování excesů páchaných na německém obyvatelstvu, nemůže obstát. Zároveň ale zdůrazňuje, že úmysl zákonodárce byl zcela jiný.\n\nDodnes platný zákon vzbuzuje emoce nejen u spolků sudetoněmeckých vyhnanců, ale i u té části Čechů, kteří považují zvěrstva páchaná na Němcích v Československu v roce 1945 (a často i jejich následné vyhnání), za skvrnu na národní pověsti. Obojí kritizují tento zákon jako barbarský a neslučitelný s právním státem, ovšem tento pohled je menšinový a založený na předpokladu, že zákon brání vyšetřit a potrestat zločiny z patřičného období. Oficiální postoj České republiky i aplikace toho zákona však dnes odpovídají záměru tehdejšího zákonodárce: podle nich tento zákon nebrání vyšetřování zločinů. Problém je, že dnes už není zpravidla koho soudit a jak vyšetřovat. Tento postoj přijali i experti Evropské komise, kteří zákon posuzovali.\n\nNa závěr se sluší podotknout, že tento zákon a jeho zneužití a dezinterpretace nebyly jediným důvodem, proč drtivá většina zločinů spáchaných na Němcích z patřičné části roku 1945 (ale i Maďarech, Češích a Slovácích, leckdy i zcela nevinných) nebyla nikdy potrestána, nebo byla potrestána značně neadekvátně (např. degradací, vyloučením ze strany). \n\nDalšími, snad možná ještě účinnějšími faktory, byly obecné nepřátelství k Němcům podnícené i postojem politiků a úřadů, účastí vojenských a policejních složek na těchto zločinech, nemožnost určit viníky buď proto, že nebyli zjištěni (je třeba si uvědomit, že k přešetřování masakrů došlo až po vyhnání sudetských Němců, takže dokazování mohlo být složité), nebo protože šlo o bezejmenný dav, spáchání zločinů cizí mocností (zejména Rudá armáda, NKVD), obecná neochota komunistického režimu soudit tyto věci. \n\nVelký vliv na vůbec výskyt excesů a jejich vyšetřování hrál také postoj správců daného území z řad osvoboditelských armád. Němci v americké zóně na tom byli mnohem lépe, než ve zbytku republiky, neboť americké jednotky je před excesy systematicky chránily, incidenty vyšetřovaly a tvrdě vyžadovaly výměnu těch úředníků, policistů a důstojníků, kteří excesy ignorovali, podněcovali či dokonce sami páchali. Američané obecně neměli pro Čechy toužící po odplatě příliš pochopení (na rozdíl od Rudé armády, kde byl přístup k brutální odvetě obecně chápavější a v konkrétních případech závislý na osobě místních velitelů – i zde se ovšem místy vyskytly stížnosti, že Rudá armáda Němce před Čechy brání) a jejich postoj charakterizoval výrok, který otiskly \"Obzory\": „\"Nešli jsme do války proto, aby Češi, třebas ve spravedlivém hněvu, dělali nové Buchenwaldy.\"“ Plukovník John H. Fey konstatoval, že jeho funkce styčného důstojníka mezi americkou armádou a MNO představovala „\"neustálý zápas s českými orgány o to, aby zacházely s Němci jako s lidskými bytostmi\".“ Jak upozorňují někteří komentátoři: jestliže tedy české orgány bestiality proti Němcům v naprosto obecné míře podporovaly, pak byla sama existence tohoto zákona nepodstatná a zločiny by zůstaly nepotrestány, i kdyby neexistoval.\n\n\n"}
{"id": "281305", "url": "https://cs.wikipedia.org/wiki?curid=281305", "title": "Hrot", "text": "Hrot\n\nŠpička čili hrot či bodec je ostrá tenká část ruční zbraně, nástroje nebo specializované strojní součásti, která slouží pro bodání, výrobu otvorů a provlékání předmětů otvory. Bodec zde může být považován vlastně za malou čepel nástroje, která je v tomto případě snížena na minimální plochu nejčastěji ve tvaru špičaté části předmětu.\n\n\nU vojenské výzbroje (velmi často již jen historické) pak mívají bodce a hroty (kromě ostří) sečné zbraně všeho druhu kupř. :\n\nJejich hrot je obvykle vyroben z kovu, nejčastěji se jedná o ocel nebo jinou železnou slitinu (v historických dobách se ale vyskytovaly i hroty z jiných kovů - kupř. hroty bronzové) nebo kamenné\n\nBodce a hroty se ale také používají i v mnoha strojních zařízeních i v nejrůznějších oborech lidské činnosti.\n\n"}
{"id": "281308", "url": "https://cs.wikipedia.org/wiki?curid=281308", "title": "Jokosuka E14Y", "text": "Jokosuka E14Y\n\nJokosuka E14Y1 (: 零式小型水上偵察機, \"Reišiki/Zerošiki kogata suidžó teisacuki\"; Malý průzkumný hydroplán Typ 0, ve spojeneckém kódu Glen) byl průzkumný hydroplán japonského císařského námořního letectva, který byl určený pro operace z palub velkých oceánských ponorek japonského císařského námořnictva. Celkem bylo postaveno 126 kusů.\n\nNevelký letoun byl přepravován na palubě ponorky rozložený ve vodotěsném hangáru. Křídla a plováky byly k trupu připojeny až před startem k bojové misi.\n\nStroj byl za války nasazen k řadě průzkumných misí. Například už několik dní po útoku na Pearl Harbor 17. prosince 1941 jeden Glen z ponorky I-7 zjišťoval škody způsobené japonským útokem. Jiný letoun pilotován rotmistrem Fujitou, vypuštěný z japonské ponorky I-25 u amerických břehů, provedl historicky první bombardování kontinentálního území USA, když svrhl zápalné fosforové pumy na lesy v Oregonu při náletu, kterému Američané říkají The Lookout Air Raid.\n\n\n\n\n(pozn. zdroje se neshodují v počtu a hmotnosti nesených bomb - podle některých to byly dvě 30-kg s poznámkou, že při náletu na USA byly použity dvě zápalné o hmotnosti 75 kg každá, jiný uvádí až čtyři 76 kg bomby).\n\n"}
{"id": "281309", "url": "https://cs.wikipedia.org/wiki?curid=281309", "title": "Wortnerův dům", "text": "Wortnerův dům\n\nWortnerův dům neboli Žižkův dům (U Černé věže 22 - 24, čp. 342 - 343) je goticko-renesanční měšťanský dům a kulturní památka v Českých Budějovicích. Evidována je již od roku 1900, do novodobého státního seznamu byla zapsána 3. května 1958.\n\nDům má mělce profilovaný gotický vchod. Vysazené první patro podepřené klenbami na krakorcích nese štít realizovaný formou vysoké atiky s renezančním cimbuřím a věžičkami na rozích. Tyto bašty s cimbuřím a klíčovými střílnami mají jen dekorativní charakter.\n\nPřízemí je rozčleněné opěráky spojenými pomocí hrotitých a segmentových spojených oblouků (valená klenba), které podpírají první patro. Podobným způsobem je řešen i sklep. Klenba mázhausu je zdobena hřebínkovým pásem s dekorem, který připomíná slepé kružby.\n\nSchodiště uzavírají hřebínkové klenby. Doplňují je štukové prvky v podobě slunce a osmilisté růžice. Dvě místnosti v první patře obsahují dřevěné záklopové stropy, zbylé prostory zdobí opět hřebínkové klenby.\n\nStavba pochází z první poloviny 16. století. Na jejím místě původně stály dva samostatné gotické domky později sjednocené cimbuřím.. Ty byly až do pogromu 1506 využívané židovskou komunitou, poté už jen křesťanskými vlastníky. Současná podoba vznikla během rekonstrukce (pravděpodobně 1558–1559), kdy majitel Jan Kelbl nechal vybudovat pozdně gotický portál a původní stavby spojit cimbuřím.\n\nNaproti přes ulici byla umístěna původní českobudějovická synagoga.\n\nK rekonstrukcím došlo v roce 1911 (tehdy \"Sterneckova 18\") a v letech 1989-1992 (projektové práce sahají do roku 1969, o tři roky později se dům dostal do majetku Alšovy jihočeské galerie).\n\nNázev \"Žižkův dům\" patrně souvisí s historicky doloženou skutečností, že se Jan Žižka z Trocnova v ulici U Černé věže (tehdy \"Židovská\") v roce 1378 objevil. Figuruje na dlužním úpisu společně se svými přáteli Jaroslavem z Kropné a Janem z Mysletína, kteří si tehdy půjčili peníze od židovek Stane a Johue. Protože se úpis dochoval, předpokládá se, že dluh nebyl splacen. Není ovšem doloženo, zda návštěva, vystavení úpisu či bydliště židovek souviselo přímo s místem současného Wortnerova domu.\n\nAktuálně užívaný název Wortnerův dům pochází od rodiny Wortnerovy, která se roku 1860 stala vlastníkem nemovitosti. Počátkem 20. století provozoval Jan Wortner známou kořalnu.\n\nOd ledna 1993 se zde nachází část Alšovy jihočeské galerie, čemuž předcházela rozsáhlá rekonstrukce, během které dům získal stávající bílou fasádu. Památková ochrana se nevztahuje na zadní trakt.\n"}
{"id": "281317", "url": "https://cs.wikipedia.org/wiki?curid=281317", "title": "Železná panna (České Budějovice)", "text": "Železná panna (České Budějovice)\n\nŽelezná panna (dříve též \"Špilhajbl\") je název čtyřpatrové původně hradební věže v Českých Budějovicích, nacházející se na \"Zátkově nábřeží\" při soutoku Vltavy a Malše. Věž pochází ze 14. století z dob gotiky, současný vzhled je pak výsledek přestavby z roku 1612, kdy do věže uhodil blesk a vyhořela. Vstup do věže byl dříve možný jen přes první patro a přízemí sloužilo do roku 1825 jako věznice, přímý vstup do přízemí byl probourán v 19. století. \n\nOd 15. století se věž nazývala Špilhajbl podle budějovického purkmistra George Spilhaybla. Název Železná panna se používá od 19. století a je odvozen od pověsti, podle které se mučidlo železná panna ve věži nacházelo. V současné době se v nejvyšším patře nachází replika tohoto mučidla z roku 2004 a jsou zde k vidění různé expozice. U věže se také nachází restaurace stejného jména. Věž je od roku 2005 přístupná veřejnosti, přístupná je mezi květnem a zářím pouze ve vymezené dny. Od roku 2017 se ve věži nachází jediné Stálé expozice Přemysla Otakara II v Česku.\n"}
{"id": "281325", "url": "https://cs.wikipedia.org/wiki?curid=281325", "title": "Zákon sociálního vlivu", "text": "Zákon sociálního vlivu\n\nZákon sociálního vlivu (také teorie sociálního dopadu, social impact theory) říká, že intenzita sociálního vlivu závisí na třech faktorech - síle, počtu a blízkosti. Zákon vychází z modelu sociálního vlivu, který v roce 1981 předložil Bibb Latané. \n\nLatané přirovnal model sociálního vlivu k žárovkám - jedinec, na kterého současně působí různé sociální síly, je podle Lataného jako předmět, na který svítí několik žárovek najednou. Latané zastává názor, že síla sociálního vlivu (v metafoře osvícení předmětu) závisí na velikosti sil (výkon žárovky), na počtu přítomných (počet svítících žárovek) a na tom, jak jsou přítomní jedinci blízko (vzdálenost žárovek).\n\n\n\n"}
{"id": "281327", "url": "https://cs.wikipedia.org/wiki?curid=281327", "title": "Patronátní právo", "text": "Patronátní právo\n\nPatronátní právo (latinsky \"jus patronatus\") se nazýval soubor práv a povinností, jež příslušejí fyzické nebo právnické osobě (tzv. patronovi) vůči kostelu nebo církevnímu úřadu na základě zvláštního právního důvodu.\n\nKořeny patronátního práva v českých zemích sahají do raného středověku. Nejprve na venkově v Čechách vznikaly tzv. vlastnické kostely, kde byl stavebníkem místní šlechtic, který se ke kostelu choval jako plnoprávný vlastník (zcela volně nakládal s majetkem kostela i ustanovoval kněze). Od vyhlášení Velkého privilegia české církve v roce 1222 bylo vlastnické právo ke kostelům změněno na patronátní. Původní vlastník se tak změnil na patrona s poněkud omezenými právy a povinnostmi. Zejména měl povinnost financovat a zajišťovat údržbu kostela (samotná majetková situace se stává komplexnější vznikem dvou forem majetku: obročí a záduší), měl také tzv. podací či prezentační právo (\"ius praesentandi\"), tedy mohl navrhnout faráře, nicméně tento návrh musel být konfirmován biskupem. Patronátní právo existovalo též k jiným beneficiím (například školám, knihovnám) atd. Patronátní právo k určitému beneficiu vznikalo především první fundací, založením.\n\nPodrobněji upravil patronátní právo dekret dvorské kanceláře ze dne 24. prosince 1782, o stavbách kostelních a farních a jejich udržování (o patronátních břemenech), platný pro Čechy a Moravu, doplněný dekretem ze dne 29. ledna 1783, a Dvorský dekret ze dne 3. října 1788, o stavbách kostelních a farních. Dekrety upravují financování staveb a jejich oprav a stanoví povinnost správy včas upozornit patrona na nutnost údržby. Zákon č. 50/1874 ř. z., jímžto se vydávají ustanovení, kterými se upravují zevnitřní právní poměry církve katolické, ze dne 7. května 1874, odkázal řešení patronátního práva do zvláštního zákona, který však nikdy nebyl vydán.\n\nDekretem prezidenta republiky ze dne 21. června 1945 o konfiskaci a urychleném rozdělení zemědělského majetku Němců, Maďarů, jakož i zrádců a nepřátel českého a slovenského národa (č. 12/1945 Sb. II) byla ke dni konfiskace zrušena patronátní práva a povinnosti, váznoucí na zemědělských majetcích konfiskovaných podle citovaného dekretu.\n\nUž v době první pozemkové reformy se diskutovalo o změně (tehdy řada patronů-velkostatkářů přišla o půdu, ale povinnost starat se o kostely jí zůstala), leč bez větších změn. Přelomovou změnu přinesly až církevní zákony. Zákon č. 218/1949 Sb. v § 11 odst. 1 stanovil: \"„Veškerý soukromý a veřejný patronát nad kostely, obročími a jinými církevními ústavy přechází na stát.“\" Tím na sebe stát vzal právo zasahovat do církevních záležitostí a zároveň povinnost pečovat o církevní stavby a další majetek. Poté je situace patronátního práva v Československu poněkud nejasná. Až do roku 2012 platila úprava patronátu podle zákona č. 218/1949 Sb., ten byl zrušen zákonem č. 428/2012 Sb. o majetkovém vyrovnání s církvemi a náboženskými společnostmi, nicméně tento zákon již o patronátu nebo patronátním právu nic neříká.\n\n"}
{"id": "281351", "url": "https://cs.wikipedia.org/wiki?curid=281351", "title": "Biela légia", "text": "Biela légia\n\nBiela légia bylo podzemní antikomunistické křesťanské hnutí aktivně působící v Rakousku a na Slovensku v letech 1947-1951. Hnutí bylo založeno v Rakousku slovenskými emigranty a jeho nosnou ideou byl odpor proti komunistické diktatuře. Jeho členové odmítali s komunistickým režimem spolupracovat, navzájem se podporovali v boji proti němu, informovali okolní svět o aktuálních zločinech komunismu. Hlavními zakladateli hnutí byli Jozef Vicen a Dr. J. Mikula.\n\nHlavní devizou hnutí byly vysílačky, s jejich pomocí šlo z Rakouska na Slovensko svobodné slovenské vysílání ještě před vznikem Rádia Svobodná Evropa. Mezi hlavní úkoly vysílání patřily zprávy o dění na Slovensku, různé politické úvahy a klíčové informace pro slovenské podzemí - mimo jiné ve svém vysílání pravidelně dekonspirovala a identifikovala agenty StB.\n\nBiela légia vytvořila na Slovensku účinnou síť informátorů, sympatizantů a převaděčů přes hranice. Komunisté hodnotili její činnost mj. jako vyzvědačství a velezradu a považovali ji za obzvláště nebezpečnou.\n\nVe vykonstruovaných procesech, které proběhly na Slovensku s členy hnutí v letech 1951-1952, padlo 7 rozsudků smrti. 20. února 1951 byli popraveni Anton Tunega, Albert Púčik a Eduard Tesár, jejichž případ je nejznámějším a nejlépe zdokumentovaným. Hlavním žalobcem byl komunistický prokurátor Anton Rašla.\n\nJozef Vicen byl v roce 1957 z Rakouska agenty StB unesen do Československa a po odsouzení na 25 let ve vězení strávil jedenáct let. \n"}
{"id": "281352", "url": "https://cs.wikipedia.org/wiki?curid=281352", "title": "Barbar Conan (film)", "text": "Barbar Conan (film)\n\nBarbar Conan je americký fantasy film režiséra Johna Miliuse z roku 1982, v jehož hlavní roli se prosadil kulturista Arnold Schwarzenegger. Film byl natočen volně na motivy povídek Roberta E. Howarda, jejichž hlavním hrdinou je postava Barbara Conana. Scénář společně napsali Oliver Stone a John Milius. Film se v roce 1984 dočkal pokračování \"Conan ničitel\", působivou hudbu k oběma filmům složil Basil Poledouris. V rámci žánru fantasy se film řadí mezi díla proudu \"sword and sorcery (meč a magie)\", která se vyznačují napínavým dějem s udatným hrdinou, který přemůže všechny své nepřátele a různé příšery, čelí působení magie a nadpřirozeným jevům, podléhají mu krásné ženy.\n\nV roce 2011 vzniklo nové filmové zpracovaní ve 3D. Hlavní roli ztvárnil Jason Momoa.\n\nConanův otec je kovář a svému malému synovi vypráví příběhy o bozích a o tajemství oceli, které musí každý bojovník objevit, aby po smrti mohl správně odpovědět na otázku bohovi Cromovi a vstoupit do Valhally. Jednoho dne nájezdníci vedení Thulsou Soudcem zničí Conanovu vesnici a zabijí všechny dospělé včetně Conanových rodičů. Děti jsou smrti ušetřeny a prodány do otroctví. Conan si dobře zapamatuje standartu nájezdníků tvořenou obrazem černého slunce, pod nímž na sebe zírají dva hadi. Tvrdou dřinou otrocké práce se z Conana stane silný muž, který později pro své pány bojuje v gladiátorských zápasech. Po řadě úspěchů mu otrokáři dopřejí výcvik v boji s mečem u východních mistrů. Později Conana jeho pán propustí na svobodu. Ve starobylé hrobce Conan nalezne meč dávného krále a vydává pomstít své rodiče a svoji vesnici.\n\nNa cestě osvobodí ze spárů čarodějnice zloděje a lučištníka Subotaie, který ho při jeho dalším putování doprovází. Ve městě Ianth v království Ophir se oba vloupají do věže Hadího kultu. Při vloupání potkají zlodějku a válečnici Valerii, která má stejné plány. Společně vniknou do nitra věže, kde se Conan zmocní drahého kamene „Hadí oko“ a kde také nalezne amulet s vyobrazením černého slunce a dvou hadů. Při krádeži kamene Conan nechtěně vzbudí gigantického hada, který klenot stráží, a je nucen ho zabít, což vyvolá mezi následovníky kultu a strážemi ve věži rozruch. Všichni tři zloději ale pronásledovatelům šťastně uniknou a po putykách ve městě bujaře oslavují svůj úspěch. Valerie a Conan se do sebe zamilují. Dobrodruhy posléze zatknou stráže krále Osrica, který k překvapení zatčených ocení jejich odvahu a nabídne jim bohatství, pokud mu přivedou zpět jeho dceru. Princezna totiž propadla Hadímu kultu a odešla z města za vůdcem kultu.\n\nPodle amuletu nalezeného ve věži Conan tuší, že za Hadím kultem stojí Thulsa Soudce, a proto nabídku krále Osrica přijme. Na další cestu však vyráží sám, protože ani Valerie ani Subotai nemají zájem čelit tak mocnému nepříteli. Po dlouhém putování se Conan setkává s čarodějem Akirou (vypravěčem celého příběhu), který stráží dávné pohřebiště. Od něho se vydává do skalního chrámu – hlavního centra Hadího kultu, kam převlečený za následovníka kultu chce proniknout pomocí odcizeného amuletu. Je však odhalen Thulsovými hlavními pobočníky Rexorem a Thorgrimem, zajat a předveden před samotného vůdce kultu. Když Conan prozradí, že chce pomstít vypálenou vesnici, Thulsa Soudce mu vysvětlí, že tehdy se snažil najít sílu v oceli, ale později zjistil, že silnější než ocel a svaly je lidská mysl. Svou moc demonstruje, když vyzve jednu z věřících stojící vysoko na skále, aby k němu šla. Dívka vykročí do prázdného prostoru a pádem ze skály se zabije. Thulsa nechá Conana ukřižovat na stromě v poušti, kde ho ve stavu mezi životem a smrtí zachrání Valerie a Subotai, kteří se nakonec za Conanem přece jen vydali.\n\nNa Valeriinu žádost se čaroděj Akira pokusí tajemnými obřady Conana vyrvat ze spárů smrti. Řekne však Valerii, že bohové za to budou požadovat zaplatit svoji cenu, a Valerie prohlásí, že je ochotna cenu bohům zaplatit. Když je Conan zachráněn a znovu zesílí, Valerie Conanovi slíbí, že ani smrt jí nezabrání bojovat po jeho boku. Conan, Valerie a Subotai se vydávají do sídla Hadího kultu pro princeznu. Po boji s Thulsovými strážemi princeznu proti její vůli unesou. Než samotný boj propukne, pozorují ze svého úkrytu, jak se Thulsa mění v  obrovského hada. Při útěku s princeznou Thulsa (již zpátky v lidské podobě) zasáhne Valerii otráveným šípem a Valerie umírá. Conan ji spálí na hranici na dávném pohřebišti, kde jinak normálně žádný oheň nikdy nehoří.\n\nSám Thulsa spolu se svými pobočníky Rexorem a Thorgrimem vede trestnou výpravu, aby získal zpět dceru krále Osrica. Conan, Subotai a Akira útok odrazí a Conan svede úspěšné souboje s oběma Thulsovými pobočníky. Při souboji s Rexorem se v kritickém okamžiku na místě zjeví zemřelá Valerie, která svým mečem zadrží smrtící ránu Conanova protivníka. Conan se vzchopí a Rexora porazí. Ještě než Thulsa prchne z bojiště, pokusí se střelou z luku zabít princeznu. Střelu v letu zachytí do štítu Subotai. Princezna přestane Thulsu uctívat a zůstane s Conanem. Conan se poté sám vydá za Thulsou do jeho chrámu. Když stanou tváří v tvář před shromážděním členů kultu, pokusí se Thulsa Conana ovládnout silou svých myšlenek. Conan však odolá a setne Thulsovi hlavu, kterou odhodí mezi shromážděné členy kultu, stejně jako svůj meč. Nato Thulsovi přívrženci odejdou, Conan chrám zapálí, a tak je jeho pomsta dokonána. Pochopí, že tajemství oceli není v kovu samotném, ani v síle paže, která drží ocelový meč, ale v mysli, která paží vládne.\n\nFilm končí epilogem čaroděje Akiry, který uvádí, že později se Conan sám stal velkým králem. To už je ale jiný příběh.\nSpolečnost Universal Studios vydala film v několika odlišných verzí. Původní sestřih pro kina trval 129 minut. Pro vydání na videokazetě studio nabídlo kromě kinoverze i dvě zkrácené verze o délce 115 minut a 123 minut. Původní verze pro kina byla užita při vydání prvního DVD v roce 1998. V roce 2000 společnost vydala sběratelskou edici DVD, v níž měl film délku 131 minut a disk obsahoval i řadu bonusů. Starší sestříhané verze již nejsou k dostání.\n\nPřes poměrně vysoký rozpočet bylo ve filmu obsazeno nezvyklé množství tehdy nezkušených herců. Tanečnice Sandahl Bergman a surfař Gerry Lopez získali velké vedlejší role Conanových nejbližších společníků. Vedle Arnolda Schwarzeneggera ve filmu hráli i další slavní kulturisté: William Smith, Sven-Ole Thorsen a Franco Columbu, jakož i bývalá hvězda klubu amerického fotbalu Oakland Raiders Ben Davidson.\n\n"}
{"id": "281353", "url": "https://cs.wikipedia.org/wiki?curid=281353", "title": "Behdetej", "text": "Behdetej\n\nBehdetej (v překladu \"„Ten z Behdetu“\", \"„Behdetejský“\") je staroegyptský bůh a současně ochranný symbol užívaný ve faraonské ikonografii od počátku historické doby. Znázorňován byl nejprve v podobě sokola, později zpravidla v podobě okřídlené sluneční koule, někdy po obou stranách doplněné ureem.\n\nV době Staré říše byl nazýván Behdet, což badatelé odvozují od egyptského slova \"behedu\" – \"„trůn“\". Původně tedy jeho jméno neodkazovalo na název místa v geografickém smyslu, ale spíše na „trůnní místo“ panovníka, které vymezuje jako posvátný prostor: je zobrazován nad hlavou krále jako symbol jeho moci a nedotknutelnosti, v pozdějších dobách se objevuje nad vstupem do posvátných míst, např. nad branami pylonů egyptských chrámů nebo nad římsou naosů.\n\nOd Střední říše se způsob zápisu jména mění na Behdetej. Pravděpodobně k této změně došlo v souvislosti s rozpracováním královské ideologie, kdy byl bůh Behdet spojen s bohem Horem reprezentujícím ka každého vládnoucího krále a jeho kult byl přenesen do některých Horových kultovních středisek, jejichž jméno znělo stejně jako jméno boha, tedy Behdet. Na původní význam jména bylo posléze zapomenuto a začalo být odvozováno od původně nezávislého jména místního jako \"„Behdetejský“\". V důsledku tohoto vývoje začal být považován za jednu z podob Hora a pro odlišení od ostatních označován jako Hor Behdetej – \"„Hor z Behdetu“\".\n\n"}
{"id": "281355", "url": "https://cs.wikipedia.org/wiki?curid=281355", "title": "Paragraf 219", "text": "Paragraf 219\n\nParagraf 219 je česká punková kapela.\n\nKapela vznikla v roce 2004, a hraje velmi rázný punk. Do současné doby vydala 4 CD. Nejčastěji vystupuje ve svém „domovském klubu“ - v Modré Vopici v Praze. Kapela každoročně na přelomu května a června pořádá oslavu svých narozenin právě „ve Vopici“, z níž se za posledních několik let stává menší festival, na kterém účinkuje mnoho známých českých punkových kapel.\n\nNázev \"Paragraf 219\" je odvozen od § 219 bývalého trestního zákona (č. 140/1961 Sb.), který ve svém odstavci 1 definoval skutkovou podstatu trestného činu vraždy: \"Kdo jiného úmyslně usmrtí, bude potrestán odnětím svobody na deset až patnáct let.\"\n\nOd roku 2010 je však tato skutková podstata obsažena v novém trestním zákoníku (č. 40/2009 Sb.) v § 140, odst. 1: \"Kdo jiného úmyslně usmrtí, bude potrestán odnětím svobody na deset až osmnáct let.\", pod paragrafem 219 nového zákona se skrývá \"Kdo si přisvojí cizí věc nebo jinou majetkovou hodnotu nikoli nepatrné hodnoty, která se dostala do jeho moci nálezem, omylem nebo jinak bez přivolení osoby oprávněné, bude potrestán odnětím svobody až na jeden rok nebo zákazem činnosti.\"\n\n\n\n"}
{"id": "281358", "url": "https://cs.wikipedia.org/wiki?curid=281358", "title": "Otinoves", "text": "Otinoves\n\nObec Otinoves se nachází v okrese Prostějov v Olomouckém kraji. Žije zde obyvatel.\n\nPrvní písemná zmínka o obci pochází z roku 1347, kdy zemřel držitel plumlovského panství Petr I. z Rožmberka a ves, která se psala jako Ottenschlag, získal Beneš z Kravař a Strážnice. V roce 1384 se uvádí jako držitel Otinovse se dvěma mlýny jeho syn Petr z Kravař a Plumlova. Ves byla součástí plumlovského panství až do roku 1592, kdy byla pány z Pernštejna nejprve zastavena a poté i prodána Bernardu Drnovskému z Drnovic a stala se součástí rájeckého panství. V roce 1618 koupil Otinoves majitel plumlovského panství Maxmilián z Lichtenštejna a připojil ji tak zpět k této državě. V tomto roce měla ves 38 usedlých s kovářem, 9 láníků, 6 pololáníků a 23 podsedků.\n\nV roce 1940 se stala obec součástí tzv. „vyškovské střelnice.“ Obec byla násilně vystěhována, mnohé domy byly poničeny nebo úplně zbořeny. Po ukončení německé okupace v roce 1945 se mohli občané vrátit zpět do svých domovů.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nV obci se nachází známá firma Mlékárna Otinoves s.r.o., která je jedním z výrobců sýru značky Niva.\n\n"}
{"id": "281367", "url": "https://cs.wikipedia.org/wiki?curid=281367", "title": "Ropuška starostlivá", "text": "Ropuška starostlivá\n\nRopuška starostlivá (\"Alytes obstetricans\") je druh žáby z čeledi pestrankovití. Název dostala podle způsobu péče o mláďata.\n\nRopuška starostlivá je 4–5 cm dlouhá, zbarvení horní části těla kolísá mezi tmavě šedou a hnědou. Hřbet a horní strana noh jsou poseté četnými malými bradavkami, jež se po stranách hromadí v bradavčité lišty. Na dlaních předních končetin má 3 zhruba stejně velké hrboly. V létě nosí samečkové často šňůrky vajíček.\n\nSamci se ozývají z úkrytů na souši, kde také dochází k páření žab, při němž samec nejprve uchopí samici v bocích. Když samička začne klást šňůrku vajíček, přesune se sameček dopředu, obejme samičku okolo krku a vajíčka oplozuje. Sameček si šňůrku vajíček namotá na horní část zadních nohou, namáčí ji pravidelně v kalužích a v jiných vodách, dokud se nezačnou ve vodě líhnout pulci. Samečky s vajíčky nacházíme od března do září.\n\nAreálem rozšíření je Jihozápadní Evropa, část střední Evropy a Maroko. Je nezávislá na vodě. Obývá světlé lesy, opuštěnou kulturní krajinu s kamennými zídkami. Vyskytuje se do nadmořské výšky 2000 m.\n\n"}
{"id": "281371", "url": "https://cs.wikipedia.org/wiki?curid=281371", "title": "Prouza", "text": "Prouza\n\nProuza je frýdecko-místecká rocková skupina založená roku 1989, která se řadí mezi významné stálice české rockové klubové scény. Na začátku 90. let 20. století jí vyšly 2 alba (\"V otrhaném domě\",\" Ve dne v noci\"). Po delší pauze (1994–2001) začala skupina opět koncertovat a v roce 2007 jí vyšlo nové album \"V tichosti\".\n\nAlba:\n\nVideoklipy:\n\n"}
{"id": "281372", "url": "https://cs.wikipedia.org/wiki?curid=281372", "title": "Indická filosofie", "text": "Indická filosofie\n\nIndická filosofie patří k nejstarším filosofickým tradicím světa. Jedny z nejstarších filosofických úvah jsou upanišady, které byl komponovány 600 až 300 př. n. l. a svou moudrost čerpají z véd. Védy jsou jedny z nejstarších spisů indoevropské jazykové skupiny, které popisují období až 8000 př. n. l. Na základě véd vznikl hinduismus a z něho vznikaly postupně další náboženské a filosofické směry. Nejdůležitější z nich jsou buddhismus a džinismus.\n\nI když je hinduistická filosofická tradice jedna z nejstarších na světě, je v Evropě skoro neznámá. Indická filosofie klade důraz na subjektivní metody poznávání, přičemž skoro všechny evropské filosofické směry, počínaje řeckými antickými filosofy a konče novodobými evropskými mysliteli, kladou důraz na objektivní, (vědecké) metody.\n\nMóhandás Karamčand Gándhí ukázal celému světu, jakou sílu má aktivní odpor proti tyranii (satjagraha, filosofie založená na jógickém principu nenásilnosti (ahinsá) v boji o nezávislost Indie v roce 1939.\n\n\nNjája (v dévanágarí न्याय ) je jedna ze šesti ortodoxních indických filosofických škol, nazývaná \"škola logiky\" nebo také \"škola filosofického bádání\". Je založena na spisech známých pod názvem \"Njája sútry\", jejichž autorem je Aksapada Gótama (2. století př. n. l.) a popisuje prostředky, které logickým myšlením vedou k pravdivým závěrům.\n\nPodle njáji jsou možné čtyři zdroje poznání (\"pramána\"): smyslové poznání (\"pratjakša\"), duchovní odvození (\"anumána\"), srovnání (\"upamána\") a svědectví (\"šabda\"). Poznání získané tímto způsobem může být platné nebo neplatné. Proto se njájoví badatelé snaží o rozlišení platného a neplatného poznání v každém z těchto zdrojů ve velkém množství vysvětlujících komentářů. V tomto směru můžeme njáju srovnat se současnou analytickou filosofií.\n\nVaišéšika (v dévanágarí वैशेषिक ) je jedna ze šesti ortodoxních indických filosofických škol a historicky je příbuzná se školou logického myšlení - njájou. Tak jako njája popisuje vaišéšika prostředky, které vedou k pravdivým závěrům. V její klasické podobě obhajuje Kanáda v 10 knihách Vaišéšika súter (6. až 2. století př. n. l.) zásadu, že všechny objekty hmotného světa je možné rozložit na složky a dostat se až na atomární a éterické úrovně. Tento předpoklad je ve vaišéšice základním východiskem při systematické analýze vlastností (\"višéša\"), které odlišují jeden objekt od druhého. Na rozdíl od njáji připouští vaišéšika jenom dvě možnosti získání platného poznání - smyslové poznání a logické odvození.\n\nVaišéšikový systém analytického rozboru vlastností se vyvíjel nezávisle na njáje a je starší. Přesto jsou si oba systémy velmi podobné, protože jejich zavěry týkající se metafyzických úrovní jsou prakticky stejné. To dokazuje velké množství komentářů ze 4. až 9. století n. l.\n\nSánkhja (v dévanágarí सांख्य ) je jedna ze šesti ortodoxních škol indické filosofie. Za zakladatele je všeobecně uznáván světec Kapila. Sánkhja je považována za nejstarší filosofický systém hinduistické tradice, založený na principech dualismu. Vliv této filosofické školy je znatelný jak v pozdější védántské filosofii, tak i ve filosofii Jógy.\n\nZákladní myšlenkou této filosofie je pohled na svět, který tvoří \"Puruša\" (kosmický duch) a \"Prakrti\" (prvotní hmotná substance). Podle této filozofie je úplné vědění možné třemi platnými prostředky (\"trajam pramána\"): 1. vjemy (\"pratjakša\"), 2. úvahou (\"anumána\") a 3. slovem (\"šabda\"). Sánkhja považuje znalost objektu za neúplný bez znalosti jeho součástí.\n\nSlovo jóga je odvozeno od sanskrtského kořene \"yuj\" a znamená sjednotit. Jóga znamená sjednocení individuálního já (átman) s universálním bytím (paramátman). Povaha tohoto sjednocení se liší podle druhu jógy. Nejznámější jsou: \"karmajóga\" (jóga činnosti); \"džňánajóga\" (jóga vědění); \"bhaktijóga\" (jóga oddanosti) a \"dhjá­najóga\" (jóga meditace). Co je jóga vysvětluje Pataňdžali ve své Jógasútře.\n\nMímánsá (v dévanágarí मीमांसा ) znamená v češtině zkoumání, výzkum nebo podrobná úvaha. Je také známa s přívlastky \"púrva-mímánsá\" (předcházející zkoumání), \"karma mímánsá\" (zkoumání činnosti), \"uttara-mímánsá\" (pozdější zkoumání) nebo \"brahma mímánsá\" (zkoumání brahma).\nMímánsá je způsob zkoumání véd založený na dvojznačnosti a je přesně opačný způsobu jednoznačnosti, kterým se zabývá advaita-védánta. Tento systém indické filosofické školy rozděluje sanhity (čtyři prvotní védy - rgvéd, sámavéd, jadžurvéd a atharvavéd) na tyto části: 1. obětní liturgické texty (\"karma-kánda\") mantry a bráhmany a 2. filosofická pojednání (\"džňána-kánda\") v upanišadách.\nZa zakladatele této školy je považován světec Džaimini, autor díla \"Púrva-mímánsá-sútry\" z doby 300 až 100 př. n. l. Hlavní hledání karma-mímánsy je zaměřeno na činnost, která bude spontánně v souladu s dharmou.\n\nVédánta, v dévanágarí वेदान्त , je výraz složený ze sanskrtských slov \"véda\" a \"anta\" (závěr) a znamená \"zakončení véd\". Védanta je indická, ortodoxní, monoteistická, filosofická škola, jejíž nejznámějšími větvemi jsou: 1. advaita-védánta (Ádi Šankara), 2. višišta-advaita (Rámanudža) a 3. dvaita-védánta (Madhva).\n\nVédánta konstatuje, že \"brahma\" (nejvyšší vesmírný duchovní princip) je oproštěno od vlastností a jednání. Vinou \"máji\" (klamu smyslového poznání) se \"átma\" (individuální duchovní princip) ztotožňuje s objekty. Védánta učí, že toto klamné ztotožnění lze změnit v pravdivé poznání: \"brahma\" a \"átma\" jsou totožní a v Kathópanišad je to vyjádřeno slovy: \"Porazit nevědomost nezdolným mečem, ukutým v ohni poznání\".\n\nMezi učením Dvaita-védatny (dualismem) a Advaita-védánty (nedualismem) existují filozofické rozpory v pohledu na brahman a átma.\n\nDvaita-védánta -\nPodle Dvaita-védátny jsou brahma a átma totožné kvalitou, nikoli kvantitou. Kdyby podle Dvaita-védátny byla átma totožná s brahma i kvantitou, mája (iluze) by byla mocnejší než brahma. Dvaita-védánta tvrdí, že Ádi Šankara měl být inkarnací Šivy, podle této verze učení se měl Ádi Šankara zjevit na pokyn Višnua a zavést mylnou interpretaci Véd. Višnu mu měl říct aby zakryl skutečný význam védských písem.\n\nAdvaita-védánta -\nUčení Advaita-védánty tvrdí, že brahman a átma jsou v podstatě totožné a dojem oddělenosti je jen májou (iluzí), klamným ztotožněním átma s hmotnými, smyslovými podměty.\n\nČárváka, také Lókajata je neortodoxní indická filosofická škola, která se vyznačuje filosofickým skepticismem a náboženskou lhostejností. Je pojmenována po svém zakladateli Čárvákovi, který je autorem spisu Bárhaspatja-sūtry. Do stejné skupiny patří také buddhismus a džinismus. Pro tuto školu je charakteristický materialismus a ateismus. Přestože tato škola není přímou součástí šesti ortodoxních škol hinduismu, je hinduistickým materialistickým hnutím uvnitř hinduismu.\nDžinismus, někdy též džainismus, v indické náboženské tradici známý pod názvem Džain dharma, v dévanágarí जैन धर्म. Tato neortodoxní indická filosofická škola vznikla jako reakce na hinduismus a jeho kastovní systém. Zakladatelem džinismu byl v 5. století př. n. l. Vardhamána Mahávíra, v dévanágarí वर्धमान महावीर, přezdívaný Džaina, v dévanágarí जैन a v českém překladu \"velký hrdina nebo vítěz\". Jednou z nejvýraznějších charakteristik tohoto neortodoxního hinduistického náboženství je zdůraznění slibu čistoty a přímých následků chování (karma) každého jednotlivce. \"\"Každý je zodpovědný za svou spásu a může ukončit cyklus opakujících se zrození\"\".\n\nBuddhismus je dharmická, nábožensko-filosofická škola. Jejím zakladatelem je Gautama Buddha, pravděpodobně 450 až 370 př. n. l. v severovýchodní Indii. Jedná se o jedno z nejrozšířenějších světových náboženství s přibližně 230 - 500 milióny stoupenců.\nPřestože o narození a životě Gautamy Buddhy nejsou žádné přesné informace, všichni historici se shodují v tom, že zemřel, když mu bylo 80 let. a všechny spisy o jeho učení byly sepsány až po jeho smrti.\n\nGautama Buddha neměl v úmyslu vytvořit filosofii o světském životě, naopak jeho myšlení formovalo úsilí o vysvobození z koloběhu zrození a smrti (samsára). Podle tohoto učení vede k tomuto cíli osmidílná ušlechtilá cesta a čtyři ušlechtilé pravdy.\n\nNejznámější členění buddhismu vycházející z pozdější tradice jsou:\n\nMóhandás Karamčand Gándhí, v dévanágarí मोहनदास करमचन्द गांधी, *2. října 1869, Pórbandar, Kathiawar Agency, Britská Indie – †30. ledna 1948, Nové Dillí, Indie, byl jeden z největších politických a duchovních vůdců Indie a indického hnutí za nezávislost. Prosazoval filosofii aktivního, ale nenásilného odporu \"satjagraha\" založené na jogínském principu \"ahimsá\" (nenásilnost), která nakonec dovedla Indii k vyhlášení nezávislosti 15. srpna 1947. Gándhí je znám ve světě pod přízviskem mahátmá (महात्मा), \"velký duch\", který mu dal indický básník Rabindranath Tagore a v Indii také pod přízviskem \"bapu\" \"otec\". Indie mu formálně udělila titul \"Otec národa\" a 2. říjen, den jeho narozenin, je každoročně vzpomínán jako Gándhí džajantí. 15. května 2007 přijala Organizace spojených národů rezoluci, která prohlašuje 2. říjen za \"Světový den nenásilí.\"\n\n\n\n"}
{"id": "281382", "url": "https://cs.wikipedia.org/wiki?curid=281382", "title": "Správa jeskyní České republiky", "text": "Správa jeskyní České republiky\n\nSpráva jeskyní České republiky je od 1. dubna 2006 státní příspěvkovou organizací, která po odborné stránce spravuje a provozuje všech 14 veřejně zpřístupněných jeskyní v Česku. Byla zřízena jako resortní organizace v působnosti Ministerstva životního prostředí. Jejím ředitelem je RNDr. Jaroslav Hromas. Účelem vzniku Správy jeskyní České republiky je zajišťování ochrany, péče a provozu zpřístupněných jeskyní České republiky a s nimi bezprostředně souvisejících podzemních prostor a zpřístupňování, ochrana a péče o podzemní prostory.\n\n"}
{"id": "281386", "url": "https://cs.wikipedia.org/wiki?curid=281386", "title": "Fulda (řeka)", "text": "Fulda (řeka)\n\nFulda je řeka v Německu (Hesensko, Dolní Sasko). Je 218 km dlouhá. Povodí má rozlohu 6 947 km².\n\nPramení v horském masívu Rhön. Po soutoku s Werrou vytváří Vezeru.\n\n\nPrůměrný průtok vody činí přibližně 60 m³/s. Vyšších vodních stavů dosahuje v zimě.\n\nVodní doprava je možná v délce 109 km. Na řece leží města Fulda, Kassel, Bad Hersfeld, Gersfeld, Schlitz, Rotenburg an der Fulda a při ústí Hann. Münden.\n"}
{"id": "281388", "url": "https://cs.wikipedia.org/wiki?curid=281388", "title": "Ureus", "text": "Ureus\n\nUreus (v latinizované podobě též uraeus; v Egyptštině iaret) je označení užívané v egyptologii pro jeden z hlavních prvků královské ikonografie a symbolů královské moci ve starověkém Egyptě v podobě vztyčené kobry na čelence panovníků a později také některých jejich významných manželek. Byla mu přisuzována značná ochranná moc: zosobňoval v sobě samu podstatu všech mimořádných lidských i božských sil spojujících se v královském úřadu. Název v této podobě (ὐραῖος) použil v pozdně antické řečtině ve 4. století Hórapollón ve svém pojednání o hieroglyfech. Jiné antické prameny užívají termín βασιλισκος – \"„královská koruna“\", původní egyptské označení bylo \"iaret\" – \"„vztyčující se (hadí bohyně)“\".\n\nPůvod symbolu není zcela objasněn. Bývá odvozován od bohyně Vadžety v podobě kobry jako ochránkyně prehistorických vládců dvojměstí Pe a Dep (pozdější město Peruadžet), nebo od specifické kadeře pravěkých libyjských náčelníků. Na čele nebo na pokrývkách hlavy králů je ureus doložen od počátku historické doby, o něco pouzději se objevuje také u některých bohů. Pravidelnou součástí královských regálií je nejpozději od Střední říše. Je využíván jako součást královského oděvu, šperků a jiných ozdob, ale i dalších předmětů. Zejména od doby Amenhotepa III. je hojně využíván jako součást složitých korun kombinujících jej se sluneční symbolikou. Pro svou výjimečnost byl používán výhradně v souvislosti s osobou krále, jeho využití soukromými osobami je jen ojedinělé. Naprosto výjimečné je připojení urea k vyobrazení poraženého libyjského náčelníka prosícího o milost ze zádušního chrámu Sahurea.\n\nMytologicky, kromě svého ztotožňování s bohyní Vadžetou, je ureus spojován zejména se slunečním bohem Reem – je pokládán za Reovo oko.\n"}
{"id": "281389", "url": "https://cs.wikipedia.org/wiki?curid=281389", "title": "Solnice (České Budějovice)", "text": "Solnice (České Budějovice)\n\nSolnice je název pro pozdně gotickou budovu na \"Piaristickém náměstí\" v Českých Budějovicích. Postavena byla v roce 1531 jako skladiště obilí, později byla využívána jako městská zbrojnice a ještě později jako úložiště soli. Od svého posledního využití má i své jméno.\n\nJedná se o podlouhlou jednolodní budovu s přístavkem a pěti patry. Z jedné strany na břehu slepého ramene řeky přiléhá k původním městským hradbám, z druhé strany se otvírá na \"Piaristické náměstí\". Fasáda je bílá, zakončená stupni s klíčovými střílnami. Ve výši pátého podlaží se nachází kamenná deska s letopočtem výstavby. Zajímavostí fasády jsou tři různě velké obličeje vytesané z kamene, čtvrtý se nachází na západním štítu budovy od Slepého ramene řeky Malše. Váže se k nim pověst, že jde o sťaté hlavy lupičů, kteří chtěli vyloupit přilehlý kostel Obětování Panny Marie. Objekt se pyšní 4. nejstarším krovem svého typu v České republice.\n\n29. března 2019 zde po dvou letech rekonstrukce otevřela restaurace s výstavním prostorem. propojená unikátní sítí podzemních pivovodů s blízkým pivovarem v Hroznové ulici.\n\nObjekt se objevuje ve scénách z tržiště z filmu Pyšná princezna. Historii unikátní stavby shrnuje video mapping k slavnostnímu otevření 29. března 2019.\n\n"}
{"id": "281394", "url": "https://cs.wikipedia.org/wiki?curid=281394", "title": "Okřín", "text": "Okřín\n\nSlovo okřín, zdrobněle pak okřínek, může znamenat:\n\n\n"}
{"id": "281395", "url": "https://cs.wikipedia.org/wiki?curid=281395", "title": "Vladimír Hawlík", "text": "Vladimír Hawlík\n\nMgr. Vladimír Hawlík (29. března 1911, Brno – 18. prosince 1993) byl profesor varhanní hry a skladby na brněnské Konzervatoři, dlouholetý ředitel kůru a varhaník v dómě sv. Petra a Pavla v Brně. Na přímluvu Zdeňka Blažka, ředitele brněnské konzervatoře, vedl do roku 1982 pěvecký sbor v Žarošicích. \n\nFRYDRYCH, Karol. Sympozium k poctě Vladimíra Hawlíka. \"Zpravodaj Musica sacra\", Brno, 2011, roč. 19, č. 2, s. 9–11. ISSN 2336-5374.\n\nHOMOLOVÁ, Milada. Ženský pěvecký soubor Žarošice. \"Jubilejní Věstník Historicko-vlastivědného kroužku v Žarošicích\", Žarošice, 2000, č. 10, s. 36–39.\n"}
{"id": "281396", "url": "https://cs.wikipedia.org/wiki?curid=281396", "title": "Solnice", "text": "Solnice\n\nSolnice je budova určená pro skladování a uchovávání soli.\n\nŘada z dochovaných solnic má památkovou hodnotu a byla vyhlášena kulturními památkami:\n"}
{"id": "281405", "url": "https://cs.wikipedia.org/wiki?curid=281405", "title": "Luis Carlos Prestes", "text": "Luis Carlos Prestes\n\nLuis Carlos Prestes (3. ledna 1898 v Porto Alegre v brazilském státě Rio Grande do Sul – 7. března 1990 v Rio de Janeiro) byl v létech 1943 až 1980 generální tajemník Brazilské komunistické strany.\n\nAbsolvoval vojenskou akademii v hodnosti poručíka. V listopadu 1924, již jako kapitán, se stal vůdcem povstání proti režimu agrární oligarchie v Brazílii. S jednotkou o síle 1500 mužů složenou převážně z důstojníků pocházejících z nemajetných vrstev a z odvedenců prošel v Dlouhém pochodu (25000 km) celé brazilské vnitrozemí. Tento pochod vešel do dějin jako Prestesova kolona a on sám jako Rytíř naděje. Výsledkem povstání byly sociální reformy.\n\nV roce 1928 odešel do Argentiny, kde se léčil. Brazilské povstání roku 1930 vyneslo k moci prezidenta Getúlia Vargase. Jednalo se o velice pružného politika a snažil se z počátku o sociální reformy a o kontakt se zástupci jednotlivých politických proudů. Jednal i s Prestesem, který však Vargase považoval za příliš konzervativního. On sám se začal přiklánět k marxismu.\n\nV roce 1931 odjel do Moskvy. Tam se setkal se svou budoucí manželkou Olgou Benario. Oba byli Kominternou roku 1934 vysláni do Brazílie. Po událostech roku 1935 (povstání v několika vojenských posádkách) a přijetí mimořádných zákonů byl obviněn z iniciace povstání a v březnu 1936 zatčen. Ve vězení strávil téměř 8 roků. Jeho těhotnou ženu nechal Vargas jako německou Židovku deportovat do nacistického Německa, kde se jí v listopadu 1936 narodila ve vězení dcera Anita. Na žádost rodiny byla Anita roku 1938 vydána babičce Leocadii Prestes do Mexika. Olga Benario-Prestes byla popravena v Ravensbrücku roku 1942. Její matka a bratr zahynuli roku 1943 v Terezíně. Za 2. světové války se Brazílie v roce 1943 připojila na stranu koalice. Ve vnitřní politice se diktátorský režim prezidenta Vargase stal méně represivním. Prestes byl propuštěn z vězení. O prezidentu Vargasovi pak řekl: \"Getúlio je pružný. Když byl v módě fašismus, byl fašista, teď je v módě být demokratem, tak bude demokratem\".\n\nKdyž se počátkem šedesátých let 20. století Brazilská komunistická strana rozštěpila na prosovětskou část a maoistickou sekci, zůstal na prosovětské straně. Koncem šedesátých let odešel se svou druhou ženou a 8 dětmi do Moskvy. Do Brazílie se vrátil až v roku 1979.\n\nJeho syn Yuri Ribeiro Prestes je historikem.\n\nOsobnosti Luise Carlose Prestese byla věnována brazilská telenovela \"Kananga do Japão\" (1989) a brazilský film \"Olga\" (2004).\n\nV roce 1997 byl natočen brazilský dokumentární film \"Prestes, rytíř naděje\".\n\nKe stému výročí narození vystoupila na festivalu v Riu škola samby \"Acadêmicos do Grande Rio\" s představením \"Rytíř naděje\" (8. místo v soutěži škol).\n\nBrazilský skladatel Taiguara složil na počest Prestese píseň \"Rytíř naděje\".\n\nSpisovatel Jorge Amado vydal roku 1942 knihu s názvem \"Rytíř naděje\", která byla přeložena i do češtiny a v níž je popsána cesta Prestesovy kolony.\n"}
{"id": "281408", "url": "https://cs.wikipedia.org/wiki?curid=281408", "title": "Messier 93", "text": "Messier 93\n\nMessier 93 (také M93 nebo NGC 2447) je otevřená hvězdokupa v souhvězdí Lodní zádě s magnitudou 6,2. Objevil ji Charles Messier 20. března 1781. Patří mezi nejjižnější objekty Messierova katalogu, ale je snadno pozorovatelná.\n\nM93 je možné snadno nalézt v severní části souhvězdí 1,5° severozápadně od hvězdy Azmidiske (ξ Puppis). Patří mezi nejjasnější hvězdokupy souhvězdí Lodní zádě a za vhodných pozorovacích podmínek je na hranici viditelnosti pouhým okem, ovšem ve střední Evropě vychází pouze nízko nad obzor.\nPro její vyhledání pouhým okem je tedy zapotřebí zvolit jižnější stanoviště, noc se zvlášť průzračnou a tmavou oblohou a přesně znát polohu hvězdokupy. V triedru 10x50 vypadá mírně podlouhlá a je možné rozeznat několik jejích hvězd, zatímco obří triedr 20x80 jich rozezná asi třicítku. Malý hvězdářský dalekohled o průměru 140 mm ji dokáže zcela rozložit na desítky slabých hvězd, zatímco velký dalekohled s průměrem 300 mm odhalí asi stovku hvězd až do 13. magnitudy.\n\nM93 se nachází na jižní nebeské polokouli a kvůli její deklinaci téměř -24° je nejlépe pozorovatelná z jižní polokoule a tropického pásu. Přesto je snadno pozorovatelná i ze severního mírného pásu, ale blízko severního polárního kruhu již není viditelná.\nM93 patří mezi poslední objevené objekty Charlese Messiera. Objevil ji 20. března 1781 a popsal ji takto: \"„Hvězdokupa bez mlhoviny složená z malých hvězd, mezi souhvězdím Velkého psa a přídí lodě (souhvězdí Lodní zádě).“\" S tímto popisem ji zařadil do svého katalogu pod číslem 93 a patří v něm mezi nejjižnější objekty.\n\nHvězdokupu později pozoroval William Herschel, který ji v roce 1783 zcela rozložil na hvězdy až do 13. magnitudy. Také admirál Smyth ji pozoroval a poznamenal, že má tvar ryby a že její jihozápadní část je nejjasnější.\n\nHvězdokupa je od Země vzdálená okolo 3 400 světelných let a patří do vnějšího okraje ramena Orionu. Zdánlivý průměr hvězdokupy je 22' a skutečný průměr mezi 20 a 25 světelnými lety. Stáří hvězdokupy se odhaduje na 100 milionů nebo až na 400 milionů let. Její nejjasnější hvězdy jsou modří obři spektrálního typu B9 a mají magnitudu 8,2. Barevný index B-V hvězdokupy je 0,37 a mezihvězdná absorpce v jejím směru je téměř 0,2 magnitudy, a to zejména kvůli pohlcování způsobeném mezihvězdným prachem.\n\n"}
{"id": "281409", "url": "https://cs.wikipedia.org/wiki?curid=281409", "title": "Messier 75", "text": "Messier 75\n\nMessier 75 (také M75 nebo NGC 6864) je kulová hvězdokupa v souhvězdí Střelce s magnitudou 8,5. Objevil ji Pierre Méchain 27. srpna 1780 a v ten samý rok byla zahrnuta do Messierova katalogu. Hvězdokupa je od Země vzdálená okolo 68 200 ly.\n\nM75 na obloze leží v oblasti bez jasných hvězd, přitom je ale tato oblast bohatá na hvězdy na pozadí. Při jejím hledání je možné vyjít od hvězdy Dabih (β Capricorni), od které M75 leží 8° jihozápadně. M75 patří mezi nejvíce zhuštěné kulové hvězdokupy; k jejímu nalezení není možné použít malé přístroje, ale například až triedr 11x80 a o rozlišení jednotlivých hvězd je možné se pokoušet až velkými dalekohledy.\n\nM75 je možno jednoduše pozorovat z většiny obydlených oblastí Země, protože má dostatečně nízkou jižní deklinaci. Přesto není pozorovatelná v některých částech severní Evropy a Kanady, tedy blízko polárního kruhu, a ve střední Evropě zůstává poměrně nízko nad obzorem. Na jižní polokouli je hvězdokupa dobře viditelná vysoko na obloze během jižních zimních nocí. Nejvhodnější období pro její pozorování na večerní obloze je od května do srpna.\nHvězdokupu objevil Pierre Méchain 27. srpna 1780 a v ten samý rok ji Charles Messier zahrnul do svého katalogu mlhovin a hvězdokup s tímto popisem: \"\"mlhovina bez hvězd mezi Střelcem a hlavou Jednorožce.\"\" Jednotlivé hvězdy v ní poprvé rozeznal William Herschel v roce 1784, podobně jako v mnoha jiných kulových hvězdokupách.\n\nM75 je od Země vzdálena 68 200 světelných let, takže její úhlová velikost 6,8' odpovídá skutečnému průměru přibližně 130 světelných let. Její absolutní magnituda je -8,57 a je tedy přibližně 180 tisíckrát jasnější než Slunce. Její zhuštění dosahuje 1. stupně podle Shapleyho–Sawyerové klasifikace, takže patří mezi nejvíce zhuštěné kulové hvězdokupy.\n\n\n"}
{"id": "281413", "url": "https://cs.wikipedia.org/wiki?curid=281413", "title": "Akurat", "text": "Akurat\n\nAkurat je polská hudební skupina pocházející z Bílsko-Bělé. Skupina byla založena v roce 1994 a v současné době je jednou z nejvíce koncertujících kapel v Polsku. Jejich celkový zvuk je dán fúzí několika žánrů: ska, punk rock, reggae, pop. Skupina kromě Polska již vystupovala v řadě klubů a festivalů v Česku, Německu, Dánsku, Norsku a na Slovensku.\n\n\n\n"}
{"id": "281421", "url": "https://cs.wikipedia.org/wiki?curid=281421", "title": "Lookout Air Raid", "text": "Lookout Air Raid\n\nLookout Air Raid nazývají Američané historicky první bombardování kontinentálního území USA, ke kterému došlo 9. září 1942. Nálet provedl malý průzkumný hydroplán Jokosuka E14Y, vypuštěný z ponorky japonského císařského námořnictva I-25, který na lesy ve státě Oregon svrhl dvě zápalné pumy.\n\nUdálost měla zcela mizivý vojenský efekt, ale slouží jako historický mezník. \"The Lookout Air Raid\" obsahuje určitou ironii, jelikož \"The Lookout\" jsou v USA preventivní požární hlídky a odkazuje k tomu, že účelem bombardování bylo vyvolání lesních požárů, což se ovšem nepodařilo, právě díky rychlé reakci těchto hlídek a dobrému počasí.\n\nVe čtvrtek ráno 9. září 1942 se japonská ponorka I-25, pod velením \"Meidži Tagamiho\", vynořila západně od oregonského mysu Bronco. Ponorka vypustila svůj hydroplán, jehož posádku tvořil pilot \"Nobuo Fudžita\" a pozorovatel \"Šódži Okuda\". Letoun měl pod křídly dvojici 340liberních zápalných pum.\n\nHoward \"Razz\" Gardner, který měl hlídku na požárním stanovišti na hoře \"Mount Emily\" v rezervaci \"Siskiyou National Forest\", přibližující se letoun zpozoroval. Tomu se zdálo, že slyší motor letadla, který mu zněl jako motor Fordu Model T. Přestože sám neviděl bombardování, zpozoroval kouř, který z místa bombardování stoupal a upozornil na událost okolní hasiče. Pak se v doprovodu Keitha V. Johnsona ze sousední věže vydal prozkoumat požár. Zjistili, že bombardováním vzniklo jen několik menších požárů. S pomocí posil se jim podařilo do druhého dne požáry uhasit. V době požáru se před oblast přehnala bouře s bohatými srážkami, která hasičům také velice pomohla.\n\nCelou událost ihned začala vyšetřovat FBI, která nalezla úlomky jedné ze zápalných pum, identifikovaných jako japonské, což Američanům potvrdilo, že šlo opravdu o bombardování.\n"}
{"id": "281426", "url": "https://cs.wikipedia.org/wiki?curid=281426", "title": "Bílý Halštrov", "text": "Bílý Halštrov\n\nBílý Halštrov ( ) je řeka v České republice (okres Cheb) a v Německu (Sasko, Sasko-Anhaltsko, Durynsko). Je 257 km dlouhá, z toho jen 11,1 km je na území České republiky. Plocha povodí měří 5154 km², v České republice 47,6 km².\n\nV minulosti se stejným jménem nazývala rovněž říčka Klášterní voda (Klosterwasser) v Horní Lužici a to jako jmenné opozitum jiné tamní řeky Černého Halštrova (v častném duálu řek: černá - bílá nebo temná - světlá). Není známo, že by se tento název tam (třeba v lidovém mluvě) používal i nyní.\n\nŘeka pramení v západním předhůří Krušných hor 1 km severně od vesnice Výhledy (obec Hazlov) v Ašském výběžku. Odtud teče převážně severním směrem a u Doubravy (části Aše) opouští české území. Protéká převážně kopcovitou krajinou. Ústí zprava do řeky Sály (povodí Labe).\n\nJe to nejvýznamnější řeka protékající Lipskem. Na jejím toku dále leží města Plauen (Plavno), Greiz, Gera, Zeitz a při ústí Halle.\n\nPamátník u pramene Halštrova (německy: \"Elster Quelle\") je kamenný památník postavený v roce 1898 obyvateli Výhled. Nachází se na něm znak pánů z Helmfeldu, kteří věnovali pozemek, na němž je památník postavený. K památníku vede dřevěná lávka, která vybočuje ze žlutě značené turistické stezky. K památníku se dá dostat také cyklotrasou 2062 z Horních Pasek a z německé vesnice Bärendorf.\n\n\nZdrojem vody jsou sněhové a dešťové srážky. Vyšších vodních stavů dosahuje na jaře a v létě. Průměrný průtok v ústí je 26 m³/s.\n\nV povodí horního toku bylo vybudováno několik přehradních nádrží. Na českém území je největším rybník Bílý Halštrov.\n\n"}
{"id": "281430", "url": "https://cs.wikipedia.org/wiki?curid=281430", "title": "Alena Mejzlíková-Kyselicová", "text": "Alena Mejzlíková-Kyselicová\n\nAlena Mejzlíková-Kyselicová (* 14. listopadu 1957 Trenčianske Teplice, Československo) je bývalá československá pozemní hokejistka, držitelka stříbrné medaile z olympijských her v Moskvě z roku 1980. Pětkrát získala se Slávií titul mistryně Československa. V letech 1985 až 1989 opakovaně vyhlášena nejlepší pozemářkou Československa. Po ukončení aktivní kariéry trenérkou pozemních hokejistek pražské Slavie.\n\n"}
{"id": "281435", "url": "https://cs.wikipedia.org/wiki?curid=281435", "title": "Metamorfní facie", "text": "Metamorfní facie\n\nMetamorfní facie je geologický grafický koncept, který umožňuje na základě výskytu určitých typových minerálů tzv. indexových minerálů a hornin odhadovat teplotně-tlakové podmínky, za kterých došlo k metamorfóze bazických hornin a následně jak výchozí chemické složení, tak i stupeň její přeměny. Tento koncept je pro snazší interpretaci převeden do jednoduchého diagramu, který se skládá z několika základních zón stabilních za určitého tlaku a teploty. Tyto zóny zvané facie jsou prostorově omezeny a vyjadřují jednotlivé rozložení základních indexových minerálů a tak i stupeň metamorfózy. Indexový minerál začíná po dosažení určitých teplotně-tlakových podmínek růst na úkor dříve stabilních minerálních asociací.\n\nV současnosti je vymezeno 7 až 8 základních metamorfních facií v závislosti na autorovi diagramu: zeolitová, prehnit-pumpellyitová, modrých břidlic, eklogitová, zelených břidlic, epidotických amfibolitů (někdy se rozděluje jako součást amfibolitové facie), amfibolitová a granulitová. Ve spodní části diagramu se dále nachází málo významné facie, které se někdy ani samostatně nevyčleňují. Pro úplnost jsou zde ale uvedeny od nejnižších teplot po nejvyšší. Je to facie albit–epidotických rohovců, facie ambibolických rohovců, facie pyroxenických rohovců a facie sanidinitová.\n\nDalší metodou pro určování stupně metamorfózy je metoda metamorfních izográd, která je založená na určitých metamorfních reakcích probíhajících v poměrně úzkém pásmu tlaků a teplot. Oproti tomu je koncept facií natolik obsáhlý, že umožňuje odhadovat i složení hornin zcela odchylných před metamorfózou. Minerální asociace byly vyčleněny na základě experimentálních a terénních prací.\n\nKoncept metamorfních facií poprvé zkonstruoval finský geolog Pentti Eelis Eskola v roce 1921 na základě práce švýcarského geologa Armanze Gresslyho, který se zabýval sedimentární geologií. Gressly současně jako první zavedl pojem facie pro skupinu hornin s podobným minerálním složením. Eskola zpracoval svůj koncept na základě pozorování mezabazitů. V 70. letech 20. století pak byla koncepce upravena novozélandským geologem Francisem Johnem Turnerem.\n\n\nZeolitová facie je facie s nejnižším teplotním stupněm, která probíhá jako první metamorfní reakce většinou při \"metamorfóze pohřbením\". Horniny v této fázi prodělávají jen rekrystalizaci za nízkých teplot. Facie odpovídá teplotám okolo 50 až 150 °C v rozmezí hloubky 1 až 5 km.\n\nZákladní minerální asociací pro metabazity je křemen a zeolit, který představuje vodnatý silikát obsahující sodík, vápník a hliník (např. wairakit, heulandit, analcim, laumontit a stilbit). V metapelitických sedimentech je pak typická minerální řada indexových minerálů v podobě muskovitu, chloritu, albitu a křemene. Zeolitová facie je nejčastěji spojena s pelitickými sedimenty, které jsou bohaté na hliník, křemík, sodík a chudé na železo, hořčík a vápník.\n\n\nJedná se o facii, která je typická podobně jako zeolitová facie u metamorfózy pohřbením. Typickými minerály jsou prehnit a pumpellyit, které patří do vodnatých silikátů obohacených o vápník a hliník a v případě pumpellyitu ještě o železo a hořčík. Oproti zeolitové facii potřebují tyto indexové minerály ke svojí stabilitě o něco vyšší tlak a teplotu, ale vyskytují se často i v zeolitové facii. Někdy se uvádí i pod názvem \"prehnit-pumpellyitová facie\".\n\nV metapelitech se vyskytují indexové minerály muskovit, chlorit, albit a křemen.\n\n\nFacie zelených břidlic je další facií, ve které panuje větší tlak a teplota než u facie prehnitová a pumpellyitová. Horniny se zde dostávají do středních teplot a tlaků (odpovídající 400 až 500 °C a hloubce okolo 8 až 50 km) a tento přechod je nejčastěji definován reakcemi:\n\nVýsledkem předchozích rovnic je stabilizace minerální asociace, která charakterizuje facii zelných břidlic. Indexovými minerály jsou aktinolit, epidot, albit, chlorit a křemen. Facie dostala svůj název po typické břidličnaté hornině s typickou nazelenalou barvou, která je způsobována obsahem chloritu, aktinolitu a epidotu. Při rostoucí teplotě pokračují další chemické změny ve složení, kdy nastává konzumace chloritu a epidotu za vzniku hliníkem bohatého aktinolitu dle rovnice:\n\nPokud dochází k nárůstu tlaku za konstantní teploty, přechází pak facie zelených břidlic do facie modrých břidlic za vzniku alkalických amfibolů s významnou složkou glaukofánu.\n\n\nNárůstem teploty a tlaku se minerální asociace dále mění z facie zelených břidlic do nové amfibolitové facie. Během tohoto přechodu dochází k několika chemickým změnám, jako ke změně albitu na oligoklas, narůstá obsah hliníku v amfibolech, což vede k přeměně aktinolitu na obecný amfibol a ve vzácných případech pokud je amfibolit bohatý na železo a hliník, tak se může objevit granát.\n\nTypická minerální asociace u metabazitů je oligoklas, obecný amfibol, epidot, chlorit a křemen. S nárůstem teploty ale dochází k tomu, že u teploty okolo 550 °C zaniká poslední chlorit a za teploty 600 °C mizí i epidot a na jejich úkor vzniká granát. Za vysokých teplot nakonec dochází ke krystalizaci klinopyroxenu. Díky této reakci tak z horniny mizí poslední zbytky epidotu a na dochází i k celkovému poklesu amfibolu na úkor vznikajícího granátu či klinopyroxenu.\n\n\nGranulitová facie vzniká za zvyšování tlaku a teploty z amfibolitové facie, kdy za nižšího tlaku dochází ke krystalizaci ortopyroxenu v převládající skupině minerálů plagioklas, klinopyroxen a ortopyroxen. Pokud roste tlak, pak převládající minerální asociací se stává granát, plagioklas a klinopyroxen. Tyto indexové řady se objevují i tehdy, pokud dochází k přechodu z eklogitové facie zpět do granulitové vlivem poklesu tlaku. Pro vysoký tlak dochází k nárůstu plagioklasu na úkor klinopyroxenu a v s dalším poklesem tlaku pak k rozpadu granátů na ortopyroxen.\n\n\nModré břidlice jsou horniny, které vznikají přechodem z facie zelených břidlic a pojmenovány jsou po své namodralé barvě. V jejich minerálním složení se hojně vyskytuje alkalický amfibol s vysokým obsahem glaukofánu. Pokud se minerální asociace nachází v nižších tlacích, jsou typické minerály glaukofán, lawsonit a chlorit. Při nárůstu tlaku a teplot je to pak minerální řada indexových minerálů ve složení glaukofán, zoisit/epidot, granát, paragonit, chlorit, rutil a další.\n\nVýskyt modrých břidlic je nejčastěji spojován se subdukčním rozhraním litosférických desek, kdy jsou některé desky rychle ponořovány do velikých hloubek, což má za následek rychlý nárůst tlaku a relativně nižší teploty. Postupný růst teploty ale vede postupně k mineralogickým změnám, které mají zásadní vliv pro složení horniny. Během první reakce dochází ke stabilizaci granátu v železem bohatých sedimentech a během druhé ke stabilizaci klinopyroxenu v metabazitech, které jsou chudé na hliník. Pokud teplota dále narůstá, množství těchto minerálů stále roste, což má za následek, že vzniká neostrá hranice mezi facií modrých břidlic a eklogitovou facií. Nastává částečné překrývání indexových minerálů obou těchto facií.\n\n\nJe tvořena převážně z mafických metamorfovaných hornin, které jsou stabilní za vysokých tlaků a teplot. Jejich složení obsahuje význačné množství alkalického pyroxenu v podobě omfacitu a granátu, které jsou i základními indexovými minerály. Vyjma těchto minerálu jsou zde ale stabilní i další minerály jako zoisit, fengit, paragonit, glaukofán, křemen, kyanit, mastek, rutil a karbonáty v závislosti na teplotě. \n\nMinerální asociace jsou tvořeny jen malým počtem fází, což má za následek, že zde probíhá jen málo kontinuálních reakcí. Absence většího množství reakcí má za následek, že je často velmi obtížné určit přesné tlaky, které vedly ke vzniku asociace. \n\n\nTato facie je spojena s velmi nízkými teplotami a tlaky, během kterých dochází ke stabilizaci albitu a epidotu, jež ale nacházejí své pole stability i v dalších faciích. Jsou charakteristické pro kontaktní metamorfózu. V některých diagramech se název zkracuje na \"A.E.R.\"\n\n\nFacie amfibolických rohovců vzniká za podobného tlaku jako facie albit–epidotických rohovců, ale dochází u ní k pozvolnému nárůstu teploty, která má za následek, že se zde objevují další minerály.\n\nPodobně jako předchozí dvě facie je i tato facie nízkotlaká s dalším narůstáním teploty, které je charakteristické pro kontaktní metamorfózu. Podobně jako v granulitové facii i zde je charakteristickým minerálem ortopyroxen.\n\n\nJedná se o facii, ve které panují velmi nízké tlaky, ale extrémně vysoké teploty, což vede k tomu, že horniny podléhají parciálnímu tavení.\n\n"}
{"id": "281437", "url": "https://cs.wikipedia.org/wiki?curid=281437", "title": "Nasavrky (rozcestník)", "text": "Nasavrky (rozcestník)\n\nNázev Nasavrky je nejednoznačný a může mít následující významy:\n\njméno obce:\n\njméno části obce:\n"}
{"id": "281438", "url": "https://cs.wikipedia.org/wiki?curid=281438", "title": "Jarmila Králíčková", "text": "Jarmila Králíčková\n\nJarmila Králíčková (* 11. května 1944) je bývalá československá pozemní hokejistka, hrající na brankářském postu. V letech 1968 až 1982 československá reprezentantka, držitelka stříbrné medaile z olympiády v Moskvě z roku 1980. Od roku 1961 do roku 1986 hrála za pražskou Slavii.\n\nV roce 1954 začínala pod vedením Čeňka Hanky s atletikou. Jako dorostenka přešla do Slávie Praha, ve které získala 11 titulů mistryně Československa v pozemním hokeji. V letech 1981 až 1989 zastupovala pozemní hokej v Československém olympijském výboru a v roce 1987 se stala členkou Československého klubu olympioniků.\n\n"}
{"id": "281448", "url": "https://cs.wikipedia.org/wiki?curid=281448", "title": "Bahnivec", "text": "Bahnivec\n\nBahnivec (\"Redunca\") je rod turovitých sudokopytníků, u kterého rozeznáváme tři žijící druhy:\n\n\nJsou to středně velcí savci obývající travnaté planiny nebo horské svahy Afrického kontinentu téměř vždy poblíž vody. Živí se trávou, listy a mladými výhonky.\n"}
{"id": "281450", "url": "https://cs.wikipedia.org/wiki?curid=281450", "title": "Chronograf (rozcestník)", "text": "Chronograf (rozcestník)\n\nSlovo chronograf má několik významů:\n\n"}
{"id": "281451", "url": "https://cs.wikipedia.org/wiki?curid=281451", "title": "Felix ze Schwarzenbergu", "text": "Felix ze Schwarzenbergu\n\nFelix princ ze Schwarzenbergu (2. října 1800, Český Krumlov – 5. dubna 1852, Vídeň) byl významný rakouský politik poloviny 19. století, věrný stoupenec panovnické dynastie a v období od října 1848 do své smrti rakouským ministerským předsedou.\n\nNarodil se jako syn Jana Josefa knížete na Schwarzenbergu a Pauliny z Ahrenbergu. Po tragické smrti své matky, která uhořela roku 1810 v Paříži na plese, byl vychováván svou tetou Eleonorou. V 17 letech napsal pojednání o taktice a roku 1818 vstoupil do kyrysnického pluku velkoknížete Konstantina. Roku 1824 se stal rytmistrem u schwarzenberských hulánů. Od jara 1827 působil na velvyslanectví v Londýně. V letech 1831 až 1838 sloužil jako legační rada v Berlíně. V roce 1842 byl povýšen na generálmajora. Po vypuknutí nepokojů souvisejících s abdikací císaře Ferdinanda ve prospěch Františka Josefa I. rázně vojensky zakročil a zlikvidoval pokus o vyhlášení samostatnosti Maďarska. V říjnu 1848 byl jmenován rakouským ministerským předsedou, v kteréžto funkci významně přispěl k pozastavení demokratizačního procesu. Stál za dojednáním Olomoucké punktace a vyhlášením silvestrovských patentů.\n\nDne 5. dubna 1852 po ministerské radě byl raněn mrtvicí a zemřel. Je pochován v hrobce Schwarzenbergů v Domaníně.\n\nKarel Havlíček Borovský jemu a Bedřichovi ze Schwarzenbergu věnoval „Píseň Čechů“: „Zle, matičko, zle! Švarcenberci zde: jeden drží karabáč, druhý říká »Otčenáš«; zle, matičko, zle!“\n\n\n"}
{"id": "281452", "url": "https://cs.wikipedia.org/wiki?curid=281452", "title": "Rejsek", "text": "Rejsek\n\nRejsek může znamenat:\n\nV českém zoologickém názvosloví byl použit výraz „rejsek“, který byl předtím nářečně používán pro označení drobných myšovitých hlodavců (zejména pro myš domácí), k označení drobných hmyzožravců z čeledi Soricidae. Mezi rody, pro něž je v češtině používán název rejsek, patří:\n\n\n\n\n"}
{"id": "281453", "url": "https://cs.wikipedia.org/wiki?curid=281453", "title": "Internet Society", "text": "Internet Society\n\nInternet Society (zkratka ISOC) je mezinárodní nezisková organizace založená v roce 1992, která je zaměřena na vedení internetových standardů, výuku a metodiku. Jedním z hlavních cílů je „zajištění otevřeného vývoje a rozšíření Internetu pro všechny lidi na celém světě“. Internet society má kanceláře nedaleko Washingtonu, D.C. v USA a v Ženevě ve Švýcarsku. Zakládající členové zahrnují více než 80 organizací s více než 27 000 členy po celém světě. Organizace zformulovaly více než 80 „zákonů“ pro užití internetu, které se od sebe liší podle specifických internetových standardů používaných v dané zemi.\n\nISOC byl formálně založen v roce 1992 a jedním z jeho účelů byla pomoc při vyvíjení internetových standardů, tím, že se je snažil sjednotit. Vint Cerf, Bob Kahn, Liman Chapin vydali dokument „Announcing ISOC“, který obsahoval stanovy Internet Society. Tento dokument obsahuje přibližně tyto základní stanovy:\n\nJe mnoho organizací pokoušejících se řídit a sjednotit internetový fenomén a jednou z těchto organizací je Internet Engineering Task Force (IETF), která byla a stále zůstává z právního pohledu velmi neoficiální organizací. Takové organizace potřebovali vytvořit organizační strukturu a také potřebovali finanční podporu. Internet Society byla začleněna jako nezisková vzdělávací organizace, která svou strukturou mohla také poskytnout podporu pro rozvoj a propagaci Internetu. Růst a vývoj organizací zabývajících se rozvojem internetu byl tak rychlý, že se nedá přesně definovat jaká je mezi organizacemi struktura(kdo komu podléhá). Z jednoho úhlu pohledu by se dalo říci, že ISOC je mateřskou společností pro IETF, všechny standardy komentáře, žádosti, RFC jsou chráněni autorským právem ISOC (ačkoliv jsou poskytovány komukoliv včetně nečlenů bezplatně). Z jiné perspektivy, ISOC vyrostl z IETF, který podporoval snahy veřejnosti o rozvoj standardů.\n\nISOC má široký rozsah činností jež jsou členěny na tři základní větve. A to na standardy, veřejnou politiku a vzdělávání. ISOC podporuje a propaguje organizace pracujících na standardech. Těmito organizacemi jsou: Internet Engineering Task Force (IETF), the Internet Architecture Board (IAB), the Internet Engineering Steering Group (IESG), and the Internet Research Task Force (IRTF). ISOC usiluje o zprůhlednění a spolupráci při rozhodování o modelu internetu. ISOC spolupracuje s vládami, národními a mezinárodními organizacemi, občanskými společnostmi, soukromým sektorem a dalšími stranami při vytváření internetu, což dle zásad ISOC znamená, že cílem je:\n\nAby lidé ve všech částech světa mohli užívat internet, jehož technologie, standardy, obchodní zvyklosti bude vládní politika udržovat jako všeobecně přístupnou platformou pro inovaci a tvořivost.\n\nISOC hraje velmi důležitou roli při diskusích o tvorbě internetu a významně se podílí i na konferencích organizací World Summit of the Information Society(WSIS) a Internet Governance Forum(IGF). ISOC pořádá semináře a konference o aktuálních sporných otázkách týkajících se internetu. Podporuje lokální a oblastní internetové organizace a podílí se na financování internetových projektů v rozvojových zemích. ISOC je také mateřskou společností pro neziskovou organizaci Public Interest Registry, která spravuje doménu nejvyšší úrovně .ORG; tuto organizaci však plánuje ISOC prodat soukromé společnosti. ISOC má spojené kanceláře ve Virginii ve Spojených státech a Ženevě ve Švýcarsku. Dále chce založit \"Oblastní kanceláře\" pro Latinskou Ameriku a Karibské moře, Afriku, a Asii.\n\nČlenové současné dozorčí rady:\n\n\n"}
{"id": "281455", "url": "https://cs.wikipedia.org/wiki?curid=281455", "title": "Jiřina Křížová", "text": "Jiřina Křížová\n\nJiřina Křížová (* 21. února 1948 Jirkov, Československo) je bývalá československá pozemní hokejistka, hráčka Slavie Praha. V reprezentaci odehrála 54 zápasů a vstřelila 11 gólů. V roce 1980 byla členkou stříbrného týmu na olympiádě v Moskvě. Po olympiádě ukončila aktivní kariéru.\n\n"}
{"id": "281461", "url": "https://cs.wikipedia.org/wiki?curid=281461", "title": "Nicolaas G. W. H. Beeger", "text": "Nicolaas G. W. H. Beeger\n\nNicolaas George Wijnand Henri Beeger (1884 Utrecht - 1965 Amsterdam) byl holandský matematik.\n\nV roce 1916 získal doktorát. Většinu života působil jako učitel, vědecké články psal ve volném čase. V roce 1922 nalezl Wieferichovo prvočíslo 3511.\n"}
{"id": "281462", "url": "https://cs.wikipedia.org/wiki?curid=281462", "title": "Windsorská dynastie", "text": "Windsorská dynastie\n\nWindsorská dynastie nebo dynastie Windsor (čti windzor) (anglicky \"House of Windsor\") je současný vládnoucí panovnický rod ve Spojeném království Velké Británie a Severního Irska a v některých zemích Commonwealthu. Původně sasko-kobursko-gothajsko-hannoverská dynastie (potomci královny Viktorie, která pocházela z hannoverské dynastie a jejího manžela prince Alberta Sasko-Koburského).\n\nKritické období pro královskou rodinu znamenalo především období první světové války (1914–1918), kdy byla Velká Británie ve válečném stavu s Německem a v zemi panovala silně protiněmecká nálada. Královský pár měl z obou stran německé předky i příbuzné, z nichž především německý císař Vilém II., bratranec králův, představoval pro Brity neuvěřitelnou hrůzu z války. Jiří V. tedy 17. července 1917 přijal rozhodnutí, že německy znějící název \"Saxe-Coburg-Gotha\" nahradí více anglicky znějícím názvem Windsor, čímž se mu podařilo do jisté míry uklidnit nacionalisty, z nichž začal mít obavy. Specificky přijal slovo Windsor jako příjmení pro všechny potomky královny Viktorie, kteří sídlili ve Spojeném království, vyjma žen, které se do těchto rodin přivdaly.\n\nV důsledku událostí a politických změn během první světové války a po ní byla řada evropských monarchů zbavena trůnů krále či císaře. Tak se stalo i s bratrancem Jiřího V., ruským carem Mikulášem II., který byl v roce 1917 sesazen z trůnu a roku 1918 s celou rodinou bolševiky zavražděn. Nemalou část monarchů (Rakousko, Německo, Řecko a Španělsko) sesadily revoluční změny v důsledku první světové války z trůnu. Řada z nich byla s Jiřím V. příbuzná. Ten se začal o své místo na trůně vážně a oprávněně obávat a snažil se zachránit své příbuzné monarchy, mezi které patřil např. princ Ondřej Řecký a princezna Alice z Battenbergu a jejich děti, včetně prince Filipa, který se později oženil s vnučkou Jiřího V., nynější královnou Alžbětou II.\n\nRoku 1960 byl název Windsorské dynastie pozměněn podle jména manžela Alžběty II. prince Philipa na Mountbatten-Windsor, pro vzdálenější potomky s tím, že královna sama a její přímí potomci si podrží příjmení Windsor.\n\n\"Dynastie Sasko-Coburg-Gotha\"\n\n\n\"Windsorská dynastie\"\n\n"}
{"id": "281463", "url": "https://cs.wikipedia.org/wiki?curid=281463", "title": "Fotografie aktu", "text": "Fotografie aktu\n\nFotografie aktu je umělecký fotografický směr, jehož tématem je zobrazení zcela nahého (akt) nebo částečně odhaleného lidského těla (poloakt). Vychází z malby. Akt (fotografický anebo jiný) je sám o sobě zdrojem estetického zážitku pro vzdělaného diváka, ale také pomůckou pro všechny ostatní diváky, jak usměrnit vztahy k nahému tělu od vulgární sexuality k estetické reakci. Akt by měl ukázat, jak tělo opravdu vypadá z estetického hlediska, a přiblížit rozdíl mezi nahým tělem ve skutečnosti a jeho obrazem v umění.\n\nDůvody zobrazování nahého těla byly v jednotlivých epochách historie lidstva různé. Fotografie přišla ještě v období symbolické a mytologizující výjevové malby a napodobuje ji. Tento směr relativně rychle mizí a prosazuje se estetická fotografie. Zájem o erotické tělo vede k nadprodukci fotografické pornografie, která se velmi rychle rozmnožuje a byla lacinější než objekt samotný. Prostituce tělem se změnila na prostituci vzhledem. Mužské akty se vyskytovaly častěji v raných počátcích fotografie.\n\nPionýrem fotografie aktu byl Eadweard Muybridge (1830 - 1904), který studoval a dokumentoval pohyb ženského i mužského těla a na vědecké bázi spolupracoval s lékaři a fyziology. Průkopníci fotografie aktu zpočátku zobrazovali nahé tělo tak, jak bylo obvyklé v malířství. Například francouzský fotograf Félix-Jacques Moulin (1802 - 1875) nebo Henry Peach Robinson, který ke svým fotografickým kompozicím dělal nejdříve kreslené náčrtky. Podle nich fotografoval postavy, které vystřihoval a lepil na vhodné pozadí. Celek pak znovu fotografoval.\n\nPočátek dvacátého století byl zlatým věkem erotické fotografie, jejich autoři se však skrývali za anonymitou. Pohled na morální a etické záležitosti aktu se měnily v průběhu let. Stáří modelů se pohybovalo mezi 20 až 24 lety a bývalo vždy uvedeno. Objevila se občas modelka, které bylo pouze 14 let, v moderní době by autor pravděpodobně neunikl soudu. V té době musel být respektován zákon ze dne 16. března 1899, později - 7. dubna 1908 - byl vydán přísnější, podle kterých musely být erotické časopisy prodávány nebo dodávány v zapečetěných obálkách. Jednalo se v podstatě o erotické poštovní pohlednice, které pravděpodobně hrály velkou roli na příjmu fotografů.\n\nV rámci cenzury v polovině roku 1908 byly všechny obrázky v časopisech retušovány, byly opatřovány závojem, modelkám byly přidávány kalhotky nebo se upravovalo a retušovalo pubické ochlupení. Cenzura trvala až do začátku 70. let, s výjimkou Japonska, kde byla erotická fotografie stále ještě zakázána a samozřejmě také v zemích se silným náboženským založením.\n\nMnoho pozdějších novodobých fotografů, jako například Edward Weston, Ruth Bernhard a Jerry Avenaim, dávali přednost zobrazení linií a křivek těla jako umělecké vyjádření. Snažili se tak vytvořit definici \"erotického umění\" jako opozici k erotice a pornografii.\n\nZákladním cílem pornografie je snaha vyvolat sexuální reakci samu o sobě. K tomuto účelu se používají „vzrušující\" postoje, mnohoslibné náznaky, modelky s přehnaně výraznými pohlavními znaky, často abnormálními. Pokud chce nahá žena získat erotickou hodnotu, musí ji trochu zahrát, musí být vhodným způsobem upravená a „naservírovaná“. Důležitou úlohu přitom hraje tvář a rekvizity, kterými je tělo obklopeno. Zpravidla jde o reálné prostředí, koupelnu, zrcadlo, postel, nebo scéna na seně, v lese nebo v poli. Velmi častá je takzvaná erotická lež. Erotický efekt se vyrábí všemi prostředky a způsoby. Divák může mít dojem, že vidí vášnivé sexbomby. Ve skutečnosti mají modelky co dělat, aby se velká ňadra vhodným sklonem těla dostala do esteticky přijatelné formy. Významnou úlohu hrají vyšpulené rty, natáčení boků, vystrkování zadku, vypínání na špičky, tisknutí ňader k sobě a podobně\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nZobrazení nahého těla můžeme rozdělit takto:\n\nZobrazování nahého těla nemá jen výtvarnou problematiku, ale také právní podle trestního zákona (viz model release).\n\n\n\nBudoir označuje fotografický styl s budoirem (ve smyslu nábytku a/nebo místnosti) v záběru snímku. Charakteristikou tohoto stylu, který může být na pomezí mezi styly glamour či fashion, je snaha vystihnout intimitu a bezprostřednost u modelky (muži a páry jsou méně časté) v jejím soukromí, modelka je často na snímku zastižena při převlékání nebo ve spodním prádle, většinou bez explicitní nahoty.\n\nFotografové fotografující v tomto stylu zahrnují jména jako například Kathleen Meyers, Clara Bow, Mae West či Jean Harlow.\n\n\n\n"}
{"id": "281464", "url": "https://cs.wikipedia.org/wiki?curid=281464", "title": "Vezera", "text": "Vezera\n\nVezera ( ) je řeka v Německu, která protéká čtyřmi spolkovými zeměmi Hesensko, Dolní Sasko, Severní Porýní-Vestfálsko, Brémy). Délka toku od soutoku zdrojnic činí 452 km a od pramene Werry pak 744 km. Plocha povodí měří 41 094 km².\n\nVzniká soutokem řek Fuldy a Werry, 25 km severovýchodně od Kasselu v Hann. Münden, v nadmořské výšce 116,5 m. Na svém začátku je široká přibližně 94 m. Teče převážně severním směrem. Ústí do Severního moře estuárem, který se rozšiřuje z 220 m u Brém až na 11 km u Bremerhavenu.\n\nZdrojem vody jsou sněhové a dešťové srážky. Vyšších vodních stavů dosahuje na jaře. Průměrný průtok vody na dolním toku činí přibližně 300 m³/s.\n\nJe splavná po celé své délce toku pro lodě do výtlaku 350 t. Do Brém do vzdálenosti 69 km od ústí mohou plout i námořní lodě. Středoněmecký kanál spojuje řeku s Labem a Emží. Na řece leží města Hameln, Münden, Brémy, Nordenham, Bremerhaven.\n"}
{"id": "281466", "url": "https://cs.wikipedia.org/wiki?curid=281466", "title": "Bazalka pravá", "text": "Bazalka pravá\n\nBazalka pravá (\"Ocimum basilicum\") je aromatická rostlina z čeledi hluchavkovitých. Kvete od června do září. Je původem z Indie a z dalších vlhkých tropických regionů Asie, kde byla pěstována více než 5000 let. Do Evropy se dostala v 16. století a v současnosti se pěstuje většinou na zahradách a v domácnostech. Hindské kultury považují bazalku za posvátnou bylinku. V některých kulturách je tato rostlina zase znamením lásky a oddanosti mezi mladými páry. \n\nJe to nízká (20-40 cm) jednoletá bylina, s lysou lodyhou. Lodyha je větvená, se stopkatými, vstřícnými, vejčitými až podlouhlými listy, ve vyšších partiích zastřihovaně zubatými okraji. Horní listy přecházejí v malé, červenavé listeny. Má bílé květy, poměrně velké. Jsou opylovány hmyzem. Plody jsou čtyři černohnědé tvrdky. Možnost záměny bazalky pravé je velmi malá, protože bazalka se od podobných rostlin stejné čeledi liší specifickou vůní. Vyžaduje vlhkou, výživnou půdu a přímé slunce. Lze ji rozmnožit semeny nebo řízkováním nekvetoucích postranních výhonů.\n\nBazalka obsahuje hlavně silice (až 1,5 %) s hlavní složkou methylchavikolem (estragolem) a linaloolem a přibližně 5 % tříslovin, dále flavonoidy, glykosidy, éterické oleje s eugenolem a ocimem, bazalkový kafr, tanin, cinoel a jiné látky.\n\nČerstvé nebo sušené listy se používají jako univerzální koření. Pěstují se formy s listy zelené a červené barvy. Odlišné je také aroma - od typické vůně bazalky po skořicovou a citrónovou. Různé barevné formy působí v kontejnerech velmi dekorativně.\n\nPěstována je jako okrasná rostlina do okenních truhlíků, kde je kromě vůně vítána i její schopnost odpuzovat mouchy. Protože je to teplomilná letnička, vyséváme ji v březnu až dubnu do truhlíku.\n\n\nBazalka je mimořádně univerzální bylina, tlumí křečové bolesti, zlepšuje trávení, harmonizuje peristaltika, působí proti nadýmání, protizánětlivě i mírně antibioticky. Je vhodná při nespavosti a migréně, při psychogenně podmíněných závratích.\nPři použití inhalace snižuje krevní tlak a je vhodným prostředkem při těžkém nachlazení i při únavě.\nBazalku samotnou podáváme práškovanou, jako koření nebo pro aromatické koupele či inhalace. Při podávání ve formě čaje ji zpravidla kombinujeme s dobromyslí, meduňkou, puškvorcem, řebříčkem, heřmánkem, benediktem, tymiánem, kořenem lopuchu nebo řepíkem.\n\nBazalka má v kuchyni široké využití. Po celou dobu vegetace je chutnou i voňavou přísadou salátů z čerstvé zeleniny. Můžeme ji přidat k dušenému masu, do omáček i do polévek. Jen pozor na dávkování - vyšší dávky nepůsobí uklidnění, ale naopak podráždění.\n\nBazalka tvoří základ italské kuchyně, používá se zejména u receptů, jejichž součástí jsou rajčata (saláty, těstoviny s rajčatovou omáčkou apod.), a vyrábí se z ní omáčka pesto.\n\nBazalce se daří výhradně v teplých, slunných a chráněných polohách. Bazalka roste především v teplém středomořském podnebí. Rostlina vyžaduje 5 hodin slunečního svitu denně a teploty nad 10 °C. Daří se jí v dobře odvodněných půdách. Bazalka se v našich podmínkách chová jako jednoletka, jsou odrůdy, které můžeme pěstovat trvale, ale je potřeba je chránit před mrazem.\nSlovo bazalka pochází z řeckého \"\", což znamená „král“. Někteří lidé prý věří, že rostla na místě, kde svatý Konstantin a Svatá Helena nalezli svatý kříž. Po určité období však byla považována za ďábelskou bylinu, protože její název byl zaměněn za latinské \"basiliscus\", bazilišek.\n\n\n\n \n"}
{"id": "281467", "url": "https://cs.wikipedia.org/wiki?curid=281467", "title": "Jankovský potok", "text": "Jankovský potok\n\nJankovský potok je 22,8 km dlouhý potok v okrese Pelhřimov v Kraji Vysočina. Plocha jeho povodí měří 129,5 km². Patří do povodí řeky Želivky a bývá označován jako jeden z jejích pramenů. Tím druhým je říčka Hejlovka dlouhá 39,5 km.\n\nPotok pramení jihozápadně od Jankova v nadmořské výšce okolo 640 m. Jeho tok směřuje severním směrem, v dolní části pak k severozápadu. Na celém horním toku až po soutok s Hejnickým potokem protéká stejnojmennou národní přírodní památkou. Ústí zprava do Sedlické nádrže (Želivka říční kilometr 64,4) v nadmořské výšce 447,7 m.\n\n\nPrůměrný průtok u ústí činí 0,81 m³/s.\n\nHlásný profil:\nM-denní průtoky u ústí:\nN-leté průtoky v Miloticích:\n"}
{"id": "281468", "url": "https://cs.wikipedia.org/wiki?curid=281468", "title": "Jana Brejchová", "text": "Jana Brejchová\n\nJana Brejchová (* 20. ledna 1940 Praha) je česká filmová, televizní a divadelní herečka, která je mnohými pokládaná za nejslavnější ikonu českého filmu či dokonce největší filmovou hvězdu v dějinách české kinematografie. Za celou svoji kariéru, která trvala bezmála šedesát let, účinkovala ve více než sto celovečerních a televizních filmech. Především svými filmovými rolemi si vysloužila popularitu u diváků, ale získala za ně i mnoho profesních ocenění.\n\nJana Brejchová vyrůstala v Praze v poměrně chudých rodinných poměrech spolu s pěti sourozenci. Na základní škole ji objevili filmaři, kteří ji svěřili roli Píďalky ve snímku \"Olověný chléb\". Než zahájila kariéru profesionální filmové herečky, byla od svých čtrnácti let zaměstnaná jako písařka v kanceláři mlékárenského podniku Laktos. Pracovala zde tři roky, během nichž však získávala další menší role v českých filmech. Definitivní profesní průlom přišel spolu s titulní dívčí úlohou ve snímku \"Vlčí jáma\" režiséra Jiřího Weisse, s nímž se zúčastnila Mezinárodního filmového festivalu v Benátkách. Ve stejné době odešla Brejchová po sporech s matkou z domova a plně se soustředila na herecké povolání.\n\nZa svůj život byla několikrát vdaná. Jejím prvním manželem se stal Miloš Forman, s nímž se seznámila koncem 50. let ještě předtím, než se proslavil jako filmový režisér. Na jejich tehdejší existenční poměry vzpomínal následovně:„Na festivalu v Benátkách se jí novináři ptali, kolik má pokojů a jakými květinami si ráda zdobí byt. Přitom ona tehdy bydlela v neuvěřitelné díře a já v podnájmu, kam návštěvy po šesté hodině večer vůbec nesměly.“Těsně po rozvodu s Formanem se pak v roce 1962 provdala za německého herce Ulricha Theina (svatební obřad proběhl v Karlových Varech), s nímž otěhotněla, ale dítě se narodilo mrtvé. Manželství vydrželo jen krátce a v roce 1964 se Brejchová provdala znovu za svého hereckého kolegu Vlastimila Brodského, po jehož boku účinkovala i v mnoha filmech. Jejich jediná dcera Tereza Brodská pokračuje v rodinné tradici a je úspěšnou herečkou. Dalšími životními partnery Brejchové byli herci Jaromír Hanzlík a Jiří Zahajský. Manželský svazek se Zahajským ukončila hercova smrt v roce 2007.\n\nO sobě a svém soukromí mluví herečka spíše nerada. Je proslulá svou plachostí a rozhovory zejména v pozdějším věku poskytuje jen velmi sporadicky. Komplikované vztahy ji pojí se sestrou Hanou Brejchovou, která se v 60. letech prosadila také jako filmová herečka. Rozepře mezi sestrami byla médii přičítána údajnému milostnému poměru Hany Brejchové s Milošem Formanem, v jehož slavném filmu \"Lásky jedné plavovlásky\" ztvárnila Hana hlavní roli. Tuto teorii však sestry popírají.\n\nV současnosti je Jana Brejchová hospitalizována v léčebně dlouhodobě nemocných v pražském Motole a svou hereckou dráhu pokládá za uzavřenou.\n\nJana Brejchová debutovala v roce 1953 ještě jako třináctiletá školačka v pozapomenutém filmu Jiřího Sequense \"Olověný chléb\". V závěru 50. let už však patřila mezi nejoblíbenější české filmové herečky. Pravidelně vyhrávala ankety divácké popularity a sklízela úspěch i u filmové kritiky, kterou zaujala svým svěžím, civilním hereckým projevem. Byla také jednou z mála domácích hereček, která se věnovala téměř výhradně filmové práci, aniž by měla jakoukoli profesionální hereckou průpravu.\n\nZnačný podíl na jejím hereckém zrání měl v první fázi její kariéry především režisér Jiří Krejčík, který jí koncem 50. let nabídl zajímavé a různorodé role ve svých filmech \"Morálka paní Dulské\", \"Probuzení\" a \"Vyšší princip\". K této klíčové spolupráci herečka později poznamenala:„Měla jsem tu kliku, že jsem ho poznala jako osmnáctiletá a dělala s ním \"Morálku paní Dulské\", hned druhý rok nato \"Probuzení\". Dokázal mi po naivce Mele dát roli chuligánky, temperamentní holky. Hned poté mi nabídl \"Vyšší princip\". Pro mě to byla škola, kde jsem se všecko naučila.“Zejména díky mezinárodně úspěšnému \"Vyššímu principu\" se Brejchová herecky posunula dál. Za emocionální ztvárnění studentky Jany Skálové získala v roce 1960 dokonce ocenění na Mezinárodním filmovém festivalu v Locarnu.\n\nV 60. letech platila vedle Olgy Schoberové za sex-symbol a největší českou filmovou hvězdu, které se někdy přezdívalo také jako „česká Brigitte Bardot“. Přesvědčivě dokázala střídat role v populárních žánrových filmech a umělecky ambiciozních snímcích nové vlny, s nimiž objížděla prestižní filmové festivaly. Zahrála si v divácky úspěšných titulech jako \"Kdyby tisíc klarinetů\", \"Ženu ani květinou neuhodíš\" nebo \"Zabil jsem Einsteina, pánové...\" Dosud netušené polohy jejího talentu odkryla spolupráce s režisérem Evaldem Schormem na filmech \"Každý den odvahu\" nebo \"Návrat ztraceného syna\", v nichž vytvořila herecký pár s Janem Kačerem. V této dekádě účinkovala i v několika německých filmech (mimo jiné \"Zámek Gripsholm\" a \"Dům v Kaprové ulici\" režiséra Kurta Hoffmanna) a měla nakročeno na mezinárodní kariéru, které se však vzdala ve prospěch účinkování v domácích filmech:„Filmová společnost Bavaria mně nabídla smlouvu na sedm let hned po \"Zámku Gripsholm\", jenže jsem si přečetla dva scénáře, a to byla červená knihovna. A já jsem dosud pracovala na filmech, které byly smysluplné. Navíc jsem se vrátila do Prahy, tenkrát jsem chodila s Bróďou a on dělal s paní Medřickou a Evaldem Schormem školní film \"Turista\". Pozvali mě na projekci a ten film se mi šíleně líbil. Když pak Evald přišel, že má scénář a jestli v tom nechci hrát, okamžitě jsem dala Bavarii vale.“V 70. a 80. letech se nadále objevovala v titulech, z nichž se stávaly divácké hity. Po boku svého tehdejšího manžela Vlastimila Brodského si zahrála například v muzikálu \"Noc na Karlštejně\" či v komedii \"Hodíme se k sobě, miláčku...?\" Zároveň se úspěšně přehrála do rolí žen středního věku, v nichž mohla uplatnit své jemné psychologické herectví – významná je v tomto ohledu její spolupráce s režiséry Jaromilem Jirešem (\"\", \"Útěky domů\") nebo Jiřím Svobodou (\"Schůzka se stíny\", \"Zánik samoty Berhof\" či \"Skalpel, prosím\").\n\nPolistopadová česká kinematografie už Janě Brejchové nenabídla příležitosti srovnatelné s jejími dřívějšími filmovými pracemi. Nejvýraznější rolí pozdní fáze její kariéry tak zůstává Zdena Hrstková v \"Krásce v nesnázích\" režiséra Jana Hřebejka, za niž byla v roce 2006 oceněna Českým lvem a která se stala její poslední filmovou rolí.\n\nOd konce 60. let účinkovala pravidelně také v televizi, díky které zůstává i nadále v diváckém povědomí. Zahrála si v dodnes reprízovaných seriálech ze 70. a 80. let jako \"F. L. Věk\", \"My všichni školou povinní\" nebo v oblíbené pohádkové sérii Václava Vorlíčka \"Arabela\", v níž opět po boku Vlastimila Brodského ztělesnila dvojroli hodné a zlé královny. Vůbec poslední hereckou příležitost dostala v roce 2009 v několika dílech telenovely \"Velmi křehké vztahy\". K nejlepším televizním snímkům Jany Brejchové patří například inscenace \"Král a žena\", ve které si zahrála spolu s Janem Werichem, \"Dotek motýla\" v režii Juraje Herze, \"V zámku a podzámčí\" podle předlohy Boženy Němcové nebo psychologické drama \"Jehla\" režiséra Jiřího Svobody.\n\nDivadelní prkna začala objevovat postupně teprve v 70. a 80. letech pod vlivem Vlastimila Brodského či své celoživotní přítelkyně Jiřiny Jiráskové. Intenzivněji se divadlu věnovala až od 90. let a na sklonku své herecké kariéry, zejména v zájezdových představeních (\"Dobrou noc, mami\", \"Čtyři pokoje do zahrady\", \"Víš přece, že neslyším, když teče voda\").\n\n\n\n"}
{"id": "281470", "url": "https://cs.wikipedia.org/wiki?curid=281470", "title": "Aba (Nigérie)", "text": "Aba (Nigérie)\n\nAba v Nigérii je průmyslové a obchodní středisko státu Abia, ležící na řece Aba, východně od řeky Niger. Byla založena místním kmenem jako trhové město. Britové sem umístili svou vojenskou posádku a z města vytvořili nákladové místo pro zemědělské produkty směřující odtud po železnici do Port Harcourt.\nAba leží blízko ropných polí v deltě Nigeru a nedaleko přístavu Port Harcourt. Vyrábí se zde cement, textilie, plasty, obuv, potraviny a chemikálie.\n"}
{"id": "281471", "url": "https://cs.wikipedia.org/wiki?curid=281471", "title": "Turnaj kandidátů v šachu", "text": "Turnaj kandidátů v šachu\n\nTurnaje kandidátů (respektive zápasy kandidátů) mistrovství světa byly turnaje (zápasy) pořádané Mezinárodní šachovou federací, jednalo se o třetí stupeň v boji o titul mistra světa. Vítěz turnaje kandidátů získává právo utkat se s držitelem titulu mistra světa. Původně se turnaje kandidátů konaly v tříletých intervalech, později byl systém měněn. \n\nCelý cyklus se skládal z následujících částí (v současné době je aplikován jiný systém):\n\n\nTato organizace cyklů mistrovství světa byla zavedena po smrti mistra světa A. Aljechina, první turnaj kandidátů se hrál v roce 1950 (cyklus MS začal v roce 1948). Počet hráčů se během let měnil a býval mezi osmi až patnácti hráči. Většina hráčů se kvalifikovala z mezipásmových turnajů, někteří dostali právo účastnit se turnaje bez účasti v mezipásmovém turnaji. \nDo roku 1965 byl turnaj pořádán formou turnaje každý s každým. Od roku 1965 byl zvolen nový systém a to systém vyřazovacích zápasů, ten trval až do roku 1985. Proto se v tomto období často hovoří o „zápasu kandidátů“, ne „turnaji kandidátů“. V tomto případě bojovalo osm hráčů vyřazovacím systémem o právo vyzvat na zápas mistra světa. Čtvrtfinálové zápasy se zprvu hrály na dosažení 3 vítězství, později na deset partií a končily tehdy, když jeden z hráčů dosáhl alespoň 5,5 bodu. Pokud byl po poslední partii stav nerozhodný, došlo k prodloužení nejvýše třikrát vždy o 2 partie. Po nerozhodném výsledku zápasu i po prodloužení postoupil hráč s lepším výsledkem černými figurami. Pokud ani toto kritérium nemohlo rozhodnout o postupu, bylo přikročeno k losu. Tento případ se vyskytl pouze jednou (roku 1983 v zápase Smyslov – Hübner se losovalo ruletou). Finále se hrálo na různý počet partií, zprvu na 12, roku 1974 na 24 partií, v letech 1983 a 1986 na dosažení 4 vítězství.\n\nRoku 1995-1996 byl poražený mistr světa rovněž účastníkem turnaje kandidátů a celkový vítěz se stal mistrem světa.\n"}
{"id": "281473", "url": "https://cs.wikipedia.org/wiki?curid=281473", "title": "Širibeši (provincie)", "text": "Širibeši (provincie)\n\nProvincie Širibeši (: 後志国; \"Širibeši no kuni\") byla krátce existující japonská provincie ležící na ostrově Hokkaidó. Na jejím území se dnes rozkládá podprefektura Širibeši bez odkresu Abuta, ale se severní částí podprefektury Hijama.\n\nProvincie vznikla 15. srpna 1869 ze 17 okresů. V roce 1872 při sčítání lidu činila populace provincie 19 098 osob. V roce 1882 byly provincie na ostrově Hokkaidó zrušeny.\n\n"}
{"id": "281477", "url": "https://cs.wikipedia.org/wiki?curid=281477", "title": "Ganéša", "text": "Ganéša\n\nGanéša (sanskrt: गणेश; \"gaṇeśa\", složenina z \"gana\" - zástupy a \"íša\" - zkrácený tvar od Íšvara (pán, mistr, jméno Šivy), tedy \"Pán Šivových zástupů\") je hinduistický bůh se čtyřmi pažemi a sloní hlavou, jeden z nejznámějších a nejuctívanějších hinduistických bohů. Jeho kult je velmi silný a sahá i za hranice Indie. Uctívači tohoto čtyřrukého mladíka se sloní hlavou se nazývají gánapatja. Jiná jména Ganéši jsou Ganapati (z \"gana\" = lid, zástupy a \"pati\" pán), Vinájaka a Pillaijar.\n\nGanéša bývá vyobrazován v rozličných podobách s různými atributy, avšak ve většině případů jsou jeho ikonografická zobrazení stejná či dost podobná. Klasické zobrazení Ganéši je v podobě se sloní hlavou.\n\nSloní hlava má představovat věrnost, inteligenci a sílu. Z té většinou vyčnívá jen jeden kel, který odkazuje na schopnost překonat veškeré formy dualismu. Jeho velké uši symbolizují moudrost a schopnost naslouchat zejména těm lidem, kteří vyžadují pomoc. Ganéšův záměrně zakřivený chobot má představovat jeho schopnost odlišit skutečnost od iluze, naproti tomu symbol na čele symbolizuje jeho umění měřit minulost a budoucnost.\n\nSloní břicho podle tradice obsahuje vesmíry a symbolizuje štědrost přírody a vyrovnanost. Každá noha Ganéši je obvykle v jiné poloze - jedna je zvednutá a druhá na zemi a naznačují tak důležitost jednak žití a jednak samotného bytí. Čtyři paže představují mysl, intelekt, ego a svědomí. V jedné ruce třímá obyčejně sekeru, která má za úkol ničit překážky a vést muže ke spravedlnosti. V druhé ruce má obvykle bič jako symbol síly. Třetí ruka symbolizuje požehnání, ochranu a úkryt. Čtvrtá ruka je v pozici lotosového květu.\n\nGanéša se po celém světě přepravuje pomocí myši. Myš je váhana (vozidlo) duchovní a reprezentuje moudrost. Vede utajovaný život pod zemí, což reprezentuje symbol neznalosti a strachu z neznámého. Ganéšova myš je velká asi jako kůň a snadno Ganéšu unese, díky víře, kterou v ní má. Myš je vyobrazována sedící u misky s bonbóny vedle Ganéši. Má obdivný výraz, který symbolizuje víru ve vyšší moc. Slouží Ganéšovi dobrovolně a ten se k ní nechová jako k otroku.\n\n"}
{"id": "281479", "url": "https://cs.wikipedia.org/wiki?curid=281479", "title": "Občanské náboženství", "text": "Občanské náboženství\n\nAutorem konceptu občanského náboženství je americký sociolog náboženství Robert N. Bellah. Poprvé ho představil roku 1967 ve své stati \"Občanské náboženství v Americe,\" čímž zasáhl do sociologické debaty o důsledcích sekularizace a otázky striktního oddělení státu a náboženství v americké společnosti. Zkoumáním výroků předních amerických politiků se snažil ukázat, že se v konfesijně a nábožensky neutrálních USA křesťanská víra ve vyvolenost proměňuje do státně-politického náboženství vyvolenosti. Poukazoval na jev, kdy politikové v USA používají biblickou rétoriku, která odkazuje k jakémusi základnímu náboženství amerického národa. Jeho koncept občanského náboženství byl nicméně nejen často kritizován, ale i špatně chápán – byla v něm spatřována obhajoba uctívání státu nebo dokonce využívání křesťanství pro politické účely.\n\nAmerický sociolog, sociolog náboženství a religionista. Zabýval se islámem, japonským náboženstvím, konfucianismem, kulturou Apačů, avšak jeho nejznámějšími prácemi jsou ty, které se zabývají náboženskými a morálními dimenzemi současné americké společnosti. Díky jeho výzkumu dějin náboženství a jejich vývojových fází ho lze řadit mezi neoevolucionisty.\n\nNejprve působil na Harvardově univerzitě, pod vedením svého učitele Talcotta Parsonse, kde roku 1955 obdržel doktorský titul. Zde roku 1957 publikoval svou disertační práci \"Tokugawa Religion\", která se stala jeho první knihou a vzbudila velký ohlas. Ovlivněn Weberovým přístupem v ní Bellah zkoumal náboženské předpoklady industrializace Japonska v druhé polovině 20. stol. Po dokončení doktorského studia odešel na McGillovu univerzitu, kde se zabýval islámem a arabským jazykem. Zde byl ovlivněn Wilfredem Canterwellem Smithem a jeho přístupem srovnávací religionistiky. Na čas se vrátil na Harvardovu univerzitu, ale roku 1967 odešel na kalifornskou univerzitu Berkeley, kde zůstal do konce svého života. V roce 1967 v časopise Dædalus rovněž publikoval svou významnou esej Občanské náboženství v Americe, v níž rozvíjí Jean Jacques Rousseauovu myšlenku, že národní komunity vyznávají sobě vlastní morální a duchovní hodnoty, kterou spojoval s durkheimovským pojetím náboženského charakteru všech společenství.\n\nPojem občanské náboženství označuje náboženskou dimenzi společnosti typickou pro USA, jež je „výrazem porozumění americké zkušenosti ve světle konečné a univerzální reality, která se vyjadřuje promocí \"specifických rituálů\" (prezidentská inaugurace), \"textů\" (Deklarace nezávislosti), \"míst\" (Gettysburg) a \"pocitem vzájemné sounáležitosti\"“. Bellah vedle termínu občanské či civilní náboženství (\"civil religion\"), který převzal od francouzského filozofa J. J. Rousseaua, uvažoval také o termínech politické náboženství (\"political religion\"), náboženství republiky (\"religion of the republic\") nebo veřejná zbožnost (\"public piety\"). V monografii \"Porušená smlouva: Americké občanské náboženství v čase soudu\" v kapitole \"Americký mýtus o původu\" se Bellah zabýval otázkou, jaké faktory ovlivnily zformování amerického občanského náboženství. Mezi ty zásadní podle něj patří náboženská (křesťanská, resp. protestantská) identita většiny evropských přistěhovalců do Ameriky. V protestantském prostředí se zformovalo pojetí odchodu do Ameriky jako náboženského exodu, pojetí Ameriky jako nové země zaslíbené, pojetí Američanů jako vyvoleného národa. V souvislosti s tím Bellah uvádí část slavného kázání Johna Winthropa, vůdce massachusettské kolonie, z roku 1630: „Měli bychom se uvědomit, že Bůh Izraele je mezi námi… Pán to učinil jako v Nové Anglii: musíme si uvědomit, že máme být jako město na pahorku, k němuž se upínají zraky všeho lidu…“\nProces formování amerického občanského náboženství dle Bellaha vyvrcholil v 18. století, za prvního náboženského probuzení a především za války o nezávislost. <nowiki>\"Deklarace nezávislosti\"</nowiki> z roku 1776 obsahuje pasáže odkazující na Boha jako na stvořitele a soudce národa, jenž má suverenitu nad lidskou politickou společností. Nejedná se však o Boha biblického, ale o Boha přirozeného (\"the God of nature\"), nekonfesijního. Tento Bůh v rámci občanského náboženství symbolicky zastřešuje existenciální řád Spojených států jako republiky a dává smysl hodnotám a ctnostem preferovaných americkým národem. Důraz na svobodu, spravedlnost, dobročinnost, osobní ctnost tak v Bellahově pojetí získávají výrazně náboženský podtext.\n\nVe své stěžejní stati \"Občanské náboženství v Americe\" Bellah analyzoval „politicky relevantní náboženské výroky předních amerických politiků (od Washingtona přes Lincolna po Kennedyho a Johnsona), aby na nich ukázal, jak se v konfesijně a nábožensky neutrálním státě transformuje křesťanská víra ve vyvolenost do podoby státně-politického náboženství vyvolenosti“. Jako příklad lze uvést Bellahovu analýzu Kennedyho inaugurace z roku 1961. Ve svém projevu Kennedy upozorňoval na svůj závazek nejen vůči lidu, ale právě vůči Bohu.\n\nPodle Bellaha se v tomto případě nejednalo o vyjádření Kennedyho osobního náboženského postoje, ale o „ceremoniální událost občanského náboženství“, neboť v americké společnosti je zakořeněna nutnost věnovat pozornost Boží vůli a Božímu plánu na Zemi. A to nejen individuálně, ale především kolektivně. Kennedy, který byl katolík, ve svém projevu neodkazoval k Ježíši, Mojžíšovi, či k samotnému křesťanství, ale pouze k „neutrálnímu“ Bohu, který drží ochrannou ruku nad celým americkým národem. Protože se tedy jedná o Boha „všech“ Američanů, bylo pro Kennedyho politicky relevantní v zemi, která jinak formálně striktně odděluje státní záležitosti od náboženských, odkazovat ve svém inauguračním projevu na Boha.\n\nPříkladem \"ceremonie občanského náboženství\" je také Slib věrnosti užívaný od roku 1954:\nRůzné krize, s nimiž se společnost USA během své historie setkala, vyvolaly patriotské a občanské reakce s náboženským ražením – íránská krize s rukojmími v roce 1979, výbuch raketoplánu Challenger v roce 1986 nebo hurikán Sandy v roce 2012. Po těchto událostech americký prezident typicky vystoupí před veřejností, aby ji okamžitě ujistil, že daná krize nepovede k narušení amerického způsobu života, nýbrž ukáže sílu a dobrotu americké národa. Při projevech prezident prostřednictvím občansko-náboženských žehnání zemi připomíná vztah USA k blíže nespecifikovanému Bohu. Po takovémto projevu se pak obvykle prezidentovi USA dramaticky zvedne veřejná podpora a obliba.\n\nPříkladem může být prezident George W. Bush, jehož obliba po útocích 11. září prudce vystřelila vzhůru. Bushova rétorika o nezdolnosti a obnově USA šla totiž ruku v ruce s mediální kampaní, která v duchu občanského náboženství spojovala slogany jako „Jsem pyšný, že jsem Američan,“ „Bůh žehnej Americe,“ či „Stojíme jednotní.“ Na vládě George W. Bushe je možné vidět i to, jak důležité je pro prezidenta USA tyto projevy za účelem občansko-náboženského zklidnění vykonávat, protože jinak riskuje negativní kritiku ze strany veřejnosti. Jeho reakce na ničivý dopad hurikánu Katrina v roce 2005 byla naprosto odlišná od situace 11. září – Bush vystupoval nejistě a jeho proslovy neobsahovaly občansko-náboženský náboj, a proto jeho veřejná obliba rázem výrazně klesla.\n\nTeorii amerického občanského náboženství je možné aplikovat i na prezidenta Baracka H. Obamu. Obama bývá svými republikánskými odpůrci kritizován za svůj kosmopolitní životní příběh, který se neshoduje s nábožensky založenou ideou Ameriky jako jedinečnou zaslíbenou zemí, jež byla vybrána Bohem jako místo, kde se vybuduje Boží království na zemi, kam je možné emigrovat ze Starého světa plného zkaženosti. Z tohoto pohledu je Obama viděn jako někdo, kdo narušuje Bohem danou jedinečnost USA, protože má příliš mezinárodní perspektivu nahlížení světa. Pro své odpůrce proto ztělesňuje narušení amerického občanského náboženství, protože jeho neoliberalismus míchá dohromady různá kulturní dědictví či podkopává jasné předpoklady o autoritě a státních hranicích, které jsou pro občanské náboženství nejdůležitějším definičním zdrojem – tedy že americké civilní náboženství existuje pouze na území USA.\n\nV kontrastu vůči těmto kritikám stojí názory některých odborníků, kteří v Obamovi naopak vidí prezidenta, který představuje přesně tu koncepci občanského náboženství, kterou formuloval Robert N. Bellah. Například Gorski tvrdí, že Obamovo vystupování je charakteristické universalistickým tónem, prorokujícím hlasem založeným na teologii smlouvy s Bohem a občanským republikanismem, jež vyrovnává vztah náboženství a politiky tak, aby byl ve výsledku mnohem inkluzivnější než náboženský nacionalismus a zároveň poskytoval lepší základ pro solidaritu než liberální sekularismus.\n\nProč je však v prostředí amerického civilního náboženství tak důležité při veřejném politickém vystupování odkazovat na konfesionálně nespecifikovanou představu Boha? Pravděpodobné vysvětlení může být naznačeno v perspektivě kulturní evoluce. Ara Norenzayan na datech z několika průzkumů ukazuje, že Američané jsou mnohem více ochotni věřit všem dříve marginalizovaným skupinám, avšak pouze ateisté nikdy nedosahují více než 50% přijetí ve společnosti.\n\nPodle výsledků průzkumu Gallup Poll k prezidentským volbám 2012 sice ateisté přesáhli hranici 50% přijetí, nicméně tolerance vůči potenciálnímu ateistickému kandidátovi zůstává dlouhodobě nejnižší ze všech nabízených možností, přestože nedůvěra vůči dříve marginalizovaným skupinám mezi Američany obecně klesá.\n\nSpolečnost USA byla v roce 2008 ochotna na post prezidenta volit:\nPodobně i výzkum předsudečnosti vůči ateistům z roku 2006 ukázal, že ateisté jsou v USA bráni za skupinu, co ze všech nejméně sdílí ideál amerického způsobu života. Norenzayan tento psychologický trend interpretuje jako odraz rčení: „Nevěřte lidem, co nevěří v Boha,“ a vysvětluje, že náboženství ve velkých skupinách, kde běžně spolupracují cizí lidé, hraje náboženství v otázce důvěry a spolupráce velmi důležitou roli. Tvrdí, že ateisté si sice mohou myslet, že jejich nenáboženskost je pouze osobní otázkou, avšak náboženští lidé je vnímají jako veřejný problém – hrozbu pro skupinovou důvěru a spolupráci. Podle Norenzayana je totiž upřímné vyjadřování víry v morálně zainteresovaná božstva signálem, pomocí kterého se lidé během své evoluce naučili kognitivně vyhodnocovat cizince vhodné ke spolupráci. Protože však ateisté v bohy nevěří, vysílají signál, který bývá vyhodnocen opačně, a proto jsou všude, kde je majoritní náboženská společnost, vnímáni jako potenciální hrozba. Norenzayanova teorie pak může být vysvětlením, proč je pro politiky v prostředí americké společnosti tak důležité dávat najevo, že jsou nábožensky založení.\n\nPříkladem pak může být kongresman Pete Stark, který jako první politik v dějinách USA přiznal, že nevěří v Boha ani bohy, tedy že je ateista. Stark kvůli tomuto přiznání v roce 2012 svůj post ztratil ve prospěch Erica Swalwella Jr., který Starka za ateismus veřejně kritizoval. Otázkou je, zda se tento trend udrží i do budoucna. Nejenom že – byť pomalu – roste procento Američanů ochotných volit ateistického politického kandidáta, ale podle výzkumu Pew Forum z roku 2014 v USA roste i podíl nábožensky nevyhraněných obyvatel (unaffiliated). V roce 2007 bylo nábožensky nevyhraněných 16,1 % obyvatel, z toho 1,6 % deklarativních ateistů. Roku 2014 se k nábožensky nevyhraněným hlásilo již 22,8 %, z toho se za ateisty označilo 3,1 %. V roce 2014 navíc z celkového počtu nábožensky nevyhraněných 33 % uvedlo (oproti 22 % v roce 2007), že nevěří v Boha či jinou spirituální bytost. Přesto je možné zatím prohlásit, že v nějakého Boha/boha věří valná většina obyvatel USA.\n\nBlíže nespecifikované pojetí Boha je v případě teorie občanského náboženství dalším důležitým bodem, k němuž se američtí politikové ve svých výstupech dovolávají. Výzkum Pew Forum z roku 2008 ukázal, že na otázku zda vedou jiná náboženství než křesťanství k věčnému životu, odpovědělo 80 % dotazovaných křesťanů, že ano v případě judaismu (74 %), islámu (52 %), hinduismu (53 %). Ateismus vede k věčnému životu podle 42 % dotazovaných Američanů. Převládající názor nábožensky vyhraněných Američanů, že i jiná než jejich náboženství mohou vést k věčnému životu, byl potvrzen i v rámci Pew Forum výzkumu provedeného v roce 2014. Z průzkumu vyplývá, že věřit v jiného boha je mnohem lepší, než nevěřit v žádného. Norenzayan proto na základě těchto dat konstatuje, že náboženští lidé by byli raději, kdyby jejich děti uzavřely sňatek s etnicky a jazykově odlišnými jedinci z druhé strany planety, než aby sňatek uzavřeli s kulturně podobným ateistou ze sousedství. Teorii civilního náboženství pak podává potenciální vysvětlení problému, proč pro velké a nábožensky majoritní společnosti jako je společnost USA není až tak důležité věřit v jednoho explicitně specifikovaného boha, ale že je důležité věřit v nějakého boha, o němž si všichni mohou udělat podobnou představu.\n\nPrvním problémem, který provází koncepci občanského náboženství, je fakt, že nebyla vytvořena konkrétní teorie o významu občanského náboženství. Z tohoto pak vyplývá, že tento pojem lze vykládat odlišně. Proběhl také pokus o vytvoření definice občanského náboženství a to za pomoci hned několika vědních disciplín – sociologie, historie, rétoriky, politologie. Tímto vznikl spor o definici, konflikt v teoretických konceptech.\n\nSám Robert N. Bellah si uvědomoval problém, který způsoboval již samotný název občanského náboženství. Podle Bellahovy teorie by se mělo jednat o náboženství občanů, avšak z jeho popisů vyplývá opak. Spíše se jedná o náboženství utvářené politikou – občanské náboženství bylo využíváno k propagaci politické moci, kupříkladu při prezidentských projevech.\n\nDalším příkladem velice úzkého propojení občanského náboženství a politiky je uvedení Abrahama Lincolna nebo J. F. Kennedyho jako mučednické postavy, přijímání \"Deklarace nezávislosti\" nebo \"Ústavy\" za posvátné texty. Tento jev se nazývá biblický symbolismus.\n\nHlavním problémem občanského náboženství v USA je měnící se charakter americké společnosti. Čím dál více amerických občanů požaduje univerzální povahu národní identity, dochází ke konfliktům mezi katolíky a protestanty. Stále více občanů USA prohlašuje, že se nijak nábožensky neidentifikují a také narůstá počet imigrantů s jinou než křesťansko-židovskou tradicí.\n\n"}
{"id": "281482", "url": "https://cs.wikipedia.org/wiki?curid=281482", "title": "Nývlt", "text": "Nývlt\n\nNositeli příjmení Nývlt (též Niewelt) jsou tyto osobnosti:\n\n\nRod Nývltů (Nieweltů) přišel do Čech z Holandska v 15. – 16. století. Po krátkém pobytu a zakoupení rycht v Radči (1560) a Maršově (1562), zakoupili v roce 1565 rychtu v Rtyni v Podkrkonoší, kde rod po 12 generací přebýval až do roku 1943, kdy vymřela přímá linie rychtářských Nývltů. Často majitelé rychty byli zároveň i rychtáři. Od nepaměti na rychtě žili svobodníci, originál patentu z roku 1456 je uložen v SOkA Trutnov. Mnoho členů rodiny bylo panskými úředníky a rtyňskými rychtáři.\n\n"}
{"id": "281484", "url": "https://cs.wikipedia.org/wiki?curid=281484", "title": "David Antonín Nývlt", "text": "David Antonín Nývlt\n\nDavid Antonín Nývlt (Niewelt, Nywelt, 1696–1772), strýc Antonína Nývlta „Rychetského“, pocházel ze svobodnického rodu. Roku 1713 se stal, zámeckým hospodářským písařem v Náchodě, ve třicátých letech byl jmenován zámeckým důchodním a v roce 1761 správcem náchodského panství.\n\nV roce 1736 vydal tiskem česky v Praze a německy v Kladsku knížku „\"Prospěšný potok vod na nejvyšších pahrbcích panství Jeho Milosti knížecího náchodského vprostřed polí svatoňovských, všem potřebným a chudým hledajícím vod mariánské pomoci hojně prýštící, v prospěšnosti jednoho každého zde vyhledávajícího\"“ (něm. \"Heilsamer Brunn-Quell der Marianischea Andacht\"), která je popisem poutního místa s léčivým, zázračným pramenem ve Svatoňovicích. V letech 1738–1739 sepsal rozsáhlý urbář \"Urbar-Buch der fuerstlichen Piccolominischen Herrschaft Nachod\", pozemkové knihy s rozpisem robotních povinností poddaných, platů a dávek. Zachytil v něm původ a historii piccolominského rodu, zejména náchodského dominia do roku 1731. Je mu připisováno i autorství dnes nezvěstného rukopisu \"Náchodské starožitnosti (starobylosti)\" a je považován za prvního historika Náchodska.\nRoku 1768 štědře přispěl na obnovu kostela sv. Jana Křtitele ve Rtyni.\n"}
{"id": "281485", "url": "https://cs.wikipedia.org/wiki?curid=281485", "title": "Antonín Nývlt", "text": "Antonín Nývlt\n\nAntonín Nývlt (1721–1782) byl rtyňský rychtář, který stál za selského povstání roku 1775 v čele selského guberna, které se scházelo na jeho rychtě. Jeho předkové přišli do Čech z Holandska. Někteří z nich byli vlivnými panskými úředníky. Rod Nývltů sídlil po dvanáct generací na zdejší rychtě.\n"}
{"id": "281486", "url": "https://cs.wikipedia.org/wiki?curid=281486", "title": "Štáb", "text": "Štáb\n\nŠtáb (něm. \"der Stab\", tyč, opora, podpora) je organizační útvar, orgán či administrativní jednotka, jež usnadňuje řízení činnosti větších skupin osob. Ve vojenské praxi, kde se tento termín používá nejčastěji, se jedná o skupinu osob, která je nápomocná veliteli při velení jemu podřízené vojenské jednotce. \n\nVelitelský štáb především udržuje přímé spojení s vojskem a nadřízeným štábem. Štáb také rozpracovává rozkazy velitele a zajišťuje jejich doručení podřízeným velitelům (resp. štábům jejich jednotek). Hlavní štáb armády či státu se pak nazývá generální štáb.\n\nSlovo se používá i mimo vojenskou sféru, kde značí skupinu spřízněných osob, která organizačně zabezpečuje chod nějaké větší a významné společenské, sportovní, kulturní či jiné podobné akce. Slovo s velmi podobným či zcela shodným významem je sekretariát.\n\nSpeciálními typy štábu mohou být například:\n\n"}
{"id": "281487", "url": "https://cs.wikipedia.org/wiki?curid=281487", "title": "Dentakryl", "text": "Dentakryl\n\nDentakryl - metakrylátová licí pryskyřice pro technické použití. Jedná se o plastickou hmotu (plast), dvousložkové lepidlo, které se užívá např. pro výrobu zubních náhrad (či jiných protéz), v elektrotechnice pro lepení součástek (dobrý elektrický izolant), při výrobě bižuterie, jako materiál pro výrobu držadel nástrojů. V domácnosti též jako tmel či speciální pojidlo vhodné pro všechny kutily a modeláře. Dentakryl se rovněž může použít jako nouzové ztužovadlo při výrobě napalmu.\n"}
{"id": "281494", "url": "https://cs.wikipedia.org/wiki?curid=281494", "title": "Lomy (Člunek)", "text": "Lomy (Člunek)\n\nLomy () je vesnice patřící pod obec Člunek. Leží mezi Člunkem a Kunžakem.\nV roce 2011 zde trvale žilo 148 obyvatel.\n\nVesnice je vzdálena 12 km východně od Jindřichova Hradce. Prochází jí úzkorozchodná železnice Jindřichův Hradec – Nová Bystřice provozovaná akciovou společností Jindřichohradecké místní dráhy (trať č. 229, stanice Kunžak-Lomy).\n\nPrvní písemná zmínka o vesnici pochází z roku 1288.\n\n\n"}
{"id": "281498", "url": "https://cs.wikipedia.org/wiki?curid=281498", "title": "Nakadžima C3N", "text": "Nakadžima C3N\n\nNakadžima C3N (: 九七式艦上偵察機, \"Kjúnana šiki kandžó teisacuki\"; Palubní průzkumný letoun Typ 97) byl jednomotorový palubní průzkumný letoun japonského císařského námořního letectva.\n\nTřímístný letoun měl koncepci celokovového dolnoplošníku s pevným podvozkem. Vznikl v reakci na zveřejnění podmínek \"10-Ši\" jako vývoj projektu armádního lehkého bombardéru Nakadžima Ki-31 a byl vyvíjen paralelně s bombardovacím typem Nakadžima B5N. Od B5N se nakonec odlišoval hlavně pevným kapotovaným podvozkem a redukovanou plochou křídel.\n\nPrvní let prototypu proběhl v říjnu 1936. Oba prototypy na přelomu let 1937 a 1938 zkoušela 12. kókútai na letišti Kunda, poblíž Šanghaje v Číně. Nikdy se nedostal do sériové výroby a byly postaveny pouze 2 prototypy. Místo něj byl pro sériovou výrobu vybrán typ Nakadžima B5N.\n\n\n\n\n\n"}
{"id": "281499", "url": "https://cs.wikipedia.org/wiki?curid=281499", "title": "Mezník", "text": "Mezník\n\nSlovo mezník může znamenat:\n\nPříjmení Mezník nosí či nosilo více různých osobností:\n\n\n"}
{"id": "281500", "url": "https://cs.wikipedia.org/wiki?curid=281500", "title": "František Tikal", "text": "František Tikal\n\nFrantišek Tikal (18. července 1933 Včelná – 10. srpna 2008 Praha) byl československý hráč ledního a pozemního hokeje. V letech 1971–1973 působil jako trenér hokejové Slavie.\n\nJako hráč ledního hokeje se dvakrát zúčastnil zimních olympijských her (1960 – 4. místo; 1964 – bronz) a v letech 1957–1967 celkem devětkrát mistrovství světa. Dvakrát byl vyhlášen nejlepším obráncem turnaje (1964 a 1965). V letech 1962–1967 byl také kapitánem reprezentace. V nejvyšší československé soutěži působil ve Spartaku Praha.\n\nByl agentem Státní bezpečnosti s krycím jménem Hokejista.\n\nJeho bratr Zdeněk Tikal, který koncem 40. let spolu s otcem emigroval, hrál lední hokej za australskou reprezentaci. V roce 1960 proti sobě oba bratři nastoupili v rámci olympijského turnaje ve Squaw Valley. Československo zvítězilo 18:1 a František při naražení na mantinel zlomil nechtěně svému bratrovi ruku. Setkání obou bratrů inspirovalo Otu Pavla k napsání povídky \"Bratři\", která vyšla ve sbírce \"Plná bedna šampaňského\".\n\n\n"}
{"id": "281501", "url": "https://cs.wikipedia.org/wiki?curid=281501", "title": "Puy de Dôme", "text": "Puy de Dôme\n\nPuy de Dôme má více významů:\n\n"}
{"id": "281503", "url": "https://cs.wikipedia.org/wiki?curid=281503", "title": "Dopravník", "text": "Dopravník\n\nDopravník je zařízení pro nepřetržitý pohyb sypkého obvykle suchého materiálu, kusového zboží nebo ucelených manipulačních jednotek. Dopravník může být:\n\n"}
{"id": "281504", "url": "https://cs.wikipedia.org/wiki?curid=281504", "title": "Vasilij Lazarev", "text": "Vasilij Lazarev\n\nVasilij Grigorjevič Lazarev, , (23. února 1928 ve vesnici Porošino, Altajská oblast SSSR – 31. prosince 1990) byl sovětský lékař a kosmonaut ruské národnosti.\n\nŽe bude pilotem, se rozhodl již na základní škole. Později se přihlásil na sverdlovskou specializovanou školu vojenského letectva, jenže protože se na tuto školu spolu s ním jeho největší kamarád nedostal, zvolil si sverdlovský lékařský institut. Ve třetím ročníku volil specializaci na chirurgii. V roce 1951 nastoupil na základní vojenskou službu, dostal se na vojenskou fakultu saratovského lékařského institutu. Po státnicích byl jmenován vojenským náčelníkem nemocnice. Zůstal jen krátce, protože využil nabídky a pokračoval ve studiu na čugujevském leteckém učilišti. \n\nPak si osvojil profesi zkušebního pilota. Zkoušel různé záchranné prostředky, výškové obleky a dostal se i na zkoušku výškového stratostatu, laboratoře Volha. Pak se dostal i ke zkouškám zařízení pro kosmické lety a nakonec i jako všestranný a zkušený výzkumník na start kosmické lodi Sojuz. V týmu kosmonautů byl veden od roku 1966.\nNa misi Sojuz 12 odstartoval z Bajkonuru s Olegem Makarovem v září 1973. Cílem letu bylo vyzkoušet mnoho různých přístrojů před projektem Sojuz-Apollo, včetně testů nových skafandrů \"Sokol\". Byl to první let po předchozí havárii Sojuzu 11, Lazarev byl velitelem lodě. Přistáli s kabinou na padácích u města Karaganda na území Kazachstánu. \n\nV dubnu 1975 letěl Lazarev spolu s Makarovem ještě jednou na plánovaný dvouměsíční pobyt na orbitální stanici Saljut 4. Po 20 minutách letu ve výšce 192 km však došlo k poruše třetího stupně rakety a kosmická loď se vrátila po strmé balistické dráze, při které museli kosmonauti vydržet přetížení až 20,6 G. Přistáli jihozápadně od Gorno-Altajska (Altajská republika, RSFSR). Za tento nepovedený let, v seznamech Sojuzů zprvu ani neuváděný, získali oba vyznamenání Leninovým řádem. Protože nedoletěli, nezískali obvyklou finanční odměnu, jen náhradní dovolenou. Později byl pokus veden jako Sojuz 18-1.\n\n\nLékař, plukovník Lazarev zemřel ve svých 62 letech. Byl ženatý a měl jedno dítě.\n"}
{"id": "281506", "url": "https://cs.wikipedia.org/wiki?curid=281506", "title": "Jakob Lorber", "text": "Jakob Lorber\n\nJakob Lorber (22. července 1800 Kaniše u Šentilje – 24. srpna 1864 Štýrský Hradec) byl rakouský hudebník, křesťanský mystik a vizionář. Sám se označoval jako „píšící sluha Boží.“\n\nJakob Lorber se narodil jako první syn Michala Lorbera a jeho ženy Marie, rozené Tautscherové, v starousedlé křesťanské selské rodině v Kaniše, která příslušela tehdy Rakousku, nyní Slovinsku. Po něm se narodili synové Michal, Josef a dcera Cecilie.\n\nV 17 letech šel do Marburgu nad Drávou a byl tam učitelským pomocníkem a varhaníkem. Brzy na to se odebral do sv. Jana v údolí Saggan, kde ho místní kaplan vyučoval v latině. Kaplan mu radil, aby se věnoval kněžskému povolání, proto se Lorber vrátil do Marburgu, a tam navštěvoval gymnasium. Po pěti třídách pokračoval ve studiích gymnasia ve Štýrském Hradci. Živil se jako domácí učitel zpěvu, hudby (klavír a housle) a kreslení. Od roku 1829 navštěvoval „vyšší pedagogický kurs pro učitele na hlavních školách“ a získal velmi dobré vysvědčení.\n\nPo prvním bezúspěšném ucházení o místo učitele se začal věnovat zcela hudbě. Skládal písně a koncertní díla. Tak se setkal se známým hudebním skladatelem Anselmem Hüttenbrennerem. V té době poznal Lorber i slavného houslistu Niccolu Paganiniho a ten mu také udělil několik hodin výuky a stal se mu vzorem.\n\nPodle údajů jeho životopisce Leitnera, četl Lorber knihy Justina Kernera, Jung-Stillinga, Emanuela Swedenborga, Jakoba Böhmeho, Jana Tennhardta, Kerninga a především Bibli. Vzdor tomuto sklonu k bádání nejhlubších tajemství, zůstával v celku jasným, radostným člověkem a dobrým společníkem.\n\n15. března 1840 v 6 hodin ráno, když se pomodlil a chtěl vstát, uslyšel podle vlastních slov v místě srdce hlas, který mu pravil: „Vstaň, vezmi pisadlo a piš.“ Začal tedy psát. Slovům která slyšel a zapsal, věnoval zbytek svého života.\n\nPsát začínal skoro denně před snídaní. Později některým ze svých přátel jednotlivé články i celé knihy diktoval. Při tom prý seděl vedle píšícího a klidně hleděl před sebe a ve své plynulé řeči nikdy neustával ani neměnil nějakou větu nebo výraz. Když bylo jeho diktování někdy přerušeno, mohl v psaném pokračovat, stačilo mu přečíst si jen poslední slova nebo řádek.\n\nPoté co začal psát, byl Lorber odkázán na podporu svých přátel, mezi nimi hradeckou honoraci jako starostu Hradce Ondřeje Hüttenbrennera, lékárníka hradecké zemské lékárny Leopolda Cantilu, jakož i básníka a štýrského státního tajemníka Karla Bohumíra rytíře Leitnera, který roku 1884 napsal Lorberův životopis.\n\nPo dovršeni 60. let začaly Lorberovy síly ochabovat. V roce 1864 onemocněl a tři měsíce byl upoután na lůžko. I v této době svým přátelům diktoval. Začátkem jara se zdánlivě krátkodobě uzdravil, avšak přece zemřel 24. srpna 1864 na onemocnění plic. Byl pohřben na hřbitově sv. Leonharda ve Štýrském Hradci (Graz).\n\nTisk knih vedl jeho přítel Jan Busch, později Kryštof Landbeck. S přibývajícím rozšiřováním knih Jakoba Lorbera (to se dělo ve větším rozsahu teprve po jeho odchodu) vznikly na různých místech kroužky jeho přátel.\n\nPrvní slova, která Lorber údajně obdržel, zapsal do první kapitoly knihy Boží domácnost: „Kdo chce se Mnou mluvit, ať ke Mně přijde a budu mu vkládat odpověď do jeho srdce. Avšak jen čistí, jejichž srdce je plné pokory, mohou slyšet zvuk mého hlasu. A kdo mi dává přednost před veškerým světem a miluje mě jako něžná nevěsta svého ženicha, s tím budu kráčet ruku v ruce. Ten Mě bude vždy zřít jako bratr bratra a jak jsem Já ho zřel už od věčnosti.“\n\nNásleduje slovo nemocným, kteří mají být potěšeni a uzdraveni, pak výklad hledajícím: „Já jsem ten pravý všude a Nikde. Všude jsem, kde Mě milují a zachovávají Má přikázání. – Nikde však, kde se ke Mně pouze modlí a Mně uctívají. Zda není láska víc, než modlitba a zachovávání přikázání víc, než uctívání?!“\n\nO hlase v něm mluvícím, který se mu prý představil jako Ježíš Kristus v živém slovu Božím, napsal Lorber v roce 1858 příteli: „Jak se vnitřní slovo slyší, mohu, mluvě sám o sobě, říci jen, že svaté slovo Pána slyším stále v krajině srdce jako nejvýš jasnou myšlenku, světlou a čistou jako vyslovená slova. Ať u mne stojí kdokoliv sebeblíže, nemůže nic z hlasu slyšet. Ale pro mne zní tento hlas milosti přesto jasněji, než jakýkoli sebesilnější a hlasitější hmotný tón. Ale to je také už vše, co vám k tomu mohu říci ze své zkušenosti.“\n\nSlabým se hlas představuje jako silný Bůh, jenž je bude posilovat a zdokonalovat. Následují další výklady tanečníkům a tanečnicím (v duchu osleplým světským lidem), hráčům (materialistům), těm kteří mají Písmo a nečtou je nebo je nenásledují, záletníkům a záletnicím a konečně parádivým v oděvech podle módy.\n\nZávěr tvoří proroctví: „Na východě stojí Hvězda, která bude razit dráhu Orionu a oheň Velkého psa je všechny stráví a Já vrhnu velké množství Hvězd z nebe na Zemi, aby zahynuli všichni nešlechetníci a všude svítilo Mé světlo.“ Na to následuje věcné předložení. „Já Jehova, Bůh od věčnosti, Pravdivý a věrný do posledního varování. To říká První a Poslední. Amen.“\n\nLorberovo dílo je tvořeno 25 z největší části velmi objemnými svazky, které Lorber napsal během 24 let. Rukopisy jsou uschovány v Lorberově nakladatelství v Bietigheimu.\n\nPři psaní pomáhali později Lorberovi také mnozí přátelé, mezi nimi rytíř Karel Leitner jeho životopisec a skladatel Anselm Hüttenbrenner, jimž diktoval.\n\n\n\n\n\n\n\n\n\n\nNejdůležitějším bodem nauky v Novém zjevení je čistá láska k bližnímu. Láska k bližnímu se vidí jako klíč duševního vývoje každého člověka a nic nestojí výš, než pravá a činná láska. Dále se říká, že uctívání Boha by bylo nesmyslné, pokud by se při tom zapomínalo na bídu svých bližních.\n\nBůh je věčný, nekonečný Duch, Prasíla a Prazáklad všeho bytí, nejvyšší láska, poznání a moc vůle. Ne jen, že není mlhavou „světskou duší“ nebo neosobní mocí, nýbrž má jako nejniternější středisko moci, kde je bytostně utvářen jako „ze všeho nejdokonalejší duchovní Pračlověk,“ ze kterého vyzařuje veškerá Boží moc.\n\nSvět nebo hmota se skládá z „prazákladních částeček“ elektronů, jež jsou jen samostatně utvářené myšlenky, myšlenkové nebo duchovní síly Boha. Není hmota, jak si myslí materialisté. Vše je síla Boha nebo Ducha.\n\nTvorba: této přítomné látkové tvorbě předcházely „duchovní pratvorby“, kde byli stvořeni andělé a pra-archandělé. Část těchto prabytostí s hlavním duchem Satanou (Luciferem, Satanem) propadla však silou své svobodné vůle do sobectví a sebenádhery. Poněvadž se tak od životních proudů svatého Ducha z Boha odřízli, tito duchové zemřeli a ztuhli, přinesli na sebe boží soud (zhmotnění) a stali se pramlhou hmoty.\n\nVykoupení a znovu přinesení ve hmotě Sluncí a světů vázaných prabytostí, způsobuje postupný a dlouhodobý návrat do stavu před pádem Lucifera (Světlonoš) a jeho družiny. Ve hmotě vázané duše jsou postupně říší nerostnou, rostlinnou a zvířecí, vedeny výš až k lidskému tvaru života. Lidská duše se skládá z četných, takových „přírodních duší.“ Při zrození dostává vdechnutou čistou jiskru Ducha a může se v hmotném životě dobrovolným zachováváním přikázání lásky, osvědčovat a konečně dopracovat a dostávat jako dítě Boží do původního podobenství k obrazu Božímu. Tedy k pravé svobodě, dokonalosti a blaženosti.\n\nJežíš Kristus je svaté, duchovně lidské Středisko pramoci, Boží Otec v oděvu hmoty. Když byla tvorba dostatečně připravena, přinesl Ježíš lidem nejvyšší odhalení Boží lásky – Božství jako Otec. Ježíšova duše a tělo je od Otce stvořený a vyšlý Syn. Od Otce skrze Syna do nekonečnosti vyzařující všetvůrčí boží síly jsou Svatý Duch. V Ježíši je spojen Otec, Syn a Svatý Duch.\n\nCesta spásy: Vykoupení nachází člověk zachováváním přikázání: „Miluj Boha nade vše a svého bližního jako sebe samého!“ Na tom závisí zákon a proroci. Nestačí zevní činná spravedlnost (příjem svátostí) ani zevní spravedlnost (víra vyznání). Tyto jsou nejvýš pomocnými prostředky pro hlavní věc – čistou, činnou nebeskou lásku, nezištnost. Když se v člověku s pomocí Boží stal duch čistší a činnější láskou k Bohu a bližnímu, pak dosáhl duchovního znovuzrození. Je jako Boží dítě úplně jedno s Bohem a nyní může od svého božího Otce dostávat plnost Božích životních a tvůrčích sil, úplnou svobodu a nádheru Božího dětství.\n\nZáhrobí: Duchovního znovuzrození, dosáhnou už zde málokteří. Proto jsou v záhrobí zvláštní školy očišťování, kde vyšší duchové vedou lidi k vyššímu dokončení. Očišťování v záhrobí trvá ovšem mnohem déle a je bolestivější, než zde. Podle špatného nebo dobrého smýšlení, zažívají lidé buď pekelné trápení – nebo plnou rajskou – slastnou jsoucnost.\n\nNebe: Podle odpovídající čistoty a síly své lásky, dosahuje duše jednoho ze tří nebí, které leží v záhrobí.\n\nDruhý příchod Krista: Tzv. „Nové zjevení“ na Jakobu Lorberovi, se rozumí jako druhý znovupříchod Krista. Ale tento znovupříchod se nemá konat jen jedině u Zjevení na Jakobu Lorberovi, nýbrž různě u duchovně vyspělých znovuzrozených lidí.\n\nJakob Lorber tvrdil, že mnohým věcem které psal, nemohou lidé rozumět. V jeho spisech se skutečně nacházejí výpovědi, nástiny a náčrty, které tehdejší doba neznala a teprve v dnešní době jsou postupně objasňovány současnou vědou a technikou. Jako například poukazování na atomy, základní částečky a ohromnou energetickou moc ve hmotě. Psal o době technologie, o bezdrátovém dorozumívání prostřednictvím blesku, letech přes oceány a o železných vozech, které budou létat rychleji než šípy. Rovněž oznamuje o povětrnostních změnách a katastrofách spalováním silných nosičů energie, o znečištění ovzduší a pustošením země odlesňováním a jeho důsledcích.Především racionalismus se obžalovává jako příčina pro obtíže a utrpení lidstva, neboť srdce, které je duchovním centrem člověka, se podřizuje hlavě, rozumu.\n\nNásleduje několik příkladů poučení o jevech a faktech, které v době života Lorbera nebyly známy.\n\n\n\n"}
{"id": "281507", "url": "https://cs.wikipedia.org/wiki?curid=281507", "title": "Zlatá přilba", "text": "Zlatá přilba\n\nZlatá přilba (úplný název Zlatá přilba města Pardubic) je každoroční závod motocyklů na ploché dráze, který se koná ve východočeských Pardubicích. Jedná se o nejstarší závod na ploché dráze na světě. Poprvé se Zlatá přilba jela v roce 1929.\n\n"}
{"id": "281517", "url": "https://cs.wikipedia.org/wiki?curid=281517", "title": "Puy-de-Dôme", "text": "Puy-de-Dôme\n\nPuy-de-Dôme (okcitánsky: \"lo Puèi de Doma / lo Puèi Domat\") je francouzský departement v regionu Auvergne Rhône-Alpes. Je pojmenován podle vyhaslé sopky Puy de Dôme.\n\nDepartement byl ustaven během francouzské revoluce roku 1790. Původně se oblast měla jmenovat \"Mont d'Or\" (Zlatá hora), ale poslanec za Clermont-Ferrand \"Gaultier de Biauzat\" nakonec rozhodl, že \"Zlatá hora\" není dostatečně rovnostářský název a vybral tak současné jméno, \"Puy-de-Dôme\".\n\nDnešní hranice departementu zhruba kopírují hranice historické provincie \"Basse-Auvergne\".\n\nDepartement je součástí regionu Auvergne. Je obklopen departementy Allier, Loire, Haute-Loire, Cantal, Corrèze a Creuse. Administrativním centrem oblasti je Clermont-Ferrand, další důležitá města jsou Thiers, Riom, Issoire, Ambert a Cournon-d'Auvergne.\n\nSkládá se z arrondissementů Ambert, Clermont-Ferrand, Issoire, Riom a Thiers.\n\nVětšinu území zabírá pohoří Chaîne des Puys s významnými horami Puy de Dôme (1464 m) a Puy de Sancy (1886 m). Ve středu území se nachází nížina Limagne a na východě můžeme nalézt významné žulové masívy Livradois.\n\nHlavními řekami departementu jsou Allier (přítok Loiry) a Dordogne.\n\nPuy-de-Dôme je oblastí výrazných klimatických rozdílů, souvisejících především se značným rozpětím nadmořské výšky. Klima tak má jak kontinentální, tak oceánský ráz. Průměrné srážky se pohybují v rozmezí 500 až 2000 mm za rok.\n\nHlavním průmyslovým odvětvím je výroba pneumatik, soustředěná především v továrně \"Michelin\" v Clermont-Ferrand. Mezi další odvětví patří například papírenský průmysl, produkce sýrů, nebo farmaceutický průmysl. Významnou složkou ekonomiky je také turismus.\n\n\n"}
{"id": "281524", "url": "https://cs.wikipedia.org/wiki?curid=281524", "title": "Řecké království", "text": "Řecké království\n\nŘecké království (novořecky , \"Vasíleion tis Elládos\") byl stát existující v letech 1832–1924 a 1935–1973. Následoval po první helénské republice, provizorním státu během války za nezávislost. Řecké království bylo vyhlášeno na londýnské konferenci tří velmocí: Británie, Francie a Ruska. Závěry konference Osmanská říše uznala cařihradskou smlouvou (1832).\n\nV roce 1924 byla monarchie zrušena a vyhlášena druhá helénská republika. Království bylo obnoveno v roce 1935. Třetí helénská republika byla zavedena z rozhodnutí diktatury plukovníků v roce 1973, nicméně změna státní formy byla potvrzena referendem v roce 1974 po obnovení demokracie.\n\nRoku 1821 Řekové povstali proti osmanské nadvládě, což vyústilo ve válku, která trvala až do roku 1829 (viz Řecká osvobozenecká válka). Od roku 1829 byl řecký národ veden hrabětem Ioannem Kapodistriadem, ale po jeho zavraždění roku 1831 hrabství upadlo do občanské války. Tehdy mocnosti (Velká Británie, Francie a Rusko) přistoupily ke kroku vyhlásit samostatný řecký stát. Na konferenci velmocí v Londýně roku 1832 byl nový řecký trůn nabídnut tehdy sedmnáctiletému bavorskému princi Otovi z rodu Wittelsbachů, který nabídku přijal a stal se tak prvním řeckým králem. Protože Otto byl v době příjezdu do Řecka nezletilý, faktickou vládu za něho držel koncil regentů, který za něho vládl až do roku 1835. Otto I. se chopil vlády jako absolutistický monarcha, který se obklopoval rádci, většinou původem z Bavorska. Ti vytvořili Státní radu, v jejímž čele stanul král.\n\nRoku 1843 naplno propukla veřejná nespokojenost s králem a jeho „bavorokracií“ a lid požadoval konstituci. Otto I. zpočátku odmítal konstituci povolit, ale ve chvíli, kdy byla z Řecka stažena německá vojska, vypukl puč. 3. září 1843 pěchota, vedená plukovníkem Demétriem Kallérgidem a uznána Revolučním kapitánem Ioannem Makriyánem se shromáždila na náměstí naproti královskému paláci v Athénách. Vzbouřenci se odmítli rozejít, dokud král neuzná konstituční monarchii. Vzbouřenci požadovali přítomnost Řeků ve Státní radě, svolání trvalého státního shromáždění a osobní poděkování krále vůdcům povstání za to, že povstali. Král nakonec podlehl tlaku zástupů a s požadavky souhlasil.\n\nPoté, co byl král Otto I. roku 1862 sesazen, byl na řecký trůn zvolen sedmnáctiletý dánský princ Vilém. Vilém na řecký trůn nastoupil jako Jiří I. a vládl jako konstituční monarcha. Vládl padesát let a běh této doby se Řecko dočkalo rozsáhlých územních zisků (již při jeho nástupu Velká Británie odstoupila Jónské ostrovy Řecku ). Král Jiří I. byl velmi politicky aktivní až do roku 1913, kdy byl v Soluni zavražděn.\n\nJeho nástupcem se stal Konstantin I., který se vyznačil jako vojevůdce, který připojil rozsáhlá území k Řeckému království. Králi se dostalo vzděláni v Německu a za manželku si vzal pruskou princeznu Sofii, dceru císaře Viléma II. Konstantin se dále vyznačoval politikou orientovanou na Německo, v opozici vůči jednomu z tvůrců moderní řecké politiky Eleftheriovi Venizelovi, který byl stoupencem Trojdohody. V první světové válce se král Konstantin I. otevřeně snažil držet Řecko neutrální. Elefthérios Venizelos podporovaný státy Dohody po době, která vešla do dějin jako \"Národní schisma\", vyhlásil separatistickou vládu v Athénách a Soluni a Řecko se přidalo na stranu Dohody. Král Konstantin byl v roce 1917 donucen abdikovat ve prospěch svého syna Alexandra. Za svou podporu vítězné straně ve válce bylo Řecko odměněno rozsáhlým územím v Anatolii, včetně města Smyrna. Alexandr I. zemřel roku 1920 a jeho otec Konstantin I. se navrátil do královského úřadu. Po katastrofální řecko-turecké válce (1919-1922) byl král donucen znovu abdikovat a v exilu na Sicílii zemřel.\n\nPo králi Konstantinovi I. nastoupil na trůn jeho nejstarší syn Jiří. Roku 1924 byla monarchie zrušena a byla vyhlášena \"Druhá hellénská republika\". Jiří II. opustil zemi. Roku 1935 vojenský puč vedený generálem Georgiem Kondylem v referendu obnovil monarchii jako státní zřízení. Jiří II. se vrátil do země, kde následně podporoval diktátorský režim Ioanna Metaxase. Během německé invaze do Řecka roku 1941 král i vláda odpluli do Egypta. Do Řecka se král vrátil o pět let později v roce 1946 a vládl až do své smrti roku 1947.\n\nNa řecký trůn následně nastoupil mladší bratr zemřelého krále Pavel I., který vládl až do roku 1964, kdy zemřel. Jeho syn a nástupce Konstantin II. byl po vojenském převratu v prosinci 1967 donucen odejít do exilu. Vojenská junta jmenovala regenta a roku 1973 nechala odhlasovat zrušení monarchie. 1. června 1973 se Georgios Papadopoulos stal řeckým prezidentem (viz řečtí plukovníci). Vláda vojenské junty skončila následujícího roku, ale král Konstantin II. se již na trůn nevrátil. V prosinci 1974 bylo provedeno všelidové hlasování, v němž se Řekové vyjádřili pro definitivní zachování republikánského zřízení.\n\n"}
{"id": "281530", "url": "https://cs.wikipedia.org/wiki?curid=281530", "title": "Oribi", "text": "Oribi\n\nOribi (\"Ourebia ourebi\") je malá a štíhlá antilopa obývající velkou část subsaharské Afriky. Vyskytuje se na území Senegalu, napříč až k západní a střední Etiopii a jižnímu Somálsku, jižně až k východní a jižní části Keni, severní Botswany, Ugandy a Angoly. Proměnlivě obývá i Mosambik, Zimbabwe a střední a východní část Jihoafrické republiky.\n\nPřirozeným biomem této antilopy jsou otevřené planiny s vysokou trávou, která pro ni poskytuje důležitý úkryt proti predátorům. Vždy ji nalezneme poblíž vodního zdroje, na který je pevně vázána; vyhýbá se strmým svahům.\n\nDosahuje výšky v kohoutku kolem 50-66 cm, tělo měří na délku 92-110 cm a hmotnost se pohybuje mezi 12-22 kg. Srst na hřbetě a bocích je zbarvena oranžovohnědě; brada, hrdlo, břišní strana těla a zadek je zbarven bíle. Na „kolenou“ má chomáčky delší srsti. Ocas je krátký, dlouhý 6-15 cm, na vrchní straně černý nebo tmavě hnědý, na spodní straně bílý. Kolem očí má bílý kruh, pod každým ušním boltcem černou skvrnu, vyznačující umístění pachových žláz, dlouhý krk a prominentně červené nozdry. Růžky s prstenci, které mají pouze samci, jsou špičaté a většinou neměří více jak 15 cm.\n\nOribi žije samostatně, v páru nebo případně v malých skupinkách tvořených jedním samcem a obvykle dvěma nebo více samicemi. Během horkých dnů oribi odpoledne odpočívá ve stínu keřů a aktivní je ráno a večer. Během období dešťů preferují čerstvou, zelenou trávu a mladé výhonky, které často vyhledávají v oblastech postižených ohněm. Velice rádi olizují sůl.\n\nPokud spatří predátora (lva, leoparda, karakala, hyenu, psy hyenovité, šakaly), obvykle se snaží skrýt skrčením ve vysoké vegetaci. Pokud je však predátor příliš blízko, ihned opustí vegetační úkryt a vydá se na prchavý útěk. U vodních zdrojů hrozí této antilopě velké nebezpečí i ze strany krokodýlů; mláďatům ze strany orlů.\n\nSamci vlastní teritoria, která si značí výměškem pachových žláz, močí nebo trusem. V období rozmnožování, tedy mezi srpnem a prosincem, se samec spáří se všemi samicemi, které se vyskytují na území jeho teritoria. Samic však nebývá na jednom území mnoho, obvykle jedna nebo dvě. Samice rodí jediné mládě po 6 až 7 měsíční březosti. Prvních 9 až 10 týdnů je mládě skryto ve vysoké vegetaci, kde ho pravidelně navštěvuje, očišťuje a kojí. Matku opouští ve věku čtyř až pěti měsíců.\n\nČlověk tento druh antilopy nejvíce ohrožuje dvěma faktory:\n\n\nDnes patří oribi podle Červeného seznamu ohrožených druhů (IUCN) mezi druhy závislé na ochraně (\"Lower Risk Conservation Dependent\"). Je součástí WWP Species Project, který se již dlouhodobě snaží o reintroduci tohoto druhu zpět do volné přírody a zároveň zkoumá jeho početnost ve volné přírodě.\n\nRozeznáváme 13 poddruhů:\n\n\nZe všech 13 poddruhů jsou dva vážněji ohroženy: oribi Haggardova (\"Ourebia ourebi haggardi\"), v Červeném seznamu IUCN zařazena do kategorie zranitelných druhů (VU C1) a oribi keňská (\"Ourebia ourebi kenyae\"), v současné době již vyhynulá (EX).\n\n"}
{"id": "281532", "url": "https://cs.wikipedia.org/wiki?curid=281532", "title": "Bornes-Bauges-Aravis", "text": "Bornes-Bauges-Aravis\n\nBornes-Bauges-Aravis je horský systém nacházející se ve Francii mezi Ženevským jezerem a jezerem Lac Bourget v departementu Horní Savojsko. Tento systém je složen ze tří menších pohoří jež dohromady zaujímají plochu 2800 km². Oblast bývá často nazývána alpskou riviérou pro velké množství jezer, teplé podnebí a mnohdy atraktivní vrcholy. Hlavním stavebním prvkem masivu je vápenec. Nejvyšší horou je Pointe Percée (2753 m) ležící v pohoří Aravis v hřebeni \"Chaine du Reposoir\".\n\nNejseverněji leží masiv Bornes, který dále na sever přechází do pohoří Chablais-Faucigny. Pohoří Aravis na něj navazuje na jihovýchodě. Východně od údolí řeky Arly, která tvoří východní hranici pohoří, se nalézá Masiv Mont Blanc. Na jih navazuje na Aravis nižší pohoří Bauges, které dále na jihovýchodě sousedí s pohořím Vanoise, na jihozápadě s Chartreuse a jižní cíp se dotýká hranic Dauphineských Alp, konkrétně celku Belledone.\n\nHorský systém se dělí na tři samostatná pohoří:\n\nBornes je nejsevernější skupinou systému. Nejvyšším vrcholem je Pointe Blanche (2438 m), který se nachází ve východní části. Prvotřídním turistickým cílem je protáhlý hřeben Mont Saléve, ležící nad Ženevou. Z jeho vrcholů jsou výborné výhledy jak na Ženevské jezero ležící severně, tak na vzdálený Mont Blanc na jihovýchodě. Hlavní sídla v oblasti jsou města Ženeva a Annecy. Nejvýznamnější zimní turistické středisko masivu je Mont Saxonnex (997 m) z něhož vede na svahy hřebene \"Chaine du Bargy\" řada lanovek. Sjezdové tratě potom spadají až z nejvyšších poloh vrcholu Le Bargy (2299 m). Na jihu masivu leží jezero Lac d'Annecy (2700 ha), které nabízí letní rekreaci a vyžití vodních sportů.\n\nVe skupině Bornes leží 20 vrcholů vyšších 2000 metrů:\nBauges je proti Aravisu poklidným masivem, kde hlavní charakter pohoří tvoří osamělé vápencové kopce posazené mezi louky a lesy. Jedná se o nejnižší celek horstva. Hlavním turistickým centrem oblasti je olympijské město Albertville na východě masivu a větší Chambéry na západě. Nejvyšší horou masivu je Arcalod (2217 m). V roce 1995 byla oblast pohoří vyhlášena, pro své přírodní bohatství, jako přírodní park \"Parc naturel régional du Massif des Bauges\". Řeka Cheran tekoucí z jihovýchodu na severozápad rozděluje pohoří na dvě poloviny. Na západě leží část Montagne du Semnoz a na východě celek Montagne du Charbon.\n\nV masivu Bauges se nachází 14 vrcholů vyšších 2000 metrů:\nAravis je nejdivočejší a nejvyšší skupinou masivu. Jeho hlavní části jsou hřebeny \"Chaine des Aravis\" (délka více než 30 km) a \"Chaine du Reposoir\" (délka zhruba 16 km), kde leží i nejvyšší vrchol Pointe Percée. Tyto rozeklané hřebeny se tyčí přes 2000 metrů nad údolím řeky Arly, která je obepíná na východě. Jedná se o prvotřídní turistickou oblast. Proslulá jsou zde zimní střediska La Clusaz nebo Megéve. Vyznavači zajištěných cest si zde jistě přijdou na své. Cest všech typů a obtížností je v masivu celá řada.\n\nNejvyššími vrcholy jsou:\n\n"}
{"id": "281538", "url": "https://cs.wikipedia.org/wiki?curid=281538", "title": "Jorge Amado", "text": "Jorge Amado\n\nJorge Leal Amado de Faria (10. srpna 1912, Itabuna, Brazílie — 6. srpna 2001, Salvador) byl brazilský spisovatel.\n\nNarodil se jako syn majitele kakaové plantáže na farmě Ferradas v okresu Itabuna v brazilském státě Bahia. Když měl jeden rok, rodina se kvůli epidemii neštovic přestěhovala do nedalekého města Ilheus, kde trávil celé dětství. Jezuitskou školu a gymnázium studoval ve městě Salvador. Během studia začal psát a vstoupil do literárních kruhů. Pomáhal zakládat Akademii rebelů.\n\nJeho první román Země karnevalu (\"O país do carnaval\") vyšel roku 1931. V roce 1933 se oženil, ve stejném roce vyšel jeho druhý román Kakao (\"Cacau\").\n\nRoku 1935 ukončil úspěšně studium práv na vysoké škole v Rio de Janeiro. Jako aktivní člen Brazilské komunistické strany byl donucen roku 1941 emigrovat do Argentiny a pak do Uruguaye. Zpět se vrátil roku 1944. V tomtéž roce se rozvedl.\n\nRoku 1945 kandidoval úspěšně na brazilského Národního shromáždění za komunistickou stranu. Navrhl dodnes platný zákon o náboženské svobodě. V tomtéž roce se podruhé oženil. Jeho žena Zélia Gattai (1916) byla dcerou italských přistěhovalců.\n\nRoku 1947 byla Brazilská komunistická strana zakázána a Amado byl nucen s celou rodinou emigrovat. Od 1950 do 1952 žil v Československu, kde se narodila jeho dcera Paloma.\n\nAmado zemřel 6. srpna 2001 v Salvadoru (Bahia). Jeho popel byl uložen na zahradě jeho domu na ulici Alagoinhas v den jeho nedožitých 89. narozenin.\n\n\n\nDostal titul člena čestné legie v Argentině, Chile, Španělsku, Francii, Portugalsku a Venezuele. Byl doktorem honoris causa na univerzitách v Brazílii, Portugalsku, Itálii, Izraeli a Francii.\n\nAmado napsal více jak 30 románů a divadelních her. Některé byly zfilmovány. V jeho románech je silný sociální náboj, např. popisoval boje o půdu, vykořisťování dělníků, pracujících na kakaových plantážích, všudypřítomnou chudobu a politickou moc, líčil Brazílii jako směsici kultur a etnik.\n\nAnna Seghers ho považovala za 'brazilského Balzaca'. Od roku 1961 byl členem Brazilské literární akademie (\"Academia Brasileira de Letras\"). Nejznámější do češtiny přeložená díla (v závorce rok vydání v portugalštině):\n\n\nAmadovy knihy do češtiny překládali: Jan Otokar Fischer, Pavla Lidmilová, Křišťan Bém, Zdeněk Hampl a další.\n\n\n"}
{"id": "281550", "url": "https://cs.wikipedia.org/wiki?curid=281550", "title": "Jana Fabiánová", "text": "Jana Fabiánová\n\nJana Fabiánová (Yanna Fabian); narozena jako Linda Nemejovská, * 11. března 1979, Praha) je česká zpěvačka, herečka, textařka, tanečnice, módní návrhářka.\n\nJana Fabiánová je dcerou zpěvačky a herečky Nadi Urbánkové a profesora angličtiny, překladatele a textaře Jana Nemejovského. V dětství navštěvovala hodiny tance, hry na klavír, zpěvu a soukromě studovala herectví u režisérky Evy Sadkové. \n\nPo maturitě na střední škole byla přijata ke studiu germanistiky na \"Filozofické fakultě\" Univerzity Karlovy v Praze. Současně studovala učitelství náboženství, etiky a filosofie na \"Husitské teologické fakultě\" Univerzity Karlovy v Praze. Při studiu si přivydělávala např. jako tanečnice, hrála epizodní role ve filmech, vizážistka, překládala a vyučovala německý jazyk. Ani jedno vysokoškolské studium nedokončila. V tutéž dobu totiž zvítězila v soutěži Rozjezdy pro hvězdy, která jí otevřela dveře do českého showbusinessu.\n\nRoku 2002 se seznámila s DJ Neo a začali společně tvořit. Jana si úředně nechala změnit jméno, aby nebyla na uměleckém poli spojována s matkou, Naďou Urbánkovou. Janina tvorba v duu s DJ Neem byla charakteristická poetickými texty a melodickou popovou linkou. Jejich skladby by se daly označit za klubovou elektroniku. V témže roce Jana upoutala pozornost veřejnosti úspěchem v soutěži TV Nova - \"Rozjezdy pro hvězdy\". V červnovém finále vítězů dokonce předstihla v té době téměř neznámou Anetu Langerovou. A zvítězila. Úspěch jí přinesl smlouvu s nahrávací společností EMI Czech republic na 3 alba. První deska \"Zamilovaná ničitelka\" vyšla na podzim 2003. Z té se na rozhlasovém trhu uchytil singl \"Nostalgie\" (nejhranější skladba na českých radiích na podzim 2003).\n\nV roce 2004 se objevila ve filmu \"Bolero\" režiséra F. A. Brabce. Dostala možnost předvést svůj herecký talent v roli korunního svědka a zároveň podezřelé z vraždy Lucie Medkové. Druhé hudební album \"Život je video\" inspirované hudbou 80. let 20. století při porovnání s debutem tolik úspěšné nebylo. Jana se pomalu odklání od popové tvorby a vrhá se do spolupráce s Jazzappeal Bandem. V roce 2006 byla jejich produkce zdokumentována záznamem živého charitativního koncertu, který vyšel jako deska Jazz Memories (Live Concert and Aid from Prague). Nahrávka obsahuje slavné jazzové standardy (např. \"Cheek to cheek\", \"My funny Valentine\", \"Georgia on my mind\"...) proslavené Ellou Fitzgerald, Frankem Sinatrou či Rayem Charlesem atd. V roce 2008 Jana nahrála v rámci festivalu Jazz Na Hradě, 5 skladeb na album Young Female Jazz Vocalists, Multisonic.\n\nV roce 2009 vydala Vánoční jazzové album Jazzy Christmas /vydavatelství RIGPA/, na němž se podíleli hudebníci Radek Krampl, Petr Dvorský a Tomáš Reindl, s nimiž vystupovala také v experimentálním projektu THEA. Jako textařka a spoluautorka hudby dlouhodobě spolupracuje s producenty Yogi Rulez a Kubátko na hudebních projektech, které snoubí acid jazz, trance a další formy elektronické hudby. Od roku 2016 je vokalistkou Amerického hudbeního projektu The Infinite Seas Los Angelského producenta Dina Bose.\n\n\nOd roku 2012 žije a vystupuje v USA, Los Angeles.\n\n\n\n\n\n"}
{"id": "281555", "url": "https://cs.wikipedia.org/wiki?curid=281555", "title": "Seznam prvních dam Československa", "text": "Seznam prvních dam Československa\n\nToto je chronologický seznam prvních dam Československa.\n\nBěhem působení osmi československých prezidentů se po jejich boku vystřídalo také osm manželek. Navíc úlohy první dámy po smrti plnily ještě Alice Masaryková, po smrti Charlotty Garrigue-Masarykové, a Milada Rádlová, protože její otec byl v době nástupu do úřadu již vdovec.\n\nDo 1960 Československá republika, 1960–1990 oficiálně Československá socialistická republika\n\n"}
{"id": "281585", "url": "https://cs.wikipedia.org/wiki?curid=281585", "title": "Kamenná Poruba (okres Vranov nad Topľou)", "text": "Kamenná Poruba (okres Vranov nad Topľou)\n\nKamenná Poruba je obec nacházející se v okrese Vranov nad Topľou na Slovensku. V obci žije 1 276 obyvatel. Rozloha obce je 741 ha.\n\nPrvní písemná zmínka o obci pochází z roku 1402.\n\n"}
{"id": "281588", "url": "https://cs.wikipedia.org/wiki?curid=281588", "title": "Písečná bouře", "text": "Písečná bouře\n\nPísečná bouře či prachová bouře je zvláštní atmosférický jev, kdy je vlivem pohybu vzduchových mas zvedán do atmosféry drobný prachový materiál či písek, který se pak následně spolu s posunem mas pohybuje do nových oblastí. Zvířený materiál je transportován a následně ukládán v nových oblastech.\n\nPísečné bouře jsou typické pro aridní oblasti, kde není povrch kryt soustavnou vegetační pokrývkou, jenž by zabraňovala snadnému uchopení malých částí a jejich přenosu. Nejčastěji se s nimi setkáváme v pouštních oblastech na Zemi jako například v oblasti Sahary, ale byly pozorovány také na Marsu, kde občas dosahují globálních rozměrů, kdy je celá atmosféra planety zasažena podobnými bouřemi.\n\nPísečné bouře jsou nebezpečné z několika důvodů, jelikož snižují viditelnost na nulu, jsou schopné zasypat rozsáhlé oblasti mocnými vrstvami, či mají silný abrazivní efekt. Písečné bouře mají silnou unášecí schopnost a to i na velikou vzdálenost. Jsou doloženy případy, kdy jemný písek ze Sahary dopadl v oblastech Evropy na Alpy. Některé studie naznačují, že prach z písečných bouří částečně ovlivňuje vznik hurikánů nad Atlantikem.\n\n\n"}
{"id": "281593", "url": "https://cs.wikipedia.org/wiki?curid=281593", "title": "Bedřich ze Schwarzenbergu", "text": "Bedřich ze Schwarzenbergu\n\nBedřich Jan Josef Celestin kardinál kníže Schwarzenberg (někdy též v německé podobě \"Friedrich Johann Joseph Cölestin Fürst zu Schwarzenberg\", 6. dubna 1809, Vídeň – 27. března 1885, Praha) byl římskokatolický kněz, od roku 1838 arcibiskup salcburský, od roku 1842 kardinál a od roku 1850 arcibiskup pražský. Významně se zasadil o dostavbu katedrály svatého Víta v Praze.\n\nStudoval filozofii a práva, potom teologii ve Vídni a v Salzburgu. Roku 1833 byl vysvěcen na kněze a o tři roky později, v roce 1836 se stal salcburským arcibiskupem. V Salcburku založil několik domovů pro děti a nemocnic.\n\nRoku 1842 byl jmenován kardinálem a roku 1850 na žádost pražské kapituly se stal arcibiskupem v Praze. Z této funkce roku 1859 založil Spolek pro dostavbu chrámu svatého Víta. Dostavba chrámu probíhala v letech 1871–1928. Založil řadu nadací a dobročinných organizací a významně se přičinil o výstavbu kostela sv. Cyrila a Metoděje v pražském Karlíně. Roku 1863 svolal do Prahy synodu pražské arcidiecéze, na Prvním vatikánském koncilu vystoupil roku 1869 proti dogmatu o papežské neomylnosti, pak se ale podrobil většině.\n\nBedřich Schwarzenberg byl zemský vlastenec a výrazná postava „staročeské“ politiky, jeden z iniciátorů petice z roku 1861, která žádala, aby se císař František Josef I. dal korunovat na českého krále. Zasazoval se také o zřízení české univerzity, když však roku 1882 vznikla, bránil se rozdělení teologické fakulty, protože pokládal za nutné, aby kněží mluvili oběma jazyky. Na jeho hrobě v ochozu (severní boční lodi staré části) chrámu sv. Víta je bronzový sochařský portrét od J. V. Myslbeka.\n\nBedřich Schwarzenberg byl také nadšeným alpinistou, jedním z průkopníků horolezectví v Alpách. Vystoupil např. na Grosses Wiesbachhorn ve Vysokých Taurách, pod nímž leží horská chata pojmenovaná na jeho počest Schwarzenberghütte.\n\nI přes své výjimečné společenské postavení musel být arcibiskup Bedřich Schwarzenberg, stejně, jako běžný občan, v Praze policejně přihlášen. Jako bydliště byl uveden pražský arcibiskupský palác (Hradčanské náměstí 56).\n\nByl vyznamenán Královským uherským řádem svatého Štěpána.\n\nKarel Havlíček Borovský jemu a Felixi Schwarzenbergovi věnoval „Píseň Čechů z roku 1850“: „\"Zle, matičko, zle! Švarcenberci zde: jeden drží karabáč, druhý říká »Otčenáš«; zle, matičko, zle\"!“\n\n\n\n"}
{"id": "281596", "url": "https://cs.wikipedia.org/wiki?curid=281596", "title": "Karosa LC 735", "text": "Karosa LC 735\n\nKarosa LC 735 je model dálkového a zájezdového autobusu, který vyráběla společnost Karosa Vysoké Mýto v letech 1982 až 1991 (funkční vzorek již v roce 1977). Tyto vozy jsou přímými nástupci typu Karosa ŠD 11.\n\nAutobusy LC 735 koncepčně vycházejí z meziměstského linkového vozu Karosa C 734, který se stal základním modelem karosácké řady 700. Vůz LC 735 je dvounápravový autobus s polosamonosnou karoserií panelové konstrukce a motorem umístěným za zadní nápravou. V pravé bočnici se nacházejí dvoje výklopné dveře. První (před přední nápravou) jsou dvoukřídlé, zadní (za zadní nápravou) jsou jednokřídlé a většinou slouží pouze jako nouzový východ. Pohodlné polohovatelné sedačky pro cestující, rozmístěné 2+2 se střední uličkou, jsou umístěny na vyvýšené podestě a díky tomu má zavazadlový prostor mezi nápravami objem 5 m³. Nad sedadly jsou připevněny police se síťkami pro příruční zavazadla (na rozdíl od typu LC 736, kde jsou police s pevným dnem a navíc je tudy přiváděn vzduch nad každé sedadlo). V prostoru předních dveří je často umístěna sklopná sedačka pro zájezdového průvodce.\n\nPrvní autobus LC 735 byl vyroben již roku 1977, jednalo se ale pouze o funkční vzorek interně označený LC1. Tento vůz byl typický svými dvoukřídlými dveřmi za zadní nápravou. V roce 1982 byly vyrobeny dva vozy LC 735, jeden zkušební, druhý pro Úřad předsedy vlády ČSR. Sériová výroba se rozběhla roku 1983 a trvala až do roku 1991, kdy byla jejich produkce zastavena především z důvodu požadavku vyššího komfortu pro cestující, který souvisel se společensko-ekonomickými změnami na konci 80. let 20. století. Vozy LC 735 a LC 736 začaly být přeřazovány z mezinárodních spojů a zájezdů na vnitrostátní dálkové linky. Model LC 735 byl po ukončení výroby nahrazen typem C 735, který lépe vyhovoval svými druhými dveřmi. V letech 1977–1991 bylo vyrobeno celkem 6519 autobusů LC 735.\n\nVozy LC 735 jsou provozovány dodnes, v současnosti již ale v malém počtu, zejména kvůli velkému stáří a nákupům nových, pohodlnějších a modernějších autobusů.\n\nSoukromé sbírky (přehled zdaleka není kompletní):\n\n\n\n"}
{"id": "281605", "url": "https://cs.wikipedia.org/wiki?curid=281605", "title": "Saavedrova pozice", "text": "Saavedrova pozice\n\nSaavedrova pozice je jedna z nejznámějších šachových koncovek. Publikována byla roku 1895 a byla pojmenována po Fernandu Saavedrovi (1849–1922), španělském knězi žijícím v Glasgow, který si jako první všiml, že nemusí vést k remíze, ale lze ji dovést do vítězného konce.\n\nZákladní ideou řešení je proměna pěšce ve věž místo obvyklé dámy. Proměna v dámu by totiž umožnila slabší straně partii pomocí oběti věže dovést k patu, a tedy remíze. V případě proměny pěšce ve věž sice je materiál vyrovnaný, každý hráč má krále a věž, ale nevýhodné postavení krále slabší strany, vystaveného hrozbě matu, dostačuje k vítězství. Jde o jeden z nejslavnějších případů tzv. minoritní proměny, tj. proměny pěšce v jinou figuru než dámu, a jeden ze vzácných případů, kdy se hráč proslavil díky jedinému tahu. Saavedrova myšlenka inspirovala tvorbu mnoha skladatelů šachových úloh, známá je například Liburkinova studie z roku 1931, která ve svých řešeních kromě proměny pěšce ve věž obsahuje i proměnu ve střelce.\n\nNa prvním diagramu je pozice zobrazená v podobě, jak ji obvykle šachová literatura uvádí dnes, kdy bílý na tahu vyhraje. Řešení je 1. c7 Vd6+ 2. Kb5 (po 2. Kc5? by následovalo 2. ... Vd1, s dalším 3. ... Vc1 a remíza by již byla nevyhnutelná) Vd5+ 3. Kb4 Vd4+ 4. Kb3 Vd3+ 5. Kc2! Vd4! 6. c8V! (hrozí mat 7. Va8#; kdyby bílý zahrál 6. c8D?, hra by pokračovala 6. ... Vc4+! 7. Dxc4 pat) 6. ... Va4 7. Kb3, a černý buď ztratí věž nebo ho bílý matuje 8. Vc1#.\n\nČerný může ovšem odolávat ještě mnohem déle, pokud zvolí přechod do koncovky věže proti dámě. Kdyby zahrál 3. ... Kb2, bílý jednoduše odpoví 4. c8D – promění pěšce v nejsilnější figuru. Počítačem generované databáze koncovek potvrzují, že pak může bílý partii při správné hře dovést k matu nejdéle ve 26 tazích. Avšak podle antropocentrických konvencí šachových studií se tahy, které vedou k pozicím, jež lidští hráči považují za jasně teoreticky prohrané, chápou jen jako vedlejší varianty, i kdyby se v nich slabší strana mohla bránit déle.\n\nStudie má dlouhou historii. Její původ je v partii Fenton – Potter z roku 1875. Z pozice, která je zobrazená na druhém diagramu, partie pokračovala 1. Vxh3 Kxh3 2. Kc6 Vxa5 3. b7 Va6+ a hráči se dohodli na remíze.\nJohannes Zukertort však v  poznamenal, že bílý mohl partii dovést k výhře následujícími tahy: 4. Kc5 (nikoliv 4. Kb5 Va1, protože bílý by nemohl svého pěšce proměnit kvůli hrozbě 5. ... Vb1+) 4. ... Va5+ 5. Kc4 Va4+ 6. Kc3 (nebo 6. Kb3 Va1 7. Kb2) 6. ... Va3+ 7. Kb2. Nyní bílý může proměnit pěšce v dámu, přičemž dáma proti věži znamená teoretickou výhru (postup vedoucí k vítězství v takové situaci již dříve ukázali ve své studii (publikované v září 1853 v ) Josef Kling a Bernhard Horwitz.\nPo Potterově smrti v březnu 1895 G. E. Barbier publikoval 27. dubna v šachovém sloupku Glasgowského periodika pozici, o níž tvrdil, že se objevila ve zmíněné partii Fenton – Potter. Ve skutečnosti si partii špatně zapamatoval, a pozice (zobrazená na třetím diagramu) nikdy nenastala. Publikována byla se zadáním „černý na tahu, bílý vyhraje“: 1. ... Vd6+ 2. Kb5 Vd5+ 3. Kb4 Vd4+ 4. Kb3 Vd3+ 5. Kc2.\n\nKdyž Barbier 4. května publikoval řešení, prohlásil, že přemístěním černého krále z pole h6 na a1 by pozice byla přeměněna na studii, v níž černý na tahu remizuje. 11. května poskytl řešení: 1. ... Vd6+ 2. Kb5 Vd5+ 3. Kb4 Vd4+ 4. Kb3 Vd3+ 5. Kc2 Vd4! 6. c8D Vc4+ 7. Dxc4 pat. Fernando Saavedra ovšem poznamenal, že minoritní proměna 6. c8V vede k výhře bílého. Barbier jeho poznatek oznámil 18. května a řešení publikoval o týden později. V současné době uváděné postavení figur na šachovnici pochází od Emanuela Laskera, který studii publikoval 1. června 1902 v , přičemž posunul bílého pěšce z c7 zpět na c6 a změnil zadání na standardní formulaci „bílý na tahu vyhraje“.\n\nStudie bývá často reprodukována a John Roycoft ji v  nazval „nesporně nejslavnější studií šachové koncovky.“ Inspirovala mnoho dalších autorů, mezi jinými Harolda Lommera, autora mnoha studií založených na proměnách pěšců.\nŘada autorů vytvořila studie, které dále rozvíjejí základní Saavedrovu myšlenku. Nejznámější z nich je studie zobrazená na čtvrtém diagramu. Jejím autorem je Mark Liburkin (druhá cena, \"Šachmaty v SSSR\", 1931). Zadání zní: „Bílý na tahu vyhraje.“\n\nPo prvním tahu 1. Jc1! má černý dvě hlavní možnosti obrany, přičemž první z nich je založena na myšlence Saavedrovy pozice: 1. Jc1 Vxb5 (1. ... Kb2 2. Jd3+ s dalším 3. Jxc5 vede ke snadnému vítězství bílého) 2. c7 Vd5+ 3. Jd3! Vxd3+ 4. Kc2 Vd4. V tomto okamžiku vzniká Saavedrova pozice a bílý zvítězí po tazích 5. c8V Va4 6. Kb3.\n\nDruhá možnost obrany černého je založena na dvou patových hrozbách a bílý pozici řeší jinou minoritní proměnou, tentokrát ve střelce, což jsou důvody, proč se tahle studie stala proslulou, zatímco jiná rozvinutí Saavedrovy pozice byla zapomenuta: 1. Jc1 Vd5+ 2. Kc2 (2. Jd3? Vxd3+ 3. Kc2 Vd5! 4. Kc3 Vxb5 remíza; 2. Ke2? Vxb5 3. c7 Ve5+ remíza) 2. ... Vc5+ 3. Kd3! [3. Kd2? Vxb5 4. c7 (4. Jb3+ Vxb3 5. c7 Vb2+! – viz níže) Vb2+! 5. Kd1 Vc2! 6. Kxc2 pat] 3. ... Vxb5 (3. ... Vxc1 4. Kd4, s úmyslem 5. Kd5 a 6. b6, vítězství) 4. c7 Vb8! Nyní by oba tahy 5. cxb8D a 5. cxb8V vedly k patu. 5. cxb8J znamená remízovou koncovku. 5. Jb3+ Vxb3+ 6. Kc2 Vb2+! 7. Kc1 (7. Kc3 Vb1) vede opět k remíze, a to buď po 7. ... Vb1+ nebo 7. ... Vb4 8. c8D (po 8. c8V může nyní černý bez obav zahrát Va4) Vc4+. Bílý má jedinou možnost, jak zvítězit: 5. cxb8S!\n\n"}
{"id": "281608", "url": "https://cs.wikipedia.org/wiki?curid=281608", "title": "Pes (rozcestník)", "text": "Pes (rozcestník)\n\nPes může označovat:\n\n\n\n\n\n\n\n"}
{"id": "281609", "url": "https://cs.wikipedia.org/wiki?curid=281609", "title": "Saavedra", "text": "Saavedra\n\nSaavedra má více významů:\n\n"}
{"id": "281610", "url": "https://cs.wikipedia.org/wiki?curid=281610", "title": "Povrchové zaplísnění ryb", "text": "Povrchové zaplísnění ryb\n\nPovrchové zaplísnění ryb je plísňové onemocnění, které je v Česku způsobované zejména plísněmi rodu \"Saprolegnia\" a \"Achlya\". Projevuje se vatovitými porosty bílé až hnědavé barvy na povrchu těla. Rychlost prorůstání této plísně do tkáně je ovlivněna několika faktory, zejména pak teplotou okolí a zdravotním stavem ryby. Zejména náchylné jsou ryby v době tření. Neléčené ryby na toto onemocnění často hynou, neboť je jejich organismus zaplavován plísní produkovanými toxiny a produkty z rozpadu vlastní tkáně.\n\nJako ochrana před zaplísněním je potřeba chránit ryby před poškozením, ke kterému dochází často například při odlovech. Při léčbě se využívá mimo jiné potírání manganistanem draselným a koupání v léčebných roztocích. U akvarijních ryb se podle stavu doporučuje zvýšit alkalitu, u tropických ryb teplotu, zabránit hnilobným procesům a zlepšit prokysličování vody.\n"}
{"id": "281611", "url": "https://cs.wikipedia.org/wiki?curid=281611", "title": "Karosa LC 736", "text": "Karosa LC 736\n\nKarosa LC 736 je model dálkového a zájezdového autobusu, který vyráběla společnost Karosa Vysoké Mýto v letech 1984 až 1997 (prototyp již 1978). Jde o luxusnější variantu vozu LC 735.\n\nVůz LC 736 je konstrukčně téměř shodný s typem LC 735. Jedná se o dvounápravový autobus s polosamonosnou karoserií panelové konstrukce a motorem umístěným za zadní nápravou. V pravé bočnici se nacházejí dvoje výklopné dveře. Ty první jsou dvoukřídlé a umístěné před přední nápravou, druhé jsou jednokřídlé a nacházejí se za nápravou zadní. Na rozdíl od typu LC 735 jsou někdy tyto zadní dveře pouze nouzové, tedy nenacházejí se zde schody a dveře jsou vysoké od podlahy vozu ke stropu. Polohovatelné sedačky pro cestující jsou rozmístěny 2+2 na vyšších podestách, což umožnilo zvětšit objem zavazadlového prostoru, nacházejícího se mezi nápravami, z 3,5 m³ (Karosa C 734) na 5,3 m³ (LC 736). Nad sedadly jsou umístěny police s pevnými dny pro zavazadla (LC 735 má police síťované) a také rozvod čerstvého vzduchu, který si každý cestující může ovládat individuálně (tento rozvod LC 735 nemá). Zájezdové autobusy mají v prostoru předních dveří také často namontovanou sklopnou sedačku pro průvodce.\n\nPrototyp vozu LC 736 vznikl roku 1978, o dva roky později byly vyrobeny dva prototypy tzv. expresní verze, která byla určena pro provoz na dálnicích a silnicích 1. třídy (jezdily např. mezi Prahou a Brnem). Sériová výroba probíhala v letech 1984 až 1997, po roce 1992 ale již v menších objemech. V roce 1997 byl vyroben již pouze jediný vůz dodaný do Ruska. Linkové a městské autobusy řady 700 byly nadále (do roku 1999) vyráběny pod označením řada 800, v nabídce byl i dálkový autobus Karosa LC 836, žádný zákazník si jej ale neobjednal. Mezi lety 1978 a 1997 bylo vyrobeno celkem 1718 vozů LC 736.\n\nAutobusy LC 736 byly často (zejména po roce 1989) používány jako zájezdové a s českými a slovenskými občany projezdily snad celou Evropu. Tento typ je používán dodnes, počty provozovaných vozů se ale každým rokem zmenšují kvůli dodávkám moderních autokarů.\n\nSoukromé sbírky:\n\n\n"}
{"id": "281617", "url": "https://cs.wikipedia.org/wiki?curid=281617", "title": "Šáhruch", "text": "Šáhruch\n\nZillulláh Hast Sultán bar Salatin-e Džahán Šáh-e Šáhhán Šáh-e Džahán Šáhruch Šáh, zkráceně Šáhruch Šáh (persky ; 21. března 1734 Isfahán – asi květen 1796 Damghán), byl perský šáh z dynastie Afšárovců panující v letech 1748–1749 a 1750–1796, v druhém období své vlády prakticky jen v Chorásánu na severovýchodě Íránu. Šáhruch byl nejstarším synem prince Rezákulího Mírzy, zavražděného Ádilem Šáhem v roce 1747, a vnukem Nádira Šáha, zakladatele afšárovské dynastie.\n\nNa trůn teprve čtrnáctiletého Šáhrucha vynesly politické zmatky v roce 1748, jejichž důsledkem bylo svržení Ádila Šáha a převzetí vlády jeho bratrem Ibráhímem, mladším synem Muhammada Ibráhíma Chána. Šáhruchova korunovace proběhla jen týden po Ádilově pádu, 1. října 1748 v Mašhadu, ale trvalo ještě více než půl roku (do května 1749), než se novému panovníkovi podařilo získat uznání v celém prostoru říše (kromě Afghánistánu, kde již od roku 1747 vládl Ahmad Šáh Durrání).\n\nPoměry v Persii byly po slabé vládě obou předchozích šáhů velmi neurovnané, což nahrávalo jednotlivým místním náčelníkům, aby se učinili co nejvíce samostatnými. K moci dosazený Šáhruch byl příliš mladý a měl mnoho rivalů, mj. i z řad nedávno sesazeného rodu Safíovců a konkurenčního rodu Kádžárovců, kteří čekali na první příležitost, jak posílit své vlastní postavení nebo alespoň vliv svého kmene. Centrální vláda v Mašhadu se potácela z jedné krize do druhé a v tomto kontextu nepřekvapuje, že již 17. prosince 1749 zosnoval Safíovec Muhammad Husajní Maráší státní převrat, šáha svrhl a oslepil, přičemž sám přijal panovnickou korunu jako Sulajmán II. (1749–1750).\n\nNa přelomu let 1749/1750 se tak afšárovská říše vytvořená Nádirem Šáhem definitivně rozpadla a nehrálo velkou roli, že ani Sulajmán, ani jeho nástupce Ismá‘íl III., rovněž Safíovec, nedrželi moc dlouho a že Šáhruch byl 26. ledna 1750 opět dosazen na trůn, čtyřicet dnů po svém pádu. Jeho vliv se nyní omezoval jen na Chorásán, v ostatních částech říše vládli lokální náčelníci, z nichž dva měli dostatečnou autoritu, aby mohli usilovat o významnější postavení v rámci státu – Alí Mardán Chán z kmene Bachtjárů a Karím Chán z lúrského kmene Zand.\n\nZa Šáhruchova bezmocného přihlížení si tito dva předáci rozdělili v roce 1751 vládu nad západním Íránem a následujícího roku dosadili na trůn znovu Ismá‘íla III., který měl jejich panování poskytnout legitimitu. Šáhruch se udržel v Mašhadu jen díky ochraně Ahmada Šáha Durráního a také kvůli jistému respektu, který Karím Chán choval jako někdejší Nádirův velitel k afšárovskému rodu. To ale nic neměnilo na faktu, že Karím Chán se po porážce svého rivala Alího Mardána stal roku 1760 \"de facto\" vládcem Persie, i když nikdy nepřijal titul šáha. Nastala éra zandovské monarchie, novým centrem země se stal Šíráz.\n\nŠáhruch svého rivala Karíma, který zemřel roku 1779, o dlouhá léta přežil a zůstal lokálním knížetem v Chorásánu až do poloviny devadesátých let – do doby, jež se časově kryje s expanzí kádžárovského náčelníka Ágy Muhammada Chána (1742–1797), muže energického a schopného, ale i mimořádně krutého. Ágá Muhammad nejprve porazil na západě Karímovy zandovské nástupce, kteří se mezitím prohlásili za šáhy, a pak se obrátil proti Mašhadu, aby se zmocnil proslulého pavího trůnu a opětovně sjednotil říši pod jedním žezlem. Vzhledem ke slabosti protivníka se mu to bez větších potíží podařilo a Šáhruch byl na jeho rozkaz umučen k smrti – tak skončila krátká perioda vlády afšárovské dynastie v Persii.\n\nŠáhruch měl dvě manželky a celkem šestnáct dětí, devět dcer a sedm synů. Ze synů se později Nádir Mírzá vzbouřil proti kádžárovskému šáhu Fath Alímu, nástupci Ágy Muhammada, a byl za to roku 1803 popraven. Dvě Šáhruchovy pravnučky se provdaly Fath Alího.\n\n\n"}
{"id": "281618", "url": "https://cs.wikipedia.org/wiki?curid=281618", "title": "Technická podpora", "text": "Technická podpora\n\nTechnická podpora () je pracoviště nebo služba, poskytující pomoc uživatelům (zákazníkům, zaměstnancům) dané instituce. Je to kontaktní místo, přeneseně i softwarové řešení, na nějž se uživatel obrací s žádostí o pomoc s vyřešením problému či ohlašuje chybu. Nejčastěji je možné se s tímto pojmem setkat v oblasti informačních systémů a informačních a komunikačních technologií.\n\nÚčelem helpdesku v oblasti informačních technologií je poskytovat technickou podporu uživatelům PC či jiných zařízení. Zadavatel požadavku se prostřednictvím vhodné aplikace spojí s týmem techniků, kteří disponují znalostmi a schopnostmi potřebnými pro jeho vyřešení. Následně je zadavatel buď veden k vyřešení problému či se technik helpdesku připojí přímo na jeho pracovní stanici a problém vyřeší za něj.\n\nPři nasazení externího helpdesku poskytuje firma podporu svým zákazníků nebo partnerům. Jako příklad lze uvést výrobce modemů, který potřebuje efektivně vyřizovat požadavky od zákazníků, kteří si zakoupili jeho výrobky. Zpravidla tedy zřídí pracoviště s kvalifikovanými pracovníky a zákazníci se na toto pracoviště obracejí buď telefonicky, pomocí mailu nebo přes helpdeskovou aplikaci.\n\nV případě interního helpdesku pak firma poskytuje podporu svým vlastním zaměstnancům. Helpdeskové pracoviště pak zpravidla řeší požadavky spojené s uživatelskými PC a notebooky.\n\nMá-li firma helpdeskové pracoviště, které musí přijímat denně velké množství požadavků, vyplatí se jí implementovat specializovanou helpdeskovou aplikaci.\n\nTato aplikace pak zpravidla nabízí přehledné rozhraní pro řešitele požadavků a případně i pro jejich zadavatele. Řešitelé díky ní mají požadavky centrálně na jednom místě, což umožní zajistit jejich zpracování, řešení, prioritizaci a v neposlední řadě i dohled nad plněním SLA.\n\nObvyklý princip je takový, že zadavatelé vyplňují speciální helpdeskový formulář, který poté odešlou na helpdeskové pracoviště. Tam je požadavek převzat řešiteli a navázána komunikace s jeho zadavatelem.\n\nV případě opětovně se opakujících dotazů může helpdeskové pracoviště vytvořit speciální podstránku, kde nejčastěji pokládané dotazy zveřejní včetně jejich odpovědí. Uživatel poté může jednoduše dohledat odpovědi na nejčastější dotazy právě na této podstránce. Tento princip je vhodný v případech, kdy je nutné eliminovat náklady, které by vznikly opětovným zasíláním reakcí na opakující se dotazy. Je možné využít i vlastní robustní knowlegebase systém, kam lze vložit i vlastní Centrum nápovědy. Odpovědi pak lze zobrazovat skrz vysouvací panely. \n"}
{"id": "281619", "url": "https://cs.wikipedia.org/wiki?curid=281619", "title": "Ostravská operace", "text": "Ostravská operace\n\nOstravská operace též Ostravsko-opavská operace (10. března – 5. května 1945) spočívala v útoku Rudé armády a jednotek 1. čs. armádního sboru směrem na severní Moravu a průniku na území Československa. Při plánování útoku byly vzaty do úvahy i skutečnosti, že hlavní cíl – Ostrava – je velké průmyslové centrum s velkým významem pro poválečnou obnovu Československa, a mělo se zamezit výraznému poškození. Bylo též nutno počítat se silnou obranou Němců, kteří mohli využít pohraniční opevnění z předmnichovské republiky.\n\nOperace byla zahájena v březnu poté, co sovětská vojska pronikla v rámci Viselsko-oderské operace během několika dnů k řece Odře na vzdálenost 60 km od Berlína a následně provedla dílčí útoky na německá vojska nacházející se na křídlech. V jižní části postupu uskutečnila vojska 1. ukrajinského frontu hornoslezskou operaci a 4 ukrajinský front zahájil 10. března na polském území Ostravsko-Opavskou operaci. Sovětská vojska však postupovala pomalu a dosahovala jen dílčích úspěchů. Proto byla ofenzíva 7. dubna zastavena, vojska byla přeskupena a doplněna o 60. armádu P. A. Kuročkina . V tomto období probíhala linie fronty na čáře západně od města Nysa přes Krnov, odtud severně od Opavy a jižně od Ratiboře, Wodzisław východně od Českého Těšína a směrem ke Slovensku. Sovětské vrchní velitelství rozhodlo, že rozhodující útok vojsk 4. ukrajinského frontu na ostravském směru bude zahájen těsně před útokem na Berlín, čímž měla být nepříteli odebrána možnost přesunovat síly a vojenské prostředky z prostoru Berlína k Ostravě a naopak. Hlavní útok měl být veden po západním břehu Odry, pomocný úder po jejím břehu východním. Do útoku byly v rámci 4. ukrajinského frontu zařazeny i jednotky 1. československého armádního sboru – čs. 1. tankové brigády a 1. čs. smíšené letecké divize.\n\nHlavní část operace začala 15. dubna 1945 v 10 hodin, po zhruba sedmdesátiminutové dělostřelecké přípravě vyrazila do útoku vojska 60. armády. Na pravém křídle útočila vojska 38. armády, jehož součástí byla i čs. tanková brigáda. Ta prolomila nepřátelskou obranu v prostoru Rohov–Krzyżanowice a pronikla až do hloubky 7 km. Útočící vojska však narážela na pevnou obranu německých vojsk a utrpěla velké ztráty. Opavské obranné pásmo bylo prolomeno až ve dnech 20.–23. dubna. Dne 22. dubna osvobodila vojska 60. armády Opavu a tento úspěch umožnil sovětským a československým vojskům rozvinutí útoku směrem na Ostravu. Hlavní údery pokračovaly 26. dubna útokem ve směru Háj ve Slezsku, Velká Polom a Klimkovice. 29. dubna dosáhla sovětská vojska čáry Tísek–Zbyslavice–Svinov. Za svítání 30. dubna překročily hlavní síly 38. armády řeku Odru v prostoru jižně od Svinova. V odpoledních hodinách zaútočily tanky 1. čs. tankové brigády do týlu Němců a rychlým postupem pronikly se sovětskou 128. gardovou střeleckou divizí do středu města Ostravy. Po 19. hodině se podařilo díky hrdinství ostravského občana Miloše Sýkory, který zneškodnil elektrické vedení k náložím na mostu přes řeku Ostravici, proniknout československým a sovětským jednotkám z Moravské do Slezské Ostravy. Německé jednotky byly tímto zaskočeny a buď byly likvidovány, nebo se daly na ústup. Ostrava byla prakticky ještě téhož dne osvobozena, čímž hlavní část Ostravsko-opavské operace skončila.\nPo těchto bojích zaútočila sovětská vojska 38. armády na Fulnek a Olomouc, vojska 1. gardové armády ve směru na Místek a Nový Jičín, 18. armáda měla pokračovat ve směru na Čadcu, Velké Karlovice a Rožnov pod Radhoštěm. 3. května byl osvobozen Těšín, Karviná, Třinec a Místek. Vojska pokračovala dále směrem na střední a severozápadní Moravu a Slezsko. V tomto období byly vydány první rozkazy k Pražské operaci, která se z hlediska dalšího postupu vojsk stala prioritní. Byla vytvořena armádní úderná skupina, jejíž součástí byly i československé tanky, jež postupovala z prostoru Libavá směrem na Moravskou Třebovou, Svitavy, Čáslav, Kutnou Horu a která dosáhla plánovaného cíle – města Prahy 10. května 1945.\n\n\n\n\n"}
{"id": "281620", "url": "https://cs.wikipedia.org/wiki?curid=281620", "title": "Grandes Rousses", "text": "Grandes Rousses\n\nGrandes Rousses je horský masiv ležící ve Francii v departementu Isére, horopisně se řadící se do pohoří Dauphineské Alpy. Stejně jako jeho nadřazený celek i Grandes Rousses jsou složeny z krystalických hornin. Štíty zde často přesahují 3000 metrů. Nejvyšší vrchol je Pic Bayle (3465 m). V masivu se nachází 6 hlavních ledovců a v oblasti střediska Alpe d'Huez lze lyžovat po ledovci dokonce celoročně.\n\nMasiv Grandes Rousses je ze všech stran obklopen sousedními masivy, které patří do Dauphineských Alp. Na severu a severozápadě je to Vysoké Tatry připomínající celek Belledone (Grand Pic de Belledonne, 2977 m). Na západě a jihozápadě odděluje Grandes Rousses od sousedního celku Oisans (Taillefer, 2857 m) údolí řeky Romanche. Na jihu přechází v oblasti Mont-de-Lens, Les Deux Alpes do nejvyšší skupiny Ecrins (Barre des Ecrins, 4102 m). Východní hranici tvoří údolí řek Ferrand a Valette, které oddělují Grandes Rousses od divokého pohoří Arvan-Villards (Aiguilles d'Arves, 3514 m).\n\n\n"}
{"id": "281623", "url": "https://cs.wikipedia.org/wiki?curid=281623", "title": "Myštěves", "text": "Myštěves\n\nMyštěves () je obec, která se nachází 7 kilometrů severovýchodně od města Nový Bydžov v okrese Hradec Králové. Žije zde obyvatel.\n\nPůvodní podoba názvu Myštěvsi byla Myslčeves. Podoba jména se však postupně měnila: Myslčoves, Mysličeves, Myslečeves, Mysčeves, Myščeves a nakonec Myšteves.\n\nPrvní údaje o Myštěvsi jsou z roku 1365. V roce 1378 patřila Myštěves zemanu Blahutovi z Myslčovsi (tehdejší název Myštěvse). Je možné, že jeho potomkem byl i Michal z Myštěvsi, který je zde psán roku 1406. Po husitských válkách patřila ves, respektive její část, v roce 1452 Kunešovi z Petrovic a Myštěvsi. Je pravděpodobné, že v té době byla ves rozdělena na dvory patřící dvěma příslušníkům nižší šlechty. Na počátku 16. století držel ves Jan Otmar z Holohlav, ale po jeho smrti je majetek opět rozdroben mezi jeho syny. Třicetiletá válka způsobila skoro zánik vsi. V roce 1654 je zde v Berní rule zapsán pouze statek Petra z Myštěvsi a sedláci Jiří Horák a Jan Forbelský. Na počátku 18. století patřila Myštěves k panství Skřivany patřícímu hraběti z Bredy.\n\nNejvýznamnější památkou na katastru obce je novobarokní zámek Blažkov zvaný Blažkovický hrad.\n\n"}
{"id": "281624", "url": "https://cs.wikipedia.org/wiki?curid=281624", "title": "Baloun", "text": "Baloun\n\nBaloun je známá literární postava z románu Jaroslava Haška: \"Osudy dobrého vojáka Švejka za světové války\". \n\nBaloun byl prostý voják 91. pěšího pluku, v civilu mlynář a hospodář z českého venkova, který u nadporučíka Lukáše vystřídá Švejka ve funkci vojenského důstojnického sluhy neboli pucfleka. Postava Balouna je v tomto románu vylíčena jakožto prototyp nenasytného člověka, který má potřebu neustále jíst a sní každé jídlo, „sežere“ všechno, na co kde přijde (tedy nenasytný jedlík a žrout – nenasyta). Tato postava v Haškově románu vlastně symbolizuje jakousi zvláštní vzpomínku či připomínku dob předválečného klidu, míru, hmotného dostatku a celkové pohody.\n\nV českém filmu \"Poslušně hlásím\" z roku 1957 tuto postavu ztvárnil herec Milan Neděla.\n\nTouto postavou se inspirovali Miloslav Šimek a Jiří Grossmann pro figurku poživačného „strýčka Balouna“ v několika svých humorných povídkách. \n"}
{"id": "281625", "url": "https://cs.wikipedia.org/wiki?curid=281625", "title": "Waldemar Meissner", "text": "Waldemar Meissner\n\nWaldemar Meissner (německy: \"Meißner\") (1852–1928) byl německý inženýr ze Charlottenburgu, který v roce 1913 nalezl Wieferichovo prvočíslo 1093. Jde o otce Walthera Meissnera, který se proslavil svým přínosem v teorii supravodivosti. Bližší údaje o Waldemaru Meissnerovi chybí. (Existují ale jisté pochybnosti, zda poměrně průlomový článek z teorie čísel skutečně napsal tehdy 61letý inženýr Waldemar Meissner nebo nějaký jeho jmenovec.)\n\n"}
{"id": "281626", "url": "https://cs.wikipedia.org/wiki?curid=281626", "title": "Všeproměna", "text": "Všeproměna\n\nVšeproměna, často též označovaná německým výrazem Allumwandlung či zkratkou AUW, je šachový problém, který v určité fázi svého řešení obsahuje všechny možnosti proměny pěšce (nebo někdy i několika pěšců) v jezdce, střelce, věž a dámu.\n\nNa diagramu vpravo je šachová úloha sestavená Nielsem Hoegem, poprvé publikovaná roku 1905. Bílý táhne a dá mat třetím tahem. Klíčem k řešení je úvodní tah bílého 1. f7. V závislosti na tom, jakou obranu černý zvolí, musí bílý ve druhém tahu proměnit pěšce buď v dámu, věž, střelce nebo jezdce. Možné varianty jsou:\n\nVýznamu bílého minoritních proměn nejlépe porozumíme, zvážíme-li, co se stane, jestliže promění pěšce v dámu bez ohledu na zvolené tahy černého. Pokud by po 1. … Kf6 bílý hrál 2. f8D, černý by reagoval 2. … Kxg6 a situace by neskončila matem. Po 1. … exf4 nebo 1. … exd4 by zase tah 2. f8D znamenal pat.\n\nExtrémním případem šachového problému Allumwandlung je Babsonova úloha, v níž je bílý ve snaze dosáhnout matu nucen reagovat na různé proměny černého pěšce identickými proměnami.\n"}
{"id": "281628", "url": "https://cs.wikipedia.org/wiki?curid=281628", "title": "Patrul rinpočhe", "text": "Patrul rinpočhe\n\nDza Patrul Rinpočhe (1808-1887) neboli Orgjen Džigme Čhokji Wangpo byl osvíceným mistrem, který vedl potulný život a je považován za jednoho z nejvýznamnějších duchovních učitelů devatenáctého století. Jeho hlavním učitelem byl Džigme Gjalwe Ňugu, velký mistr, jeden z hlavních žáků Džigme Lingpy. Od Džigme Gjalwe Ňugu obdržel spolu s dalšími významnými přenosy i učení přípravných praxí Longčhen Ňingtik a to bezmála pětadvacetkrát. Čas od času psal i své vlastní texty, které byly později sebrány do šesti svazků. Mezi ně patří např. Slova mého dokonalého učitele, Kunzang Lame Šjalung.\n\nDza Palge Tulku nebo také Dzogčhen Patrul Rinpočhe se narodil ve čtrnáctém kalendářním cyklu roku Zemního Draka v Getse Dzačukhu, nacházejícím se v nomádské oblasti severního Khamu do rodiny nesoucí jméno Gjaltok. Byl rozpoznám Dodrubčhen Džigme Trinle Ozerem jako reinkarnace Palge Samten Phuntsoka a bylo mu dáno jméno Orgjen Džigme Čhokji Wangpo. Již v raném věku se bez problémů naučil číst a psát a byl ordinován Khen Šerab Zangpou. S Dola Džigme Kalsangem, Džigme Ngotsarem, Gjalse Šenpen Thajem a s dalšími učiteli studoval Trilogii nalezení utišení a klidu, Cestu bódhisattvy, Tajnou esenci tantry a mnoho dalších pojednání súter, tanter a také běžných vědních oblastí. Od Šečen Ontrul Thutob Namgjala obdržel čtený přenos Přeložených slov Buddhy (Kandžur) a učení o gramatice sanskrtu. Obdržel kompletní přenos Kandžuru a Tendžuru spolu s excelentními pojednáními vševědoucího otce a syna tradice Ňingma (Longčhen Rabjam a Džigme Lingpa), dále také pojednání Sakja Pandity, Mistra Tsonghapy a mnoha dalších mistrů staré a nové překladatelské tradice. Nezaujatým, vytrvalým a důkladný studiem a kontemplací těchto děl pak dosáhl dokonalé úrovně učenosti.\n\nNejenže obdržel od Džigme Gjalwe Ňugu\npětadvacetkrát instrukce přípravných praxí Longčhen Ňingtik, ale také tyto přípravné praxe pětadvacetkrát dokončil. Navíc obdržel instrukce k praxi tsa-lung a k Dzogčhenu a studoval mnoho cyklů praxí, které se nacházejí v kánonických textech (kama) tradice Ňingma. Do Khjentse Ješe Dordže uvedl pomocí divokého a excentrického chování Patrula Rinpočheho přímo do stavu čisté bdělosti rigpy. Velmi dlouho praktikoval tsa-lungové praxe tradice Longčhen Ňingtik a obdržel nespočetné množství přenosů nektaru Dharmy od Dzogčhen Rinpočhe Mingjur Namkhe Dordžeho a dalších mistrů.\n\nV době kdy pobýval v jeskyních Jámantaky a Dlouhého života, odlehlých retreatových místech Rudamu, vložil veškerou svou energii do praxe meditace a dosáhl tak realizace nezměrné jako prostor.\n\nVe věku třiceti let začal cestovat do Sertharu, Jarlung Pemaka a na další místa, kde rozsáhle učil shromáždění vyvolených vidjádharů na téma Tajná esence tantry. V Sertharu a v horních a dolních oblastech údolí Do předal nespočetné množství nauk Dharmy, učení na téma Cesty Bódhisattvy, Mani Kabum, Modlitbu přání Sukhavati a mnohé další. Za jeho působení v těchto krajích vymizely loupeže a přepadávání a také zrušil zvyk podávání masa při slavnostních příležitostech.\n\nV Dzamthangu studoval s Tsangpa Ngawang Čödžorem Šest jóg a také se odebral do Minjaku kde mimo jiné vedl dlouhé diskuze s Dra Geše Tsultrim Namgjalem na téma pradžňápáramit. A takto putoval a bez osobních ambicí pracoval pro dobro všech bytostí, zříkajíce se všech světských zájmů a starostí.\n\nNa Šrí Singha šedře v klášteře Dzogčhen, v Pemé Thangu a na dalších místech otočil nepřerušeně kolem Dharmy a předal zde mimo jiné nauky na téma Pět pojednání Majtréji, Střední cesta, Abhidharma, Tajná esence tantry, Pokladnice vzácných nauk a Objasnění tří slibů. Po několikaletém cyklu předávání nauk Cesty bódhisattvy v blízkosti kláštera Šrí Singha zde znenadání vykvetlo mnoho květin s třiceti až padesáti okvětními lístky nazývanými Serčen, které později vešly ve známost jako květiny bódhičárjavatáry.\n\nKdyž terton Čhogjur Dečen Lingpa odvážel termu Demčok Sangje Ňamdžor z Rudam Kangtrö, zimní poustevny kláštera Dzogčhen, jmenoval Patrula Rinpočheho ochráncem tohoto a dalších cyklů zahrnující Esenci srdce tří rodin (tib. Riksum Ňingtik) a udělil mu všechna potřebná zmocnění, čtené transmise a instrukce.\n\nTaké putoval do Kathok Dordže Denu, kde rituálním obcházením a poklonami uctil relikvie velkých mistrů Dampa Dešeka, Tsangtön Dordžeho a Džampa Bumy. Na žádost Situ Čoktrul Čokji Lodra a dalších mistrů předal velkému shromáždění mnichů rozsáhlé nauky na téma Cesta bódhisattvy. Navštívil velké kláštery tradice Riwo Gendenpa jako například Seršul, Labtridu, Čuhor a další, kde také mimo jiné rozsáhle vyučoval na téma Cesta bódhisattvy. Díky jeho jasnému a výstižnému způsobu učení, kdy se vždy vracel k základnímu významu praxe, mu obětovali květiny a vzdávali hold i držitelé titulu geše lharampa.\n\nV blízkosti kláštera Dzogčhen založil centrum pro předávání nauk. Když opravoval velkou zeď tvořenou z kamenů mani (tib. do-bum), kterou postavila jeho předchozí inkarnace Palge Samten Phuntsok, zeď se stala ještě krásnější a větší než předtím a tak se stala známou jako Patrul Dobum.\n\nTento velký mistr oddal celý svůj život studiu, kontemplaci a meditaci a také debatám a psaním textů, které komponoval pro prospěch ostatních bytostí. Díky tomu se zasloužil o propagaci a studium takových textů, jakými jsou například Cesta bódhisattvy, Pojednání Majtréji, Tři skupiny slibů a Pokladnice vzácných kvalit. Díky svému velkému soucitu se také zasloužil o znovuoživení a znovu rozšíření takových nauk, jakými jsou Tajná esence tantry a praxe tsa-lung tradice Longčhen Ňingtik.\n\nOsmnáctého dne, patnáctého kalendářní cyklu roku Ohnivého vepře, ve svátek Saga Dawa, manifestoval znaky rozpuštění formy těla do vše prostupujícího prostoru reality.\n\n\n"}
{"id": "281633", "url": "https://cs.wikipedia.org/wiki?curid=281633", "title": "Interix", "text": "Interix\n\nInterix je název přídavného, POSIX a UNIX kompatibilního subsystému pro operační systémy založené na Windows NT. Je to součást Services for Unix(SFU) 3.0 a 3.5 (které jsou k dispozici zdarma). Nejnovější verze Interixu (5.2 a 6.0) jsou obsaženy ve Windows Server 2003 R2 a Windows Vista.\n\nPodobně jako Microsoft POSIX Subsystem, obsažený v původních Windows NT, není Interix emulátorem unixového kernelu, ale nezávislým subsystémem běžícím souběžně s Win32.\n\nJe určen především pro usnadnění spolupráce Windows serverů se servery unixovými, případně pro snadnější přechod z Unixu k Windows.\n\nVývoj byl zahájen v roce 1996 pod názvem OpenNT společností Softway Systems, Inc. Název byl změněn na Interix v roce 1998 a poslední verze vydaná Softway byla 2.2. V roce 1999 byl Interix zakoupen Microsoftem a do roku 2002 vydáván jako samostatný produkt. Od verze 3.0 je součástí SFU 3.0 vydaného v témže roce. Interix 3.5 byl vydán jako součást SFU 3.5 v roce 2004. Od prosince 2005 je Interix 5.2 součástí Windows Server 2003 R2 a od listopadu 2006 je součástí Windows Vista Interix 6.0. Pravděpodobně bude součástí i Windows Server 2008.\n\nZákladní instalace Interixu obsahuje:\nVývojové prostředí zahrnuje podporu pro C, C++ a Fortran, další jazyky mohou být přidány (Perl, Python, Ruby, Tcl atd)\n\nOpen source alternativou je kolekce free software Cygwin, napodobující chování unixových systémů pod Microsoft Windows. Na rozdíl od Interixu netvoří samostatný subsystém, ale běží nad Win32.\n\n"}
{"id": "281638", "url": "https://cs.wikipedia.org/wiki?curid=281638", "title": "Sluňákov", "text": "Sluňákov\n\nSluňákov je centrum environmentální výchovy, které bylo jako obecně prospěšná společnost založené statutárním městem Olomouc v listopadu 2006. Sídlem je nízkoenergetický dům v Horce nad Moravou. Název organizace je odvozen od označení celistvých křemenců – sluňáků.\n\nSluňákov pořádá vzdělávací a osvětové programy pro školy a veřejnost, festival \"Ekologické dny Olomouc\" a provozuje expozici pod širým nebem – přírodní galerii \"Dům přírody Litovelského Pomoraví.\"\n\nAmbicí organizace je vytvářet příležitosti k aktivnímu trávení času v přírodě, nabízet možnosti vnímat prostor různým způsobem a skrze tuto různorodost prohlubovat vztah k přírodě.\n\nPosláním organizace je nabídka a zprostředkování prožitků a poznání, které rozvíjejí uctivý vztah člověka k přírodě i k sobě samému. Misí je obnovování (a prohlubování) uvědomění úzkého sepětí lidí s přírodou a s krajinou, kterou obývají. Ředitel Michal Bartoš uvedl: \"„Smysl tohoto počínání vidím v tom, že lidé jsou přírodní bytosti, které jsou přirozeně vrostlé do živého světa a srostlé křehkým předivem vztahů se vším, co jej utváří.\" \n\nČinnost Sluňákova  spadá do několika oblastí. Nejširší nabídku tvoří lektorská činnost pro děti předškolního a školního věku, pedagogy, ale i veřejnost. Vedle toho jsou organizovány tematické besedy, komentované prohlídky v areálu i mimo areál, tábory, jedno i vícedenní výlety, tvořivé dílny a semináře profesního a osobnostně sociálního rozvoje.\n\nV infocentru provozovaném v sídle organizace je možné zakoupit autorské publikace Sluňákova, lokální výrobky a potraviny vyprodukované v režimu ekologického zemědělství a podle zásad fair trade. Zájemci si také mohou zapůjčit učební pomůcky a knihy.\n\nDále je možno v areálu uspořádat svatby a oslavy, ubytovat se nebo pronajmout prostory k realizaci vlastní akce \n\nV rámci environmentálního vzdělávání nabízí Sluňákov všem typům školských zařízení denní či vícedenní pobytové programy. Výuka je zajištěna zaměstnanci Sluňákova a externími lektory.\n\nPro širokou veřejnost jsou v průběhu roku organizovány samostatné tematické akce (např. Dny Země), soutěže a kampaně (např. Olomouc třídí odpad. V září a únoru je pak pravidelně pořádán tematický den pro veřejnost.\n\nProgramově apolitický festival \"Ekologické dny Olomouc\" je nejvýznamnější environmentální vzdělávací a osvětová akce pro širokou veřejnost v České republice. Ta je organizována pravidelně od roku 1990 vždy na přelomu dubna a května. \n\nHlavním záměrem festivalu je podpora a rozvoj dialogu ve společnosti a zvyšování informovanosti obecně. Velkým cílem je pak budování povědomí o životním prostředí, jeho současném stavu, a udržitelném rozvoji, což je nezbytné při hledání environmentálně šetrných řešení společenských problémů.\n\nFestival tvoří cyklus pestrých aktivit propojující přírodu, humanitní vědy a umění. Typickou náplň tvoří víkendový blok besed, výstavy, průvodcované výlety a vycházky. Festival je zakončen Ekojarmarkem s hudebním a divadelním doprovodným programem, který je tradičně pořádán prvního května na Horním náměstí v Olomouci. \n\nNa festival navazuje celoroční besední program Ekologické večery probíhající v olomouckém Divadle hudby.\n\nKromě vlastní budovy centra patří ke Sluňákovu 15 ha pozemků, na kterých byl za podpory Agentury ochrany přírody a krajiny České republiky vybudován Dům přírody Litovelského Pomoraví. Na původních polích zde vznikla neobvyklá a velmi inspirující venkovní expozice. Stavby a instalace v areálu galerie navrhli známí čeští výtvarníci (František Skála, Miloš Šejn, Miloslav Fekar a Marcel Hubáček). Díla přibližují krajinu lužních lesů kolem řeky Moravy, slouží k setkání člověka s přírodou a tím umocňují její vnímání prostřednictvím uměleckého díla.\n\nRajská zahrada rostlin a živočichů Františka Skály je místem určeným k rozjímání. Lesní chrám z dubových sloupů podle návrhu Miloslava Fekara je místem zasvěceným slunci a jeho putování po obloze. Sluneční hora Miloše Šejna je umělý krajinný útvar nabízející průnik do jejího nitra či vystoupání na travnatý vrchol. Ohniště Marcela Hubáčka tvoří postupně se zvyšující kamenná zeď ve tvaru spirály.\n\nAreál je volně přístupný s možností půjčit si klíče od uzavřených objektů (Rajské zahrady a Sluneční hory). Dům přírody Litovelského Pomoraví získal Cenu města Olomouce za počin roku 2014 a Cenu Rudolfa Eitelbergera 2015 za zdařilou realizaci v oblasti architektury, urbanismu a péče o památky v Olomouci a Olomouckém kraji. \n\nPři putování Litovelským Pomoravím je možné také navštívit Informační středisko CHKO Litovelské Pomoraví Šargoun, které se nachází nedaleko Litovle. Středisko nabízí interaktivní stůl a unikátní 3D dokument s informacemi o krajině a lidech v Litovelském Pomoraví. Dále je možné zhlédnout expozici o včelařství včetně historických ukázek a kopií historických úlů.\n\nSamotná budova centra, navržená architektonickým studiem Projektil Architekti, je vystavěna z dřeva, betonu, skla, kamene a nepálených cihel. Využívá principů solární architektury, velké tloušťky izolací a větrání s rekuperací tepla. Za domem se nachází zásobník na dešťovou vodu, která je používána jako užitková v rámci provozu.\n\nStavba je postavena na základě návrhu architektů Ondřeje Hofmeistera, Petra Leška, Romana Brychty a Adama Halíře a získala prestižní ocenění Grand Prix architektů 2007.\n\nPříběh vzniku nízkoenergetického domu a konceptu celého areálu líčí knižní monografie Ireny Hradecké a kolektivu - Neobyčejnost přirozenosti, Dům – krajina – lidé – Sluňákov – 1992 – 2012. \n\n"}
{"id": "281641", "url": "https://cs.wikipedia.org/wiki?curid=281641", "title": "Isaac Newton", "text": "Isaac Newton\n\nIsaac Newton ( – v Londýně) byl anglický fyzik, matematik (působící v Cambridge na stolici Lukasiánského profesora), astronom, alchymista a teolog, jenž bývá často považován za jednu z nejvlivnějších osob v dějinách lidstva. Jeho publikace \"Philosophiæ Naturalis Principia Mathematica\", vydaná v roce 1687, položila základy klasické mechaniky a dnes bývá řazena mezi nejdůležitější knihy v historii vědy. Newton v ní popisuje zákon všeobecné gravitace a tři zákony pohybu, které se na další tři staletí staly základem vědeckého pohledu na fyzický vesmír. Newton propojil Keplerovy zákony pohybu planet s vlastní teorií gravitace a dokázal, že pohyb předmětů na Zemi se řídí stejnými pravidly jako pohyb vesmírných těles. Tím smetl poslední pochyby o heliocentrismu a přispěl k vědecké revoluci.\n\nNewton je někdy považován dokonce za zakladatele exaktní vědy jako zcela nového pohledu na reálný svět, umožňujícího rozvoj (moderní) matematizované vědy.\n\nV mechanice Newton formuloval teorii o zachování hybnosti a momentu hybnosti. Na poli optiky sestavil první zrcadlový dalekohled a na základě pozorování, že optické hranoly rozkládají bílé světlo do jednotlivých barev viditelného spektra, rozvedl teorii barev. Rovněž vyslovil zákon chladnutí a zkoumal rychlost zvuku.\n\nV matematice se dělí s Gottfriedem Leibnizem o zásluhy na objevu integrálního počtu. Dále pak zobecnil binomickou větu, vymyslel takzvanou „Newtonovu metodu“ řešení soustav nelineárních rovnic a přispěl k výzkumu mocninných řad.\n\nNewton byl horlivě věřícím křesťanem, byť zastával místy nekonvenční názory. Přestože je dnes vzpomínán především pro svůj přínos vědě, část svých textů věnoval výkladům bible.\n\nNěkteří odborníci se domnívají, že měl Aspergerův syndrom.\n\nIsaac Newton se narodil 4. ledna 1643 (podle tehdy užívaného Juliánského kalendáře 25. prosince 1642) ve Woolsthorpu poblíž Granthamu v Lincolnshire ve východní Anglii. Otec, který se jmenoval také Isaac Newton, byl zámožným vlastníkem půdy, ale neměl žádné vzdělání. Zemřel tři měsíce před narozením syna. Když byly Newtonovi tři roky, provdala se jeho matka, Hannah Ayscough, ještě jednou a přestěhovala se do sousední vesnice North Withamu. Za manžela si vzala rev. Barnabase Smithe. Od té doby, až do otčímovy smrti, se o Newtona starali matčini rodiče. Rodina Ayscoughů stála výše na společenském žebříčku než Newtonové (Newtonův dědeček James Ayscough byl šlechticem a matčin bratr William farářem, který studoval na Trinity College v Cambridge) a proto se díky nim Newtonovi dostalo vzdělání. V roce 1653, po smrti druhého manžela se matka vrátila zpět do Woolsthorpu a desetiletý Isaac opět bydlel se svou matkou a se třemi nevlastními sourozenci (Mary, Benjamin a Hannah Smithovi).\n\nV deseti letech začal chodit do vesnické školy v Skillingtonu a později ve Stoku. Od roku 1655 navštěvoval v Granthamu tamější gymnázium. Ubytován byl v domácnosti lékárníka pana Clarka. V letech 1658–1661 se v Grathamu připravoval na studia v Cambridge.\n\n5. června 1661 za podpory svého strýce Williama nastoupil Newton jako osmnáctiletý studovat na Trinity College v Cambridge. Zde byl jeho učitelem známý fyzik a matematik Isaac Barrow. Základem studia zde sice v té době byly ještě Aristotelovy myšlenky, ale Newton se také zajímal o modernější myslitele, četl díla G. Galilea a R. Descarta. Přečetl Keplerovo dílo \"„Optics“\", seznámil se s Euklidovými \"„Základy“\".\n\nOd srpna 1665 do dubna 1667 byla univerzita uzavřena kvůli morové epidemii a Newton se vrátil do rodného Woolsthorpu, kde mu podle pověsti spadlo na hlavu jablko a on přišel na myšlenku gravitace. I když více zdrojů se přiklání spíše k tomu, že jablko vědci přímo na hlavu nespadlo, jen ho sledování padajícího ovoce inspirovalo při přemýšlení o gravitaci. Během výše zmíněných dvou let pobytu na rodném statku vynalezl svůj diferenciální počet, rozvinul svou teorii gravitace a vytvořil vlastní teorii podstaty světla a barev.\n\nRoku 1665 získal bakalářský titul a roku 1667 stálé místo na Trinity College. Roku 1668 se stal magistrem svobodných umění a roku 1669 lukasiánským profesorem matematiky, kdy nastoupil na místo po svém učiteli Isaacu Barrowovi.\n\nRoku 1671 se neoficiálně oženil a narodil se mu syn, který ale 27. června 1672 zemřel na zápal plic.\n\nV té době sestrojil svůj zrcadlový dalekohled, který řešil problém barevné aberace u dalekohledů. 11. ledna 1672 byl na základě svého vynálezu zvolen členem Královské společnosti. 19. února 1672 vyšla v \"Philosophical Transactions\" jeho první fyzikální práce, která byla na téma teorie barev.\nV roce 1703 byl zvolen předsedou Královské společnosti a zůstal jím až do roku 1727. V roce 1705 byl královnou Annou povýšen do rytířského stavu.\n\nByl poslancem anglického parlamentu a je známo, že v zájmu Anglie odporoval i králi.\n\nV roce 1696 byl jmenován dozorcem v královské mincovně v londýnském Toweru a o tři roky později byl jmenován jejím ministrem. Proslavil se bojem proti penězokazům a dostal jich několik na popraviště. Navíc také zavedl matematickou definici nové měny guiney. Místo v královské mincovně bylo spojeno s příjmem 1500 liber sterlinků a proto se tím zlepšily jeho hmotné poměry tak, že se vzdal profesury v Cambridgi. Přestěhoval se natrvalo do Londýna, kde se o jeho byt starala jeho neteř, dcera jeho sestry Hannah.\n\n2. března 1727 naposledy předsedal Královské společnosti. V té době byl již vážně nemocen (od roku 1722 trpěl dnou a ledvinovými i žlučníkovými kameny) a jeho nemoc se ještě cestou z Kensingtonu do Londýna zhoršila. Newton jí podlehl 31. března 1727 v Londýně (20. března podle tehdejšího Juliánského kalendáře). Je pohřben ve Westminsterském opatství.\n\nTřebaže byl Newton hluboce věřícím křesťanem, stalo se jeho pojetí světa základem racionalismu, osvícenství, a mechanického materialismu. Byl jedním z prvních, kteří začali s publikováním ve vědeckých časopisech (viz Impakt faktor). Úspěšně vedl anglickou Královskou společnost, jež se stala v jeho době nejprestižnější vědeckou institucí světa.\n\nNejvětším Newtonovým počinem je založení exaktní vědy jako zcela nového pohledu na reálný svět, umožňujícího rozvoj (moderní) matematizované deduktivní vědy.. K tomu účelu musel učinit dva zásadní objevy:\n\nTak Newton položil základy fyziky, jako moderní, ucelené, deduktivní vědy na úrovni dnes nazývané klasická fyzika.\n\nV mechanice především dokázal, že fyzikální zákony platí nejen na Zemi ale i ve vesmíru. Newtonovým nejznámějším objevem byly jeho tři pohybové zákony:\n\n\nDále objevil zákony všeobecné gravitace (Newtonův gravitační zákon). Klasická mechanika se dodnes opírá o jím zavedené pojmy hmotnosti, setrvačnosti, síly a interakce. Objevil mnoho zákonů speciální povahy týkajících se pohybu planet, pohybu v prostředí s odporem, rotujících kapalin atd.\n\nV optice objevil, že světlo je složené a skládá se z barevného spektra (rozklad na optickém hranolu), vysvětlil barvy tenkých vrstev, objevil zobrazovací rovnici, nalezl slitinu vhodnou ke konstrukci zrcadel a sestrojil první zrcadlový dalekohled (vlastní uspořádání primárního a sekundárního zrcadla) viz Newtonův dalekohled.\nTaké objevil sextant, avšak svůj objev nepublikoval.\n\nV matematice položil základy diferenciálního a integrálního počtu (tzv. Kalkulus) a také základy diferenciálních rovnic. Nalezl také metodu pro numerické řešení transcendentních rovnic.\n\nKolem roku 1665 zobecnil binomickou větu v binomickou řadu. O objevu fluxí (jak nazýval svůj objev diferenciálního počtu) se Newton zmiňuje ve svém deníku 20. května 1665 a téhož roku pomocí svého diferenciálního počtu určil obsah plochy ohraničené hyperbolou.\n\nNewton také věnoval mnoho času alchymii. V Cambridgi si zařídil laboratoř, ve které ověřoval popsané postupy a procedury.\n\nKniha \"Matematické principy přírodní filozofie\" je považována za nejdůležitější práci v celé historii moderní vědy, je v ní popsán například zákon všeobecné gravitace a Newtonovy pohybové zákony, které položily základy klasické mechaniky. V rámci svého výzkumu také vytvořil (spolu s Gottfriedem Leibnizem; o prvenství vedli nesmiřitelný spor) základy diferenciálního a integrálního počtu.\n\nRukopis prvního dílu byl předložen Královské společnosti již v roce 1686, ale Newton se snažil svoji práci vypilovat k dokonalosti, a proto s vydáním otálel. Proto Edmund Halley, který byl jeho prací nadšen a tušil, co bude tento spis znamenat pro rozvoj fyziky a astronomie, vydal Newtonova \"Principia\" v roce 1687 vlastním nákladem. K druhému vydání došlo v roce 1713 a ke třetímu v roce 1726.\n\nV roce 1704 vydal spis \"Opticks, or a treatise of the reflexions, refractions, inflexions and colours of light\", kde popsal své optické objevy.\n\nNewton se zabýval chronologií bible a jeho práce byla vydána po jeho smrti v roce 1728 pod názvem \"Chronology of Ancient Kingdoms amended\".\n\n\nNewton se dlouhou dobu přel s Gottfriedem Leibnizem v otázce, který z nich objevil kalkulus dříve. Newton podle svých slov začal na jisté podobě kalkulu pracovat již v roce 1666, ale výsledky publikoval až o desítky let později, a to navíc jen jako drobnou poznámku na konci jedné ze svých publikací. Leibniz zahájil práce na své podobě kalkulu v roce 1674 a roku 1684 vydal první dílo, kde jej popsal. Britská Královská společnost později ve své studii prohlásila, že skutečným objevitelem kalkulu je Newton, a označila Leibnize za plagiátora. Studie však byla nakonec zpochybněna, když se zjistilo, že pasáže odsuzující Leibnize napsal sám Newton. Tím se rozhořel hořký spor o kalkulus, jenž komplikoval životy obou filosofů až do Leibnizovy smrti v roce 1716. Většina dnešních historiků věří, že Newton a Leibniz objevili kalkulus nezávisle na sobě.\n\nNewton se dostal do sporu i s Robertem Hookem. Nejprve Hooke kritizoval Newtonovy práce na poli optiky, což Newtona natolik urazilo, že se na několik let stáhl z veřejné debaty. V letech 1679 až 1680 pak mezi nimi došlo k zajímavé výměně korespondence. Hooke byl tehdy Královskou společností pověřen, aby se staral o korespondenci, tázal se ostatních členů, na čem pracují a žádal je o komentáře k práci ostatních. V dopisech se Newtona ptal na jeho názor na řadu myšlenek jak vlastních, tak i jiných autorů, a tato korespondenční výměna nakonec Newtona vedla k formulaci zákona všeobecné gravitace. Když pak v roce 1686 prezentoval Newton Královské společnosti první knihu svého díla \"Principia Mathematica\", Hooke vystoupil a tvrdil, že některé myšlenky převzal Newton od něj. Oba filosofové se pak až do Hookovy smrti neměli příliš v lásce.\n\n\n\n"}
{"id": "281644", "url": "https://cs.wikipedia.org/wiki?curid=281644", "title": "Slaney", "text": "Slaney\n\nSlaney ( [řeka zdraví], ) je řeka na jihovýchodě Irska v Leinsteru.\n\nPramení na západě Wicklow Mountains a teče na jih skrz hrabství Wicklow, Carlow, Wexford a nakonec se Svatojiřským průlivem u Wexfordu vlévá do Irského moře. Ústí řeky je široké a mělké a je známo jako Wexfordský přístav.\n\nDerreen, Derry, Bann, Urrin, Boro\n\nNa řece leží města Stratford-on-Slaney, Baltinglass, Tullow, Bunclody, Enniscorthy a Wexford.\n\n"}
{"id": "281645", "url": "https://cs.wikipedia.org/wiki?curid=281645", "title": "Avi Dichter", "text": "Avi Dichter\n\nAvraham „Avi“ Dichter ( ; narozen 4. prosince 1952 Aškelon) je izraelský politik a bývalý ředitel zpravodajské služby Šin bet. Od srpna 2012 do března 2013 zastával post ministra obrany domácí fronty ve druhé Netanjahuově vládě. V minulosti zastával post poslance Knesetu za stranu Kadima a funkci ministra vnitřní bezpečnosti.\n\nNarodil se v Aškelonu a během vojenské služby sloužil v Sajeret Matkal. Zde odmítl nabídku svého velitele, Ehuda Baraka, zúčastnit se důstojnického kurzu (to totiž znamená, že se nedostane do přímého boje). Během služby byl vyznamenán izraelským ekvivalentem Medaile cti za záchranu jednotky za nepřátelskými liniemi.\n\nPo odchodu z Izraelských obranných sil vstoupil do Šin bet a začal studovat arabštinu. V roce 1992 byl jmenován velitelem Šin bet pro Jižní sektor. Zde se podílel na likvidaci jednoho z vůdců Hamásu a jejich hlavního pyrotechnika Jahjá Ajáše. V roce 1996, krátce po atentátu na premiéra Rabina byl Dichter jmenován šéfem kontrarozvědné větve Šin bet, v roce 1999 pak byl jmenován náměstkem ředitele Šin bet.\n\nV roce 2000 byl svým bývalým velícím důstojníkem, premiérem Ehudem Barakem jmenován do funkce ředitele Šin bet. Tuto funkci vykonával v období intifády al Aksá, kdy převládal zejména protipartyzánský boj. Dichter patřil k jedněm z hlavních strůjců obsazení Západního břehu.\n\n15. května 2005 skončilo Dichterovi pětileté funkční období a on službu opustil. Na postu ředitele Šin bet byl nahrazen svým náměstkem Juvalem Diskinem. Některé spekulace naznačovaly, že za jeho odchodem je nesouhlas se Šaronovým plánem na jednostranné stažení z Pásma Gazy. Po odchodu z funkce odcestoval Dichter na tři měsíce do Washingtonu v USA, kde navštěvoval v Brookingském institutu středisko pro blízkovýchodní politiku. Po návratu do Izraele Dichter pochválil Šaronův plán stažení a začal pracovat v Kadimě. V roce 2006 byl ve volbách zvolen do Knesetu a a 4. května 2006 jmenován ministrem vnitřní bezpečnosti.\n\nJako člen izraelské vlády se zasazoval za znovuobsazení Pásma Gazy, aby se zamezilo bombardování Izraele raketami Kásam ze strany Palestinců. V průběhu druhé libanonské války v roce 2006 podporoval útoky proti syrským cílům v Libanonu. S názorem, že by měl Izrael převzít kontrolu nad celým Pásmem Gazy, vystoupil znovu v listopadu 2011. Podle jeho slov by šlo o několikaletý proces, během něhož by Izrael vymýtil teroristické skupiny z oblasti.\n\nV srpnu 2012 rezignoval na svůj poslanecký mandát, opustil stranu Kadima a stal se ministrem domácí fronty, kde nahradil Mataje Vilnaje. V Knesetu jej nahradil Ahmed Dabbah. Po volbách v roce 2013 jej v ministerské funkci vystřídal Gilad Erdan.\n\nVe volbách v roce 2015 byl zvolen za poslance za stranu Likud.\n\n\n"}
{"id": "281648", "url": "https://cs.wikipedia.org/wiki?curid=281648", "title": "Aparát", "text": "Aparát\n\nAparát může znamenat:\n\n\n"}
{"id": "281652", "url": "https://cs.wikipedia.org/wiki?curid=281652", "title": "Okres Leoben", "text": "Okres Leoben\n\nOkres Leoben je okres v rakouské spolkové zemi Štýrsko. Má rozlohu 908 km² a žije tam 60 941 obyvatel (2015). Sídlem okresu je město Leoben. Sousedí s okresy Liezen, Bruck-Mürzzuschlag, Graz-Umgebung a Murtal. Okres se dále člení na 16 obcí.\n\n"}
{"id": "281654", "url": "https://cs.wikipedia.org/wiki?curid=281654", "title": "Hyperinflace", "text": "Hyperinflace\n\nHyperinflace je jedním ze tří druhů inflace (mírná inflace, cválající inflace a hyperinflace). Je to inflace vyjádřená tři a víceciferným číslem (více než 100 %).Pro ekonomiku to znamená rozpad peněžního systému a zhroucení hospodářských vazeb. Peníze jsou znehodnocené, přestávají plnit svoji funkci – nejsou uchovatelem hodnoty, z výměnných procesů jsou vytlačovány výměnou zboží.\n\nPřestože se jedná o krajní případ, je možné jej sledovat jak v minulosti, tak v přítomnosti.\n\nVyjádření měsíční míry inflace:\n\n\n\n"}
{"id": "281656", "url": "https://cs.wikipedia.org/wiki?curid=281656", "title": "Kazimír Felix Badeni", "text": "Kazimír Felix Badeni\n\nKazimír Felix hrabě Badeni, polsky \"Kazimierz Feliks hrabia Badeni\" (14. října 1846 Surochów, Halič – 9. července 1909 Krasne u Busku), byl polský šlechtic z Haliče, v letech 1895–1897 předseda vlády Předlitavska (vláda Kazimíra Badeniho). Prosadil důležitou reformu volebního práva (Badeniho volební reforma) a nařídil, že čeština má být v záležitostech, týkajících se českých zemí, rovnoprávná s němčinou i ve vnitřním úřadování (Badeniho jazyková nařízení). To vyvolalo bouři protestů, Badeniho vláda padla a nařízení bylo roku 1899 zrušeno. V důsledku tedy vyostřilo národnostní spory v českých zemích a v západní části Rakouska-Uherska.\n\nVystudoval právo na Univerzitě v Krakově. Získal titul doktora práv a od roku 1866 nastoupil do státních služeb. Působil jako úředník na předlitavském ministerstvu vnitra a ministerstvu zemědělství (orby). Roku 1871 se stal okresním hejtmanem v Žovkvě na východní Haliči, potom v Rzeszówě. Od roku 1879 působil jako úředník na místodržitelství a dvorní rada v Krakově. V období let 1886–1888 se věnoval správě svého velkostatku. Od roku 1888 zastával funkci místodržitele (nejvyššího představitele státní správy) Haliče. Ve funkci setrval až do roku 1895 a pokoušel se v ní mimo jiné dosáhnout polsko-ukrajinského vyrovnání v Haliči.\n\nByl aktivní i v politice. Už prvních přímých volbách do Říšské rady roku 1873 byl zvolen poslancem Říšské rady (celostátní zákonodárný sbor), kde reprezentoval kurii venkovských obcí, obvod Rzeszów, Kolbuszowa atd. Nesložil ale slib a po volbě rezignoval na mandát.\n\nVrchol jeho politické kariéry nastal ale až koncem 19. století. V období 2. října 1895 – 28. listopadu 1897 byl předsedou vlády Předlitavska (vláda Kazimíra Badeniho), v níž zároveň zastával i post ministra vnitra.\n\nPředsedou vlády se stal v době vyostřených politických emocí. V důsledku bouřlivých demonstrací byl do roku 1895 v Praze a okolí výjimečný stav. Parlament byl opakovaně paralyzován českými obstrukcemi.\n\nKdyž ho císař František Josef I. pověřil sestavením vlády, Badeni se snažil pro svůj plánovaný kabinet získat širokou parlamentní podporu (od léta roku 1895 na Říšské radě panovaly chaotické poměry a neexistovala zde žádná většina). Opřel se o silnou poslaneckou frakci mladočechů, kterým nabídl jako gesto zrušení výjimečného stavu v českém hlavním městě provedené 18. října 1895 a v únoru 1896 nechal odvolat nepopulárního českého místodržícího Franze Thuna. V první parlamentní rozpravě nicméně mladočeši zpočátku trvali na své opoziční roli a považovali prvotní Badeniho signály za nepříliš konkrétní. Přesto ale byly zahájeny první diskrétní kontakty mezi mladočechy a Vídní. Prostředníkem v nich byl Gustav Eim, jenž domluvil i setkání Badeniho s jedním z mladočeských předáků Josefem Kaizlem. Badeni měl ambici respektovat mladočechy za relevantní politickou sílu, sama mladočeská strana v té době ostatně prodělávala po přijetí nymburské rezoluce přerod z radikální, nacionalistické síly v konstruktivnější formaci.\n\nZa pomoci německorakouských politických sil zase Badeni prosadil významnou daňovou reformu a reformu občanského procesního práva.\n\nHlavním reformním činem ale byla Badeniho volební reforma z roku 1896, která měnila zásadním způsobem parametry volebního systému do Říšské rady. Zachovávala sice systém kurií, ale k dosavadním čtyřem kuriím (velkostatkářská, městská, kurie obchodních a živnostenských komor a kurie venkovských obcí) přibyla kurie pátá, všeobecná. Zatímco volební právo v čtyřech původních kuriích omezoval volební cenzus (daňově definovaný, tedy volit směli jen ti, kteří odváděli na daních nějakou minimální částku), pátá kurie zahrnovala všechny muže starší 24 let. Počet poslanců byl zvýšen o 72 na 425. V květnu 1896 byla reforma schválena Říšskou radou. Předlitavsko tak díky tomu vykročilo k všeobecnému (byť ještě nikoliv rovnému) volebnímu právu. Poprvé se v praxi tato reforma uplatnila při volbách do Říšské rady roku 1897.\n\nBadeni sám reformou a následnými volbami sledoval i zájem na stabilizaci provládního tábora. Nadále se chtěl opírat o mladočechy, Polský klub, německorakouské konzervativce a šlechtu a tím oživit takzvaný „železný kruh pravice“, který v 80. letech představoval trvalou parlamentní oporu vlády Eduarda Taaffeho. Mladočeši zpočátku k reformě přistupovali kriticky. Sami již v roce 1893 navrhli radikálnější reformu a nyní zopakovali, že Badeniho návrh je nedostatečný. V březnu 1896 ale došlo k rozhodující schůzi mladočeského poslaneckého klubu, kde bylo rozhodnuto, že strana sice trvá v ideálním případě na vlastní radikální koncepci volební reformy, ale pokud nebude prosazena, podpoří ve třetím čtení vládní osnovu. Radikálové v mladočeské straně sice toto rozhodnutí veřejně kritizovali, ale mladočeši na jaře 1896 jako celek začali gravitovat směrem k Badeniho vládě. Při konečném hlasování potom reformu podpořilo 21 mladočechů (15 jich bylo proti). V září 1896 následně takzvaná \"pražská rezoluce\" potvrdila konstruktivní orientaci mladočeské strany, ale zároveň požadovala konkrétní kroky od Badeniho vlády tak, aby mohla oficiálně přehodnotit svou nadále formálně deklarovanou opoziční pozici na politickém spektru.\n\nOním konkrétním krokem, který měl upevnit provládní orientaci mladočechů, byla takzvaná Badeniho jazyková nařízení. V říjnu 1896 Badeni poprvé naznačil obrys svého zájmu na skutečném pokroku v české otázce. V prosinci 1896 dostal Josef Kaizl první návrh jazykových nařízení. Na jaře 1897 pak proběhly výše uvedené volby do Říšské rady, které stabilizovaly mladočechy jako nejsilnější parlamentní frakci s 60 poslanci. Jednání o jazykových nařízeních a českých požadavcích následně čelila četným drobným peripetiím, když Češi tlačili na maximální míru ústupků ze strany vlády, na což zase nesouhlasně reagovali někteří členové kabinetu. Badeni demonstrativně podal počátkem dubna 1897 demisi, ale již 4. dubna se v parlamentu zformovala jasná provládní většina Poláků, mladočechů, německorakouských konzervativců a šlechty s více než 220 mandáty z celkových 425. Badeni vyšel z vládní krize posílen a po dlouhé době se mohl opřít o mocný parlamentní blok. Hned následujícího dne, 5. dubna 1897, byla Badeniho jazyková nařízení oficiálně publikována (zatím jen pro České království, identický text pro Moravu byl ale již připraven a vydán 25. dubna). Šlo o významný český úspěch. Zatímco Stremayrova jazyková nařízení z roku 1880 se týkala jen vnějšího úřadování v češtině (tedy komunikace občanů s úřady), Badeniho předloha rozšiřovala úřední používání češtiny v záležitostech, týkajících se českých zemí i na vnitřní úřadování, tedy komunikaci úřadů mezi sebou. Státní úředníci měli do roku 1901 prokázat znalost obou zemských jazyků.\n\nJenže schvalování nařízení v parlamentu čelilo tvrdé opozici centralistických, německorakouských sil. V prvním a druhém čtení sice nová parlamentní většina odmítla návrh německých národovců na jejich zamítnutí, ale před finálním třetím čtením opozice vystupňovala svůj odpor a spustila proti vládě trvalou obstrukci v Říšské radě. Badeni proto nechal 2. června 1897 parlament odročit. Celá věc se začala přelévat i do pouličních demonstrací a česko-německé etnické napětí gradovalo. Při obnovené schůzi Říšské rady v září 1897 byl Badeni slovně urážen německým nacionálním politikem Karlem Hermannem Wolfem a následně pak (po souhlasu císaře) vyzval Wolfa na souboj, při kterém byl zraněn do ruky. Mladočeši mezitím formálně odsouhlasili svůj provládní postoj, ale vládní většina v parlamentu se začala právě v této době pod tlakem nacionalistické agitace rozvolňovat, protože němečtí konzervativci ve svém provládním postoji ochladli. Opozice zároveň začala paralyzovat obstrukcí i jednání o pravidelném finančním rakousko-uherském vyrovnání, které bylo podobně jako státní rozpočet zásadním pravidelným úkonem každé vlády.\n\nV listopadu 1897 došlo v parlamentu i k fyzickým potyčkám. Vláda se obstrukce nakonec pokusila zlomit přijetím přísnějšího jednacího řádu (takzvaný \"Lex Falkenhayn\", podle politika Julia von Falkenhayna), jenž by obstrukce ve sněmovně ztížil (předsedovi sněmovny dával možnost dočasně vyloučit některé obstruující poslance z jednání). Předloha ovšem nebyla přijata, místo toho se kvůli ní ve sněmovně odehrávaly ještě ostřejší hádky i potyčky, do kterých se zapojili i jinak spíše vládě loajální křesťanští-sociálové. Když se celá věc začala přelévat i do pouličních demonstrací a vídeňský starosta Karl Lueger prohlásil, že nemůže ručit za udržení veřejného pořádku, podal Badeni definitivně demisi a jeho vláda skončila. Následně se bouřlivé demonstrace konaly v Praze, kde byl opětovně vyhlášen výjimečný stav.\n\nZemřel 9. července 1909 ve vlaku, cestou ze svého statku v Surochówě na panství Busk, kde trávil poslední roky svého života po odchodu z vrcholné politiky. Před stanicí Krasne se mu udělalo nevolno. Manželka ještě stihla nechat zastavit vlak. Náhodně spolucestující ruský duchovní ho vyzpovídal. Ve stanici Krasne nastala smrt. Lékař sdělil, že Badenimu byla nedávno diagnostikována cukrovka.\n\nBadeni byl po smrti oceňován v českém tisku jako zastánce práv českého národa („\"My Čechové vzpomínáme vděčně jeho dobré vůle a zachováme šlechetného syna bratrského národa polského vždy v dobré paměti\"“). Vdově po Badenim oficiálně za parlamentní Český klub kondoloval Jindřich Maštálka. V Praze je po něm pojmenována \"Badeniho ulice\" v centru města.\n\n\n\n"}
{"id": "281659", "url": "https://cs.wikipedia.org/wiki?curid=281659", "title": "Badeni", "text": "Badeni\n\nBadeni může znamenat:\n\n"}
{"id": "281660", "url": "https://cs.wikipedia.org/wiki?curid=281660", "title": "Hana Benešová", "text": "Hana Benešová\n\nHana Benešová (rozená Anna Vlčková; 16. července 1885 Domaslavice, okres Teplice – 2. prosince 1974 Praha) byla manželka druhého československého prezidenta Edvarda Beneše.\n\nSe svým budoucím manželem se Anna Vlčková seznámila prostřednictvím přátel v Paříži. Společně tam navštěvovali přednášky francouzštiny, historie a literatury na Sorbonně. Po zasnoubení v květnu 1906 si Anna změnila jméno na Hana, protože jméno Anna prý Benešovi připomínalo zklamanou lásku z mládí. Také Beneš si změnil jméno: místo původního Eduard si začal říkat Edvard. Svatba proběhla na podzim 1909. V matrice jsou křestní jména snoubenců zapsána ještě jako Eduard a Anna.\n\nHana Benešová byla svému manželovi oporou, starala se mu o domácnost a také plnila úlohu jakési sekretářky. Během první světové války se oba manželé zapojili do odboje. Po odchodu Beneše do exilu v září 1915 čelila Hana Benešová spolu s dvorním radou Václavem Oličem obvinění z přechovávání spisů Tomáše Garrigue Masaryka a strávila kvůli manželovým politickým aktivitám v zahraničí celkem jedenáct měsíců ve vězení. S manželem se neviděli více než tři roky a znovu se setkali až na začátku roku 1919.\n\nBenešovi se v té době museli smířit s tím, že zřejmě nikdy nebudou mít děti. Jediné těhotenství paní Hany skončilo potratem.\n\nBěhem první republiky vstoupila do povědomí jako vzdělaná a okouzlující manželka ministra zahraničí a posléze prezidenta republiky. Během druhé světové války pracovala pro Mezinárodní červený kříž a po roce 1945 se stala předsedkyní jeho československé pobočky. Vzhledem ke špatnému psychickému stavu paní Charlotty Masarykové to byla až Hana Benešová, která vytvořila představu o československé první dámě.\n\nDo komunistického puče v únoru 1948 prožívala první dáma své nejlepší roky. Paní Benešovou národ miloval a uznával ji. Vývoj od nastoupení prezidentského úřadu v roce 1935 a zejména po roce 1945 však stál Edvarda Beneše mnoho sil, za což zaplatil postupným zhoršováním svého zdravotního stavu. Abdikoval v červnu 1948 a v září téhož roku zemřel. \n\nHanu Benešovou čekalo ještě 26 let života v období komunistického režimu. Dostala důchod odpovídající platu tehdejšího ministra s příplatky. Stát jí platil i krásný byt v domě „U Drahomířina sloupu“ na Loretánském náměstí o rozloze 450 m², se zvláštním vchodem a terasou. Až do konce života si mohla držet řidiče služebního automobilu, hospodyni a komornou; také ti byli placeni státem. V polovině šedesátých let byl byt Hany Benešové ovšem fakticky rozdělen na byty dva, když se do něj nastěhovala jedna z neteří zesnulého prezidenta – Božena Klučková se svým manželem Lvem Klučkou.\n\nAni po smrti svého manžela nežila Hana Benešová nijak opuštěně ani izolovaně. Velmi blízkou osobou jí byla komorná Vilma Kulhánková, která sloužila manželům Benešovým od roku 1937 a paní Benešové až do její smrti. Hana Benešová navštěvovala koncerty klasické hudby a umělecké výstavy. Přijímala návštěvy, často z širšího rodinného kruhu Edvarda Beneše a T. G. Masaryka. Mezi její důvěrné přátele patřila herečka Leopolda Dostalová. Existovala nepsaná úmluva se státními orgány, že se bývalá první dáma zdrží politické angažovanosti. V období Pražského jara přišla jediná dvě veřejná, avšak střízlivá vystoupení Hany Benešové od roku 1948. Šlo o dva, v kontextu doby nijak zásadní rozhovory v novinách, v nichž vyjádřila uspokojení nad tím, že se konečně přehodnocuje úloha jejího muže i TGM v československých dějinách. Dojemně kondolovala Ludmile Palachové, matce Jana Palacha: „Drahá maminko velikého syna, prožívám s Vámi v tichosti nesmírnou bolest, ale i nesmírnou hrdost a celým srdcem Vás objímám.“\n\nZemřela 2. prosince 1974 v bytě na Loretánském náměstí, kde byla neustále pod dohledem Státní bezpečnosti. Po smrti manžela, kdy se stáhla do ústraní, ji ještě dlouhá léta lidé poznávali v tramvaji a na důkaz úcty povstávali. Drobnou informaci o jejím pohřbu (bez přesného data úmrtí) přinesly komunistické noviny až v pondělí 9. prosince, tj. až po pohřbu, který se konal v sobotu 7. prosince 1974. Byla pochována vedle svého manžela v hrobce v areálu vily v Sezimově Ústí. V závěti odkázala vilu (svou a svého manžela) Husitskému muzeu v Táboře s tím, že tam má být vybudován Benešův památník. Komunisté tak neučinili; vilu pak používal po určitou dobu předseda vlády ČSSR Lubomír Štrougal. Vláda České republiky ji používá dodnes. V těsné blízkosti vily vznikl v roce 2000 Památník Edvarda Beneše, který provozuje táborské Husitské muzeum.\n\n\n"}
{"id": "281662", "url": "https://cs.wikipedia.org/wiki?curid=281662", "title": "Kajaba Ka-1", "text": "Kajaba Ka-1\n\nKajaba Ka-1 (: カ号観測機, \"Kagó kansokuki\") byl japonský vírník japonského císařského armádního letectva vyráběný firmou \"Kajaba Seisakušo Kabušiki Kaiša\" (萱場製作所), který byl používán za druhé světové války. Byl vyvinut pro průzkum, řízení dělostřelecké palby a protiponorkový boj. \n\nProjekt vycházel z konstrukce amerického vírníku \"Kellett KD-1A\", který byl do Japonska zakoupen v roce 1938. Prototyp poprvé vzlétl z letiště Tamagawa 26. května 1941 a ještě téhož roku začala sériová výroba, která do konce války dala až 240 kusů pozorovacích a 30 protiponorkových Ka-1. \n\nVírník poháněl řadový osmiválec Argus As 10C, který roztáčel dvoulistou vrtuli a při vzletu i třílistý nosný rotor. Posádka byla dvoučlenná, složená z pilota a pozorovatele. Ti seděli v nekrytých kokpitech, přičemž pozorovatel byl vpředu. \n\nTyp byl pozitivně hodnocen pro krátký start a snadnou údržbu. Mohl vzlétnout už na ploše o délce 30 m. Během války testovala japonská císařská armáda Ka-1 na výsadkové lodi \"Akicu Maru\". Ka-1 byly pro službu na \"Akicu Maru\" upraveny tak, že byl vypuštěn pozorovatel a místo něj byly neseny dvě malé hlubinné pumy. Ka-1 operovaly také z pobřežních základen.\n\nByl vyroben prototyp verze Ka-1 KAI s raketovými motory na koncích listů rotoru, pro zvýšení výkonů, ale neosvědčil se. Během války byl testován prototyp vylepšeného typu Ka-1 s hvězdicovým motorem \"Jacobs L-2\", který byl označený jako Ka-2. Dále se ovšem jeho vývoj nedostal.\n\n\n\n\n\n\n"}
{"id": "281664", "url": "https://cs.wikipedia.org/wiki?curid=281664", "title": "Hladomorna (jeskyně)", "text": "Hladomorna (jeskyně)\n\nLidomorna (chybně nazývaná Hladomorna) je jeskyně, která se nachází ve skále pod hradem Holštejn nedaleko stejnojmenné vesnice. Vede k ní turisticky značená cesta.\n\nV dobách fungování hradu sloužila jako vězení. Její současný vchod byl zazděn a vězni byli spouštěni do jeskyně otvorem z hradu. Jeskyně je tvořena velkým dómem vysokým okolo 17 metrů s rozměry 25 x 35 metrů. K dómu se připojují další 4 menší síně. Z jedné síně vede neprůlezná puklina na povrch. Při prvních prohlídkách jeskyně bylo na jejím dně nalezeno mnoho lidských pozůstatků a kovových předmětů.\n\nJindřich Wankel a Karel Absolon při prohledávání jeskyně našli ručně tesané schůdky v chodbě, která vedla původně z hradu do stropu jeskyně. Chodba byla z povrchu zavalena až do roku 2011. Průchod byl tehdy obnoven díky spolupráci Občanského sdružení Phoenix Holštejn a Moravského speleologického klubu Holštejn.\n\nJeskyně je volně přístupná vchodem, který byl ve středověku zazděný. Dno jeskyně je pokryto bludištěm obrovských balvanů, které se sem zřítily ze stropu. V jeskyni zimují vzácní netopýři - netopýr velký a netopýr ušatý Skalní stěna nad vchodem do jeskyně bývá využívána horolezci.\n\n\n"}
{"id": "281667", "url": "https://cs.wikipedia.org/wiki?curid=281667", "title": "Nord (departement)", "text": "Nord (departement)\n\nNord (česky \"Sever\") je departement na severu Francie. Jedná se o nejlidnatější departement v zemi, jeho správním střediskem je Lille.\n\nDnešní Nord se skládá z částí bývalých hrabství Flandry a Hainault. Území dříve patřilo ke Španělskému Nizozemí, ale v 17. století bylo nakonec připojeno k Francii.\n\nBěhem 4. a 5. století si Římané často najímali germánské kmeny pro vojenské služby na cestě Boulogne – Cologne, což v oblasti vytvořilo románsko-germánskou jazykovou hranici, jež vydržela až do 8. století. Saské osídlení oblasti však onu hranici posunulo na jih, tudíž většina obyvatelstva kolem Lille hovořila dialektem nizozemštiny. Od 9. století se hranice začala posouvat zpět na severovýchod, což ještě podpořilo vládní ustanovení Francie, označující francouzštinu v regionu za úřední jazyk. V dnešní době zde žije asi 20 000 mluvčích západní vlámštiny, zejména v arrondisementu Dunkerque, ale dialekt v oblasti pomalu vymírá.\n\nNord je jeden z 83 původních departementů, vytvořených během francouzské revoluce roku 1790.\n\nNord je součást regionu Hauts-de-France a je obklopen departementy Pas-de-Calais a Aisne, Belgií a Severním mořem.\n\nDepartement je situován na severovýchodě země podél západní hranice Belgie a je neobvykle dlouhý a úzký. Jeho hlavním městem je Lille, které společně s městy Roubaix, Tourcoing a Villeneuve d'Ascq tvoří významnou průmyslovou oblast a aglomeraci o více než milionu obyvatel (4. největší ve Francii). Další větší města jsou Valenciennes, Douai, a Dunkerque. Mezi významné řeky departementu patří Yser, Lys, Escaut, Scarpe a Sambre.\n\nJakožto symbol francouzské industrializace v 19. století oblast výrazně utrpěla během první světové války a dnes čelí dalším ekonomickým, sociálním a ekologickým problémům, spojených s úpadkem těžby uhlí a textilního průmyslu.\n\nNord je jednoznačně nejhustěji obydlený departement Francie s 2 576 260 obyvateli na ploše 5743 km².\n\n\n"}
{"id": "281669", "url": "https://cs.wikipedia.org/wiki?curid=281669", "title": "Okres Liezen", "text": "Okres Liezen\n\nLiezen je okres v rakouské spolkové zemi Štýrsko. Má rozlohu 3 316,72 km² a žije tam 79 535 obyvatel (2015). Je tak největším okresem Štýrska (zabírá 20 % jeho celkové rozlohy) a po okresu Murau má druhou nejnižší hustotu zalidnění (pouze 24 obyvatel/km²).\n\nSídlem okresu je město Liezen. Sousedí se spolkovými zeměmi Salcbursko, Horní Rakousko, Dolní Rakousko a štýrskými okresy Bruck-Mürzzuschlag, Leoben, Murtal a Murau.\n\n"}
{"id": "281671", "url": "https://cs.wikipedia.org/wiki?curid=281671", "title": "Sklad", "text": "Sklad\n\nSklad je prostor určený pro skladování nějakého materiálu (surovin, výrobků, zboží, domácích či kancelářských potřeb, jednotlivých technických součástí apod.), ve smyslu jejich trvalého uchovávání v nezměněném stavu. Sklady jako takové jsou součástí převážné většiny průmyslových, obchodních, zemědělských a jiných komerčních organizací a zde mohou mít mnoho různých účelů, velikostí i provedení, od malých místností uvnitř kancelářských budov, přes zastřešené přístřešky na dvoře závodu až po velké zastřešené skladovací areály umístěné poblíž velkých obchodních (velkoobchodních i maloobchodních) center, u dopravních překladišť (přístavy, nákladová nádraží, cargo terminály na letištích) či ve velkých výrobních podnicích.\n\nVelké výrobní podniky musí být vybaveny většími či menšími jak sklady pro uskladnění vstupních surovin a technických dílů, tak sklady pro uskladnění svých finálních výrobků. Skladování jako takové je ale z ekonomického hlediska neefektivní činnost, neboť akumuluje (umrtvuje) lidskou práci a finanční zdroje do skladovacích prostor, které nic neprodukují, neboť výrobky a materiály zde uskladněné nijak neslouží svému původnímu účelu. V současných moderních ekonomikách existuje tudíž cílená snaha omezit jakékoliv skladování surovin, materiálů, výrobků apod. na nezbytně nutné minimum, v ideálním případě neskladovat vůbec nic - což ale v praxi není možné.\n\nSklady tvoří nezbytnou infrastrukturu zejména v mezinárodním obchodu a při velkoobchodní činnosti, svoje sklady mají ale i malé maloobchodní prodejní jednotky. Speciální skladování netrvanlivých potravin může být úzce spojeno například s jejich zamražením respektive zmrazováním a dalšími metodami speciální konzervace a obchodní adjustáže.\n\nVelké skladovací areály musí být vybaveny příslušnou skladovací a manipulační technikou a to jak uvnitř skladu tak při naskladňování zboží (příjmu zboží ke skladování) tak při jeho vyskladňování (výdeji zboží). Pro tyto účely bývají sklady vybaveny nakládkovými a vykládkovými rampami, jenž usnadňují a urychlují vykládku i nakládku zboží na nákladní automobily, popřípadě železniční nákladní vagóny. Pro nakládání, respektive vykládání zboží se používají vysokozdvižné vozíky.\n\nSpeciální sklady se používají zejména v chemickém průmyslu při skladování výbušných, snadno hořlavých či zdraví člověka ohrožujících materiálů, při skladování výbušnin, trhavin a vojenské munice, dále též při skladování radioaktivních materiálů apod. Pro skladování podobných látek a předmětů platí zvláštní právní normy, předpisy a nařízení, kterými je povinen se provozovatel příslušného skladu řídit.\n\n\n\n"}
{"id": "281673", "url": "https://cs.wikipedia.org/wiki?curid=281673", "title": "Messier 28", "text": "Messier 28\n\nMessier 28 (také M28 nebo NGC 6626) je kulová hvězdokupa v souhvězdí Střelce s magnitudou 6,8 a zdánlivým průměrem 11,2'. Objevil ji Charles Messier 27. července 1764. Hvězdokupa je od Země vzdálená 17 900 ly.\nV roce 1987 se stala v pořadí teprve druhou kulovou hvězdokupou, v níž byl objevený milisekundový pulsar (tou první byla M4).\n\nM28 se nachází v oblasti středně bohaté na pohledné hvězdy, nachází se totiž v blízkosti hlavních hvězd souhvězdí Střelce, které svým rozložením připomínají obrys čajové konvice. Hvězdokupa leží necelý 1° severozápadně od hvězdy Kaus Borealis (λ Sgr), která dokonce může při pozorování hvězdokupy rušit. Za vhodných povětrnostních podmínek je viditelná i triedrem 10x50, i když je v něm vidět pouze jako velmi slabá neostrá bělavá tečka. Na hvězdy ji začíná rozkládat dalekohled o průměru 150 mm. Jihovýchodní okraj hvězdokupy se zdá být méně bohatý na hvězdy.\n\nPoblíž M28 se nachází mnoho dalších objektů Messierova katalogu, například 3° východně leží kulová hvězdokupa M22 a severozápadním směrem jsou to další objekty mezi mlhovinou Laguna a Orlí mlhovinou.\n\nM28 je možno jednoduše pozorovat z většiny obydlených oblastí Země, protože má dostatečně nízkou jižní deklinaci. Přesto není pozorovatelná v některých částech severní Evropy a Kanady, tedy blízko polárního kruhu, a ve střední Evropě zůstává poměrně nízko nad obzorem. Na jižní polokouli je hvězdokupa dobře viditelná vysoko na obloze během jižních zimních nocí. Nejvhodnější období pro její pozorování na večerní obloze je od června do října.\nHvězdokupu M28 objevil Charles Messier 27. července 1764 a popsal ji takto: \"\"Mlhovina, která neobsahuje hvězdy. Kulatá, obtížně viditelná v dalekohledu s ohniskovou délkou 3,5 stopy. Průměr 2'.\"\" Podobně jako další kulové hvězdokupy i tuto jako první rozložil na jednotlivé hvězdy William Herschel a jeho syn John ji důkladně popsal a poznamenal, že její nejjasnější hvězdy jsou 14. a 15. magnitudy.\n\nSkutečný průměr této hvězdokupy, vypočítaný z jejího zdánlivého průměru 11,2' a vzdálenosti od Země 17 900 ly, je kolem 60 světelných let. V této hvězdokupě bylo nalezeno 18 proměnných hvězd typu RR Lyrae. V roce 1987 se stala teprve druhou kulovou hvězdokupou, ve které byl objeven milisekundový pulsar; tou první byla kulová hvězdokupa M4. M28 se od Země vzdaluje rychlostí 17 km/s.\n\n\n"}
{"id": "281674", "url": "https://cs.wikipedia.org/wiki?curid=281674", "title": "Messier 56", "text": "Messier 56\n\nMessier 56 (také M56 nebo NGC 6779) je kulová hvězdokupa v souhvězdí Lyry. Objevil ji Charles Messier 23. ledna 1779. Hvězdokupa je od Země vzdálená přibližně 30 700 světelných let\na její skutečný průměr je okolo 85 světelných let.\n\nM56 je možné velmi snadno nalézt zhruba uprostřed spojnice hvězd Albireo (β Cygni) a Sulafat (γ Lyrae). Při průzračně tmavé obloze je možné ji vyhledat i triedrem 10x50, ale pouze obtížně. V dalekohledu o průměru 114 mm má kulatý tvar a mlhavý vzhled a za velmi příznivých podmínek je možné se pokusit o její rozložení na jednotlivé hvězdy i s dalekohledem o průměru 150 mm. Přístroje s průměrem 300 mm ji dokážou při velkém zvětšení snadno rozložit na desítky hvězd.\n\n6° severozápadně od hvězdokupy leží jasná planetární Prstencová mlhovina.\n\nHvězdokupu je možné snadno pozorovat z obou zemských polokoulí, protože má nepříliš velkou severní deklinaci. Na severní polokouli je velmi dobře pozorovatelná, protože tam během letních nocí vychází vysoko na oblohu, zatímco na jižní polokouli v oblastech více vzdálených od rovníku vychází pouze nízko nad severní obzor. Přesto je tedy pozorovatelná ze všech obydlených oblastí Země. Nejvhodnější období pro její pozorování na večerní obloze je od června do listopadu.\nHvězdokupu objevil Charles Messier 23. ledna 1779 a popsal ji takto: \"\"málo jasná mlhovina bez hvězd.\"\" Jednotlivé hvězdy v ní poprvé rozeznal William Herschel, který ji pozoroval opakovaně a různými dalekohledy. V roce 1783 napsal, že při pohledu dalekohledem s ohniskovou délkou 7 stop má silné podezření, že obsahuje hvězdy, a delší dalekohled dlouhý 10 stop při 350 násobném zvětšení ukáže hvězdy, které jsou ovšem příliš zhuštěné a slabé, než aby se daly spočítat.\nPozději ji popsal jako kulovou hvězdokupu obsahující velmi nahuštěné hvězdy a s průměrem 4 nebo 5'. William Parsons poznamenal, že některé její hvězdy tvoří řetězce, které vybíhají od středu směrem ven.\n\nM56 je od Země vzdálena 30 700 světelných let, takže její úhlová velikost 8,8' odpovídá skutečnému průměru přibližně 85 světelných let. Patří mezi méně jasné kulové hvězdokupy, zejména proto, že jí na rozdíl od většiny kulových hvězdokup chybí jasné jádro. Ačkoli se nachází ve velké vzdálenosti od Země, není příliš těžké rozložit ji na jednotlivé hvězdy.\n\nJejí nejjasnější hvězdy jsou 13. magnitudy a celkem obsahuje pouze asi tucet proměnných hvězd. Hvězdokupa se směrem k Zemi přibližuje rychlostí kolem 136 km/s.\n\n\n"}
{"id": "281675", "url": "https://cs.wikipedia.org/wiki?curid=281675", "title": "Messier 55", "text": "Messier 55\n\nMessier 55 (také M55 nebo NGC 6809) je kulová hvězdokupa v souhvězdí Střelce. Objevil ji Nicolas Louis de Lacaille 16. června 1752 a Charles Messier ji zapsal do svého katalogu roku 1778. Hvězdokupa je od Země vzdálená přibližně 17 600 ly\na kvůli své jižní poloze je ze střední Evropy jen těžko pozorovatelná.\n\nVyhledání hvězdokupy je poněkud obtížnější, protože leží osamocená daleko od jasných hvězd. Je možné ji najít přibližně 8° východně od hvězdy Ascella (ζ Sgr). Hvězdokupa je obtížně viditelná i triedrem 10x50, ale pouze za nejlepších atmosférických podmínek, jinak jsou k jejímu spatření nutné o trochu větší dalekohledy. Je obtížné ji rozložit na jednotlivé hvězdy a je k tomu zapotřebí větší dalekohled o průměru přinejmenším 300 či 350 mm.\n\nM55 je možno jednoduše pozorovat z většiny obydlených oblastí Země, protože má dostatečně nízkou jižní deklinaci. Přesto není pozorovatelná v některých částech severní Evropy a Kanady, tedy blízko polárního kruhu, a ve střední Evropě zůstává velmi nízko nad obzorem. Na jižní polokouli je hvězdokupa dobře viditelná vysoko na obloze během jižních zimních nocí. Nejvhodnější období pro její pozorování na večerní obloze je od června do října.\nHvězdokupu objevil Nicolas Louis de Lacaille 16. června 1752 při svém pobytu na mysu Dobré naděje a Charles Messier ji zapsal do katalogu v roce 1778 s tímto popisem: \"\"mlhovina vypadající jako bělavá skvrna … zdá se, že neobsahuje hvězdy.\"\"\n\nM55 je od Země vzdálena 17 600 světelných let, takže její úhlová velikost 19' odpovídá skutečnému průměru přibližně 100 světelných let. Obsahuje velmi málo proměnných hvězd, pouze 5 nebo 6. Celková svítivost hvězdokupy je přibližně 100 000 svítivostí Slunce.\n\nM55 patří mezi kulové hvězdokupy nejbližší k Zemi, na rozdíl od Messier 54, která leží 10° západně od ní a která naopak patří mezi nejvzdálenější hvězdokupy.\n\n\n"}
{"id": "281678", "url": "https://cs.wikipedia.org/wiki?curid=281678", "title": "Dana Scullyová", "text": "Dana Scullyová\n\nZvláštní agentka Dana Katherine Scullyová, doktorka medicíny (* 23. února 1964) je fiktivní postava seriálu \"Akta X\" / The X-Files (1993–2002), kterou hraje Gillian Anderson. Je agentkou FBI, partnerkou zvláštního agenta Foxe Muldera, s nímž společně vyšetřuje tzv. „Akta X“ – nevysvětlené případy. Oproti Mulderovi, který věří, že „na světě nejsme sami“, je Scullyová skeptik, vždy se snaží vše dokázat vědecky.\n\nDana Scullyová měří 160 cm a má modrozelené oči. Její práce v FBI zaplňuje většinu jejího života, proto nemá žádného přítele ani se příliš často s nikým nestýká. Žije v Georgetownu, ve Washingtonu.\n\nObjevila se v každém díle Akt X, kromě dílů „Trojka“, „Nulový součet“, „Neobvyklí podezřelí“ a „Souputníci“.\n\nScullyová se narodila Margaret a Williamu Scullyovým 23. února 1964. Její rodina držela vždy pohromadě, také díky katolickému vyznání. Má staršího bratra Williama Jr., starší sestru Melissu a mladšího bratra Charlese, který se však nikdy (kromě vzpomínek z dětství) v seriálu neobjevil. Její otec byl důstojníkem u námořnictva, vyrostla v Annapolisu a později v San Diegu. Nejoblíbenější knihou v dětství byla \"Bílá velryba\", odtud pochází přezdívka, kterou dala otci – „Ahab“, na oplátku ji on nazýval „Hvězdička“.\n\nVystudovala fyziku na univerzitě v Marylandu, její závěrečná práce byla na téma „Einsteinův paradox dvojčat: Nová interpretace Dany Scullyové“. Po dokončení medicíny jí byla nabídnuta práce u FBI, kterou přijala především protože věřila, že zde může vyniknout. Po jejím přidělení k agentu Mulderovi často využívala své znalosti ze soudního lékařství při provádění pitev obětí řešených případů.\n\nV průběhu děje seriálu jí katolická víra byla pevným útočištěm, ačkoli jinak byla zatvrzelým skeptikem. Přes svou kariéru v medicíně a vědě jí víra zůstávala stále blízká.\n\nScullyová téměř vždy nosí zlatý řetízek s křížkem, který jí dala matka k 15. narozeninám. Po jejím únosu („Výstup“, 2x06) to byla jediná věc, která po ní zůstala v kufru auta únosce Duana Barryho. Mulder jej potom nosil („Trojka“, 2x07), dokud se Scullyová zázračně neobjevila v nemocnici v DC („Jedním dechem“, 2x08). Poté, co se probudila z bezvědomí a začala se uzdravovat, Mulder jí řetízek vrátil.\n\nÚnos očividně otřásl její vírou, především když začala trpět syndromem post-traumatického stresu při vyšetřování případu fetišistického vraha jménem Donnie Pfaster („Neodolatelné“, 2x13). Jak hluboké stopy v ní tento zážitek zanechal můžeme vidět o pět let později, poté, co Pfaster unikne z vězení a opět se ji pokusí zabít přímo v jejím domě. Jí se však podaří získat zpět svou zbraň a zastřelí jej, ačkoli ho už Mulder drží pod kontrolou. Bojuje s tím, co ji k tomuto činu vedlo, ptá se sama sebe, zda to byl Bůh nebo „co když nebyl“(„Orison“, 7x07).\n\nAsi rok po prvním incidentu s Donniem Pfasterem se Scullyová opět dostává do konfliktu s vírou, když se snaží ochránit mladého stigmatika Kevina Krydera, jehož život je ohrožen psychotikem („Zjevení“, 3x11). Skeptická k tomu, co chlapec tvrdí, ovšem neschopná popřít, co viděla, Scullyová nedokáže odpovědět na chlapcovu otázku, zda ona je tou, která ho má ochránit, naznačující, že její přítomnost je vedena Boží rukou. Výsledkem tohoto případu jsou prohlubující se neshody ohledně víry mezi oběma agenty, které pokračují během jejich další společné práce.\n\nZa nějaký čas se Scullová dozví o tom, že má rakovinu, což ji přiměje uvažovat nad svým životem a také vírou. Přesto se odmítne svěřit do péče rodinného kněze, otce McCuea. Když se však její choroba začne zhoršovat a ona stojí na pokraji smrti, rozhodne se nakonec požádat otce McCuea o duchovní služby. Své uzdravení pak přijímá jako zázrak („Podvod II“, 5x03).\n\nPoté, co Scullyová náhodou zjistí, že malá Emily Simová je její dcera, dá jí svůj řetízek a snaží se vážně nemocnou holčičku získat do adoptivní péče. Před jejím pohřbem si Scullyová opět vezme řetízek zpět.\n\nPo svém uzdravení začne Scullyová opět pravidelně navštěvovat mše v kostele. Na požádání otce McCuea se zapojí do případu paraplegické dívky, jež byla nalezena mrtvá, klečící s rukama pozdviženýma k nebi a vypálenýma očima („Andělské duše“, 5x17). Scullyová zjišťuje, že dívka byla ze čtyřčat a další dvě byly také zavražděny. Otec McCue jí vypráví příběh o serafínu, který ona přijímá jako možné vysvětlení smrti dívek. Neustále má také vize Emily a když poslední z dívek umírá, Scullyová věří, že ji navrací Bohu. Po návratu do D.C. jde ke zpovědi, aby získala pokoj a smířila se se smrtí své dcery.\n\nMulder a Scullyová spolu často v otázkách náboženství nesouhlasí. Scullyová je více nakloněna víře v Boha a v jeho zásahy, zatímco Mulder věří, že lidé jsou zodpovědní za své chování.\n\nPo svém vstupu do FBI Scullyová nejdříve vyučovala na akademii v Quanticu. Mulderova vyšetřování paranormálních jevů byla neustálým trnem v oku tajné skupině zvané „Syndikát“, která se však neodvážila k tomu jej zabít. Proto byla na jaře 1992 k Mulderovi přidělena Scullyová, aby svými vědeckými metodami prošetřila jeho práci a dokázala, že on se mýlí. Ona však vždy posuzovala jeho důkazy objektivně a upřímně. Scullyová se stala partnerkou Muldera při práci na Aktech X, přinášející svými vědeckými postoji a intelektem protiváhu k Mulderovu vzpurnému charakteru. Přestože jejich osobnosti jsou v mnohém protikladné, během let společné práce mezi nimi vznikl výborný pracovní vztah založený na vzájemné důvěře. Oba dva hrají při jejich nebezpečném vyšetřování nejrůznějších případů a intrik nezastupitelnou roli.\n\nRoku 1994, po dvou letech společné práce, se Syndikát rozhodl nechat uzavřít Akta X, jelikož se dle jejich názoru oba agenti dostali příliš blízko k pravdě. Mulder a Scullyová byli rozděleni a posláni pracovat do odlišných sekcí FBI.\n\nV epizodě „Výstup“ (2x06) je Scullyová unesena psychicky nemocným Duanem Barrym, bývalým agentem FBI, který tvrdí, že byl několikrát unesen mimozemšťany. Ten ji vymění za sebe, aby zabránil svému dalšímu únosu. Scullyová je několik týdnů nezvěstná a poté se za záhadných okolností objeví v kómatu v nemocnici v D.C.(„Jedním dechem“, 2x08). Walter Skinner, místoředitel FBI a jejich přímý nadřízený, nařídí znovuotevření Akt X, aby byl její únos vyšetřen. Když se Scullyová probudí z kómatu, vrátí se na svoje místo téměř okamžitě. Její únos je později důležitým článkem v celé skládačce mytologie Akt X.\n\nV roce 1995, když si Syndikát pomalu uvědomuje, že Scullyová se stala stejnou hrozbou jako Mulder, pokusí se ji nechat zabít. Najatý vrah ovšem omylem zabije její sestru Melissu. Scullyová pokračuje ve vyšetřování této vraždy i poté, co FBI (nařízením Syndikátu) věc uzavře, a vraha stopuje. Ten je ovšem záhy zabit dalšími Syndikátem najatými vrahy a Scullyová tak zůstává bez jakéhokoli důkazu, což ještě více posílí její odhodlání k hledání pravdy. Toho roku také Scullyová zjišťuje, že pod kůži na jejím krku byl při únosu implantován mikročip („Požehnaná cesta“, 3x01). Nedlouho poté, co si ho nechá odstranit, je u ní diagnostikována rakovina, inoperabilní nádor nosohltanu. Za několik měsíců rakovina začíná metastazovat do mozku a hrozí nevyhnutelné. Zoufalý Mulder se vloupá do podzemní Pentagonu a nachází mikročip, který by ji měl vyléčit. Po jeho zavedení se Scullyová opravdu začíná uzdravovat, což však většina připisuje zázraku a ne mikročipu. Scullyová také zjišťuje, že únos vedl k její neplodnosti, jelikož jí pravděpodobně byla odebrána všechna vajíčka.\n\nTyto její domněnky se potvrdily během návštěvy jejího bratra v Kalifornii o Vánocích roku 1997. Scullyová obdrží anonymní telefonát, hlas v něm jí však velmi připomíná hlas její mrtvé sestry („Vánoční koleda“, 5x05). Stopa ji zavede do domu, kde se vyšetřuje sebevražda ženy majitele domu. Tam se Scullyová poprvé setká s tříletou adoptivní holčičkou Emily, která vypadá přesně jako její sestra v tomto věku. S přesvědčením, že Emily je Melissinou dcerou, nechá provést test DNA. Přitom ovšem vyjde najevo, že pravou biologickou matkou malé Emily není Melissa, nýbrž ona sama („Emily“, 5x07). Poté, co je Emilyn adoptivní otec zabit mimozemským lovcem, se Scullyová rozhodne zažádat o adopci holčičky. Bohužel Emily je smrtelně nemocná, trpí vzácnou formou anémie, a umírá nedlouho poté, co ji Scullyová poznává. Ve skutečnosti byla Emily jednou z mimozemsko-lidských hybridů vytvořených smícháním mimozemské DNA s vajíčky odebranými při únosu.\n\nVe filmu \"Akta X\" (\"The X-Files: Fight the Future\") se Scullyová nakazí virem z černého oleje poté, co ji píchne včela přenašečka. Je odvezena do tajné laboratoře na Antarktidě, Mulderovi se ji však podaří najít a včas jí píchnout injekci protilátky, čímž jí zachrání život.\n\nPřes svou diagnózu se Scullyová odmítá smířit s tím, že nemůže mít děti. Poté, co jí Mulder řekne o tom, že kdysi našel její vajíčka, konzultuje vše se svým lékařem a rozhodne se zkusit oplodnění in-vitro. Požádá Muldera, zda by mohl být dárcem, ovšem prvotní testy ukážou neúspěch. Nicméně na jaře roku 2000, v době, kdy je Mulder obětí mimozemského únosu, Scullyová zjišťuje, že je těhotná. Později je naznačeno, že její vztah s Mulderem se pravděpodobně stal nejen pracovním.\n\nZvláštní agent John Doggett je pověřen nalezením Muldera. Jeho nalezení se však postupně zdá být méně a méně pravděpodobné a Doggett je přidělen jako nový partner Scullyové při práci na Aktech X. Po osmi letech vyšetřování paranormálních jevů a nevysvětlitelných úkazů se Scullyová stává otevřenější a Doggett zaujme její místo „skeptika“. Scullyová pracuje až do pokročilého stupně těhotenství. Přesto je i po Mulderově návratu velice znepokojená a má strach z původu i osudu svého nenarozeného dítěte. Pronásledovaná agenty spiknutí uprchne za pomoci Doggetta a Reyesové krátce předtím, než porodí kdesi v odlehlé části Georgie. Svého syna pojmenuje William, po Mulderově otci (agent Mulder je otcem dítěte).\nPo Williamově narození se Mulder dobrovolně skrývá, věří, že kdyby zůstal se Scullyovou a Williamem, vystavil by je zbytečnému nebezpečí. Scullyová také odchází, přenechává Akta X Doggettovi a Reyesové a učí soudní lékařství. Krátce poté zjišťuje, že ona i William jsou sledováni Novým Syndikátem. V roce 2002, poté, co byl William unesen avšak následně nalezen v pořádku, Scullyová cítí, že mu nemůže poskytnout bezpečí, které potřebuje, a rozhodne se jej dát k adopci.\n\nNa konci seriálu Scullyová pomáhá Mulderovi při útěku z vězení, kde je držen pro údajnou vraždu a hrozí mu trest smrti. Oba prchají do Nového Mexika, kde se naposledy setkávají s Kuřákem. Scullyová a Mulder jsou momentálně na útěku před Novým Syndikátem, aby se ochránili a mohli konečně odhalit pravdu o vládním spiknutí, které má před lidmi tajit hrozbu mimozemské kolonizace.\n\n\n\n\n\n\n\nPůvodně byla ve scénáři k Pilotu napsána postava přítele Scullyové, reportéra jménem Ethan, byla z něj však následně vypuštěna.\n\nKdyž studovala medicínu, měla románek se svým ženatým učitelem Dr. Danielem Waterstonem („úplně všechno“, 7x17). Konec jejich vztahu následoval po jejím rozhodnutí dát se k FBI. Poté, co vstoupila na akademii v Quanticu, začal její dlouholetý vztah s jejím starším instruktorem Jackem Willisem, s nímž měla narozeniny ve stejný den („Lazar“, 1x14).\n\nV epizodě „Jako přátelé“ (7x15) o ní Kuřák říká, že je přitahována „mocnými muži“, načež Scullyová odpovídá, že on se jen snaží na ni psychicky tlačit; reakce, která se zdá být spíše vyjádřením diskomfortu než nesouhlasu. Vezmeme-li v úvahu její dřívější vztahy s učiteli, instruktory, její vztah k otci… zdá se to být věrohodné.\n\nNa radu své přítelkyně jde Scullyová na schůzku s pohledným, avšak nudným rozvedeným mužem v epizodě „Čert z Jersey“ (1x04). O několik let později se během vyšetřování případu setká s Edem Jersem, který jí ukáže své nové zvláštní tetování. V té době frustrovaná z toho, jaký život si vybrala, jedná impulsivně – dá si s Edem několik skleniček a poté si, jím inspirována, také nechá něco vytetovat, konkrétně Uroborose – hada, který si požírá vlastní ocas. Stráví s Jersem noc (není jasné, jestli s ním spala nebo ne). Ovšem alkaloid z námelu, který byl v barvě inkoustu, nutí Jerse k pokusu o vraždu Scullyové („Už nikdy“, 4x13).\n\nV epizodě „Milagro“ (6x18) se Scullyová nevědomky stane objektem touhy mladého samotářského spisovatele Phillipa Padgetta. Ten jí odhalí svou posedlost její osobou během vyšetřování případů nezvyklých vražd beze stop. Při jejich setkání v kostele jí až nezvykle detailně popíše její život, stejně jako důvody, které ho vedly k tomu, aby se přestěhoval do bytu vedle Muldera. Padgett píše knihu, ve které je ona hlavní postavou. V jedné z kapitol píše o tom, že oba spolu skončí v posteli. Scullyová je zaujata jeho city, přesto ji to znervózňuje a nechce jeho lásku opětovat.\n\nKe konci seriálu se její vztah s Mulderem začne vyvíjet dál než jako profesionální. Když je Mulder zraněn při lodní havárii, probudí se v nemocnici a řekne Scullyové, že ji miluje. („Trojúhelník“, 6x03). Koncem 6. série jsou oba dva stále častěji vídáni pohromadě nejen v práci, ale i např. při hraní baseballu („Z jiného světa“, 6x20), užívání si peněz FBI během filmové premiéry („Hollywoodská story“, 7x18) či sledování televize v Mulderově bytě („Tři přání“, 7x21).\n\nPo Mulderově únosu, který se časově shoduje se zjištěním toho, že je těhotná („Requiem“, 7x22), se objevují jisté pochyby o tom, kdo je otcem dítěte. Během jejího těhotenství dělá Mulder vše možné proto, aby ji ochránil a odhalil spiknutí vůči jejímu dítěti („Podstata“, 8x20). Když se Jeffrey Spender vrací jako muž se znetvořeným obličejem tvrdící, že on je Mulder, Scullyová okamžitě poznává, že to není on („William“, 9x16). Když se Mulder nakonec vrátí, oba se vášnivě políbí a sdílejí bolest nad ztrátou syna. Oba se stanou uprchlíky.\n\nPoslední scéna (jakoby navazující na scénu z „Pilota“) ukazuje Muldera a Scullyovou v jedné posteli, odhodlané společně čelit nejisté budoucnosti.\n"}
{"id": "281689", "url": "https://cs.wikipedia.org/wiki?curid=281689", "title": "Tucson", "text": "Tucson\n\nTucson (výslovnost ) je sídlo v okresu Pima County, Arizoně v USA. Tucson leží 188 kilometrů jihovýchodně od Phoenixu a 98 km od hranice USA a Mexika. Při posledním sčítání obyvatel k 1. červenci 2006 mělo město 518 956 obyvatel, s příměstskými částmi mělo 946 362 obyvatel. Tucson je největším městem v jižní Arizoně a druhým největším v celém státě.\n\nAnglické jméno \"Tucson\" pochází ze španělského jména města, které je \"Tucsón\" , které pochází z jazyka kmene O'odham ( (pronounced ), v tomto jazyce to znamená \"na úpatí černého kopce\", vztahuje se to na černé vulkanické hory. Název těchto hor je Sentinel Peak.\n\nJe sídlem University of Arizona.\n\nPodle sčítání lidu z roku 2010 zde žilo 520 116 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 41,6% populace.\n\n\n"}
{"id": "281692", "url": "https://cs.wikipedia.org/wiki?curid=281692", "title": "Predikce", "text": "Predikce\n\nPredikce (z lat. \"prae\"-, před, a \"dicere\", říkat) znamená předpověď či prognózu, tvrzení o tom, co se stane nebo nestane v budoucnosti. Na rozdíl od věštění nebo hádání se slovo predikce obvykle užívá pro odhady, opřené o vědeckou hypotézu nebo teorii. Predikce se potvrzuje nebo vyvrací zkušeností, která ovšem často přichází až v okamžiku, kdy už se chyba nedá napravit. Nicméně může podpořit či vyvrátit spolehlivost hypotézy nebo zdroje.\n\nPredikce mají pro život velký význam a lidé se o ně odjakživa snažili. Věštili z různých nepravidelných jevů, které se zdály souviset s budoucími událostmi, a dodnes se věští z ruky, z karet a podobně.\n\nSchopnost velmi spolehlivé predikce založila autoritu některých věd, zejména tak zvaných exaktních věd, kde se predikce mohou opírat o předpoklad jediné nutné a dostačující příčiny, čili o předpoklad kauzality resp. monokauzality. Na možnosti predikce jsou založeny aplikace vědy.\n\nMezi slavné příklady potvrzených predikcí patří objev planety Neptun, kterou na základě LeVerrierových výpočtů objevil roku 1846 J. G. Galle. Jiný příklad je ohyb světla kolem Slunce, který potvrdil Einsteinovu teorii relativity. Na úspěšných predikcích se však zakládají všechny technické konstrukce kolem nás, úspěšná léčiva, postupy a podobně.\n\nNaproti tomu ve vědách, které se zabývají složitými jevy s mnoha příčinami, jako je například meteorologie, jsou predikce počasí sice velmi významné a žádané, vždy však obsahují větší nebo menší míru nejistoty. To platí v ještě větší míře pro společenské vědy, i když i zde se například predikce volebních výsledků obvykle se značnou přesností potvrzují.\n\nZvláštní případ tvoří ekonomie, kde by úspěšné predikce byly zvlášť žádoucí, protože však v hospodářství hrají velkou roli lidské preference, očekávání a rozhodování, jsou zde predikce většinou zatíženy velkou nejistotou.\n\nMíru předpověditelnosti určuje míra nelinearity systému (větší pro komplexnější a živé systémy). Podle teorie chaosu je předpověditelnost počasí omezena (Ljapunovův čas) na zhruba týden, ale u sluneční soustavy na milióny let.\n\n"}
{"id": "281694", "url": "https://cs.wikipedia.org/wiki?curid=281694", "title": "Tim Krabbé", "text": "Tim Krabbé\n\nHans Maarten Timotheus Krabbé (nar. 13. dubna, 1943), známější jako Tim Krabbé, je nizozemský novinář, spisovatel a bývalý šachista.\nTim Krabbé se narodil v Amsterdamu. Nizozemským čtenářům je známý zejména díky svému psychologickému thrilleru \"De Renner\" (česky: Jezdec), který byl poprvé vydaný v roce 1978. Dalším známým románem je \"Het Gouden Ei\" (Zlaté vejce) z roku 1984, který byl v roce 1988 podle Krabbého scénáře převeden na filmové plátno pod názvem \"Spoorloos\" (Beze stopy). V roce 1993 byl natočen americký remake \"The Vanishing\" (v České republice uveden pod názvem \"Záhadné zmizení\"). Kromě toho přispíval do většiny významných nizozemských periodik.\n\nTim Krabbé je také bývalý hráč šachu. Jeho rating ELO je 2274. Uznávané jsou jeho příspěvky do šachových periodik a jeho internetové stránky věnované šachu. Krabbé je mimo jiné autorem žertovné šachové úlohy z roku 1972, která představila tzv. vertikální rošádu (po proměně pěšce ve věž), což přimělo Mezinárodní šachovou federaci doplnit pravidla šachu tak, aby tento tah nebyl možný.\n\nTim Krabbé je bratrem herce Jeroena Krabbé. Jeho synovec Martijn Krabbé také často vystupuje v nizozemských médiích.\n\n"}
{"id": "281695", "url": "https://cs.wikipedia.org/wiki?curid=281695", "title": "I Hate Myself and Want to Die", "text": "I Hate Myself and Want to Die\n\n„I Hate Myself and Want to Die“ je skladba americké grungeové skupiny Nirvana. Píseň byla nahrána během nahrávání alba \"In Utero\" v roce 1993. Poprvé vyšla jako B-strana singlu „Pennyroyal Tea“ v roce 1994. Jejím autorem je Kurt Cobain.\n\n„I Hate Myself and Want to Die“ (Nenávidím se a chci umřít) se původně mělo jmenovat i v pořadí třetí studiové album skupiny, avšak přes odpor vydavatelství Geffen kapela v čele s Cobainem od tohoto názvu upustila a dala albu název \"In Utero\" (V děloze). Skladba se nakonec ani neobjevila na albu.\n"}
{"id": "281696", "url": "https://cs.wikipedia.org/wiki?curid=281696", "title": "Otakar Krámský", "text": "Otakar Krámský\n\nOtakar Krámský (1. července 1959 Jilemnice, Československo – 25. dubna 2015 poblíž Tulwitzu, Rakousko) byl český automobilový závodník, historicky nejlepší český jezdec v závodech do vrchu. Byl nejenom mnohonásobným mistrem Československa a České republiky a pětinásobným vítězem ankety Zlatý volant, ale famózně reprezentoval i v zahraničí: na Mistrovství Evropy v závodech automobilů do vrchu získal čtyři bronzové, dvě stříbrné a tři zlaté medaile. Jeho kariéra čítala celkem 25 sezón a ukončila ji tragická nehoda při tréninkové jízdě v Rakousku.\n\nOtakar Krámský v roce 1978 absolvoval gymnázium v Jilemnici a poté byl posluchačem Vysoké školy strojní a textilní v Liberci, kde absolvoval roku 1982 a získal inženýrský titul v oboru průmyslové dopravy. \n\nV letech 1983 až 1990 působil jako samostatný konstruktér vrchlabského závodu AZNP Mladá Boleslav, kde se zabýval specifikacemi a legislativními požadavky pro zahraniční trhy. V roce 1990 založil vlastní tuningovou firmu \"Krámský – Autosport Jilemnice\", od počátku orientovanou zejména na úpravy a servis vozů BMW. Vlastní závodní skupinu \"BMW Team Krámský\", která těsně spolupracovala přímo s automobilkou, založil v roce 1996. V roce 1999 se stal smluvním jezdcem konstruktérské firmy Osella a výrazně se podílel na sportovních konstrukčních úpravách sériových vozů nebo stavbách prototypů, včetně vlastních strojů Reynard.\n\nKrámský byl římskokatolického vyznání.\n\nUž během školní docházky Krámský aktivně závodil v běhu na lyžích, už v patnácti letech v roce 1975 získal v kategorii dorostenců druhé místo na mistrovství ČSSR v běhu na lyžích. Následujícího roku se dostal do reprezentačního družstva, zvítězil v mezinárodních závodech \"Družba\" a byl zařazen mezi kandidáty pro účast na olympiádě. Coby posluchač VŠST získal druhé místo v běhu na lyžích v kategorii vysokoškoláků, ale následujícího roku musel výkonového lyžování zanechat kvůli vadě páteře.\n\nNa sklonku vysokoškolských studií už Krámský pomalu začínal s automobilovým sportem, kdy ho lákaly motokros a závody do vrchu. Motoristickou kariéru však zahájil tehdy tradičním postupem, a to účastí na branně-orientačních automobilových soutěžích (BOAS) pořádaných Svazarmem. Roku 1980 se účastnil první BOAS se svým prvním soukromým vozem, ojetým Fiatem 850 Coupé, o rok později získal deset let starou upravenou Škodu 110 R. Solidní výsledky znamenaly postup z amatérské činnosti do závodů vyšší kategorie.\n\nV roce 1982 se Krámský poprvé účastnil závodů do vrchu a postoupil do mistrovství republiky, přičemž sedlal civilní Škodu 120 L s mírnými úpravami pro třídu A1. Základní vojenská služba znamenala roční přerušení závodění, ale od roku 1984 se už mohl účastnit republikového mistrovství s prvním vlastním skutečně závodním vozem Škoda 120 LS, zařazeným ve skupině A a třídě do 1300 ccm. Roku 1985 absolvoval v Mostu okruhovou školu a začal závodit i na okruzích. Od roku 1986 se účastnil obou typů závodů ve stejné skupině a třídě vozidel, ale s výkonnějším vozem Škoda 130 L. Po řadě dílčích úspěchů získal v sezóně 1988 titul mistra ČSSR. Coby zaměstnanec získal možnost reprezentovat vozidla Škoda v zahraničí, a to při mistrovství Evropy v závodech automobilů do vrchu roku 1989, kde závodil s tehdejší novinkou Škoda Favorit v úpravě skupiny A.\n\nPro zvýšení šance na dosažení dobrého výsledku při zostřené evropské konkurenci odstartoval Krámský do sezóny 1991 ve skupině N s Fordem Sierra RS Cosworth. V této sezóně zakončil své snažení v rámci mistrovství ČSFR druhým místem v závodech do vrchu, prvním místem v závodech na okruzích a v celkovém hodnocení mistrovství Evropy v závodech do vrchu 9. místem v divizi cestovních vozů a 4. místem ve skupině N.\n\nOd sezóny 1992 je Krámský spjat s vozidly značky BMW „královské“ skupiny A s vozidly kategorie I s maximálními úpravami. Poprvé na svých vozech použil odstín fosforově žluté reflexní barvy, která se později pro jeho tým stala typickou.\n\nV letech 1992 až 1994 startoval s vozem BMW M3 E30 v kategorii I a v úpravě skupiny A do vrchu při mistrovství ČR i mistrovství Evropy. Roku 1992 byl třetí na mistrovství ČR i Evropy ve skupině A, v roce 1993 se stal poprvé mistrem ČR ve skupině A a v rámci Evropy byl vicemistrem, v sezóně 1994 byl ve skupině A vicemistrem ČR i Evropy. \n\nV letech 1995 až 2000 statoval s vozem BMW M3 E36 EVO v úpravě skupiny A. Hned v roce 1995 získal v divizi cestovních vozů svůj první titul mistra Evropy v závodech automobilů do vrchu, v roce 1996 získal v této kategorii titul vicemistra, v letech 1997 a 1998 byl v této kategorii opět mistrem Evropy. V rámci ČR byl vicemistrem skupiny A v letech 1995 a 1997, mistrem v letech 1998, 1999 a 2000. Neuvěřitelný byl zejména Krámského výkon v roce 1998, kdy zvítězil ve všech 21 závodech, kterých se účastnil.\n\nOd roku 2000 se začal věnovat spíše okruhovým závodům, a to na několika generacích vozu Osella BMW. V roce 2000 byl na ME ve formulových vozech pátý, o rok později třetí, v roce 2002 druhý. Následující sezóny byly méně úspěšně a nepřinesly medailová umístění v rámci ME, ovšem i tak se Krámský stal opakovaně absolutním mistrem ČR v letech 2001 až 2005, k čemuž přispěla i 3 vítězství při 3 startech na konci sezóny 2003.\n\nV roce 2006 přibyl do stáje formulový vůz původní konstrukce pro skupinu E2: Reynard 99L. Ten však byl následujícího roku při havárii zničen a nahradil ho vůz Reynard K s originální aerodynamikou, který byl (stejně jako Osella) v následujících letech neustále modernizován na nová provedení, nicméně konkurence byla silná a Krámský se pak v rámci MČR i ME pohyboval obvykle mezi 3. až 7. místem absolutního pořadí.\n\nPři přípravě na Mistrovství Evropy v závodech automobilů do vrchu Rechbergrennen koncem dubna 2015 se Krámský účastnil cvičných jízd. Hned při své první tréninkové jízdě měl dne 25. dubna 2015 poblíž rakouského průsmyku Rechberg smrtelnou nehodu na dříve opravované silnici. Na vozovce se nalézaly přechody mezi starým a novým asfaltovým povrchem o rozdílu výšek až 3 cm, do kterých Krámského monopost o světlé výšce pouhých 15 mm zřejmě narazil v tak nepříznivé kombinaci úhlu a rychlosti, že došlo k zablokování zadní nápravy a neovladatelný vůz byl katapultován z trati proti stromu. Jezdec na místě podlehl těžkým zraněním.\n\n"}
{"id": "281697", "url": "https://cs.wikipedia.org/wiki?curid=281697", "title": "Windischgrätzové", "text": "Windischgrätzové\n\nWindischgrätzové jsou rakouský šlechtický rod původem ze Štýrska, připomínaný od 13. století. Jejich původním sídlem bylo panství Windisch-Graetz (dnešní Slovenj Gradec ve Slovinsku), později vlastnili řadu statků ve Štýrsku a dalších rakouských zemích. Roku 1551 rod dostal stav svobodných pánů Svaté říše římské a dědičných zemí s predikátem \"zu Waldstein und im Thal\", roku 1557 hraběcí stav Svaté říše římské a dědičných zemí, v roce 1658 říšský hraběcí stav s predikátem Vysoce urozený (něm. \"Hoch- und Wohlgebohren)\". Český inkolát získal rod roku 1689. V 19. století se rod rozdělil do dvou hlavních větví, jejichž další osudy se odvíjely odlišně:\n\nAlfredova linie: 1804 povýšení říšských panství Egloffs a Hegau na bezprostřední říšské knížectví Windisch-Graetz (1806 připadlo Württembersku) a predikát \"Hochgebohren\" (vše dědičné pro prvorozeného syna). Roku 1822 rakouský knížecí titul pro všechny členy linie (kníže hlavou rodu, ostatní princové a princezny), 1825 predikát Jasnost (něm. \"Durchlaucht)\", 1861 dědičný člen panské sněmovny rakouské Říšské rady.\n\nWeriandova linie: 1822 knížecí titul pro všechny členy linie, 1825 predikát \"Durchlaucht\", 1912 dědičný člen panské sněmovny rakouské Říšské rady. Tato linie ovšem nepatřila mezi bývalé panovnické rody a její postavení v rámci Rakouského císařství bylo o stupeň nižší než u Alfredovy větve.\n\nPodle rodinné pověsti byl praotcem rodu Weriand (připomínaný 1090-1120), nejmladší syn korutanského markraběte Oldřicha a uherské princezny Žofie. Jiná teorie tvrdí, že Windisch-Graetzové pochází z rodu von Diegen. Usadili se prý jako služebníci hrabat z Andechsu ve Štýrsku a  získali zde panství Windisch-Graetz (též Windischgrätz, dnešní Slovenj Gradec ve Slovinsku). První konkrétní zprávy však máme teprve z počátku 13. století, kdy se v letech 1218-1222 připomíná rytíř Wernhardus de Graeze. O něco později (1251) byli členové rodiny uváděni jako ministeriálové Aquilejských patriarchů a za Přemysla Otakara II. vstoupili do štýrských služeb. Souvislý rodokmen pak můžeme sledovat od roku 1299 - od Konrada von Windisch-Graetz (†1339), který byl roku 1323 zemským správcem ve Štýrsku.\n\nV 16. století význam rodu vzrůstal. Roku 1551 byli bratři Erasmus (okolo 1519-1573), praotec dnešních knížat Windisch-Graetzů, a Pankraz (1525-1591), jehož linie vymřela již synem Friedrichem roku 1649, i se svými příbuznými povýšeni do říšského panského stavu a o šest let později (1557) získali hraběcí titul. Rod se tehdy rozvětvil do několika linií, jejiž příslušníci žili většinou ve Štýrsku, kde také získali úřad dědičného nejvyššího štolby (1565).\n\nV Čechách se Windisch-Graetzové údajně objevili již v 16. století, český inkolát (1689) však získal teprve Gottlieb (1630-1695), roku 1658 povýšený na říšského hraběte. Zastával vysoké úřady na dvoře císaře Leopolda I., na sklonku 17. století byl jmenován nejvyšším dvorským maršálkem a působil jako mimořádný vyslanec na říských sněmech i na dvorech řady evropských panovníků. Svou kariéru završil jako nejvyšší maršálek císařského dvora (1692–1694) a dvorský vicekancléř (1694–1695). Jako dědic své první manželky Amálie Holland-Brederode, ovdovělé Slavatové, se ne zcela úspěšně snažil uplatnit své dědické nároky a zpochybnit oprávněnost konfiskací. Spor byl ukončen teprve roku 1676, když Gottlieb kompenzací obdržel 300 tisíc zlatých. Druhým sňatkem s Marií Eleonorou Oettingen-Oettingen se spříznil s císařovnou Eleonorou Magdalenou, což přispělo k jeho kariéře ve službách Habsburků. Jeho třetí manželka Marie Terezie, rozená ze Saurau, koupila v roce 1695 panství Přerov na Moravě. Jeho synové pak drželi i jihočeskou Červenou Lhotu, ale všechny české statky byly počátkem 30. let pro dluhy prodány.\n\nVýznamným pokračovatelem rodu byl Gottliebův syn Arnošt Bedřich (1670–1727), který působil též jako diplomat a později jako prezident říšské dvorské rady (1714–1727) patřil k vlivným osobnostem habsburské monarchie, získal také Řád zlatého rouna. Sňatkem s Marií Terezií Fünfkirchenovou, rozenou Slavatovou, získal v roce 1695 v hotovosti 50 tisíc zlatých a jihočeské panství Červená Lhota. Zemřel bez potomstva a Červenou Lhotu spolu s rakouskými statky zdědil jeho mladší bratr, diplomat Leopold Viktorin (1686–1746), který již předtím držel Přerov.\n\nPraotcem dnešních knížat byl Gottliebův syn hrabě Leopold Johann Victorin (1686-1746), rytíř řádu Zlatého rouna a vyslanec v Haagu. Od císaře Karla VI. získal roku 1730 velký palatinát, ale bez práva povyšovat do šlechtického stavu. S manželkou Marií Ernestinou hraběnkou Strassoldo (1695-1766) měl čtyři děti. Jeho syn Josef Mikuláš (1744–1802) patřil mezi nejpozoruhodnější osobností osvícenské doby. Protože již v necelých dvou letech přišel o oba rodiče, starala se o jeho výchovu babička Maria Ernestina. Joseph Niclas získal skvělé vzdělání, vystudoval filozofii i práva a v duchu rodové tradice vstoupil do císařských služeb. Byl jmenován říšským dvorním radou a roku 1770 doprovázel Marii Antoinettu do Paříže. Krátce nato se úřednické kariéry vzdal a nadále se intenzivně věnoval studiu filozofie a práva. Při svých postupech aplikoval matematické metody a snažil se o propojení obou vědních disciplin, jmenovitě etiky se zákonodárstvím. Byl v úzkém styku s předními evropskými učenci osvícenské doby a je autorem řady převážně francouzsky psaných prací, z nichž některé nebyly dodnes publikovány.\n\nV době své nezletilosti přišel nikoli vlastní vinou o téměř všechny rodinné statky. Roku 1781 se mu však podařilo uzavřít dohodu s vdovou po vzdáleném příbuzném Adamu Phillipovi posledním hraběti Losym von Losinthal (+1781) Marií Ernestinou rozenou hraběnkou Fuchsovou von Bimbach (+1782), která mu za částku 250 tisíc zlatých a roční důchod ve výši 36 tisíc zlatých postoupila rodový fideikomis (Tachov, Štěkeň a Vintířov). Příbuzní Losyů se však s tímto stavem nehodlali smířit. Soudní spor trval až do roku 1784, kdy byly nároky Windisch-Graetzů potvrzeny. Za hlavní sídlo rodu hrabě Joseph Niclas určil Tachov. Protože však zdejší zámek ještě za předchozích majitelů roku 1770 vyhořel, nechal jej nákladně přestavět, vyzdobit a obklopit parkem. V Čechách se pak trvale usadil a po zahájené přestavbě tachovského zámku pobýval s rodinou v bývalém klášteře ve Světcích u Tachova, který přikoupil v roce 1787. Jeho dva synové, Alfred Candidus (1787-1862) a Weriand Aloys (1790-1867), založili dvě větve rodu.\n\nNejvýznamnější osobností rodu byl kníže Alfred (1787-1862), který od mládí sloužil v armádě a zúčastnil se napoleonských válek. V roce 1833 se stal polním podmaršálem a od roku 1840 byl velícím generálem v Čechách. Důležitou úlohu sehrál v době revoluce v letech 1848-1849, kdy nejprve potlačil povstání v Praze, poté byl povolán do Vídně a do Uher. K pražskému povstání se vztahuje rodová tragédie, kdy nešťastnou náhodou byla zastřelena Alfredova manželka Eleonora, rozená Schwarzenbergová (1796–1848). Maršál Alfred Windischgrätz byl nakonec v roce 1849 penzionován a stáhl se do ústraní na své statky, značnou pozornost věnoval výstavbě zámku a jízdárny ve Světcích u Tachova. V roce 1861 se stal dědičným členem nově zřízené panské sněmovny.\n\nJiž v době Alfredovy nezletilosti mu poručníci zakoupili v roce 1804 statky ve Württembersku a téhož roku byl Alfred povýšen do říšského knížecího stavu. V roce 1822 byl knížecí titul rozšířen na celou rodinu, tj. že hlava rodu nesla titul knížete, ostatní členové rodu byli princové a princezny. V rámci rozprodeje majetku zrušených klášterů rozšířil kníže Alfred rodové statky přikoupením kláštera Kladruby (1825). Za Kladruby s 23 vesnicemi měl zaplatit 275 tisíc zlatých, větší část této sumy mu ale byla odpuštěna za vojenské zásluhy o habsburskou monarchii. Později v roce 1846 koupil v Uhrách panství Lieskové s hradem Korlátka nedaleko Trnavy, na tomto panství se rodina zdržovala jen zřídka v době honů. Rozlohou přes 4 800 hektarů půdy patřilo panství Lieskové k významným rodovým majetkům. Pozemkově výrazným přínosem bylo i panství Rogatec (Rohitsch) v Kraňsku (dnešní Slovinsko) zakoupené v roce 1845.\nPolní maršál Alfred Windischgrätz měl pět synů, všichni sloužili v armádě a víceméně z kurtoazních důvodů také všichni dosáhli vysokých hodností. Pokračovatelem rodu byl kníže Alfred II. (1819-1876), který byl c.k. polním podmaršálem a krátce vrchním velitelem v Bratislavě (1869–1870). Ve správě majetku na rozdíl od otce věnoval svou pozornost Kladrubům, kde nechal budovu prelatury přestavět na zámek. Mladší bratr Alfreda II. Ludvík (1830–1904), c.k. generál jezdectva a rytíř Řádu zlatého rouna, se přiženil do Uher a od roku 1879 vlastnil velkostatek Sárospatak poblíž slovensko-ukrajinských hranic. Jeho potomstvo později získalo dědičné členství v uherské sněmovně magnátů.\n\nAlfred III. (1851–1927) vystudoval práva a od mládí se věnoval politice. V letech 1893–1895 byl předsedou rakouské vlády a poté až do zániku monarchie zastával post předsedy panské sněmovny (1897-1918). Jako majitel Tachova, Kladrub a Štěkně vlastnil v Čechách přibližně 20 tisíc hektarů půdy, za jeho éry došlo za nevyjasněných okolností k demolici zámku ve Světcích. Po vzniku Československa žil Alfred III. trvale v Tachově. Zemřel bez mužského potomstva, protože jediný syn Vincenc (1881–1913) spáchal v Římě sebevraždu. Ve vedlejší linii hlavní knížecí větve vlastnil Josef Windischgrätz (1895–1970) se svými sourozenci velkostatek Velhartice. Josef Windischgrätz měl sice německou národnost, ale jako rakouský státní občan se až do roku 1950 snažil zvrátit proces konfiskace Velhartic na základě Benešových dekretů.\nPo smrti Alfreda III. došlo ke složitému rozdělení majetku mezi jeho dcery a vzdáleného synovce Ludvíka Alfreda (Lájos Aladár, 1882–1968). Ten žil v Uhrách, kde byl dědičným členem sněmovny magnátů, od roku 1916 též poslancem uherského zemského sněmu a krátce před zánikem monarchie uherským ministrem výživy, práce a sociálních věcí (1918). Od roku 1920 byl znovu poslancem v Maďarsku, ale ve 20. letech byl jako účastník padělatelské aféry vězněn. Proto se v roce 1927 vzdal knížecího titulu, ale přijal svůj dědický podíl po Alfredovi III., po propuštění z vězení a rehabilitaci se usadil v Kladrubech. Složitější poměry vládly na velkostatku Tachov, který převzaly dcery Alfreda III. a jejich potomstvo, do své smrti v roce 1933 na tachovském zámku navíc žila kněžna Gabriela, rozená Auerspergová, vdova po Alfredovi III. V roce 1936 přešel tachovský zámek na československý stát, v Kladrubech až do roku 1945 žil Ludvík Alfred. Jeho vnuk Ludvík Antonín (*1942) je současným představitelem rodu. Majetek Windischgrätzů v Československu byl v roce 1945 zkonfiskován.\n\nMladší syn Josefa Mikuláše Veriand (1790–1867) zdědil Vintířov a Ctěnice, v době nezletilosti mu poručnická správa koupila ještě panství Žamberk (1809). Po dosažení zletilosti Veriand žamberské panství prodal (1815) a nechal přestavět zámek ve Vintířově, kde pak s rodinou trvale pobýval, později koupil Jemniště s 24 vesnicemi (1835) a zámek v Troji (1842), získal také další majetek v Kraňsku (dnešním Slovinsku). Jeho nejstarší syn Karel (1821–1859) padl jako c.k. plukovník v bitvě u Solferina, dědicem majetku se stal mladší syn Hugo (1823–1904), který v armádě dosáhl hodnosti c.k. generálmajora. Po smrti knížete Verianda byly v roce 1868 prodány statky Vintířov a Jemniště, v roce 1873 byl prodán i trojský zámek, rodina pak pobývala na statcích v dnešním Slovinsku (Konjice). K Hugovu potomstvu patří kníže Mariano Hugo (*1955), který byl velvyslancem Suverénního řádu Maltézských rytířů na Slovensku (2003–2009) a ve Slovinsku (od 2009).\n\nZ této linie pocházel princ Otto (1873–1952), který sloužil v armádě a vzbudil zájem arcivévodkyně Alžběty (1883–1963), jediné dcery korunního prince Rudolfa. Otto pocházel z linie rodu, která nikdy nevládla, a proto nebyl pokládán za rovnorodého partnera pro členku habsburské dynastie. V případě milované vnučky však udělal František Josef I. výjimku a navíc při příležitosti sňatku Ottovi roku 1902 udělil titul knížete (protože nebyl hlavou linie, náležel mu titul prince). Manželé pak pobývali v Praze a na císařském zámku v Ploskovicích, jejich nejstarší syn narozený v Praze byl pojmenován po císaři František Josef (1904–1981), další děti dostaly jména Alžbětiných rodičů Rudolf a Štěpánka. Manželství bylo v roce 1924 rozvedeno. Další potomstvo této linie žije v Rakousku.\n\n\n\n\nRodokmen Windischgrätzů v 18.–20. století dostupné online\n\n"}
