{"id": "324963", "url": "https://cs.wikipedia.org/wiki?curid=324963", "title": "Odlehčovací komora", "text": "Odlehčovací komora\n\nOdlehčovací komora je součást stokové sítě. Používá se k převedení přívalových dešťových vod do řeky. Jakmile dosáhne hladina vody ve stoce úrovně přepadu, přeteče do odlehčovací stoky, kterou je odváděna přímo do vodního toku.\n\nOdlehčovací komora musí být uspořádána tak, aby oddělovala množství vody, o které má být průběžná stoka odlehčena, z celkového průtoku. Tyto oddělené vody jsou následně odváděny odlehčovací stokou do recipientu nebo do dešťové zdrže. Oddělení nejčastěji probíhá přepadem přes přeliv, jehož koruna je umístěna nade dnem odlehčovacího koryta ve výši odpovídajícího průtoku, při němž má být odlehčovací komora uvedena v činnost. Za odlehčovací komorou pokračuje stoka zmenšeným profilem směrem k čistírně odpadních vod. [1] [2]\n\nHlavní nevýhodou odlehčovacích komor z hlediska životního prostředí je zanášení čerstvého fekálního znečištění do recipientu, ke kterému dochází i přes velmi vysoké naředění splaškových vod vodami dešťovými. Fekální znečištění nepříznivě ovlivňuje samočistící procesy a kyslíkovou bilanci v recipientu. Vzlínavé a plovoucí látky ulpívají na břehové vegetaci a tím způsobují estetické závady. Je důležité správně stanovit stupeň zředění splašků, aby čistota vody v recipientu byla zachována ve stanovených mezích. [1] [3]\n\nVe spojitosti s odlehčovacími komorami se v legislativě objevuje mnoho nejasností, ať už v oblasti názvosloví (dříve „odlehčovací komory“, nověji „oddělovací komory“ (ČSN EN 752) nebo „dešťové oddělovače“ (vodní zákon a prováděcí předpisy)) či ve vnímání přepadů z odlehčovacích komor (jde nebo nejde o odpadní vody).\n\nExistují tři stokové soustavy:\n\n\nV rámci jednotné stokové soustavy jsou dopravovány veškeré druhy odpadních vod společnou trubní sítí směrem na čistírnu odpadních vod. Tento princip přináší technické a ekonomické výhody, avšak nese s sebou i mnohé nevýhody, zejména z hygienického hlediska. Zásadním objektem jednotné stokové sítě je odlehčovací komora (OK), která vytváří přímou souvislost mezi stokovou sítí a recipientem. [1] [4]\n\nOddílná soustava odvádí různé druhy odpadních vod samostatnými trasami stokové sítě. Nejčastěji se jedná o dvě stokové sítě, z nich jedna vede vody splaškové a druhá odděleně odvádí vody dešťové. [4]\n\nModifikovaná stoková sít vzniká kombinací jednotné a oddílné stokové soustavy v rámci odvodnění jednoho urbanizovaného celku. \n\nPo stavební stránce lze odlehčovací komory rozdělit následovně:\n\npřímým\n\nOdlehčování se provádí ve směru osy přívodní stoky. Rozdíl mezi jednotlivými typy je\nv orientaci přelivu na směr přítoku odpadní vody do odlehčovací komory.\nZákladními typy jsou přepad přímý kolmý, přímý šikmý, přímý obloukový a přímý\nlomený. [2].\n\nObr. 1 OK s přepadem přímým\n\nbočním\n\nSměr odlehčování je odkloněn od směru přívodní stoky. Snaha o zvýšení účinnosti bočního přepadu vedla ke konstrukci odlehčovací komory s bočním přepadem v oblouku, při kterém se využívá odstředivá síla proudící vody v oblouku. Umístěním přelivné hrany do oblouku na jeho konkávní straně je možno dosáhnout zvýšení účinnosti odlehčení. [2] Oboustranný přepad umožňuje, oproti jednostrannému, zkrátit délku přelivné hrany a tím i délku celé odlehčovací komory. [2] \n\nObr. 2 OK s přepadem bočním\n\nŠkrticí trať je úsek s menším průměrem, vložený mezi odlehčovací komoru a stoku vedenou dále k čistírně odpadních vod. Jeho působením se hladina v komoře vzdouvá a vtok do odtokového potrubí se zahlcuje. Úsek škrticí tratě tedy pracuje v tlakovém režimu, přičemž jeho průtočná kapacita se mění jen málo. Škrticí trať se kombinuje s přepadem přímým nebo bočním. [2]\n\nObr. 3 OK se škrticí tratí a) s nízkou přelivnou\nhranou, b) s vysokou přelivnou hranou\n\nPracují na principu rozdělení přepadajícího paprsku odpadní vody. Malé, tzv. bezdeštné průtoky a zředěné množství splašků propadne úzkou štěrbinou do příčně položeného žlábku, odkud odtékají k čistírně odpadních vod. Při větších množstvích odpadních vod se přepadající paprsek rozdělí, část vod žlábek přepadne a odtéká odlehčovací komorou do recipientu. [2]\n\nObr. 4 OK s přepadajícím paprskem\n\nPracují na principu horizontálního dělení průtoku. V odlehčovací komoře je ve vodorovné poloze v určené výšce umístěn břit, který je podtékán odpadní vodou až do určitého stupně ředění. Při větších průtocích nastává dělení průtoku. Větší množství než je určené ředění splašků se břitem oddělí a je odvedeno do recipientu. [2]. \n\nObr. 5 OK s horizontální dělící stěnou\n\nU tohoto typu komor se přelivná hrana prohne tlakem přepadající vody. Voda přepadá až do vytvoření přetlaku způsobeného vyšší hladinou ve stoce před hranou. [5]\n\nU štítových odlehčovacích komor je svislá deska přitlačována ke hraně bočního přelivu protizávažím. Deska se vodorovně posune a nechá přepadat vodu až do vytvoření přetlaku způsobeného vyšší hladinou ve stoce před deskou. [5]\n\nŠtítové OK a OK s plastickou (elastickou) přelivnou hranou se budují s cílem snížení zatížení vodního recipientu přepadajícími znečišťující látkami z komory, jelikož umožňují zvýšení objemu prvního oplachu transportovaného dál stokovou sítí. [5]\n\nOdlehčovací komory s torzní přepadovou hranou jsou vybaveny pohyblivou sklopnou klapkou. Sklopná klapka umožňuje zmenšení velikosti odlehčovacího objektu. Klapka dlouhá 1 m může nahradit pevný přeliv délky 2 až 5 m při stejném odlehčení a za stejného zpětného vzdutí. Klapka je odpadní vodou přelévána, proud tedy s sebou nestrhává různé sunuté nečistoty, které se vyskytují na dně potrubí. Sklopná klapka pracuje bez pomocné energie, při vyšší hladině se jednoduše prohne a voda může přepadat. [6]\n\nObr. 6 OK s torzní přepadovou hranou\n\nZ dalších typů odlehčovacích komor bez mechanického předčištění lze jmenovat OK s násoskou, OK se stavítkem, OK s plovákovým a regulačním uzávěrem nebo OK se stíraným sítem. [1]\n\nSeparátory fungují na principu separace nerozpuštěných látek z vody v odstředivém poli. Zachycení nečistot probíhá v proudu příčné cirkulace. Zpravidla se jedná o kruhové nádrže s tangenciálním vtokem a výtokem. [1]\n\nDle charakteru proudění se separátory dělí na vířivé a vírové. O tom, jaké proudění vznikne, rozhoduje vztah mezi přítokem (množství, rychlost), hladinou vody v nádrži, přepadajícím množstvím vody do recipientu, odtokovým množstvím a rychlostí v potrubí směrem k čistírně odpadních vod. [1]\n\nObr. 7 Separátor a) vířivý, b) vírový\n\nVířivé proudění vzniká, odtéká-li na ČOV  cca 1-5% přítoku do separátoru. Při vířivém proudění směřuje hlavní proud od středu nádrže k hladině a odtud dále k obvodovým stěnám, podél nich klesá ke dnu a postupuje ke středu nádrže. Plovoucí látky se shromažďují ve středu nádrže v prohlubni na hladině. Ve středu nádrže se nachází kaliště, kam jsou po dně sunuty zachycené látky. Nečistoty z kaliště jsou transportovány dále na ČOV. [12] [13]\n\nVírové proudění vzniká, jestliže na ČOV odtéká 10 a více % přítoku, v závislosti na hloubce vody. U vírového separátoru je opačný směr proudění než u vířivého. Proud směřuje podél dna k obvodovým stěnám, vertikálně podél stěn směrem k hladině a po hladině do středu, kde vzniká vír. Vzdušné jádro víru dosahuje až do kaliště. Usaditelné i plovoucí látky odcházejí do ČOV společně. [1] [4]\n\nTyp USEPA\n\nNa přítoku je umístěn odražeč proudu, který napomáhá vytvoření víru. Přítok je veden tangenciálně, u dna vtéká do kruhové nádrže a tam vytváří dvojitou spirálu. U hladiny je vytvořen talíř s přelivnou hranou, a aby nedocházelo k odtoku plovoucích nečistot do recipientu, je před přelivnou hranou umístěna kruhová norná stěna. Plovoucí nečistoty jsou strhávány pod talíř a tam zachyceny. Přepadající předčištěná voda je svedena do recipientu a zachycené nečistoty jsou vírem přesunuty do odkaliště a na ČOV. [7]\n\nNapříč talířem jsou umístěny čtyři svislé desky, které brání vytvoření víru přepadající vody. Tento vír by snižoval hltnost odvádějícího svislého potrubí. Ve dně separátoru je spirálovitě tvarovaný žlábek, vedoucí od dna osy vtokového potrubí ke kališti. [7]\n\nNevýhodou těchto separátorů je umístění přelivné hrany a odváděcí potrubí na dešťový průtok. Přelivná hrana se nachází kolem celého obvodu talíře, vtékající voda může vytvořit zkratový proud a začne přepadat bez dostatečného předčištění. Odváděcí potrubí má příliš velký průměr, takže excentricky umístěné kaliště spolu s horizontálním dnem mohou být příčinou tvorby sedimentů uvnitř nádrže. [7]\n\nObr. 8 Separátor typ USEPA\n\nTyp Fluidsep\n\nSeparátor typu Fluidsep využívá kontrolovaného vírového proudění k oddělení usaditelných a plovoucích látek z odpadních vod. Jeho největšími výhodami jsou vysoká spolehlivost, malé náklady na údržbu a dobrá odlučivost. [8]\n\nBěhem bezdeštného období protéká voda volně separátorem, stéká po odtokovém klenutém dnu a odtud přes škrcení na čistírnu. Vzroste-li za deště přítok, je odtok škrcen a separátor se začne plnit. Při malých srážkách nebo během krátkých dešťů se voda zachytí v akumulačním objemu separátoru a k odlehčení do toku vůbec nedochází. Během dlouho trvajících srážek voda přepadá prstencovou štěrbinou ve stropě mezi nornou stěnou a vodícím plechem. [8]\n\nPřítok do separátoru je veden angenciálně, celý objem vody se dostává do otáčivého pohybu a tak vzniká proudění bez turbulencí. Nečistoty klesají dolů, jsou unášeny směrem ke středu a dostávají se do odtokového konusu. Při plném naplnění separátoru na volné hladině cirkulují plovoucí nečistoty, které po dešti klesají spolu s hladinou a jsou dále odnášeny bezdeštným odtokem. [8]\n\nObr. 9 Separátor typ Fluidsep\n\nTyp Heliscreen\n\nHeliscreen je jednoduché zařízení pracující na podobném principu jako šnekové čerpadlo. Na přepadové hraně je umístěn děrovaný ocelový plech, jenž zachycuje veškeré nečistoty větší než 6 mm. Tyto nečistoty jsou dále směřovány do čistírny odpadních vod. [9]\n\nObr. 10 typ Heliscreen\n\nTyp Storm King\n\nStorm King slouží k odstranění hrubých nečistot a plovoucích nečistot větších než 6 mm. Přítok je veden tangenciálně do středu nádrže, kde jsou umístěny horizontální talíře. Tyto talíře, slouží k zachycení nečistot. [10]\n\nProud vody a nečistot spirálovitě klesá podél stěn (červená šipka).  Usaditelné látky se shromažďují ve středu kužele a pomocí rotačních sil se dostávají nahoru (tmavě modrá šipka). Z talíře je voda odváděna do bočního žlabu a odtud následně do recipientu (světle modrá šipka). Kal je odváděn žlábkem ve dně na čistírnu odpadních vod (hnědá šipka). [10]\n\nObr. 11 typ Storm King (vlevo) a Hydro-Static Screen (vpravo) \n\nTyp Hydro-Static Screen\n\nZa bezdeštného období proudí voda žlabem, umístěným pod roštem. Během dešťové události se zvýší hladina vody v komoře a voda protéká přes děrovaný plech (červená šipka viz Obr. 12 (vpravo)). Usaditelné látky a plovoucí nečistoty zůstávají pod plechem a pokračují dále na čistírnu odpadních vod (hnědá šipka). Pročištěná voda prochází roštem a pokračuje dále do recipientu. [11] \n\nTyp Hydro-Jet Screen\n\nBezdeštný průtok protéká samostatným kanálem a pokračuje dále na čistírnu. Během deště hladina vody v kanále stoupá a z bezdeštného kanálu se přelévá přes přepadovou hranu na samočistící česle. Část vody za česlemi je odváděna na čistírnu, část se dostává do recipientu. [12]\n\nSeparátor typ ČVUT\n\nTento typ vychází z návrhů separátoru USEPA a byl vyvinut na Českém vysokém učení technickém. Stejně jako u typu USEPA je přítok veden tangenciálně a u dna se vytváří spirálovitý vír. Přeliv společně s nornou stěnou je však umístěn v poslední čtvrtině obvodu nádrže. Ve středu nádrže je umístěno kaliště. [7]\n\nObr. 12 Separátor typ ČVUT\n\nTyp dle Balmofortha\n\nSeparátory toho typu jsou využívány především v Anglii. Přítok je veden opět tangenciálně, ke dnu nádrže a přelivná hrana je umístěna ve stejné výšce jako vtokové potrubí. [7]\n\nSeparátor je tvořen dvěma kruhovými nádržemi, první z nich vytváří vlastní prostor nádrže, druhá využívá mezikruží jako odtokový žlab. Norná stěna je umístěna u středu a její koncová část je upravena jako přepadová hrana. Kal se hromadí ve středu nádrže, odkud je odváděn na čistírnu. [7] \n\nObr. 13 Separátor typu dle Balmofortha\n\nObloukový separátor byl vyvinut ve Velké Británii a všechny návrhové parametry jsou odvozeny z průměru přítokového potrubí D. [7] \n\nObr. 14 Obloukový separátor\n\nTrubní odlehčovací komora je poměrně nově vyvinutý druh odlehčovací komory. První exempláře byly instalovány v Moravském Krumlově a v Děčíně. Tento typ je vhodný především do rovinatého prostředí, kde lze přítokové potrubí využít jako retenční (nutnost navržení přítokového potrubí jako tlakové), díky tomu dochází ke zlepšení proudění v komoře a zachycení prvního splachu. [13]\n\nTOK sestává z dvou na sobě uložených trub vzájemně propojených štěrbinou, která je proříznutá podélně vespod přepadového potrubí. Během dešťové události, kdy škrtící trasa nestačí odvádět, dochází ke zvyšování hladiny ve spodní troubě a po dosažení úrovně propojovací štěrbiny je přebytečná minimálně znečištěná vody odváděna do odlehčovací stoky a dále do recipientu. Pozitivní vliv na separaci nerozpuštěných látek má příčné proudění, které podporuje jejich sedimentaci. Dochází ke zpomalení nerozpuštěných látek v hlavní komoře a jejich sunutí u dna do odtoku. Po skončení deště probíhá samočinné vypláchnutí. [14] [13]\n\nKomora je vyrobena ze sklolaminátu, jenž má velmi malou drsnost a díky hladkému povrchu stěn je umožněn lepší odtok sedimentů. [13]\n\nObr. 15 Trubní odlehčovací komora: příčný řez\n\nDesign komory byl ověřen jak pomocí matematického, tak pomocí fyzikálního modelu. Zkoumaly se vlivy proudění na separaci nerozpuštěných látek i různé varianty přepadové štěrbiny. [13]\n\nMezi výhody trubní odlehčovací komory patří levná výroba, jednoduchá instalace, omezení vypouštění znečišťujících látek, snadná obsluha a bezpečný, bezproblémový provoz. [14] [13]\n\nPřítokové potrubí musí být dostatečně dlouhé a rovné, aby nedocházelo k bystřinnému proudění (Fr < 1).  Proto se navrhuje délka potrubí L alespoň jako dvanácti násobek průměru D tohoto potrubí, tedy L = 12D.  Je-li délka přítokového potrubí menší, je potřeba umístit před TOK komoru, která zajistí uklidnění energie vody. [13]\n\nOproti přítokovému potrubí je hlavní komora rozšířena. V komoře je umístěna norná stěna, před kterou se nachází vstupní šachta pro obsluhu. Poblíž vstupní šachty je umístěn nouzový obtok opatřený šoupětem, které má ovládání v šachtě. Ovládání je umístěno nad úrovní celého objektu z důvodu možného zacpání odtoku na ČOV, při kterém by byla celá odlehčovací komora pod vodou. [13]\n\nNorná stěna je uchycena v nerezovém rámu před přepadovou štěrbinou a slouží k zadržení plovoucích nečistot. Po dešti klesají plovoucí nečistoty společně s hladinou a jsou odplavovány bezdeštným odtokem na čistírnu. Je-li potřeba je možno nornou stěnu překlopit a využít ji jako provizorní hrazení. [13]\n\nObr. 16 Nalevo norná stěna, kterou lze překlopením\npoužít i jako provizorní hrazení (vpravo)\n\nČesle zamezují vtoku větších plovoucích a unášených nečistot do recipientu. Jsou uchyceny pomocí čepů a jsou volně kyvné s max. odklonem od svislice 45° . Pruty česlí mají průměr 14 mm, světlá šířka mezi nimi je 30 mm. Po celé délce přepadové štěrbiny je rovnoměrně rozmístěno 5 polí, první pole je hned za nornou stěnou. Mezera pod česlemi odpovídá polovině průměru škrtící tratě. [13]\n\nPřepadová štěrbina slouží k odtoku naředěné odpadní vody, která bez dalšího čištění putuje přímo do recipientu. Odpadní vody tudy odtékají během přívalových nebo déletrvajících dešťů, kdy se díky škrtícímu potrubí zvedne hladina. [13]\n\nPřepadová štěrbina má dva základní tvary. Prvním z nich je jednoduchý obdélník, užívaný pro DN přítokového potrubí menší než 1000. Druhým tvarem je lichoběžník, používaný pro DN 1000 a větší. [13]\n\nObr. 17 Typy přepadové štěrbiny u trubní OK\n\nŠkrtící potrubí má oproti přítokovému potrubí malé DN, což způsobuje jeho omezenou kapacitu. V průběhu bezdeštného období odvádí veškeré vody na ČOV, za deště tyto vody reguluje tak, aby přítok na ČOV byl konstantní. [13]\n\nBěhem dlouhotrvajících či přívalových dešťů se prostřednictvím odlehčovacích komor dostávají do prostředí směsi dešťové, odpadní a balastní vody a ohrožují jak recipient, do kterého je komora zaústěna, tak jeho přilehlé okolí. [15]\n\nNarušení vodních toků lze rozdělit do tří kategorií: ovlivnění kvality vody (zvýšení koncentrací látkového znečištění, zvýšení koncentrací patogenních organismů, změna teplotního režimu a změna estetického vzhledu), ovlivnění hydrologického režimu (maximálních a minimálních průtoků) a ovlivnění morfologického stavu (podélného a příčného profilu, stavební objekty). [16]\n\nDle rozdílné doby působení lze narušení rozdělit na narušení s krátkodobými (akutními), opožděnými a dlouhodobými (chronickými) účinky. Krátkodobé narušení působí během přepadu a pouze několik hodin po něm, jedná se o zvýšené koncentrace toxických látek, deficit kyslíku, zákal, zvýšenou teplotu či zvýšený hydraulický stres.  Opožděné účinky se projevují za několik dní až týdnů po přepadu a lze sem zařadit deficit kyslíku ve vodě a v dnovém sedimentu nebo narušení hygienického stavu patogenními organismy. Dlouhodobé účinky se projevují měsíce až roky po přepadu a jsou výsledkem kumulativních efektů řady událostí. Patří k nim kolmatace dna, deficit kyslíku v sedimentu, chronická toxicita těžkých kovů a organických polutantů, eutrofizace živinami a změny morfologické struktury toku. [15]\n\nDalší dělení narušení toku, lze udělat podle toho, dochází-li k narušení ekologického stavu nebo k narušení nároků na užívání. [15] \n\n[1] NYPL, Vladimír a Marcela SYNÁČKOVÁ. \"Zdravotně inženýrské stavby 30: stokování\". 1. vyd. Praha: Vydavatelství ČVUT, 1998, 149 s. ISBN 80-010 1729-X.\n\n[2] Hlavínek, Petr, Jan Mičín a Petr Prax. \"Stokování a čištění odpadních vod\". Vyd. 1. Brno: CERM, 2003. 283 s. Učební texty vysokých škol. ISBN 80-214-2535-0.\n\n[3] Čížek, Pavel, František Herel a Zdeněk Koníček. \"Stokování a čištění odpadních vod\". Vyd. 1. Praha: SNTL, 1970. 400 s.\n\n[4] Hlavínek, Petr, Jan Mičín a Petr Prax. \"Příručka stokování a čištění odpadních vod: popis principu a systémů odvádění odpadních vod: technologie čištění odpadních vod a zpracování kalů\". Brno: Ardec, 2006.\n\n[5] TNV 75 6262 \"Odlehčovací komory a separátory.\" MZe ČR: Český normalizační institut, 2003\n\n[6] PFT, prostředí a fluidní technika – propagační leták. Dostupné z: http://www.pft-uft.cz/nabidka/fluidbend.php\n\n[7] KONÍČEK, Z. aj.: \"Pracovní seminá\"ř\":\" \"Odd\"ě\"lova\"č\"e deš\"ť\"ových vod - separátory,\" ČVVS, ČVUT, Praha, 1994 \n\n[8] PFT, prostředí a fluidní technika – propagační leták. Dostupné z: https://web.archive.org/web/20150626101336/http://www.pft-uft.cz/nabidka/prospekty/fluidsep.pdf \n\n[10] ČSN EN 752 (75 6110). \"Odvodňovací systémy vně budov\". ČR: Český normalizační institut, 2008. \n\n[9] Hydro International. [online]. [cit. 2013-10-09]. Dostupné z: https://web.archive.org/web/20150626102317/http://www.hydro-int.com/intl/products/heliscreen\n\n[10] Hydro International. [online]. [cit. 2013-10-09]. Dostupné z: https://web.archive.org/web/20150626125448/http://www.hydro-int.com/intl/products/storm-king \n\n[11] Hydro International. [online]. [cit. 2013-10-09]. Dostupné z: https://web.archive.org/web/20150626134938/http://www.hydro-int.com/intl/products/hydro-static-screen\n\n[12] Hydro International. [online]. [cit. 2013-10-09]. Dostupné z: https://web.archive.org/web/20150626102305/http://www.hydro-int.com/intl/products/hydro-jet-screen\n\n[13] BALIHAR, Ondřej (2010) \"Modelová studie odstranění plovoucích nečistot z přepadu trubní odlehčovací komory přidáním česlí.\" (SVOČ) Fakulta stavební, České vysoké učení technické, Praha\n\n[14] HOBAS: Sklolaminátové trouby (GRP). [online]. [cit. 2013-10-17]. Dostupné z: http://www.hobas.cz/vyrobky/sachty-retencni-systemy prislusenstvi/cso-trubni-odlehcovaci-komora.html\n\n[15] KABELKOVÁ, Ivana.: \"Metodická příručka – Posuzování dešťových oddělovačů jednotných stokových systémů v urbanizovaných územích\", Praha, 2010 \n\n[16] Krejčí, Vladimír et al. \"Odvodnění urbanizovaných území: koncepční přístup\". Vyd. 1. Brno: NOEL 2000, ©2002. 562 s. ISBN 80-86020-39-8.\n"}
{"id": "324977", "url": "https://cs.wikipedia.org/wiki?curid=324977", "title": "Orchestr", "text": "Orchestr\n\nOrchestr je označení pro početnější hudební instrumentální těleso, v němž jsou alespoň hlavní nástroje zastoupeny více než jedním hráčem. Na rozdíl od menších těles (duo, kvarteto atd.) orchestr většinou řídí dirigent.\n\nV tomto významu se slovo \"orchestr\" poprvé objevuje v baroku (Johann Mattheson: \"Das neu-eröffnete Orchestre\", Hamburk 1713). Slovo pochází z řeckého ὀρχήστρα (\"orchéstra\"), což byl v antickém divadle půlkruhový prostor mezi předscénou (proscéniem) a hledištěm, kde při divadelních představeních vystupoval chór). Když se v 16. století evropské divadlo obnovovalo, umístili sem soubor doprovázejících hudebníků, na něž se pak označení \"orchestr\" rozšířilo.\n\nV pozdním středověku a renesanci se užívalo slovo \"capella\" (kaple), které zpočátku znamenalo vokalisty spolu s jejich instrumentálním doprovodem čili celý soubor hudebníků, doprovázejících bohoslužbu. Teprve s rozvojem instrumentální hudby v 16. a 17. století byl výraz přenesen na samostatný instrumentální ansámbl (odtud \"a capella\" ve významu \"bez doprovodu nástrojů\").\n\nBarokní orchestr se skládal ze dvou složek: fundamentu (violoncello, fagot, loutna, cembalo, varhany) a vrchních melodických nástrojů (housle, flétna, hoboj apod.). Kapelník dirigoval obvykle od cembala, ale podílel se na provedení skladby také například jako houslista (Antonio Vivaldi) nebo používal podle francouzského úzu dirigentské hole (Jean-Baptiste Lully). Orchestry mívaly kolem dvaceti instrumentalistů, ale dochovaly se již také záznamy o příležitostném vystoupení mnohem početnějších uskupení (kolem sta hráčů).\n\nVe druhé polovině 18. století přispěly k rozvoji nové podoby orchestru např. Berlín a především Mannheim a Paříž. Všude se výrazně uplatňovali čeští hudebníci (bratři František a Antonín Bendové, Jan Václav Stamic, Karel Stamic, František Xaver Richter a další). Čtyřhlasé obsazení smyčců (1. housle, 2. housle, violy a cella s kontrabasy) a zdvojení dřev ( 2 flétny, 2 hoboje, 2 klarinety, 2 fagoty; v raném klasicismu 2 hoboje, 2 horny) vytvořilo novou zvukovou normu, která byla postupně obohacována o další nástroje (v období romantismu zejména ve skupině žesťů, ve 20. století především ve skupině bicích). Zároveň rostl i počet členů orchestru.\nV moderní hudbě se aktuální nástrojové složení orchestru zcela podřizuje dané partituře, která může předepisovat například elektrofonické nástroje, digitálně produkovaný zvuk apod.\n\nKlasifikace základních typů orchestru vycházejí obvykle z toho, z jakých hudebních nástrojů se těleso skládá (například smyčcový orchestr nebo dechový orchestr), jak velkým počtem instrumentalistů jsou nástroje zastoupeny (komorní orchestr, symfonický orchestr apod.) nebo jakému druhu hudby se těleso věnuje (například jazzový, taneční, divadelní, filmový, mozartovský, barokní, scénický orchestr atd.). Tato základní kritéria se často prolínají a při specifikaci nových druhů hudebních těles k nim přistupují další hlediska.\n\nNejvětší počet instrumentalistů (více než sto) sdružuje symfonický orchestr, označovaný často také jako filharmonický (filharmonie). Jednotlivé nástroje jsou v něm zastoupeny vždy větším počtem instrumentalistů, tvořících nástrojové skupiny (sekce). Obsazení orchestru se obvykle uvádí v ustálené posloupnosti, odpovídající pořadí instrumentálních hlasů v partituře.\n\n\nPodle potřeb konkrétní partitury mohou k těmto nástrojům přistupovat i další, např. drnkací nebo klávesové (klavír, cembalo, varhany, celesta, xylofon), jazzové (saxofon) atd.\n\nTaké jednotlivé nástrojové skupiny v orchestru mají svou hierarchii. První (a druhý první) hráč každé skupiny hraje sóla předepsaná pro jeho nástroj v partituře. Obvykle je zároveň také vedoucím skupiny (nástrojové sekce) s povinností vést dílčí zkoušky své skupiny a slaďovat její způsob interpretace s požadavky dirigenta (včetně techniky hry typické pro jednotlivé nástroje, např. u smyčců tak zvané smykování apod.). Tento sóloinstrumentalista (např. sólohobojista, sólovioloncellista apod.) je jmenován na základě svého vítězství v konkurzu, vypsaném na tuto pozici. Konkurzní komisi tvoří obvykle šéfdirigent a první hráči jednotlivých nástrojových skupin. Sóloví hráči smyčcových sekcí se označují jako koncertní mistři. Zvláštní postavení má koncertní mistr skupiny prvních houslí, který je podřízen přímo dirigentovi a tvoří při studiu skladby spojovací článek mezi ním a orchestrem.\n\nV renomovaných orchestrech procházejí instrumentalisté konkurzem často vícekrát, např. ucházejí-li se o přijetí do orchestru (jako tzv. tutti hráči) a poté ucházejí-li se o místo vedoucího hráče nástrojové skupiny. Základní pracovní povinnost orchestrálního hráče specifikuje smlouva obvykle počtem tak zvaných výkonů (například 250 čtyř- až pětihodinových výkonů za sezónu).\n\nUměleckým vedením orchestru je pověřen jeho šéfdirigent. Způsobem své práce významně spoluutváří úroveň orchestru a formuje jeho repertoár (členy umělecké rady, která spolurozhoduje o dramaturgii sezóny, jsou krom něj také první hráči jednotlivých nástrojových sekcí). Krom šéfdirigenta mají velké symfonické orchestry také své stálé a hostující dirigenty.\nOsobnost dirigenta se projevuje nejen v nastudování skladeb (tatáž partitura může být interpretována různě), ale - při dlouhodobé spolupráci - i ve stylu práce samotného orchestru a jeho specifickém způsobu interpretace.\n\n\n\n"}
{"id": "324979", "url": "https://cs.wikipedia.org/wiki?curid=324979", "title": "Keltské náboženství", "text": "Keltské náboženství\n\nJako keltské náboženství se označují polyteistické kulty starověkých Keltů, zaniklé po rozšíření křesťanství v západní Evropě na konci starověku a na počátku středověku. Keltové je souhrnný název pro etnika rozšířená ve starověku prakticky po celé Evropě, odkud byli postupně tlakem germánských kmenů ze severu a Římské okupace na jihu vytlačováni do severozápadní Evropy, od Británie po Skotsko. \n\nPůvodně to byly velmi bojovné kmeny, jež uctívaly přírodní síly a hledaly své bohy v přírodních objektech a jevech. Jejich kulty se tradovaly ústně a některé jejich rysy se dochovaly ve středověkých irských a velšských mýtech. Keltové brzy přejali křesťanství a první keltský kostel byl na Britských ostrovech postaven kolem roku 200 n. l. \n\nZvlášť významnou roli v náboženském životě keltů sehrávali druidi v roli učenců a kněží. Některé římské prameny uvádějí, že se na druida studovalo až 20 let. Byla to velmi vážená vrstva obyvatel. Každoročně se scházeli ke svým sněmům poblíž Carnutu, města na území dnešní Francie.\nPosvátnou rostlinou Keltů bylo jmelí. Nejvyšším bohem v jejich systému byl Taranis. Mezi další významné bohy patřil Lugh – dobrý bůh světla, Cernnunos, Epona a Sequana. Jako posvátná zvířata uctívali jelena, koně a kohouta. Svým bohům přinášeli i lidské oběti, většinou však obětovali zvířata. Druidové uctívali rovněž stromy, zejména duby. Posvátné byly tzv. \"nemethony\", neboli posvátné dubové háje, kam měli povolen vstup pouze druidi. Později, po střetu se středomořskými kulturami Říma a Řecka, přejali také jejich systém bohů. Keltové své bohy většinou nezobrazovali, ke změně došlo až dobytím Galie Římany. Římané antické bohy zobrazovali v lidské podobě a ztotožňovali je s bohy porobených národů, jejichž jména ještě k tomu převáděli do latinského jazyka, tímto stmelováním náboženských představ napomáhali rozvoji synkretismu a posilovali náboženskou a jazykovou jednotu obyvatel říše. Nicméně někteří keltští bohové byli jen obtížně přístupní umělecké tvořivosti Římanů, například božstvo s latinským jménem Tarvos Trigaranus byl i v době romanizace zobrazován jen ve zvířecí podobě – tedy v podobě býka s dvěma jestřáby. Navzdory tomuto násilného pořímštění keltské kultury lze dnes Římanům vděčit za to, že se díky nim dochovalo mnoho památek z keltského náboženství, latinská jména božstev a především jejich spojením s antickými bohy umožňuje ve hrubých odstínech jejich typologizaci a hierarchickém zařazení, když vše původní keltské nenávratně upadlo v zapomnění.\n\n\n"}
{"id": "324981", "url": "https://cs.wikipedia.org/wiki?curid=324981", "title": "Helmuth Weidling", "text": "Helmuth Weidling\n\nHelmuth Otto Ludwig Weidling (2. listopadu 1891, Halberstadt Sasko – 17. listopadu 1955, Vladimir v Rusku) byl generál dělostřelectva nacistického německého Wehrmachtu.\n\nDo Německé císařské armády vstoupil na jaře 1911. Před vypuknutím první světové války, byl poručík vojenského praporu vzducholodí \"Luftschiff-Bataillon 1\". Jeho vojenská účast v první válce je dosti nejasná. Po válce zůstal v Reichswehru. V květnu 1931, byl velitelem 3 baterie u 4. dělostřeleckého pluku. V listopadu 1938, již velel 56. dělostřeleckému pluku se kterým se účastnil invaze do Polska a od října 1939, velel 20. dělostřeleckému pluku. Od dubna 1940 se stal velitelem dělostřelectva u XL. tankového sboru. S tímto sborem, se účastnil bitvy o Francii i Operace Barbarossa. Na Nový rok 1942 mu bylo svěřeno velení nad 86. pěší divizí, na východní frontě. U této divize zůstal až do podzimu 1943, kdy v říjnu převzal velení nad XXXXI. tankovým sborem. S tímto sborem prodělal ústupové boje na východní frontě roku 1944.\n\nOd 10. dubna 1945, byl velitelem LVI. tankového sboru, se kterým 16. dubna vedl obranu na Seelovských výšinách východně od Berlína a následně byl jeho sbor nucen ustupovat k Berlínu. 22. dubna vydal Adolf Hitler rozkaz o zastřelení Helmutha Weidlinga popravčí četou, ale následující den byl při osobní návštěvě v Hitlerově bunkru omilostněn a zároveň se stal vrchním velitelem obrany Berlína. Zde vedl marnou obranu města až do prvních květnových dnů, kdy kapituloval. \n\nZ výslechu generála Weidlinga na otázky náčelníka rozvědky 1. Běloruského frontu generálmajora Trusova (květen 1945).\n\n\"1. května 1945 ve 21.30 svolal jsem pracovníky štábu LVI. tankového sboru a štábu berlínské obrany, aby se rozhodlo, zda se štáb pokusí prorazit si cestu z Berlína, anebo se vzdá Rusům; prohlásil jsem, že další odpor nemá smyslu a probojovávat se z Berlína ven, znamená dostat se z „kotle“ do „kotle“. Všichni pracovníci štábu mě podpořili a v noci na 2. května byl plukovník von Dufving vyslán jako parlamentář k Rusům se zprávou, že německá vojska zastavují odpor. Situace v Berlíně byla taková, že třebas jsem byl velitelem obrany Berlína, po tomto rozhodnutí cítil jsem se bezpečným jedině u Rusů.\"\n\nJako válečný zajatec byl po druhé světové válce odvezen do zajateckého tábora ve Vladimiru v SSSR, kde koncem roku 1955 zemřel.\n\n\n\n\n"}
{"id": "324984", "url": "https://cs.wikipedia.org/wiki?curid=324984", "title": "Gard (řeka)", "text": "Gard (řeka)\n\nGard (francouzsky \"Gardon\") je řeka na jihovýchodě Francie a poslední významný přítok řeky Rhôny. Pramení v pohoří Cévennes v départmentu Lozère. Délka této řeky činí 127,4 km. Řeka je tvořena dvěma hlavními přítoky. První z nich je Gardon d'Alès a druhý Gardon d'Anduze. Soutok těchto řek se nachází v obci Ners, odtud se nazývá pouze řeka Gard.\n\nTato řeka dala jméno francouzskému departmentu Gard. Přes řeku vede také známý římský akvadukt Pont du Gard.\n\nSoutěsky řeky Gardon v departmentu Gard jsou od roku 2015 zapsány na seznam biosférických rezervací UNESCO. Biosférická rezervace má rozlohu 45 501 ha.\n"}
{"id": "324985", "url": "https://cs.wikipedia.org/wiki?curid=324985", "title": "Nedestruktivní archeologie", "text": "Nedestruktivní archeologie\n\nNedestruktivní archeologie je souborem technik, metod a teorií, zaměřených na vyhledávání a vyhodnocení archeologických pramenů bez provedení destruktivního zásahu do terénu. Hlavním cílem nedestruktivních terénních postupů je vyhledat stopy minulých sídelních aktivit, klasifikovat je a vymezit v prostoru.\n\nTouto metodou je možné získávat relativně vyvážené informace o větších prostorových celcích pramenů, které můžeme prozkoumat archeologickými výkopy: je tedy základním zdrojem dat pro sídelní a krajinnou (prostorovou) archeologii. Pomocí těchto nedestruktivních postupů lze v příznivých podmínkách získat velmi podrobný obraz podpovrchových archeologických situací.\n\nŽádný z postupů výrazněji nenaruší archeologické prameny, proto mohou být zkoumány opakovaně. K těmto postupům počítáme i ty, které do archeologického pramene zasahují jen v přijatelně malé míře (vrty, povrchový sběr, mikrosondáž, vzorkovací sondáž).\n\nDříve byly nedestruktivní metody archeologie určeny pouze k vyhledávání archeologických pramenů, dnes už jsou používány také k jejich výzkumu. To znamená, že už nejsou počítány pouze mezi \"pomocné\" metody, ale jsou rovnocenné s metodami destruktivními.\n\nNedestruktivní archeologie se dá využít v místech, kde není možné z jakýchkoli důvodů provést narušení povrchu, například v zastavěných oblastech. Její pomocí je možné provádět mapování rozsáhlých oblastí, což běžné archeologické metody (především vykopávky) nemohou. Na jeho základě se provádějí analýzy pravěkého a středověkého osídlení daných regionů a hledají se souvislosti mezi jejich jednotlivými prvky, například zemědělskými osadami a lokálními centry obchodu. resp.\n\nNedestruktivní archeologické metody lze rozdělit do čtyř hlavních skupin:\n\n\nDružicová archeologie se tradičně zaměřuje na krajinu, kde je malé množství vegetace, protože tam lze dobře studovat pozůstatky zaniklých památek prostřednictvím vegetačních,\n\npůdních a stínových příznaků. Tyto data jsou vhodným zdrojem informací získaných z vertikálního snímání velkých ploch zemského povrchu. Sběr dat lze uskutečnit i v oblastech nepřístupných pro klasický letecký průzkum.\nPomocí leteckého snímkování jsou identifikovány archeologické objekty na základě stínových, půdních a vegetačních příznaků. Letecká archeologie se také zabývá analýzou snímků, které nebyly pořízeny pro archeologické účely.\n\nPomocí této metody se identifikují antropogenní (člověkem vytvořené) útvary.\n\nPoužití geofyzikálních metod pomáhá upřesnit poznání o geologické stavbě, o geologických strukturách, o skladbě prostředí a jeho rozložení podle měnících se fyzikálních vlastností. Tím pomáhá zdokonalit znalosti o zkoumaném prostředí, které jsou většinou založeny na bodových informacích, jako jsou vrty, výkopy, sondy.\nLidská aktivita může zanechat v půdě zřetelné chemické znaky a pozůstatky. Proto můžeme pomocí půdních analýz zjistit důležité informace o aktivitě uvnitř archeologických lokalit i v případě, že se nedochovaly žádné artefakty.\n\nVyhledávání, zaměřování, třídění a interpretace tvarů reliéfu, které jsou pozůstatkem někdejší lidské činnosti. Takový postup může v konkrétních situacích souviset i s rozpoznáváním některých dalších vlastností povrchu terénu, např. barevných efektů nebo přítomnosti botanických druhů, indikujících lidskou činnost.\n\nVyužití v archeologii je pouze okrajové a většinou se používá v kombinaci s jinými metodami. Využívají se při ní živé rostliny, které zprostředkovaně odrážejí archeologickou historii daného místa. Důležité je, aby archeologická struktura zasahovala co nejblíže k povrchu.\n\nSlouží buď k objevení a základnímu vymezení sídelních komponent, nebo ke zmapování archeologického potenciálu určité oblasti. Je určena pro výzkum rozsáhlých terénních celků.\n\nZásah do archeologického pramene jen v malé přijatelné míře. Jde například o vrty, vpichy a mikrosondáž.\n\nPrimárním účelem je získat soubor artefaktů z vrstev těsně pod povrchem terénu. Lze také získat i informace o stratigrafii. \nPatří sem například rýhování, které je spíše destruktivním postupem, pokud však probíhá při dodržení určitého postupu, dá se považovat za postup nedestruktivní.\n\nPři archeologickém výzkumu jejich užití indikuje přítomnost kovů v odkrývaném místě, například kovový inventář v hrobové jámě.\n\n\n"}
{"id": "324988", "url": "https://cs.wikipedia.org/wiki?curid=324988", "title": "Duran Duran (album)", "text": "Duran Duran (album)\n\nDuran Duran je první album skupiny Duran Duran, které vyšlo v červnu 1981 u EMI Records.\n\n\n\n\n\n\n\n\n"}
{"id": "324990", "url": "https://cs.wikipedia.org/wiki?curid=324990", "title": "Rio (album)", "text": "Rio (album)\n\nRio je druhé album Duran Duran, které vyšlo v květnu 1982 u EMI Records.\n\n5:39 Rio\n4:51 My Own Way \n3:52 Lonely In Your Nightmare \n3:40 Hungry Like The Wolf \n3:59 Hold Back The Rain \n5:31 New Religion \n4:18 Last Chance On The Stairway \n5:33 Save A Prayer \n5:12 The Chauffeur \n\n5:28 Rio [US album remix]\n4:36 My Own Way [carnival remix]\n4:52 Lonely In Your Nightmare [US album remix]\n5:14 Hungry Like The Wolf [127 B.P.M. night version]\n6:32 Hold Back The Rain [US album remix]\n5:31 New Religion \n4:18 Last Chance On The Stairway \n5:33 Save A Prayer\n5:12 The Chauffeur\n\n\n5:33 Rio \n4:48 My Own Way \n3:48 Lonely In Your Nightmare\n3:39 Hungry Like the Wolf \n3:47 Hold Back The Rain \n5:30 New Religion \n4:18 Last Chance on The Stairway \n5:25 Save A Prayer \n5:10 The Chauffeur\nVideo Tracks:\n5:02 Rio [video version]\n3:37 Hungry Like The Wolf [album version]\n6:03 Save A Prayer [video version]\n\n\n\n"}
{"id": "324998", "url": "https://cs.wikipedia.org/wiki?curid=324998", "title": "Muzeum hlavního města Prahy", "text": "Muzeum hlavního města Prahy\n\nMuzeum hlavního města Prahy je česká muzejní instituce založená roku 1881. Věnuje se hlavně historii a prehistorii města Prahy. Její hlavní budova se nachází na Florenci u ulice Křižíkova (Praha 8, Nové Město, Na Poříčí 1554/52). V roce 2013 navštívilo objekty muzea přes 1 milion návštěvníků, nejnavštěvovanějšími byly Petřínská rozhledna (480 tis.) a Zrcadlové bludiště na Petříně (309 tisíc).\n\nMuzeum bylo založeno roku 1881, kdy byl ustanoven muzejní výbor. Důvodem pro založení instituce byla snaha zabránit prodeji a vyvážení památek do zahraničí. Hlavním úkolem muzea bylo sbírání a získávání památek, které souvisejí s dějinami Prahy a se životem Pražanů v minulosti. Dalším úkolem výboru bylo najít budovu, ve které by mohly být získané památky vystaveny pro veřejnost.\n\nRoku 1882 byl zakoupen \"kavárenský pavilon\" a o rok později bylo muzeum otevřeno pro veřejnost. Kavárenský pavilon, který byl postaven 1876, se nacházel západně od stávající hlavní budovy muzea; roku 1974 musel ustoupit stavbě magistrály. Roku 1883 se prvním ředitelem muzea stal Břetislav Jelínek (1843–1926), amatérský archeolog a sběratel starožitností. Ve funkci ředitele muzea setrval do roku 1913. Významné zásluhy o muzeum a jeho sbírky měl architekt Antonín Wiehl, který se po celý život věnoval archeologii, sběratelství a ochraně památek. Od roku 1882 byl členem zakládajícího komitétu muzea. V muzeu aktivně působil až do své smrti (1910) jako jeho jednatel a denně jej navštěvoval a zpracovával nebo získával sbírky.\n\nKavárenský pavilon byl pro sbírky muzea malý a také nebyl dostatečně reprezentativní, proto výbor rozhodl o stavbě budovy nové. Původní plány projektovali architekti Antonín Wiehl a Jan Koula, nový projekt vypracoval Antonín Balšánek. Budova v novorenesančním slohu byla vystavěna v letech 1896 až 1898 a slavnostně otevřena byla o dva roky později. Je dvouposchoďová, tvořená dvěma bočními křídly a uprostřed vystupujícím rizalitem, který je zakončen tympanonem. V něm lze vidět reliéf \"Historie s uměním, vědou a řemesly tvoří slávu minulosti naší\" od Ladislava Šalouna, na jeho vrcholku je socha \"Alegorie Prahy\" od téhož autora. Zadní průčelí je rozčleněno půlkruhovým rizalitem. Uvnitř budovy ve středu je vestibul se schodištěm, v křídlech se nacházejí výstavní sály. Budova je kulturní památkou.\n\nV hlavní budově se nachází jeden z nejatraktivnějších exponátů sbírek muzea – Langweilův model Prahy. Detailní papírový model o ploše asi 20 m s více než 2000 objekty zachycuje stav historického centra města v letech 1826-1837. Kromě stálých expozic muzeum návštěvníkům nabízí i krátkodobé výstavy. Pod Muzeum hl. m. Prahy spadá dále Podskalská celnice na Výtoni, Dům U Zlatého prstenu (Týnská 6), Müllerova vila (Nad Hradním vodojemem 14), Rothmayerova vila (U páté baterie 50), zámecký areál Ctěnice a také Pražské věže (tj. Petřínská rozhledna, Zrcadlové bludiště na Petříně, Staroměstská mostecká věž, Malostranská mostecká věž, Prašná brána, Svatomikulášská městská zvonice a Novomlýnská vodárenská věž).\n\n\n\n\n\n"}
{"id": "325001", "url": "https://cs.wikipedia.org/wiki?curid=325001", "title": "Mezinárodní letiště Sabiha Gökçen", "text": "Mezinárodní letiště Sabiha Gökçen\n\nMezinárodní letiště Sabiha Gökçen (, IATA: SAW, ICAO: LTFJ), je jedno z letišť obsluhující Istanbul v Turecku.\n\nLetiště se nachází v asijské části Istanbulu, asi 40 km jihovýchodním směrem od centra v městské čtvrti Pendik istanbulské provincie. Pojmenováno je po první bojové letkyni Sabize Gökçenové, která byla jedním z adoptivních dětí zakladatele Turecké republiky Mustafy Kemal Atatürka.\n\n"}
{"id": "325004", "url": "https://cs.wikipedia.org/wiki?curid=325004", "title": "Western Digital", "text": "Western Digital\n\nWestern Digital Corporation (často zkrácené na WD) je výrobce počítačových pevných disků a má dlouhou historii v elektronickém průmyslu jako tvůrce integrovaných obvodů a paměťových produktů. Společnost Western Digital byla založena 23. dubna, 1970 jako General Digital, který byl původně výrobce polovodičových zařízení. Rychle se stal speciálním dodavatelem polovodičových součástek a to mu umožnilo spuštění dalšího kapitálu spolu s několika menšími investory a průmyslového gigantu Emerson Electric. V červenci 1971, přijali jejich současný název a sídlo bylo přesunuto na Newport Beach, Kalifornie, brzy poté, co představili svůj první produkt \"WD1402A\". Western Digital je v současné době druhou největší společností v oblasti pevných disků, hned po Seagate.\n\n\n"}
{"id": "325006", "url": "https://cs.wikipedia.org/wiki?curid=325006", "title": "Čepička (hrad)", "text": "Čepička (hrad)\n\nHrad Čepička se nacházel na stejnojmenném kopci (391 m n. m.) západně od obcí Předklášteří u Tišnova. Vrchol kopce je zarostlý listnatými stromy, v lese jsou patrna tři patra valů s příkopy. V letech 1983 až 1986 zde dnešní Muzeum Brněnska provádělo archeologický průzkum. Po něm následovalo několik pokusů amatérských archeologů.\n\nOpevnění údajně začaly budovat jako úkryt před husity samy jeptišky z kláštera Porta coeli. Pravděpodobnější je, že šlo o budování strážního hradu. Opevnění nebylo dobudováno. Roku 1428 klášter husité zničili. Klášter i kopec se dostal do majetku Pernštejnů. Po roce 1450 byl klášter obnoven a opevnění na kopci Čepička již nebylo nikdy dokončeno. Materiál byl částečně použit na opravy kláštera.\n\nPřístup na vrchol Čepičky je z obce Předklášteří, cesta není označená.\n\n"}
{"id": "325008", "url": "https://cs.wikipedia.org/wiki?curid=325008", "title": "Letiště Gəncə", "text": "Letiště Gəncə\n\nLetiště Gəncə (IATA: KVD, ICAO: UBBG), , , je jedno z letišť v Ázerbájdžánu, ležící ve městě Gəncə.\n\n"}
{"id": "325014", "url": "https://cs.wikipedia.org/wiki?curid=325014", "title": "Maximilien Foy", "text": "Maximilien Foy\n\nMaximilien-Sébastien, hrabě Foy (3. února 1775 Ham, Pikardie – 28. listopadu 1825 Paříž) byl francouzský generál a státník. Po druhé restauraci byl vůdcem liberální oposice.\n\nByl synem anglické matky a vojáka, který se po skončení služby usadil jako poštmistr. Vzdělání získal na válečné škole v La Fere. Roku 1791 jako 16letý nastoupil jako podporučík artilerie k 3. dělostřeleckému pluku. Jako důstojník artilerie prodělal tažení 1792-1793 pod generálem Dumouriezem a po bitvě u Jemappes (6. listopadu 1792) byl povýšen na kapitána. Roku 1794 byl v Cambrai pro neskrývaný nesouhlas s necitlivými příkazy konventu byl zatčen. Po 9. thermidoru (28. července 1794) opět propuštěn a zařazen do armády. Vyznamenal se 1795-1797 v tažení rýnské a moselské armády (1795 velitel praporu), pak 1798 ve Švýcarsku a roku 1799 u dunajské armády. Roku 1800 přešel k italské armádě a velel brigádě předvoje.\n\nPo Amienském míru (1802) se stal Foy plukovníkem dělostřelectva a roku 1804, třebaže jej Napoleon znal jako přívržence Moreaua, byl jmenován šéfem štábu artilerie sboru generála Marmonta. Pod Marmontem sloužil i v tažení 1805 a poté zastával vysoké posty ve Friaulu a v Benátkách. Roku 1807 byl poslán jako velitel 1200 dělostřelců do Turecka, pomoci v boji proti Rusům a Angličanům. Po návratu sloužil pod Junotem v Portugalsku, od prosince 1808 jako brigádní generál a poté ve Španělsku - od roku 1812 jako divizní generál. Za zraněného Marmonta se stal 21. července 1812 zastupujícím vrchním velitelem armády a převzal armádu poraženou u Salamanky. Organizovaně ustupoval a třebaže byl překvapivě napaden u Garcia Hernandez dokázal dovést armádu v pořádku do jižní Francie. Teprve po zranění 27. února 1814 opustil armádu a byl jmenován inspektorem pěchoty v Nantes.\n\nPřestože jej Ludvík XVIII. po Napoleonově abdikaci jmenoval velkodůstojníkem Čestné legie, inspektorem 2. a 16. pěší divize a povýšil jej do šlechtického stavu s titulem hraběcím, Foy se po návratu Napoleona z Elby bez váhání opět přidal na jeho stranu a velel divizi ve sboru maršála Neye. U Waterloo (18. června 1815) byl zraněn. Žil poté v ústraní, až jej departement Aisne vyslal roku 1819 jako zástupce do zákonodárného sboru, kde se brzy vyprofiloval v předního řečníka liberálů a stanul v čele početně slabé oposice, bojující tvrdě proti ultraroyalistické a klerikální většině. Když zemřel roku 1825, liberálové využili jeho pohřbu k uspořádání demonstrace proti Bourbonům. Jeho rakev doprovodilo na hřbitov Père-Lachaise 100 000 lidí a sbírka na podporu Foyovy rodiny vynesla 1 milion franků. Od roku 1879 stojí v jeho rodném Hamu generálova socha. Napoleon na Svaté Heleně zmínil Foye mezi nejtalentovanějšími důstojníky armády, kteří by mohli být jmenováni jeho maršály.\n"}
{"id": "325015", "url": "https://cs.wikipedia.org/wiki?curid=325015", "title": "Natalena Koroleva", "text": "Natalena Koroleva\n\nNatalena Koroleva (3. března 1888, Luck, Ukrajina – 1. července 1966, Mělník) byla ukrajinská spisovatelka, překladatelka, lexikografka, archeoložka, baletka; sestra Mezinárodního červeného kříže, cestovatel-dobrodruh a polyglot.\n\nNarodila se 3. března 1888 v Lucku na Ukrajině (podle jiných zdrojů v San Pedro de Cardena, severní Španělsko). Studovala v Kyjevě, Petrohradě, Varšavě (architekturu, dějiny umění, tanec). Během první světové války emigrovala do Prahy. Zde sestavila malý česko-ukrajinský slovník, který vyšel pod redakčním vedením profesora S. Smal-Stockého. Údajně ovládala až 16 jazyků.\n\nV Praze poznala Vasyla Koroleva-Stareho, za kterého se provdala. Pod jeho vlivem začala psát ukrajinsky. Spolu se usídlili v Mělníku.\n\nNatalena Koroleva zemřela 1. července 1966 v Mělníku, kde je také pohřbena.\n\nSbírky historických novel:\n\nPovídky\n"}
{"id": "325018", "url": "https://cs.wikipedia.org/wiki?curid=325018", "title": "Minuskule", "text": "Minuskule\n\nMinuskule (malá písmena, minusky) jsou forma písmen (v latince \"a\", \"b\", \"c\", …), jejich opakem jsou velká písmena (majuskule: \"A\", \"B\", \"C\", …). V paleografii se minuskule definují jako znaky, které lze zapsat do čtyřlinkové osnovy tak, že mohou zaplňovat pouze střední pásmo, zasahovat do horního pásma nebo do dolního pásma, příp. do obou pásem. Oproti tomu majuskule se zpravidla zapisují mezi dvě linky psací osnovy, takže vyplňují horní a střední psací pásmo.\n\nV matematice se užívají např. k označení proměnné, prvků množin aj., v geometrii se jimi zpravidla označují čáry: křivky, úsečky, přímky atd.\nVe fyzice se minuskulemi označují některé veličiny, např. rychlost „v“, délka „l“, hmotnost „m“.\nV soustavě jednotek jednak některé jednotky (metr „m“, gram „g“, sekunda „s“), jednak předpony pro jednotky menší, než jsou jednotky základní (desetiny: deka- „da“, tisíciny: mili- „m“, miliardtiny: nano- „n“ aj.) s jedinou výjimkou, kterou je tisícinásobek: kilo- „k“.\nVyjádření dynamiky v hudbě, např. fp – forte piano, ff – fortissimo, pf – pianoforte, pp – pianissimo atd.\nVe světě počítačů, konkrétně v CSS, se pro vlastnost „text-transform“ používá hodnota „lowercase“.\n\n"}
{"id": "325034", "url": "https://cs.wikipedia.org/wiki?curid=325034", "title": "Unie grafického designu", "text": "Unie grafického designu\n\nUnie grafického designu (UGD) byla založena v roce 2007 jako sdružení designérů a nadšenců. \n\nPomocí přednášek, seminářů a článků v tisku a na internetu se její členové dělí o své zkušenosti, názory a o informace, aktivně vstupuje do diskusí o dalším směřování profese grafického designéra. Účastní se debat o oborových výběrových řízeních a veřejných soutěžích a nabízí pomocnou ruku při jejich organizování, ať už prostřednictvím osvětových článků, nebo přímých konzultací se zadavateli. \n\nČleny UGD jsou designéři, studenti i společnosti podnikající v oboru. Podmínkou přijetí není kvalita porftolia ani dosažené vzdělání, ale živý a soustavný zájem o grafický design a dodržování etického kodexu. Veškerá činnost sdružení je nezisková, financována výhradně z členských příspěvků, zpoplatněny jsou pouze odborné přednášky.\n\nČlenům Unie slouží živá diskuse na interním blogu, přístup k odborně zpracovaným smlouvám, vstup zdarma na semináře, slevy na předplatné odborného tisku a na grafický software, fotografie nebo fonty. V neposlední řadě i možnost navazovat cenné oborové kontakty. Každý řádný člen má možnost zapojit se do činnosti jako autor textů a přednášek, případně každý druhý rok kandidovat do rady UGD či dozorčí komise a přímo se tak podílet na strategii a nejbližší budoucnosti sdružení.\n\nLaická veřejnost je nejširší skupinou, na kterou se Unie obrací. Skládá se ze zadavatelů grafických prací (firem a institucí, neziskových organizací, univerzit) a samozřejmě i z té části společnosti, která ze své pozice nezúčastněného diváka sice přímo neovlivňuje dění v grafickém designu, ale všechny jeho projevy jsou nedílnou součástí jejího života. Články na webových stránkách a v tisku přinášejí srozumitelně formulované odpovědi na otázky po smyslu a užitečnosti grafického designu, vypisování a vyhodnocování profesionálních výběrových řízení, korektního zadávání grafických prací, orientaci v problematice tvorby logotypů atd. Každý návštěvník webových stránek UGD se dozví, jak si vybrat grafické studio, jak si pořídit legální fonty nebo jak připravit podklady pro svého designéra. Pro veřejnost jsou otevřeny i semináře o designu periodik, knižní grafice, tiskových technologiích, korekturách, právu i mnohých dalších tématech. Od roku 2012 Unie zveřejňuje semináře a ve FullHD kvalitě na webu UGD i na svém YouTube kanálu.\n\nNečlenům Unie je kromě odborných přednášek určen především web www.uniegd.cz, přinášející řadu cenných informací a návodů pro ně i jejich klienty. Navíc grafickým designérům nabízí možnost přidat se ke komunitě více než stovky studií i jednotlivců, přihlásit se k etickému kodexu a veřejně – pod hlavičkou sdružení – propagovat grafický design.\n\nVeškeré aktivity orientované ve vztahu k nečlenům probíhají v silném provázání s odbornými i zpravodajskými portály a časopisy. Jedině ve spolupráci s nimi může UGD dosáhnout svého hlavního (a stále ještě vzdáleného) cíle: pozvednutí úrovně grafického designu v České republice prostřednictvím dobře informované laické i odborné veřejnosti a nastolení všestranně prospěšného férového jednání mezi zadavatelem a grafickým studiem.\n\n"}
{"id": "325039", "url": "https://cs.wikipedia.org/wiki?curid=325039", "title": "East Midlands", "text": "East Midlands\n\nEast Midlands je jeden z 9 regionů, nejvyšších správních celků Anglie, a zahrnuje východní část oblasti Midlands. Skládá se z hrabství Derbyshire, Leicestershire, Rutland, Northamptonshire, Nottinghamshire a větší části Lincolnshire. Nejvyšším bodem regionu je \"Kinder Scout\" v hrabství Derbyshire s výškou 636 metrů nad mořem. Nejnižšími oblastmi jsou města Peterborough a Burton upon Trent ve Staffordshire.\n\n\nOficiálně je největším městem regionu Leicester, ačkoli Nottinghamská aglomerace je větší.\n\nDůležitou spojnicí velkých měst regionu s ostatními částmi země tvoří dálnice \"M1\". Letiště East Midlands se nachází zhruba uprostřed mezi třemi nejdůležitějšími městy regionu – Derby, Leicesterem a Nottinghamem. Regionem procházejí dvě hlavní severo-jižní železniční tratě – Midland Main Line a East Coast Mainline. Další důležitou železniční trati ve směru západ-východ je \"Cross Country Route\", která vede přes Birmingham a Derby.\n\nRegion East Midlands je rozdělen na následující oblasti:\n\n"}
{"id": "325041", "url": "https://cs.wikipedia.org/wiki?curid=325041", "title": "Jihovýchodní Anglie", "text": "Jihovýchodní Anglie\n\nJihovýchodní Anglie je jedním z 9 regionů, nejvyšších správních celků Anglie. Tento region byl vytvořen roku 1994. Zahrnuje hrabství Berkshire, Buckinghamshire, East Sussex, Hampshire, Isle of Wight, Kent, Oxfordshire, Surrey a West Sussex. Nejvyšším bodem regionu je \"Walbury Hill\" v Berkshire s výškou 297 m.\n\nMezi důležitá města tohoto regionu patří:\n\n\nPočtem obyvatel, podle výsledků sčítání obyvatel z roku 2001, 8 000 550 je nejlidnatějším anglickým regionem.\n\nHlavními dopravními tepnami v regionu jsou dálnice \"M1\", vedoucí přes Buckinghamshire; \"M40\" procházející Buckinghamshire a Oxfordshire; \"M2\" a \"M20\" v Kentu; \"M23\" ve West Sussexu a \"M3\" procházející Hampshire. Spojnicí ve směru východ-západ jsou \"A27\" a \"M27\". Hlavním mezinárodním letištěm je Gatwick a regionální letiště Kent, Southampton a v Shorehamu. Železniční trať Great Western Main Line prochází Berkshire a Readingem. South Eastern Main Line a rychlostní linka Channel Tunnel Rail Link vedoucí podmořským kanálem Eurotunel na kontinent prochází Kentem. West Coast Main Line vede i do Milton Keynes. Přístavy v Doveru a Folkestone poskytují dopravu trajekty do Francie a Belgie.\n\nRegionální zastupitelstvo sídlí v Guildfordu. Region je rozdělen na následující oblasti:\n\n"}
{"id": "325043", "url": "https://cs.wikipedia.org/wiki?curid=325043", "title": "Jihozápadní Anglie", "text": "Jihozápadní Anglie\n\nJihozápadní Anglie je jeden z 9 regionů, nejvyšších správních celků Anglie. Rozlohou jde o největší z regionů, který se rozkládá od Gloucestershire a Wiltshire až po Cornwall a Isles of Scilly. Velikost oblasti demonstruje například fakt, že severní okraj Gloucestershire se nachází stejně daleko od hranice se Skotskem jako od nejzápadnějšího výběžku Cornwallu. Nejvyšším bodem regionu je High Willhays v Dartmooru s výškou 621 metrů nad mořem.\n\nTento region má převážně venkovský charakter s mnoha malými městy a vesnicemi. Počet obyvatel regionu činí přibližně 5 miliónů.\n\nMezi důležitá města patří:\n\n\nRegionem prochází několik hlavních železničních tratí. Great Western Main Line vede z Londýna do Bristolu, Plymouthu a Penzance. South Western Main Line spojuje Londýn s Southamptonem a Bournemouthem. West of England Main Line vede z Londýna do Exeteru, přes Wiltshire, severní Dorset a jižní Somerset. Regionem procházejí tři silniční tepny. Dálnice \"M4\" vede z Londýna do jižního Walesu přes Bristol, \"A31\", prodloužení \"M27\", prochází Poole a Bournemouthem končí na pobřeží u Dorsetu. \"M5\" vede z West Midlands přes Gloucestershire, Bristol a Somerset do Exeteru.\n\nRegion je rozdělen na následující oblasti:\n\n"}
{"id": "325044", "url": "https://cs.wikipedia.org/wiki?curid=325044", "title": "Severovýchodní Anglie", "text": "Severovýchodní Anglie\n\nSeverovýchodní Anglie je jeden z 9 regionů, nejvyšších správních celků Anglie. Zahrnuje oblasti hrabství Northumberland, Durham, Tyne a Wear a část North Yorkshire. Nejvyšším bodem regionu je \"Cheviot\", v Northumberlandu s výškou 815 m. Region má nejnižší hodnotu HDP na obyvatele, ale je pozoruhodný přírodními krásami (Northumberlandský národní park) a kultruními památkami (Durhamská katedrála a Hadriánův val).\n\nCentrem regionu je Newcastle upon Tyne. Největším městem podle počtu obyvatel je Sunderland i když Newcastle s oblastí Tyneside mají dohromady větší počet obyvatel.\n\nRegion je neoficiálně rozdělen na tyto \"subregiony\":\n\nNejdůležitější města regionu se nacházejí na trati East Coast Main Line, s rychlíkovými spoji do Edinburghu a Londýna. Tyne a Wear metro je systém lehké kolejové dopravy zajišťující dopravu v rámci metropolitního hrabství Tyne a Wear se stanicemi v centru měst Sunderlandu a Newcastle, jiných měst hrabství a na letišti v Newcastle. Hlavními letišti regionu jsou Letiště Newcastle a Letiště Durham Tees Valley. V Newcastle se nachází mezinárodní trajektové přístaviště z něhož vyplouvají spoje do Amsterdamu a Stavangeru.\n\nRegion Severovýchodní Anglie je oficiálně rozdělen na následující oblasti:\npoznámky: nemetropolitní hrabství = † | metropolitní hrabství = *\n\nNa úrovní vysokoškolského vzdělání se v regionu nachází několik mezinárodně uznávaných škol.\n\n\n"}
{"id": "325045", "url": "https://cs.wikipedia.org/wiki?curid=325045", "title": "Východní Anglie", "text": "Východní Anglie\n\nVýchodní Anglie je jeden z 9 regionů, nejvyšších správních celků Anglie. Zahrnuje oblasti hrabství Essex, Hertfordshire, Bedfordshire, Cambridgeshire, Norfolk a Suffolk. Počet obyvatel regionu, podle výsledků sčítání obyvatel z roku 2001, byl 5 388 140. Oblast Východní Anglie je převážně nížinná a nejvyšším bodem je bezejmenný bod poblíž návrší \"Ivinghoe Beacon\" s výškou 250 metrů nad mořem. Nejlidnatšími obvody jsou Peterborough, Luton a Thurrock.\n\nRegion je rozdělen na následující oblasti:\n\n"}
{"id": "325046", "url": "https://cs.wikipedia.org/wiki?curid=325046", "title": "West Midlands (anglický region)", "text": "West Midlands (anglický region)\n\nRegion West Midlands je jeden z 9 regionů, nejvyšších správních celků Anglie. Zahrnuje západní polovinu oblasti tradičně nazývané Midlands. Region je geograficky různorodý od městských aglomerací v centru oblasti až po venkovská hrabství Shropshire a Herefordshire, která hraničí s Walesem. Nejdelší řeka Velké Británie Severn protéká regionem jihozápadním směrem. Nejvyšším místem je \"Black Mountain\" s výškou 703 metrů nad mořem. Občas bývá zaměňován pojem region West Midlands s daleko menším hrabstvím West Midlands.\n\nMezi důležitá města tohoto regionu patří:\n\n\nŽije zde nejméně bílých Britů ze všech regionů kromě Londýna - 79,2% (2011).\n\nRegion West Midlands je rozdělen na následující oblasti:\n† nemetropolitní hrabství\n\n<nowiki>*</nowiki> metropolitní hrabství\n\nNa úrovní vysokoškolského vzdělání se v regionu nachází devět škol:\n\n\n"}
{"id": "325047", "url": "https://cs.wikipedia.org/wiki?curid=325047", "title": "Liard", "text": "Liard\n\nLiard ( ) je řeka v provincii Britská Kolumbie a na území teritorií Yukon a Severozápadní teritoria na severozápadě Kanady. Je 1215 km dlouhá. Povodí má rozlohu 276 000 km².\n\nPramení v pohoří Pelly v Yukonu. Na horním toku vytváří peřeje. Ústí zleva do Mackenzie.\nNejvětšími přítoky jsou Frances, Hyland, Dease, Jižní Nahanni, Fort Nelson, Petitot.\n\nPrůměrný roční průtok vody u Lower Post činí přibližně 1000 m³/s. Zamrzá od října do května. Nejvyšších vodních stavů dosahuje na jaře.\n\nVodní doprava je možná do Fort Liard.\n"}
{"id": "325048", "url": "https://cs.wikipedia.org/wiki?curid=325048", "title": "Yorkshire a Humber", "text": "Yorkshire a Humber\n\nYorkshire a Humber je jeden z 9 regionů, nejvyšších správních celků Anglie. Zahrnuje většinu historického hrabství Yorkshire a severní část Lincolnshire, která byla v letech 1974 až 1996 částí Humberside. Počet obyvatel regionu byl v roce 2006 5 142 400. Nejvyšším bodem regionu je \"Whernside\" s výškou 737 metrů nad mořem.\n\nMezi důležitá města tohoto regionu patří:\n\nDálnice \"M62\" je hlavní dopravní tepnou Yorkshire ve směru západ-východ, zatímco \"M1\" prochází ze severu na jih. Důležitá letiště v regionu jsou Letiště Leeds International, Letiště Robina Hooda Sheffield, Letiště Humberside a Letiště Durham Tees Valley. Letiště v Manchesteru je v dosahu pravidelných železničních linek z celého území regionu. Hlavními křižovatkami železniční dopravy jsou Leeds a York, nacházející se na tratích East Coast Main Line a CrossCountryrail. Linka Midland Main Line končí v Sheffieldu. Z Kingstonu je provozována trajektová doprava do Belgie a Rotterdamu.\n\nRegion Yorkshire a Humber je rozdělen na následující oblasti:\n\npoznámky: nemetropolitní hrabství = † | metropolitní hrabství = *\n\nNa úrovní vysokoškolského vzdělání se v regionu nachází devět škol:\n\n\n"}
{"id": "325049", "url": "https://cs.wikipedia.org/wiki?curid=325049", "title": "Serhij Berďajev", "text": "Serhij Berďajev\n\nSerhij Oleksandrovyč Berďajev (rusky \"Сергей Александрович Бердяев\"; 1860-1914) byl ukrajinský a ruský básník, spisovatel, novinář, překladatel. Starší bratr ruského filosofa Nikolaje Berďajeva. \n\nNarodil se roku 1860 v Kyjevě. Studoval medicínu v Kyjevě a Petrohradě. Psal rusky a ukrajinsky, přispíval do ruských a ukrajinských periodik. \n\nVnoči (V noci), Mojim synam (Mým synům), Do Ukrajiny (Ukrajině), ve kterých jsou vyjádřené sympatie Ukrajině a její kulturním snahám. Dílo je přetížené abstraktní patetikou.\n\nNarečenyj (Ženich) \n\n\nStatě o tvorbě Ivana Karpenka-Karého, Mykoly Lysenka, Maurice Maeterlincka aj.\n\n„Bratr byl výjimečně obdařeným člověkem, ačkoliv v jiném směru než já, moc hodný, ale duševně nemocný a nešťastný, nedokázal své životní nadání realizovat...“ (N. Berďajev: Samopoznanije – opyt filosofičěskoj biografii) \n\n"}
{"id": "325051", "url": "https://cs.wikipedia.org/wiki?curid=325051", "title": "Severozápadní Anglie", "text": "Severozápadní Anglie\n\nSeverozápadní Anglie je jedním z 9 regionů, nejvyšších správních celků Anglie. Počet obyvatel regionu je 6 853 200 (2006) a zahrnuje hrabství Cumbria, Lancashire, Velký Manchester, Merseyside a Cheshire. Nejvyšším bodem regionu (a celé Anglie) je Scafell Pike v Cumbrii s výškou 978 m. Dvě největší konurbace Liverpool a Manchester se nacházejí na jihu regionu a jsou nejlidnatějšími centry regionu. Jeho severní část, severní Lancashire a Cumbrie, jsou převážně venkovské oblasti.\n\nRegion Severozápadní Anglie je rozdělen na následující oblasti:\npoznámky: nemetropolitní hrabství = † | metropolitní hrabství = *\n\nObyvatelé regionu tvoří něco přes 13% obyvatelstva Anglie.\n\nNejlidnatější města regionu Severozápadní Anglie:\n\n\nHlavní silniční tepnou regionu je dálnice \"M5\" vedoucí přes Penrith, Kendal, Lancaster, Preston, Liverpool a Manchester. Další dálnicí procházející mnoha městy regionu je \"M6\". Největším letištěm v regionu je Letiště Manchester, které roku 2007 odbavilo více než 22 miliónů pasažérů (což je například více než Letiště Los Angeles International). Dalšími důležitými letišti jsou Letiště Johna Lennona Liverpool (5,5 miliónů) Letiště Blackpool. Nejvýznamnější železniční tratí, procházející většinou severozápadu, je West Coast Main Line, kterou doplňují \"Liverpool to Manchester Lines\" a \"North TransPennine\". Trajektová doprava je provozována z Liverpoolu se spoji například do Dublinu, na ostrov Isle of Man, z Birkenheadu do Belfastu a Dublinu, Fleetwoodu do Severního Irska a z Heyshamu na ostrov Isle of Man.\n\nV tomto regionu se nachází mnoho univerzit. Většina z nich se vyskytuje na jihu oblasti v okolí Manchesteru a Liverpoolu.\nSeznam vysokých škol regionu:\n\n\n"}
{"id": "325052", "url": "https://cs.wikipedia.org/wiki?curid=325052", "title": "Oblastní muzeum v Mostě", "text": "Oblastní muzeum v Mostě\n\nOblastní muzeum a galerie v Mostě je muzeum ve městě Most, jehož zřizovatelem je Ústecký kraj.\n\nMuzeum a galerie sídlí v budově bývalého Státního reálného gymnázia. Architektonicky významná stavba byla dokončena v roce 1913. Po 2. světové válce německé gymnázium zaniklo a budova začala sloužit střední průmyslové škole. Ta využívala budovu do roku 1981. Od roku 1982 bývalá škola patří muzeu – veřejnosti byla slavnostně zpřístupněna po rozsáhlé rekonstrukci dokončené v roce 1996. Od roku 2019, kdy došlo ke sloučení Oblastního muzea v Mostě a Galerie výtvarného umění v Mostě, je součástí výstavních prostor i suterénní sál děkanského kostela Nanebevzetí Panny Marie v Mostě.\n\nZaměření muzea je především regionální – hlavní sběrnou a badatelskou oblastí je území bývalého okresu Most s přesahy do okresů okolních. Z hlediska geomorfologického muzeum sleduje tři významné krajinné celky – Krušné Hory, západní část Českého Středohoří a Mosteckou pánev.\n\nSoučástí muzea byl v letech 1964–2005 také zámek v Litvínově a v letech 2000–2013 Památník obětem II. světové války v Mostě v budově bývalého krematoria na Městském hřbitově v Mostě.\n\nHistorie mosteckého muzea se začala psát v roce 1888. Tehdejší starosta města Karl Pohnert oznámil v místním tisku, že je po vzoru okolních měst nejvyšší čas založit muzeum také v Mostě. Zároveň vyzval ke shromažďování sbírky a zajistil k tomu účelu volnou místnost. Městský výběrčí daní Otto Scharf byl pověřen sepisováním darovaných předmětů a péčí o ně. Hlavní zájem byl orientován na německou část obyvatel města – jejich dějiny, vlastivědu, folklór, atd. Město uvolnilo muzeu bývalou piaristickou kolej a později vojenský výchovný ústav v ulici U Masných krámů (Švermovy) č. p. 187. V listopadu 1891 pak do služeb muzea nastoupil první zaměstnanec Willibald Göpfert. Do roku 1893 se podařilo upravit interiéry a vybudovat stálou expozici. Péče o muzeum však byla pro město organizační zátěží, proto byl dne 2. ledna 1894 ustaven Spolek přátel muzea v Mostě (\"Verein der Museumsfreunde Brüx\"), který začal činnost muzea koordinovat. Spolek řídil odbornou práci a napůl s městem nakupoval pro muzeum exponáty. V jeho řadách působilo velké množství mosteckých patriotů, kteří muzeum intenzivně podporovali. Josef Konstantin Beer (1862-1933) mu dokonce odkázal sbírku obrazů a značné finanční prostředky, které pak staly základem nadace sloužící pro podporu mladých umělců. Největšího rozvoje dosáhlo Stadtmuseum pod vedením Kurta Oberdorffera (1900-1980), který se stal jeho vedoucím v roce 1924. V této roli působil až do roku 1938, kdy vstoupil do služeb nově zřízené Sudetské župy, vzniklé po Mnichovské dohodě. Tehdy došlo i ke zrušení konkurenčního českého Podkrušnohorského muzea (1928-1938) a předání jeho sbírek do správy Stadtmusea, což v praxi znamenalo sloučení obou muzeí. Když roku 1944 procházelo Mostecko obdobím intenzivního bombardování chemických závodů v Záluží, přesunuly se z bezpečnostních důvodů exponáty do sklepů zámku v Milešově, odkud se pak většina z nich vrátila po skončení války zpět.\n\nV roce 1945, po válce, muzeum přešlo pod českou správu, zatímco původní německé obyvatelstvo bylo postupně vysídlováno. Krátce tam ještě vypomáhal například německý historik Alois Ott, ale vlastního řízení muzea se ihned ujal český učitel Josef Borovička - jeden z původních členů zaniklého spolku Podkrušnohorského muzea v Mostě. V první polovině padesátých let (s účinností od 1.1.1954) došlo k rozdělení muzea na dvě samostatné instituce - část pokračovala jako Městské muzeum v Mostě, zatímco veškeré historické písemnosti se staly základem Okresního archivu v Mostě. Několik dalších let však sídlily muzeum i archiv stále v jedné budově. Od roku 1954/1955 se začalo pro muzeum používat neoficiální označení \"Okresní muzeum\".\n\nPo územně správní reformě (1960) vzniklo Okresní muzeum v Mostě, které bylo zpočátku (v letech 1961-1963) pod správou města. Teprve od roku 1964 jej spravoval Okresní úřad. Tentýž rok přinesl další sloučení, tentokrát bylo připojeno muzeum litvínovské (Městské muzeum v Litvínově). Do litvínovského zámku bylo přestěhováno přírodovědné pracoviště Okresního muzea, ostatní oddělení zůstala v původní budově ve Starém Mostě. V roce 1966 (1965-1966) pak byly do Litvínova převezeny sbírky zrušeného muzea v Hoře Svaté Kateřiny (Domácí vlastivědné museum v Hoře Svaté Kateřiny), které se rovněž staly součástí fondů Okresního muzea v Mostě. V roce 1969 (s účinností od 1.1.) došlo k dalšímu dělení na dvě samostatné instituce - muzeum a galerii. Tím vznikla poměrně kuriózní situace, kdy se stísněné prostory muzea rozdělily na dvě části, aby je mohly využívat dvě instituce, které však mnohé aktivity i nadále realizovaly společně. Následná likvidace Starého Mostu kvůli těžbě hnědého uhlí si vynutila dvojí stěhování, v jehož průběhu došlo i k fyzickému oddělení muzea a galerie. V roce 1978 se mostecká část muzea přesunula do ulice Vítězného února, blok 59 a o pár let později (1981-1982) do budovy bývalého německého reálného gymnázia v ulici Československé armády č. p. 1360, kde sídlí dodnes. Od roku 2000 (2000-2013) spravovalo muzeum ještě zrekonstruovanou stavbu krematoria na městském hřbitově, kam byl umístěn Památník obětem II. světové války v Mostě.\n\nGalerie se v roce 1978 přesunula do domu s názvem \"Sputnik\", který využívala až do počátku 90. let 20. století. Odtud se pak přestěhovala do areálu děkanského kostela Nanebevzetí Panny Marie (1993). \n\nPo územně správní reformě (2002) se zřizovatelem muzea stal nově vzniklý Ústecký kraj (2003) a v souvislosti s tím došlo k jeho přejmenování. V letech 2007-2013 muzeum postupně opustilo litvínovský zámek (převeden na Město Litvínov) i mostecké krematorium (převzato Městem Most), takže všechny sbírky byly přestěhovány do hlavní budovy v Mostě (bývalého Státního reálného gymnázia, Čsl. armády 1360).\n\nV roce 2018 rozhodlo Zastupitelstvo Ústeckého kraje o sloučení mosteckého muzea a galerie s účinností od 1.1.2019. Z hlediska koncepce tím v Ústeckém kraji vznikla další instituce, která symetricky pokrývá všechny tři oblasti muzejní a galerijní práce: historii/kulturu, přírodu a výtvarné umění, podobně jako Regionální muzeum v Teplicích, Oblastní muzeum v Chomutově nebo Oblastní muzeum v Děčíně.\n\nHistoricky nejvýznamnější expozice je věnována baronce Ulrice von Levetzow. Skládá se převážně z barončiny osobní pozůstalosti, kterou městské muzeum v Mostě získalo již v roce 1900. Tento vzácný soubor obsahuje mnohé unikáty, mezi nimiž vyniká světově proslulá souprava šperků z českého granátu. Od roku 2013 je v půdních prostorách umístěna expozice věnovaná životu obyvatel Krušných Hor, která má etnografický charakter a speciálně se věnuje krušnohorským řemeslům. Přírodovědná expozice (1996-2018) byla v roce 2018 uzavřena kvůli úplné přestavbě. Výstavní prostory dále zahrnují suterén děkanského kostela Nanebevzetí Panny Marie v Mostě a několik výstavních sálů v hlavní budově. V roce 2019 byla dokončena oprava její střechy, čímž vznikly zcela nové výstavní prostory. Plošná rozloha výstavních a expozičních prostor (přesahuje 3000 m čtverečních) je největší v rámci všech muzeí a galerií Ústeckého kraje.\n\nKnihovna Oblastního muzea a galerie v Mostě vznikla se založením muzea v Mostě roku 1888, kdy mezi první dary muzeu patřily právě knihy, které se staly základem jejího fondu. Ze zámku v Třebívlicích byla později získána část osobní knihovny baronky Ulriky von Levetzow – celkem 3572 kusů. Knihovna dále obohacovala svůj fond z darů významných osobností Mostecka, zrušených a následně sloučených muzeí a také z knihoven piaristického gymnázia a německého reálného gymnázia.\n\nV současné době vlastní knihovna okolo 40 tisíc svazků (3 600 sbírková část).\n\nRukopisy\n\n\nSbírka regionální literatury\n\n\n"}
{"id": "325061", "url": "https://cs.wikipedia.org/wiki?curid=325061", "title": "Anga", "text": "Anga\n\nAnga (: अंग) bylo relativně malé království, které se v době starověku nacházelo v severní Indii v poříčí řeky Gangy. První zmínku o této zemi podává již \"Atharvavéda\". Podle některých buddhistických textů, jako je např. \"Anguttara-nikája\", patřila Anga mezi šestnáct mahádžanapad, čili mezi šestnáct malých království, které se nacházely na severu Indického subkontinentu za doby Gautama Buddhy (asi 563-483 př. n. l.). V džinistických textech je zmínka o tom, že Angané spolu s obyvateli Vangského království tvořili první skupinu Árjů.\n\nÚzemí, které království Anga pokrývalo, přibližně zabíralo dnešní bihárské okresy Bhágalpur a Mongér a část Bengálska. Hranici s Magadhou na západě říše tvořila řeka Čampa. Hlavní město Angy bylo město Čampa, které leželo na pravém břehu Gangy, nedaleko jejího soutoku s řekou Čampou. Bylo to vzkvétající město s důležitým přístavem, přes který proplouvaly lodě do Barmy a jižní Indie. Další významná města Angy byly např. Assapura či Bhadrika. Podle \"Purán\" a \"Mahábháraty\" bylo království Anga pojmenováno po jejím zakladateli, princi Angovi.\n\nOkolo poloviny 6. století př. n. l. se Magadhský král Bimbisára rozhodl, že království Anga dobude. V rozhodující bitvě zabil posledního krále Angy Brahmadattu a začlenil Angu do Magadhské říše. Tím, že Bimbisára získal kontrolu nad městem Čampa, získal též kontrolu nad výnosným obchodem s kořením a drahým kamením.\n"}
{"id": "325064", "url": "https://cs.wikipedia.org/wiki?curid=325064", "title": "Ostrovský potok (přítok Sázavy)", "text": "Ostrovský potok (přítok Sázavy)\n\nOstrovský potok je pravostranný přítok řeky Sázavy v okrese Kutná Hora ve Středočeském kraji. Délka jeho toku činí 17,8 km. Plocha povodí měří 78,8 km².\n\nOstrovský potok pramení v lesích severozápadně od Řeplic v nadmořské výšce 497 m. Nejprve teče jihovýchodním směrem, protéká výše zmíněnou vsí, kde napájí \"Řeplický rybník\". Odtud potok dále směřuje na jihojihozápad k Bohdanči, kde jeho hladinu vzdouvá \"Pilský rybník\". Pod Bohdančí se jeho tok obrací na západ, protéká vsí Ostrov, pod níž jej posiluje zprava \"Radvančický potok\". Dále si udržuje převážně jihozápadní směr. U železniční zastávky Želivec, která se nachází na trati 235, přijímá zprava svůj největší přítok Hodkovský potok. Zhruba 3 km jihozápadně odtud ve Zruči nad Sázavou se Ostrovský potok vlévá do Sázavy na jejím 104,9 říčním kilometru v nadmořské výšce 336 m.\n\nPrůměrný průtok u ústí činí 0,41 m³/s.\n\nM-denní průtoky u ústí:\n"}
{"id": "325071", "url": "https://cs.wikipedia.org/wiki?curid=325071", "title": "Tyrosin", "text": "Tyrosin\n\nTyrosin (\"Tyr\", Y) je jednou z 20 základních proteinogenních aminokyselin. Není esenciální aminokyselinou. Řadí se k polárním aminokyselinám, také patří do skupiny aminokyselin s aromatickým postranním řetězcem (spolu s fenylalaninem, tryptofanem a histidinem). Od fenylalaninu se liší pouze hydroxylovou skupinou na čtvrtém uhlíku benzenového jádra.\n\nTyrosin v určité sekvenci v proteinu může být rozpoznáván některou z tyrosinkináz a fosforylován (Tyr-fosforylace, tj. fosforylace na tyrosinu, která se odehrává na tyrosinkinázových receptorech). Fosforylace tyrosinu může ovlivnit funkce proteinu (aktivace/deaktivace enzymů, změna vazebných schopností, změna substrátové specifity). Tyrosin však může být i sulfonován (pomocí sulfotransferáz).\n\nK biologicky významným derivátům patří:\n\nTyrosin je prekurzorem také pro:\n"}
{"id": "325073", "url": "https://cs.wikipedia.org/wiki?curid=325073", "title": "OTP Bank", "text": "OTP Bank\n\nOTP Bank je největší komerční banka v Maďarsku, která působí ve střední a východní Evropě. Banka poskytuje služby na více než 1000 pobočkách a má více než 10 milionů zákazníků v 8 zemích.\n\nOTP Bank byla vytvořena v roce 1949 spojením menších spořitelen (\"Hazai első Takarékpénztár\", \"Leszámítoló bank\" atd.). Její kontrola byla na ministerstvu financí. Jeho úkolem bylo zpracovat účetní uzávěrky domácí a místní rady. Banka byla ve státním vlastnictví od roku 1949 do roku 1991, kdy byla ještě se třemi konkurenčními bankami zprivatizována. V lednu roku 2007 změnila banka svůj dlouhodobý face-lift a bylo změněno logo do dnešní podoby. V současnosti působí banka, kromě Maďarska, na Slovensku, v Chorvatsku, Srbsku, Bulharsku, Rumunsku, Rusku a v Černé Hoře.\n"}
{"id": "325080", "url": "https://cs.wikipedia.org/wiki?curid=325080", "title": "Santa Cecilia (Pisa)", "text": "Santa Cecilia (Pisa)\n\nSanta Cecilia je katolický kostel v Pise stojící na via Santa Cecilia.\n\nKostel byl založen kolem roku 1103 řádem kamaldulů, vysvěcen roku 1107 a kompletně dokončen ve 13. století. Jednolodní budova je postavena z cihel se základy z kamene. Fasádu zdobí sdružená gotická okna. \n\nCharakteristická je pro tento kostel cihlová zvonice z roku 1236 a okna oddělená od sebe pouze sloupem. Po druhé světové válce podstoupila stavba celkovou rekonstrukci. Interiér uchovává malbu \"Martirio di Santa Cecilia\" od Ventury Salimbeniho (1607). \n\n"}
{"id": "325083", "url": "https://cs.wikipedia.org/wiki?curid=325083", "title": "TRP", "text": "TRP\n\nZkratka TRP má několik významů:\n\n"}
{"id": "325084", "url": "https://cs.wikipedia.org/wiki?curid=325084", "title": "Deferribacteres", "text": "Deferribacteres\n\nDeferribacteres je malý kmen bakterií, který v současnosti zahrnuje jen jedinou čeleď, Deferribacteraceae a několik nezařazených rodů incertae sedis. Někteří zástupci tohoto kmene jsou přítomní uvnitř zubu a možná jsou zodpovědní za infekce.\n\nTypovým rodem je \"Deferribacter\", typovým druhem tohoto rodu \"Deferribacter thermophilus\". Tato bakterie byla v roce 1997 izolována z odpadní vody na ropném poli Beatrice v Severním moři. Získává energii redukcí železa (proto deferri) a manganu. Optimálně roste při 60 °C.\n"}
{"id": "325086", "url": "https://cs.wikipedia.org/wiki?curid=325086", "title": "Vůz Bc842, 833 ČD", "text": "Vůz Bc842, 833 ČD\n\nVozy Bc, očíslované v intervalu 51 54 59-41, a vozy Bc, číslované v intervalech 51 54 59-41 a 51 54 59-80, jsou řadami lehátkových osobních vozů z vozového parku Českých drah. Všechny tyto vozy (001–210) vyrobil VEB Waggonbau Bautzen, a k tehdejším ČSD byly dodány pod označením Bac. Toto jsou jediné vozy Českých drah určené široké veřejnosti, mimo to ještě provozují několik lehátkových vozů pro zájezdovou dopravu.\n\nJsou to neklimatizované vozy typu UIC-Y o délce 24 500 mm. Vozy Bc mají podvozky \"Görlitz V\", vozy Bc \"Görlitz Va\", shodně vybavené špalíkovými brzdami. Vozy z roku 1980 již byly vybaveny elektronickým protismykem, starší pouze mechanickým. Jejich nejvyšší povolená rychlost je 140 km/h. Některým vozům Bc byla maximální rychlost zvýšena na 160 km/h.\n\nVozy mají zalamovací nástupní dveře s centrálním ovládáním. Mezivozové přechodové dveře jsou manuálně posuvné. Vozy mají polospouštěcí okna.\n\nVozy mají devět oddílů pro cestující (desátý je vyhrazen pro průvodce). Mají 72 míst k sezení, ale v lehátkové úpravě jen 54 lehátek.\n\nVozy vyrobené roku 1980 byly již z výroby upraveny tak, aby mohly být v případě války rychle upraveny pro ubytování nemocničního personálu sanitních vlaků.\n\nNátěr je modrý (přes okna) a zbytek je bílý. Nově se vozy lakují do podobného schématu od studia Najbrt.\n\nRoku 1989 byla vozům č. 162 a 169 zvýšena maximální rychlost na 160 km/h. Stejně bylo upraveno dalších šest vozů v roce 1999.\n\nNa počátku 90. let bylo 38 vozů upraveno výhradně k sezení a byly přeznačeny na vozy B.\n\nVozy lze potkat hlavně na nočních rychlících. V případě mimořádností zaskakují na běžných rychlících za vozy řad B.\n\n\n"}
{"id": "325099", "url": "https://cs.wikipedia.org/wiki?curid=325099", "title": "Desková kamera", "text": "Desková kamera\n\nDesková kamera, deskový fotoaparát nebo také skříňový fotoaparát je fotoaparát, který snímá na velkou světlocitlivou skleněnou fotografickou desku. \n\nPrvní fotoaparáty tohoto typu se objevily v letech , kdy začínal být používán mokrý kolodiový proces. Formát desek byl 13×18, 20×30, 30×40 nebo 40×50 cm. Deskové kamery používali v krajinářské fotografii například Eadweard Muybridge, když fotografoval Yosemite Valley nebo William Henry Jackson k fotografování dvanácti snímků Rocky Mountains. V Paříži ji používal Eugène Atget.\n\nNa přelomu 19. a 20. století na půdě Královské technické univerzity v Berlíně zkonstruoval Němec Adolf Miethe kameru pro „tříbarevnou fotografii podle přírody“. Postup spočíval v tom, že se scéna vyfotografovala třikrát na černobílý fotografický materiál přes barevné filtry (červený, modrý a zelený). Princip trojbarevné fotografie poprvé použil Louis Ducos du Hauron v šedesátých letech 19. století. Ve své době ale narazil na problém velmi malé citlivosti tehdejších materiálů na červené světlo. Toto se Miethemu podařilo vyřešit, když v roce 1902 spolu s Arthurem Traubem vyvinuli panchromatickou senzibilizaci fotografického materiálu. Miethe zkonstruoval fotoaparát na skleněné desky 8 x 24 cm, na které se postupně exponovaly jednotlivé barevné výtažky. Barevné fotografie pak bylo možné buď promítat zvláštním trojitým projektorem na plátno (každý barevný výtažek byl promítán přes příslušný barevný filtr - výsledný barevný obraz vznikl na principu aditivního míchání barev, nebo bylo možné fotografie tisknout technikou barevného uhlotisku. Tento postup byl velice pracný a nákladný, avšak výsledkem byly barevně stálé obrazy. Trojbarevnou fotografii předvedl Miethe poprvé v roce 1903 na půdě své katedry. Kameru pro tento druh fotografie pak vyráběla firma Bermpohl & Co. v Berlíně. S její pomocí vytvořil ruský průkopník fotografie Sergej Prokudin-Gorskij v letech 1905-1916 unikátní sérii barevných fotografií \"Krásy Ruska v přírodních barvách\". Nevýhodou této metody byla skutečnost, že kvalita barevného obrazu závisela na přesném ztotožnění jednotlivých barevných složek při promítání nebo při tisku. Rozdíly vznikaly mechanickými nepřesnostmi během posunu skleněné desky a dále časovými prodlevami mezi expozicí jednotlivých desek, kdy mohlo dojít k pohybu fotografovaného objektu. Tyto problémy se snažil vyřešit nový typ konstrukce kamery, kdy se exponovaly současně všechny složky.\n\nZ českých fotografů ji používal Josef Sudek, který po objevení velkého formátu negativu přestal své fotografie zvětšovat. Deskové kamery používali členové bývalého sdružení Český dřevák (2000-2008, Jaroslav Beneš, Petr Helbich, Karel Kuklík, Bohumír Prokůpek, Tomáš Rasl, Jan Reich).\n\nV roce 1900 postavil fotograf a vynálezce George R. Lawrence v Chicagu obrovskou deskovou kameru s názvem Mamut, která vážila 625 kg. Do ní se vkládala deska o hmotnosti 225 kg a rozměrech 135×240 cm.\n\n"}
{"id": "325103", "url": "https://cs.wikipedia.org/wiki?curid=325103", "title": "Vůz A150, 151, 149 ČD", "text": "Vůz A150, 151, 149 ČD\n\nVozy A, číslované v intervalu 50 54 19-46, A, číslované v intervalu 50 54 19-41, a A, číslované v intervalu 51 54 19-41, v 80. letech shodně označené Am, předtím Aa, jsou řadami podobných rychlíkových osobních vozů první třídy z vozového parku Českých drah. Všechny tyto vozy vyrobila východoněmecká vagónka VEB Waggonbau Bautzen v letech 1967–1978.\n\nJsou to neklimatizované osobní vozy první třídy se skříní typu UIC-Y o délce 24 500 mm. Vozy mají podvozky \"Görlitz V\" vybavené špalíkovými brzdami a jejich maximální povolená rychlost je 140 km/h.\n\nVnější nástupní dveře jsou zalamovací, vybavené dálkovým zavíráním, mezivozové přechodové jsou manuálně posuvné do stran. Vozy mají polospouštěcí okna.\n\nVozy mají devět oddílů, každý se šesti polohovatelnými sedačkami, celkem tedy 54 míst k sezení.\n\nVozy A jsou vybaveny odporovým elektrickým a parním vytápěním. Pro výrobu elektřiny jsou vybaveny velkým dynamem na podvozku. Vozy A a A má moderní teplovzdušné topení s kaloriferem ve spodní části vozu a možností regulace teploty v každém oddílu, dále novější modernější a menší alternátor místo dynama, odlišný typ sedadel, jiné uspořádání WC a umývárny. Provozní osvětlení je realizováno pomocí zářivek, nouzové pomocí žárovek.\n\nPůvodní nátěr, ještě za dob Československých státních drah byl tmavě zelený, později byl nahrazen bílým nátěrem se širokým zeleným pruhem přes okna. V současnosti jsou vozy opatřovány modro-bílým nátěrem v novém korporátním stylu Českých drah Najbrt. Nad okny vždy byl a je žlutý pruh značící první třídu.\n\nV této sekci jsou chronologicky popsány úpravy, při kterých nedošlo k přeznačení vozů nebo k přeznačení došlo, ale přeznačené vozy jsou též popsány v tomto článku.\n\nVozy A vyrobené v letech 1970–1971 byly původně dodány s nejvyšší povolenou rychlostí 120 km/h. Všechny vozy byly v letech 2003–2007 upraveny a byla jim rychlost zvýšena na současných 140 km/h.\n\nOd roku 2009 probíhají revitalizace vozů, kdy vybrané vozy dostávají obměnu interiéru v novém designu Českých drah. Vybrané úpravy se vzhledem k zastaralosti vozů A, které jsou postupně vyřazovány, týkají pouze řad A a A. Tuto revitalizaci provádí většinou firma Janoza, která již v minulosti měla s revitalizací vozů zkušenosti.\n\nV první polovině 90. let bylo několik (minimálně 17) vozů A přeznačeno bez jakýchkoli úprav na vozy druhé třídy B. Na konci 90. let byly všechny vozy přeznačeny zpět na třídu první.\n\nV letech 1995–1996 byly čtyři vozy řady A, čtyři vozy A přechodně přeznačené na B a jeden vůz A přestavěny na vozy Aee.\n\nV roce 2016 bylo 12 zbývajících vozů řady A přeznačeno na vozy druhé třídy B, čímž řada A zanikla.\n\nVozy A jsou vhodné jen pro vnitrostátní provoz. Vozy A jsou vhodné pro mezistátní provoz dle úmluv RIC. Vozy A vznikly přeznačením vozů A, při kterém jim byl odebrán režim RIC.\n\nV současnosti jsou v provozu pouze vozy A, jako muzejní jsou zachovány 2 vozy A v železničním muzeu Lužná u Rakovníka.\n\nVozy, ač technicky zastaralé již v době své výroby, lze stále potkat na většině vnitrostátních rychlíků v České republice.\n\n\n"}
{"id": "325104", "url": "https://cs.wikipedia.org/wiki?curid=325104", "title": "Český klub fotografů amatérů", "text": "Český klub fotografů amatérů\n\nČeský klub fotografů amatérů byl založen roku 1902 v Praze. Vznikl rozdělením klubu s názvem \"Klubu fotografů amatérů\", který vznikl v roce 1889, na český a německý. Klub vydával časopisy \"Fotografický věstník\" a \"Fotografický obzor\". Dnes funguje jako Český klub fotografů amatérů Nekázanka.\n\nVe svých 17. letech v roce 1932 byl do klubu přijat fotograf Jan Lukas.\n\n"}
{"id": "325105", "url": "https://cs.wikipedia.org/wiki?curid=325105", "title": "Počernický rybník", "text": "Počernický rybník\n\nPočernický rybník (nebo dříve také \"Velký počernický rybník\") je rybník ve východní části Prahy, v katastru Dolní Počernice v městském obvodu Praha 9. Má rozlohu 19,4 ha a je podle rozlohy největším rybníkem v Praze. Svým objemem 310 000 m³ se řadí na 3. místo za rybníky Kyjský a Podleský.\n\nHráz je vysoká 5,2 m a její délka je 360 m.\n\nRybníkem protéká Rokytka. Nádrž dosahuje hloubky nejvýše 3 m.\n\nVyužívá se především jako chovný, ale také jako ochrana před povodněmi. Rybaření a rekreační aktivity nejsou povoleny. V turistické mapě mapy.cz je značen jako místo vhodné ke koupání.\n\nSpolu s okolím tvoří od roku 1988 stejnojmennou přírodní památku o rozloze 41,76 ha. Břehy jsou porostlé rákosem. V chráněném území se nachází velké množství různých rostlin i živočichů, přičemž mnohé z nich patří mezi vzácné až ohrožené druhy. Rybník je také významnou ptačí lokalitou. Hnízdí zde labuť velká, ledňáček říční, moudivláček lužní, lyska černá, potápka roháč a v zimě sem zavítá i volavka popelavá.\n\nV letech 2004-2006 byla provedena kompletní revitalizace rybníka, jejíž součástí byla i rekonstrukce pískovcového mostu, hráze a dalších objektů. Součástí byla i výstavba malého ostrůvku a vyhloubení několika mělkých tůní v okolí rybníka pro rozvoj drobných živočichů.\n\n"}
{"id": "325108", "url": "https://cs.wikipedia.org/wiki?curid=325108", "title": "SOR LC 9,5", "text": "SOR LC 9,5\n\nSOR LC 9,5 je model dálkového a turistického autobusu, který vyrábí od roku 1998 východočeská společnost SOR Libchavy.\n\nVozy LC 9,5 jsou (spolu se svým nástupcem LH 9,5) nejmenším dálkovým autobusem vyráběným firmou SOR. Jsou to dvounápravové vozy s polosamonosnou karoserií. Mají zadní hnací nápravu a motor s mechanickou převodovkou umístěný v zadní části vozidla pod podlahou. Karoserie vozu je z vnější strany oplechovaná, v interiéru je obložená plastovými deskami. Vstup do autobusu zajišťují dvoje výklopné jednokřídlé dveře (před přední a za zadní nápravou).\n\nModel SOR LC 9,5 byl vyráběn na přelomu 20. s 21. století. Tyto vozy zakoupily např. tehdejší firmy \"ČSAD Ostrava\", \"Livia Praha\" nebo \"Transcentrumbus Praha\". Autobusy LC 9,5 byly ve výrobě doplněny upraveným modelem SOR LH 9,5.\n\n"}
{"id": "325110", "url": "https://cs.wikipedia.org/wiki?curid=325110", "title": "Přídatné pohlavní žlázy", "text": "Přídatné pohlavní žlázy\n\nPřídatné pohlavní žlázy je termín, kterým se označují další žlázy související se samčím reprodukčním traktem u savců kromě varlat (primárním pohlavním orgánem) a nadvarlat (který se spolu s chámovodem, penisem a močovou trubicí řadí mezi sekundární pohlavní orgány), tedy:\n\nSekundární pohlavní žlázy se svými sekrety podílí na vytváření ejakulátu. Jejich sekrety obsahují různé proteiny, které se vážou na plasmatickou membránu spermii a ovlivňují tak její vazebné schopnosti (viz oviduktální reservoár). Také obsahují různé živiny, enzymy chránící před oxidačním stresem (katalasa, peroxidasy, superoxiddismutasa...), proteasy (prostatický specifický antigen PSA), ...\nNejvětší objemový podíl na ejakulátu mají semenné váčky (40-60%) uplatnění dalších žláz je pak druhově závislé. U člověka jsou na druhém místě sekrety prostaty, u kance zas sekrety Cowperových žláz.\n\n"}
{"id": "325111", "url": "https://cs.wikipedia.org/wiki?curid=325111", "title": "Spínač", "text": "Spínač\n\nSpínač je v elektrotechnice a elektronice mechanické zařízení určené k vodivému spojení nebo rozpojení části elektrického obvodu. Může mít mnoho konstrukčních podob. Na spínač může být nahlíženo jako na jednoduché logické hradlo, protože realizuje nejjednodušší logickou ano/ne rozhodovací funkci na jediném vodiči.\n\nSpínač je určen pouze pro spínaní/rozpínání obvodů bez zátěže, tedy bez přítomnosti proudu, což je důležité především v energetice: Pak jde o odpojovač. Naopak vypínání obvodů pod zátěží i s problematikou vypínání zátěžových proudů a zhášení jejich oblouků řeší odpínače.\n\nPři zjednodušeném (idealizovaném) pohledu není mezi přepnutím spínače žádný přechodový stav, při bližším pohledu ale na obvodových veličinách dochází k přechodovým jevům, takže z pohledu logických obvodů i k možným hazardům.\n\nMechanika samotného spínače prochází tzv. hysterezní smyčkou: Jak se postupně překlápí, ke změně elektrického obvodu dojde při různých úhlech, v závislosti na předešlé poloze, zda jde o spínání, nebo rozpínání. Konstrukční hystereze mechaniky může být podstatný aspekt instrumentace celého zařízení.\n\nMéně přesně se pojmu \"spínač\" používá i pro výkonové aplikace. Složitější spínače mohou být časované, např. pro načasování pračky v domácnosti předřadným zařízením do zásuvky, ale to už jde o polovodičové řešení.\n\n\n"}
{"id": "325116", "url": "https://cs.wikipedia.org/wiki?curid=325116", "title": "Česká fotografická společnost", "text": "Česká fotografická společnost\n\nČeská fotografická společnost byla založena 4. prosince roku 1924 Josefem Sudkem, Jaromírem Funkem a Adolfem Schneebergem po jejich odchodu z Českého klubu fotografů amatérů. V roce 1926 Česká fotografická společnost uspořádala svou 1. výstavu fotografií, o dva roky později druhou.\n"}
{"id": "325122", "url": "https://cs.wikipedia.org/wiki?curid=325122", "title": "Vůz AB349, 350 ČD", "text": "Vůz AB349, 350 ČD\n\nVozy AB, číslované v intervalu 51 54 39-41, a AB, číslované v intervalu 50 54 39-40, dříve značené ABm, či ABa, jsou řadami osobních vozů kombinujících oddíly první a druhé třídy z vozového parku Českých drah. Všechny tyto vozy byly vyrobeny ve východoněmecké vagónce VEB Waggonbau Bautzen v letech 1964–1984.\n\nJsou to neklimatizované vozy typu UIC-Y (prvních pět kusů AB dodáno s typem skříně \"OSŽD-B\") délky 24 500 mm s nejvyšší povolenou rychlostí 140 km/h. Vozy AB mají podvozky \"Görlitz V\", vozy AB \"Görlitz Va\" shodně vybavené špalíkovými brzdami.\n\nNástupní dveře těchto vozů jsou zalamovací (u řady AB vybavené centrálním zavíráním a blokováním za jízdy), přechodové mezivozové jsou manuálně posuvné do stran. Vozy mají polospouštěcí okna.\n\nVozy mají čtyři oddíly první třídy a pět oddílů druhé třídy. První třída má 4 oddíly s polohovatelnými plyšovými sedadly po šesti místech k sezení, druhá třída má 5 kupé s koženkovými lavicemi s 8 místy k sezení, dohromady vůz poskytuje 64 míst k sezení. Všechny oddíly mají stejné rozměry, a proto jsou kupé druhé třídy prostornější než v příbuzných vozech druhé třídy.\n\nVozy AB mají odporové topení, vozy AB teplovzdušné.\n\nPůvodní nátěr byl tmavě zelený ve stylu Československých státních drah. Později byl aplikován zelený nátěr přes okna, zbytek vozu byl bílý, a nejnověji je nátěr modro-bílý dle nového korporátního schématu Českých drah od studia Najbrt. Oddíly první vozové třídy mají nad okny ještě žlutý pruh.\n\nVozy AB349 čísel 049 a 050 byly z výroby vybaveny Centrálním zdrojem energie podobně, jako vozy B243 883-890\n\nVozy jsou nasazovány Českými drahami především na rychlících, u kterých není zapotřebí vysoká kapacita první třídy. Přesto na těchto vlacích bývá kapacita první třídy využívána minimálně.\n\nV jízdním řádu 2015/2016 jezdí vozy AB především na rychlících Plzeň – České Budějovice – Jihlava – Brno, Praha – Olomouc – Vsetín / Staré Město u U. H. – Luhačovice a Brno – Prostějov – Olomouc – Šumperk. Ve vratných soupravách s řídícími vozy Bfhpvee jezdí také na lince Ústí nad Labem – Mělník – Kolín. Vozy AB již nejsou pravidelně nasazovány.\n\nVozy AB původně měly možnost mezinárodního provozu v rámci úmluv RIC. Tyto vozy byly označeny jako AB, posledním vozům byl režim RIC odebrán v roce 2001. Vozy AB splňují úmluvy RIC pro mezistátní provoz.\n\n11. března 2011 došlo k nehodě, když se uvolnila brzdová zdrž vozu AB č. 243 jedoucího na vlaku R 804 na trase Olomouc – Břeclav – Brno. Ta se odrazila zpět do vlaku, kde prolétla oknem a následně poničila tři kupé. Při nehodě nebyl nikdo zraněn. Vůz byl po nehodě zrušen.\n\nNěkolik vozů AB přešlo do depozitáře Železničního muzea v Lužné u Rakovníka.\n\nPro provoz do Rakouska byly vybrané vozy (přibližně 2–3 kusy) kolem roku 2005 vybaveny tlačítkem na zavření dveří, které se nachází v interiéru vozu.\n\nV letech 2009–2014 byla většina vozů podrobena tzv. revitalizaci (původně nazývaná „humanizace“). Při ní byl opraven interiér vozu – sedačky byly přečalouněny, byla opravena podlaha, stěny vozu byly vymalovány, byla přetěsněna okna okna a další úpravy. Revitalizací prošly všechny vozy řady AB, vozy AB obdržely pouze nové čalounění sedadel. Vozy, které přečalouněním neprošly, byly do konce roku 2013 odstaveny.\n\nOd roku 2012 probíhá u vybraných vozů AB výměna původního 12žilového UIC kabelu za nový 18žilový, který umožňuje provoz ve vratných soupravách s modernizovanými řídícími vozy Bfhpvee.\n\nVůz AB č. 003 (ABa 2003) byl přestavěn na testovací laboratoř Výzkumného ústavu železničního. Po vyřazení byl zakoupen společností Junior market z Uhlířských Janovic, která jej nechala přelakovat do původní celozeleného nátěru.\n\nVůz AB č. 004 (ABa 2004), byl přestavěn na měřicí vůz trakčního vedení. V roce 2011 byl tento vůz zrušen.\n\nVůz AB č. 041 (ABa 2041) byl upraven na obytný vůz. Ve voze byl zaslepen nástupní prostor u oddílů první třídy. Vůz byl podději předán do Železničního muzea Lužná u Rakovníka, kde obdržel svůj původní nátěr.\n\nDo čtyř vozů řady AB byly na konci 80. let do druhé třídy dodány sedačky třídy první a byly přeznačeny na A.\n\nTři vozy AB (v letech 1996–1997) a šest vozů AB (v letech 1999–2000) bylo rekonstruováno na řadu Aee.\n\n\n"}
{"id": "325124", "url": "https://cs.wikipedia.org/wiki?curid=325124", "title": "SOR LH 9,5", "text": "SOR LH 9,5\n\nSOR LH 9,5 je model dálkového a zájezdového autobusu, který od roku 2002 vyrábí východočeská společnost SOR Libchavy. Typ LH 9,5 vychází z modelu LC 9,5.\n\nAutobus LH 9,5 je upravenou verzí modelu LC 9,5. Je to dvounápravový vůz s polosamonosnou karoserií, zadní hnací nápravou a motorem s mechanickou převodovkou umístěným v zadní části vozu pod podlahou. Karoserie vozu je z vnější strany oplechovaná, z vnitřní strany obložená plastovými deskami. V pravé bočnici autobusu se nacházejí dvoje jednokřídlé výklopné dveře (první jsou před přední nápravou, druhé za nápravou zadní). Zadní náprava jsou značky MERITOR, přední lichoběžníková je vlastní konstrukce s nezávisle zavěšenými koly. Sedačky pro cestující jsou umístěny na vyvýšené podestě, díky čemuž má zavazadlový prostor pod podlahou vozu větší objem (6 m³). Od svého předchůdce se model LH 9,5 také liší designově upraveným předním i zadním čelem.\n\nVozy LH 9,5 doplnily na začátku 21. století ve výrobě původní typ LC 9,5, ze kterého konstrukčně vycházejí. Jsou to autobusy pro dálkovou či zájezdovou dopravu pro menší počet cestujících než klasické dvanáctimetrové autokary.\n\n"}
{"id": "325132", "url": "https://cs.wikipedia.org/wiki?curid=325132", "title": "Archimandrita", "text": "Archimandrita\n\nArchimandrita (\"řidčeji\" archimandrit) je označení pro představeného kláštera v křesťanských církvích východního (byzantského) ritu. Archimandrité mají vyšší postavení než řádní igumeni, kterým jsou nadřazeni.\n\n"}
{"id": "325133", "url": "https://cs.wikipedia.org/wiki?curid=325133", "title": "Superpozice (geologie)", "text": "Superpozice (geologie)\n\nPrincip superpozice (někdy zákon superpozice) je jedním ze základních principů v geologii a stratigrafii. Říká, že geologické vrstvy ležící níže (v podloží) jsou starší než vrstvy ležící výše (v nadloží). Vychází z jednoduchého předpokladu, že každá vrstva se ukládá během konečného časového intervalu, po uplynutí tohoto intervalu začne sedimentace další vrstvy, která se začne ukládat na předešlou. Nejdříve tedy musí sedimentovat vrstva v podloží, aby na ní mohla později nasedimentovat nadložní vrstva. Sekvence několika vrstev tak reprezentuje několik časových úseků, během kterých se dané vrstvy ukládaly. Platnost tohoto principu není univerzální, je porušena např. v převrácených vrstevních sledech, proto nemůže být považován za přírodní zákon. Platnost přírodního zákona musí být absolutní. Princip superpozice zformuloval dánský přírodovědec Niels Stensen.\n"}
{"id": "325139", "url": "https://cs.wikipedia.org/wiki?curid=325139", "title": "Pavel Vasiljevič Čičagov", "text": "Pavel Vasiljevič Čičagov\n\nPavel Vasiljevič Čičagov ( \"Павел Васильевич Чичагов\", v Petrohradu – v Paříži) byl ruský admirál.\n\nPavel byl synem admirála Vasilije Čičagova. V roce 1772 vstoupil do carského válečného námořnictva jako adjutant svého otce a účastnil se v letech 1788–1790 rusko-švédské války jako velitel válečné lodě. Po studiu ve Velké Británii v letech 1792–1793 stal se členem nejužší družiny pozdějšího cara Alexandra I. Od prosince roku 1802 až do roku 1811 byl ministrem námořnictva ruské říše. Roku 1807 se stal admirálem.\n\nVe válce roku 1812 převzal po Kutuzovovi velení moldavské armády a s touto se snažil přehradit cestu ustupující Velké armádě. Stal se obětí geniálního manévru Napoleonova při přechodu Bereziny. Poté byl nucen předat velení armády generálu Barclay de Tolly. Byl penzionován a odešel poté do emigrace. Žil ve Francii a Itálii a psal své paměti, které byly v Rusku vydány až roku 1869 a 1870. Roku 1834 byl vyzván k návratu do Ruska, a když neuposlechl, byly jeho ruské statky zcela poničeny. Nakonec získal anglické občanství.\n"}
{"id": "325140", "url": "https://cs.wikipedia.org/wiki?curid=325140", "title": "Parathion", "text": "Parathion\n\nParathion, O,O-diethyl-O-4-nitro-fenylthiofosfát, je vysoce toxický organofosfátový insekticid (hubí hmyz) a akaricid (hubí roztoče).\n\nByl vyvinut německou firmou IG Farben v roce 1940. Je znám pod nejrůznějšími obchodními názvy, nichž nejznámější je německé označení E605. Nejčastěji se používá na polích s bavlnou a rýží.\n\nParathion je inhibitorem enzymu acetylcholinesterázy. Proniká do těla kůží, sliznicemi, potravou i vdechováním. Může způsobit bolest hlavy, zvracení, křeče, poruchy vidění, průjem, až bezvědomí. Podle americké agentury pro životní prostředí U.S. EPA je možným lidským karcinogenem.,\n\nParathion je vysoce toxický pro ptáky, pro ryby a vodní bezobratlé je toxický středně. Byl zakázán v mnoha státech EU, ve Švýcarsku, v Peru nebo v Chile.\nMezinárodní agentura pro výzkum rakoviny (IARC) v roce 2015 zařadila parathion mezi karcinogeny.\n\n"}
{"id": "325141", "url": "https://cs.wikipedia.org/wiki?curid=325141", "title": "SOR LC 10,5", "text": "SOR LC 10,5\n\nSOR LC 10,5 je model českého dálkového a turistického autobusu, který od roku 2002 vyrábí společnost SOR Libchavy.\n\nVozy LC 10,5 jsou odvozeny od meziměstského modelu C 10,5. Jedná se o dvounápravové autobusy s polosamonosnou karoserií. Zadní náprava je hnací, motor a mechanická převodovka jsou umístěny v zadní části vozu pod podlahou. Karoserie vozu je z vnější strany oplechovaná, v interiéru je obložená plastovými deskami. Vstup do autobusu zajišťují dvoje výklopné jednokřídlé dveře (před přední a za zadní nápravou).\n\nModel SOR LC 10,5 je určen pro dálkové meziměstské linky či pro zájezdovou dopravu. Byl prvním typem autokaru ve své délkové kategorii a je tedy využíván autodopravci na méně vytížené linky, na které by byl klasický dvanáctimetrový vůz nehospodárný. Ve výrobě ho doplnil model LH 10,5.\n\n"}
{"id": "325143", "url": "https://cs.wikipedia.org/wiki?curid=325143", "title": "Dennis O'Rourke", "text": "Dennis O'Rourke\n\nDennis O'Rourke (14. srpna 1945 Brisbane, Austrálie − 15. června 2013) byl australský dokumentarista, filmový producent, režisér a scenárista.\n\nPoté co opustil studia, cestoval nějaký čas v oblasti Austrálie, Pacifiku a Jihovýchodní Asie, než začal pracovat v australské veřejnoprávní televizi Australian Broadcasting Corporation. Druhou polovinu 70. let strávil ve státě Papua-Nová Guinea, který v té době získal nezávislost. Zde pracoval pro místní vládu a natočil svůj první dokumentární film. Dokumenty Dennise O'Rourka získaly řadu domácích a mezinárodních ocenění.\n\n\"Informace čerpány z \"\n\n\n"}
{"id": "325144", "url": "https://cs.wikipedia.org/wiki?curid=325144", "title": "Vůz BDhmsee451, 448 ČD", "text": "Vůz BDhmsee451, 448 ČD\n\nVozy řady BDhmsee, číslované v intervalu 51 54 82-70, a BDhmsee, číslované v intervalech 50 54 82-70 a 50 54 82-78, původně dodány jako BDmee, potom do prosince 2010 označeny BDbmsee, jsou řadami osobních vozů Českých drah Vozy jsou uzpůsobeny pro přepravu vozíčkářů. Všechny tyto vozy (001–074) byly vyrobeny ve VEB Waggonbau Bautzen roku 1987. Po rozdělení Československa připadlo Českým drahám 51 těchto vozů. Všechny vozy těchto řad patřící Českým drahám byly zmodernizovány na řadu Bbdgmee. Řada BDhmsee zanikla v červnu 2013. Řada BDhmsee zanikla na počátku roku 2014.\n\nV 80. letech si Československé státní dráhy objednaly sérii celkem 250 vozů typu UIC-Z pro expresní vlaky. Všechny vozy vyrobila východoněmecká vagónka VEB Waggonbau Bautzen. Jako první bylo dodáno 20 bistro vozů BRcm v roce 1984. Poté v roce 1986 následovalo 60 vozů druhé třídy Bmee. V roce 1987 byly dodány téměř všechny zbylé vozy, a to v pořadí 40 vozů první třídy Amee, dalších 30 vozů Bmee a 74 vozů BDmee, které byly později přeznačeny na BDhmsee a BDhmsee. Dodávka byla završena na přelomu let 1986 a 1987 servisními vozy BDmeer, které byly na rozdíl od výše zmíněných BDmee vybaveny plošinou pro vozíčkáře.\n\nJsou to neklimatizované vozy se skříní typu UIC-Z délky 26 400 mm. Jejich nejvyšší povolená rychlost je 160 km/h. Mají podvozky GP 200 S 25 vybavené kotoučovými brzdami.\n\nVnější nástupní dveře těchto vozů jsou předsuvné, ovládané madly, a vybavené posilovačem. Dveře jsou vybaveny pneumatickým dálkovým zavíráním, a za jízdy jsou blokovány. Mezivozové přechodové dveře jsou manuálně posuvné do strany. Vozy mají polospouštěcí okna.\n\nMají celkem sedm oddílů – pět klasických, oddíl číslo šest je pro vozíčkáře a sedmý, na druhém konci vozu, je služební. Původně měly vozy osmimístné oddíly a oddíl pro vozíčkáře byl kvůli zúžení šestimístný. Vozy tedy měly celkem 40 + 6 polohovatelných sedaček. Při úpravách některých vozů byly mj. běžné oddíly změněny na šestimístné, ale jsou již bez polohovatelných sedaček. Tyto vozy mají celkem 30 + 6 míst k sezení.\n\nVozy jsou vybaveny centrálním zdrojem energie (CZE), který umožňuje napájet elektrická zařízení (např. osvětlení) z topného kabelu namísto nápravového generátoru. CZE může být napájen nejen z topného kabelu, ale i z trojfázové veřejné sítě 380 V / 220 V. Ve vozech se nachází i zásuvky 230 V, po jedné v každé umývárně a další na chodbičce, ale ty jsou aktivní jen pokud je vůz napájen z veřejné sítě. Provozní osvětlení vozů je řešeno zářivkami, nouzové a noční je provedeno pomocí žárovek. Vytápění vozů je realizováno pomocí elektrického ohřívače vzduchu s automatickou regulací teploty.\n\nPůvodní nátěr vozů byl tmavě zelený. Byl řešen pomocí polyuretanových barev. Nynější nátěr je přes okna zelený a zbytek je bílý, případně je proveden v korporátním stylu Českých drah od studia Najbrt.\n\nVozy jsou vybaveny pro přepravu cestujících na vozíku, ale na rozdíl od vozů BDbmsee nemají plošinu k jejich nakládání. Vůz má ve střední části široké dvoukřídlé dveře pro nástup cestujících na invalidním vozíku a také je zde pro ně vyhrazený oddíl. Prostorné WC uzpůsobené pro pohyb s invalidním vozíkem se nachází také uprostřed vozu. Vůz má rozšířenou chodbičku tak, aby vozík mohl pohodlně zajet od vnějších širokých dveří kolem WC až do šestého oddílu.\n\nVozy jsou v oddíle pro vozíčkáře a na WC vybaveny SOS tlačítkem, kterým může být přivolána vlaková četa.\n\nVůz č. 055 byl v roce 1991 přestavěn na měřicí vůz trolejového vedení. Tento vůz je v majetku Správy železniční dopravní cesty.\n\nVozy s číselným označením 50 54 82-78 vznikly při odebrání částí CZE, které byly dosazeny do vozů Bmee při jejich úpravách pro použití v mezinárodním provozu.\n\nPrvní modernizace proběhla v letech 1996–1997. Jejím účelem bylo dosazení nových sedadel (po šesti v oddíle místo původních osmi) při úpravě vozu pro mezinárodní provoz dle úmluv RIC. Touto úpravou prošly všechny vozy BDhmsee a některé vozy BDhmsee.\n\nOd roku 2012 probíhá v ŽOS Trnava, MOVO Plzeň a Pars nova Šumperk modernizace na řadu Bbdgmee, která spočívá v obnově interiéru s dosazením moderních polohovatelných sedaček, dosazení klimatizace, vakuových WC, elektronického informačního a rezervačního systému, nových předsuvných dveří ovládaných tlačítky a zásuvek 230 V.\n\nVozy BDhmsee jsou vhodné pouze pro vnitrostátní vlaky. Vozy BDhmsee splňují podmínky pro mezistátní provoz dle úmluv RIC.\n\nVozy BDhmsee šlo po jednom potkat převážně na rychlících na tratích Brno – Jihlava – České Budějovice – Plzeň nebo Bohumín – Olomouc – Brno či Brno – Havlíčkův Brod – Praha a různých jiných. V poslední době jsou, vzhledem k probíhajícím rekonstrukcím, nahrazovány vozy BDs a BDs.\n\nVozy BDhmsee jsou nasazovány na některé vlaky kategorie Expres.\n\n\n\n"}
{"id": "325145", "url": "https://cs.wikipedia.org/wiki?curid=325145", "title": "Pierre Riel de Beurnonville", "text": "Pierre Riel de Beurnonville\n\nPierre Riel, markýz de Beurnonville (10. května 1752, Champignoles, Burgundsko - 23. dubna 1821, Paříž) byl francouzský generál a státník. Pair a maršál Francie.\n\nBeurnonville pocházel ze staré rodiny burgundské šlechty a byl určen k duchovní dráze, ale dal přednost vojsku. Jako major sloužil ve Východní Indii v letech 1779-1781. Nespravedlivě sesazen přijel zpět do Francie a jako odškodnění obdržel důstojnický post v švýcarské kompanii hraběte de Artois (1789 plukovník). Přidal se k revolucionářům a roku 1792 byl povýšen do hodnostri \"marechal de camp\" (přibližně generálmajor) a stal se adjutantem maršála Lucknera. Byl pověřen organizací severní armády. Bojoval u Valmy (20. září 1792) a hájil Lille. Vlivem girondistů byl 8. února 1793 jmenován ministrem války Francie a byl nakonec respektován i jakobíny, kteří jej zprvu nenáviděli. Dumouriez jej chtěl získat pro svůj plán státního převratu, ale Beurnonville jej vyzradil národnímu konventu. Ten jej 1. dubna 1793 odeslal spolu se čtyřmi komisaři konventu Camusem, Lamarquem, Bancalem a Quinettem, aby Dumourieze zatkli. Ten však všech pět emisarů zajal a vydal Rakušanům. Po 33 měsíčním pobytu v olomoucké pevnosti byli všichni vyměněni (listopad 1795) za vévodkyni Angoulemskou (dcera Ludvíka XVI.). \n\nPo návratu obdržel Beurnonville velení v severní armádě, ale roku 1798 musel funkci složit pro zdravotní obtíže a byl direktoriem jmenován generálním inspektorem pěchoty. Připojil se k Napoleonovi a byl roku 1800 jmenován mimořádným vyslancem v Berlíně a roku 1802 v Madridu. Roku 1804 byl jmenován velkodůstojníkem Čestné legie a roku 1805 senátorem. Poté roku 1809 byl povýšen do hraběcího stavu (\"comte d’Empire\"). Roku 1814 hlasoval pro sesazení Napoleona Prvního a jako člen prozatímní vlády proti dosazení Napoleona Druhého. Ludvík XVIII. jmenoval jej pairem a státním ministrem. Během Sta dnů zůstal po boku Ludvíka XVIII. v Gentu a král jej roku 1816 povýšil do hodnosti maršála Francie. Roku 1817 přijal opět titul markýze.\n"}
{"id": "325146", "url": "https://cs.wikipedia.org/wiki?curid=325146", "title": "Tovaryš", "text": "Tovaryš\n\nTovaryš byl učeň, který úspěšně splnil tovaryšské zkoušky. Pak mohl samostatně vykonávat práce ze svého oboru. Z tovaryše se stal mistr po složení mistrovské zkoušky. Počet tovaryšů určoval cech. V dnešní době se toto slovo již nepoužívá, tovaryš se dnes nazývá učeň.\n\nVětší počet tovaryšů se nazýval tovaryšstvo. Toto slovo je dnes nejvíce známo jako jeden z názvů pro Jezuitský řád neboli \"Tovaryšstvo Ježíšovo\", znamenající (volným překladem) \"učedníci Kristovi\".\n\n\n"}
{"id": "325151", "url": "https://cs.wikipedia.org/wiki?curid=325151", "title": "SOR LH 10,5", "text": "SOR LH 10,5\n\nSOR LH 10,5 je model dálkového a turistického autobusu, který od roku 2001 vyrábí východočeská společnost SOR Libchavy. SOR LH 10,5 o rok později doplnil ve výrobě upravený typ LC 10,5.\n\nJedná se o dvounápravový autobus s polosamonosnou karoserií. Zadní náprava je hnací, motor a mechanická převodovka jsou uloženy v zadní části vozu pod podlahou. Karoserie vozu je z vnější strany oplechovaná, z vnitřní strany obložená plastovými deskami. V pravé bočnici autobusu se nacházejí dvoje jednokřídlé výklopné dveře (první jsou před přední nápravou, druhé za nápravou zadní). Zadní náprava jsou značky MERITOR, přední lichoběžníková je vlastní konstrukce s nezávisle zavěšenými koly. Sedačky pro cestující jsou umístěny na vyvýšené podestě, díky čemuž má zavazadlový prostor pod podlahou vozu větší objem (7 m³). Od typu LC 10,5 se model LH 10,5 také liší designově upraveným předním i zadním čelem.\n\nModel SOR LH 10,5 je určen pro méně vytížené dálkové linky či pro zájezdovou dopravu tam, kde nejsou potřeba klasické dvanáctimetrové autobusy, jejichž provoz by byl v takových podmínkách neekonomický. Mezi dopravce, kteří provozují SOR LH 10,5, patří např. \"Dopravní podnik Ústeckého kraje\", \"TQM Opava\" či \"Connex Morava\".\n\n"}
{"id": "325160", "url": "https://cs.wikipedia.org/wiki?curid=325160", "title": "Carnot", "text": "Carnot\n\nCarnot je frrancouzské příjmení:\n\n\n"}
{"id": "325161", "url": "https://cs.wikipedia.org/wiki?curid=325161", "title": "Vůz WLAB821, 822 ČD", "text": "Vůz WLAB821, 822 ČD\n\nVozy WLAB, číslované v intervalu 52 54 70-40, a WLAB, číslované v intervalu 51 54 70-80, jsou řadami lůžkových osobních vozů první a druhé třídy z vozového parku Českých drah Všechny tyto vozy (135–185 a 186–218) byly pro tehdejší Československé státní dráhy vyrobeny v Waggonbau Görlitz v letech 1981–1985.\n\nJsou to neklimatizované lůžkové vozy typu UIC-Y o délce 24 600 mm. Vozy WLAB mají podvozky typu \"Görlitz Va\" vybavené špalíkovými brzdami. Jejich nejvyšší povolená rychlost je 140 km/h. Byly dodány s dvěma páry podvozků, jedním pro rozchod 1 435 mm a druhým pro široký rozchod 1 520 mm používaný nejen ve státech bývalého Sovětského svazu, kam tyto vozy měly zajíždět. Vytápění je zajišťováno kombinovaným kotlem na elektřinu a tuhá paliva.\n\nVozy WLAB mají podvozky \"Görlitz V\", případně \"Görlitz Va\" o rozchodu 1 435 mm se špalíkovými brzdami. Jejich nejvyšší povolená rychlost byla 140 km/h. Ta byla později zvýšena na 160 km/h a v druhé polovině roku 2012 opět snížena na 140 km/h. Pro vytápění je použit kombinovaný kotel na elektřinu a naftu.\n\nVozy mají dva páry vnějších nástupních zalamovacích dveří. Mezivozové přechodové dveře jsou manuálně posuvné do strany. Okna těchto vozů jsou polostahovací.\n\nObě řady mají deset oddílů celkem o 30 lůžkách. Pět oddílů je první třídy, zbylých pět druhé třídy. Jediný rozdíl mezi oddílem první a druhé třídy je, že do oddílů první třídy se prodávají jen dvě jízdenky.\n\nNátěr je přes okna modrý a zbytek vozu je bílý.\n\nV rozmezí let 2005–2008 bylo 18 vozů řady WLAB rekonstruováno na řadu WLABee. Do vozů byl dosazen CZE a byla provedena oprava interiéru.\n\nVozy WLAB již nejsou od grafikonu 2010/2011 pravidelně nasazovány. Dlouhodobě odstavené zůstávají dva kusy, další dva přešly do depozitáře Železničního muzea Lužná u Rakovníka\n\nWLAB jsou stále nasazovány, a to převážně na nočních rychlících z Prahy na Slovensko, případně sezonně jako přímé vozy za běžnými vlaky do balkánských turistických lokalit jako je Varna, Burgas, Bar nebo Split.\n\nTyto vozy dostaly přezdívku dle kotlů, kterými jsou vybaveny. Řadě WLAB se přezdívá „\"Uhlák\"“ vozům WLAB zas „\"Nafťák\"“.\n\n\n"}
{"id": "325165", "url": "https://cs.wikipedia.org/wiki?curid=325165", "title": "Planctomycetes", "text": "Planctomycetes\n\nPlanctomycetes („planktomycéty“) jsou kmen bakterií, které se vyskytují v sladké, brakické i slané vodě. Rozmnožují se pučením. Tyto bakterie mají oválný tvar a na povrchu cytoplazmy i zvláštní tubulární útvary, zvané stébla, která jim pomáhají připevnit se k ostatním jedincům v procesu pučení.\n\nPodle Cavalier-Smithe se Planctomycetes řadí do vývojové větve Planctobacteria, která dále patří do velké skupiny Gracilicutes.\n\nTyto bakterie postrádají peptidoglykan ve své buněčné stěně, který u většiny bakterií slouží jako jakási ochranná vnější kostra buňky. Místo peptidoglykanu obsahují glykoprotein, bohatý zejména na glutamát. Také vnitřní struktury jsou v rámci prokaryot výjimečné. Přestože nemají pravé buněčné jádro, jako eukaryota, jejich DNA (nukleoid) může být u Planctomycetes uzavřena v dvojité membráně a takto vzniklý „váček“ se nazývá pirerulozom.\n\nŽivotní cyklus obsahuje střídání mezi přisedlými a bičíkatými fenotypy. Přisedlé buňky totiž vypučí v pohyblivé buňky s bičíky, které plavou a posléze přilnou k povrchu a rozdělí se.\n\n"}
{"id": "325168", "url": "https://cs.wikipedia.org/wiki?curid=325168", "title": "Astrologické symboly", "text": "Astrologické symboly\n\nToto je seznam astrologických a alchymistických symbolů:\n"}
{"id": "325172", "url": "https://cs.wikipedia.org/wiki?curid=325172", "title": "Vůz Bmee248 ČD", "text": "Vůz Bmee248 ČD\n\nVozy Bmee, číslované v intervalu 51 54 21-70, byly řadou oddílových osobních vozů druhé třídy z vozového parku Českých drah. Všechny tyto vozy byly vyrobeny pro tehdejší Československé státní dráhy mezi roky 1986 a 1987 ve východoněmecké vagónce VEB Waggonbau Bautzen. Z celkových 40 vozů \"Amee\" (původně vozy první třídy) a 90 vozů \"Bmee\" (původně vozy druhé třídy) připadlo Českým drahám po rozdělení Československa 16 vozů \"Amee\" a 34 vozů \"Bmee\". Jeden vůz byl zničen při nehodě, devět vozů bylo modernizováno na lůžkové vozy WLABmee a zbylých 40 vozů bylo rekonstruováno na velkoprostorové vozy druhé třídy Bdmpee. Řada zanikla v roce 2014.\n\nV 80. letech si Československé státní dráhy objednaly sérii celkem 250 vozů typu UIC-X pro expresní vlaky. Všechny vozy vyrobila východoněmecká vagónka VEB Waggonbau Bautzen. Jako první bylo dodáno 20 bistro vozů BRcm v roce 1984. Poté v roce 1986 následovalo 60 vozů druhé třídy Bmee. V roce 1987 byly dodány téměř všechny zbylé vozy, a to v pořadí 40 vozů první třídy Amee, dalších 30 vozů Bmee a 74 vozů BDmee. Dodávka byla završena na přelomu let 1986 a 1987 servisními vozy BDmeer, které byly na rozdíl od výše zmíněných BDmee vybaveny plošinou pro vozíčkáře.\n\nByly to neklimatizované vozy typu UIC-Z o délce 26 400 mm. Jejich nejvyšší povolená rychlost byla 160 km/h. Byly vybaveny podvozky GP 200 S 25/85. Brzdová soustava vozu byla tvořena tlakovou kotoučovou brzdou DAKO-R s dvěma kotouči na každé nápravě.\n\nVnější nástupní dveře těchto vozů byly předsuvné, ovládané madlem. Dveře byly vybaveny posilovačem, pneumatickým dálkovým zavíráním, a za jízdy byly blokovány. Mezivozové přechodové dveře byly manuálně posuvné do stran. Vozy měly polospouštěcí okna o světlé šířce 1 200 mm s dvojitými bezpečnostními skly. Okna jsou vybavena vyvažovačem, který umožňuje udržet okno v polootevřené poloze.\n\nVozy měly 11 oddílů po šesti sedačkách (celkem 66 míst). Vozy \"Bmee\" měly původně oddíly po 8 místech, čili celkem 88 míst k sezení. Sedačky v obou řadách byly původně polohovatelné, po dosazení nových sedaček do původních vozů \"Bmee\" již zůstaly polohovatelné sedačky jen v bývalých vozech \"Amee\".\n\nVozy, jako jedny z prvních u Československých státních drah, byly vybaveny centrálním zdrojem energie, který umožnil napájet elektrická zařízení, např. osvětlení, z topného kabelu namísto nápravového generátoru. Centrální zdroj energie mohl být napájen nejen z topného kabelu, ale i z trojfázové veřejné sítě 380 V / 220 V. Ve vozech se nacházely i zásuvky 230 V, po jedné v každé umývárně a dvě na chodbičce, ale ty jsou aktivní jen pokud byl vůz napájen z veřejné sítě. Pro případ, že vůz nebyl připojen k žádnému zdroji energie, byl vybaven 24V niklkadmiovou baterií o kapacitě 375 Ah.\n\nVytápění vozů bylo realizováno pomocí elektrického ohřívače vzduchu s automatickou regulací teploty. Další možností regulace teploty bylo ruční ovládání v jednotlivých oddílech pro cestující. Vozy byly vybaveny i systémem nuceného větrání pomocí střešních větráků, případně pomocí vytápěcí soustavy s vypnutým ohřevem vzduchu. Provozní osvětlení vozů bylo řešeno zářivkami, nouzové a noční bylo provedeno pomocí žárovek.\n\nPůvodní nátěr vozů byl tmavě zelený se žlutým pruhem pod okny. Byl řešen pomocí polyuretanových barev. Pozdější nátěr byl přes okna zelený a zbytek byl bílý, případně byl proveden v modro-bílém korporátním stylu Českých drah od studia Najbrt.\n\nV první polovině 90. let byly vozy tehdejších řad Amee a Bmee určených pouze pro vnitrostátní provoz upraveny na vozy vhodné pro mezinárodní provoz dle úmluv RIC. Vozy Amee tyto úmluvy nesplňovaly, protože měly 11 oddílů první třídy namísto obvyklých devíti. Vozy Bmee zas měly osm míst v každém oddíle namísto obvyklých šesti. Proto bylo všech 50 tehdy existujících vozů Amee a Bmee v ŽOS České Velenice, MOVO Plzeň a ŽOS Česká Lípa upraveno na vozy druhé třídy dle úmluv RIC. Kromě úpravy interiéru, která spočívala primárně v dosazení nových sedaček do původcích vozů Bmee, byl dosazen nový centrální zdroj energie, vlakový rozhlas, průběžný UIC kabel a byla zesílena skříň.\n\nV průběhu let 2000–2001 bylo devět vozů této řady v MOVO Plzeň kompletně přestavěno na moderní lůžkové vozy WLABmee pro dálkové noční vlaky EuroNight. Tyto vozy mají deset oddílů první a druhé třídy (po jednom až třech lůžkách), z 11. oddílu se stal sklad a oddíl pro průvodčího. Do výbavy vozu patří kromě klimatizace i vakuové WC, sprchový kout a zásuvky 230 V.\n\nV roce 2011 bylo Českými drahami vyhlášeno výběrové řízení na modernizaci zbývajících 40 vozů. Předmětem modernizace je kompletní rekonstrukce včetně změny uspořádání interiéru na velkoprostorový, dosazení klimatizace, zásuvek 230 V, vakuových WC a elektronického informačního systému. Výběrové řízení vyhrála společnost Pars nova Šumperk. Vozy jsou po rekonstrukci označeny řadou Bdmpee.\n\nPůvodně byly vozy nasazovány na expresní vlaky mezi tehdejšími československými metropolemi – Prahou, Bratislavou a Košicemi.\n\nV průběhu let šlo tyto vozy potkávat na různých kategoriích vlaků – spěšných, rychlících, expresech, InterCity, EuroCity i EuroNight. Nejprestižnější spoje, na kterých tyto vozy pravidelně jezdily byly EuroCity mezi Prahou a Vídní a EuroNight mezi Prahou a Berlínem.\n\nVozy, ač bez moderních prvků jakými jsou klimatizace, či uzavřený systém WC, byly v grafikonu vlakové dopravy 2012/2013 stále nasazovány na vlaky vyšších kategorií.\n\nPři začátku provozu měly vozy problémy s brzdami. Při delší jízdě bez brždění se samovolně přestavovala vzdálenost brzdových destiček od kotoučů, čímž byl snižován brzdicí účinek. Proto až do výměny brzdových jednotek bylo u vozů počítáno s menšími brzdicími procenty, což se negativně projevovalo na nejvyšší povolené rychlosti vlaků ve kterých byly tyto vozy řazeny.\n\nVůz č. 036 byl 22. června 2005 poničen při požáru vlaku Ex 533 „\"Budvar\"“ mezi Prahou a Českými Budějovicemi. V roce 2011 byl tento vůz zrušen.\n\n\n"}
{"id": "325180", "url": "https://cs.wikipedia.org/wiki?curid=325180", "title": "Vůz Bee273 ČD", "text": "Vůz Bee273 ČD\n\nVozy Bee, číslované v intervalu 50 54 20-38, do prosince 2010 označené Beer, jsou řadou osobních vozů z vozového parku Českých drah. Všechny tyto vozy (101–134) vznikly modernizací 31 starších vozů řad B a tří vozů BDs, kterou provedla společnost MOVO Plzeň v letech 1992 až 1995.\n\nV roce 1992 nechaly Československé státní dráhy pokusně zmodernizovat pět různých vozů. Mezi vybrané patřil i jeden vůz tehdejší řady B, ve kterém byl v MOVO Plzeň renovován interiér a provedeny různé úpravy pro zvýšení komfortu cestujících a snížení ceny údržby. Tento vůz, prototyp řady Bee v ceně 5,5 milionu Kčs (cena sériových vozů klesla na 3,5 milionu Kč), se spolu s prototypem řady Bee s cenou 3,8 milionu Kčs jako jediné dočkaly sériového pokračování rekonstrukce. I přesto, že rekonstrukce prototypového vozu Bee byla finančně nákladnější a nezahrnovala částečnou rekonstrukci podvozku, byla upřednostněna právě tato řada, a sériové vozy vznikly již v letech 1993–1995.\n\nJsou to neklimatizované vozy typu UIC-Y o celkové délce 24 500 mm. Jejich nejvyšší povolená rychlost je 140 km/h. Vozy mají podvozky \"Görlitz V\", příp. \"Görlitz Va\" vybavené špalíkovou brzdou DAKO-R.\n\nVozům zůstaly původní zalamovací dveře, které ale byly doplněny o blokování za jízdy a centrální zavírání. Mezivozové přechodové dveře jsou dvoukřídlé, poloautomatické a jsou ovládány pomocí madel. Vozy dostaly nová okna s lepšími izolačními vlastnostmi. Okna v oddílech jsou polospouštěcí, na chodbičce jsou celá, nedělená, vyjma prvního a posledního, která jsou také polospouštěcí.\n\nVe vozech se nachází dva klasické oddíly o šesti sedadlech, dva dvojoddíly o deseti sedadlech a jeden trojoddíl s 14 nebo 15 sedadly a 6 + 1místný oddíl pro cestující s malými dětmi vybavené malou dětskou sedačkou, celkem tedy 52–53 (+1) míst k sezení. Některé vozy jsou navíc vybaveny osmi nouzovými sedačkami na chodbě. Sedačky ve vozech 101–107 dodala německá společnost Paulisch GmbH Co, zatímco sedačky pro vozy 108–134 dodala španělská společnost TMI Barcelona. Uspořádání interiéru se podobá vozům \"Bimz\" Německých drah. Vnitřní vybavení je laděno do růžové a tyrkysové barvy.\n\nDo vozů byl při modernizaci dosazen centrální zdroj energie o výkonu 4,5 kW se záložní baterií o kapacitě 375 Ah. Vnitřní elektrická síť vozu má jmenovité napětí 24 V. Centrální zdroj energie může být napájeno pouze stejnosměrným napětím 3 000 V, a proto nejsou vozy vhodné pro mezinárodní provoz. Provozní osvětlení vozů je realizováno pomocí zářivek, nouzové a vedlejší osvětlení pomocí žárovek. Vytápění těchto vozů je teplovzdušné s automatickou regulací teploty. Vytápění je zakomponované do stěn vozů. Mřížky výdechů jsou umístěny v oddílech pod okny. Původní vozy měly i parní vytápění, ale to bylo při rekonstrukci zrušeno.\n\nNátěr buď tvoří dva pruhy pod okny: horní je modrý, dolní je růžový, a zbytek vozu je světle šedý, nebo je nátěr proveden v modro-bílém korporátním stylu Českých drah od studia Najbrt.\n\nVůz č. 103 byl původně dodán jako vůz s oddíly první i druhé třídy ABeer 50 54 30-78 101-1 s 19 místy první třídy a 34 místy druhé třídy. Tento vůz jezdil spolu s několika vozy Bee na relaci České Budějovice – Plzeň. Zajímavostí je, že s těmito vozy jezdil i vůz BDs ve stejném vnějším barevném provedení, ale bez modernizace interiéru.\n\nNa přelomu tisíciletí jezdily tyto vozy na vlacích vyšších kvalit InterCity a Expres, nejčastěji mezi Bohumínem a Prahou, ale šlo je potkat i jinde, např. Bohumín – Brno nebo Praha – Zlín.\n\nVozy (s označením Beer) byly nasazovány především na tehdejší trojici vlaků: IC 500/501 Ostravan, IC 504/505 Jan Perner a IC 506/507 Hutník (všechny v relaci Bohumín - Praha - Bohumín). Souprava vlaku IC 506 Hutník (Bohumín - Praha) měla zařazeny dva vozy první třídy, z nichž byl jeden v Praze vyvěšen, společně se třemi vozy Beer. Z těch byla sestavena krátká souprava pro trasu Praha hl.n. - Plzeň se zpátečním obratem na druhý den dopoledne. Tyto 4 vozy byly následně (po příjezdu z Plzně) spojeny do IC 109 Praha (Praha - Warszawa) a vyvěšeny ve stanici Ostrava hl.n. Ze stanice Bohumín pro ně přijela dieselová lokomotiva a soupravově je odvezla do Bohumína (tehdy IC 109 Bohumínem projížděl bez zastavení). Následně byly tyto vozy znovu připojeny k IC 506 Hutník, po jeho příjezdu z Prahy.\n\nZhruba od roku 2005 jsou často řazeny do souprav rychlíků Bohumín – Ostrava – Brno a na ně oběhem navazujících Brno / Jihlava – Havlíčkův Brod – Praha. V případě mimořádností lze vozy potkat stále na vlacích vyšších kategorií.\n\n\n"}
{"id": "325181", "url": "https://cs.wikipedia.org/wiki?curid=325181", "title": "Charlotte Schwabová", "text": "Charlotte Schwabová\n\nCharlotte Schwabová, nepřechýleně Charlotte Schwab (* 17. prosinec 1952 Basilej) je švýcarská herečka.\n\nNarodila se švýcarské matce a italskému otci. Její dědeček z otcovy strany pocházel ze Sicílie. Vystudovala obor telefonistka na PTT.\n\nOd dětství ráda chodila do divadla, což ji později přivedlo ke studiu herectví na konzervatoři v Bernu. Vystudovala hudebně dramatické oddělení Státní konzervatoř v Bernu a potom zahájila svoji úspěšnou kariéru na švýcarských, ale i německých jevištích. V televizi se objevuje od roku 1970.\n\nPrvní profesionální angažmá získala v roce 1974 v divadle v Trevíru, krátce hrála v Darmstadtu, v letech 1976-1980 získala věhlas v rámci düsseldorfského divadla Schauspielhaus. Za své kreace na této scéně byla v letech 1977 a 1978 vyhlášena herečkou roku (za inscenace Schillerových her Úklady a láska a Loupežníci), v roce 1978 získala i kulturní cenu německého spolkového státu Severní Porýní-Vestfálsko. Později vystřídala angažmá v dalších německých městech, například v Brémách, Berlíně, Hamburku, i v rodném Švýcarsku v Curychu.\n\nPracovala s režiséry Jürgenem Flimmem, Clausem Peymannem, Peterem Löscherem, Svenem-Ericem Bechtolfem a Katharinou Thalbachovou. V divadle Thalia Theater se setkala se svým budoucím kolegou Erdoganem Atalayem.\n\nUplatnění našla i před mikrofonem a na zvukové nosiče namluvila několik klasických literárních předloh. Ve Vídni se uplatnila jako recitátorka klasických veršů.\nV roce 1996 jednou hostovala i v Praze, s představením hamburského divadla Thalia.\n\nV letech 1997-2008 hrála v německém seriálu Kobra 11 šéfovou Annu Engelhardtovou. V letech 2001-2002 hrála i v seriálu .\nVe filmu \"Guerra e Amore\" si zahrála se svým kolegou ze seriálu Kobra 11 Reném Steinkem.\n\nOd roku 2002 hraje v seriálu Das Duo \"Marion Ahrens\".\n\nMluví německy (mateřský jazyk), italsky (mateřský jazyk), anglicky (plynně) a francouzsky (plynně).\nJejími největšími koníčky jsou psychologie a vaření. K jejím dalším koníčkům patří potápění, surfování a lyžování a hraje na flétnu. Je velká fotbalová fanynka a stoupenkyně SC Freiburg.\n\nZ prvního manželství s rakouským hercem Peterem Simonischekem (* 1946) má syna Maximiliana (* 1982), který je herec. Se současným manželem, německým hercem a divadelním režisérem Svenem-Ericem Bechtolfem (* 1957), za kterého se provdala v roce 1995, má syna Hanse. Má i českou „au pair\". Žije nedaleko Prahy a s její rodinou se přátelí už léta. S rodinou žije v Hamburku.\n\n\n\n\n\n"}
{"id": "325183", "url": "https://cs.wikipedia.org/wiki?curid=325183", "title": "Vrdždži", "text": "Vrdždži\n\nVrdždži, někdy též Vadždži, byla malá oligarchická republika, která se ve starověku nacházela na severovýchodě Indického subkontinentu. Její území se rozprostíralo na sever od řeky Gangy a zabíhalo až do oblasti Terai v Nepálu. Na západě sousedilo Vrdždži se zemí Malla a Kóšalskem, přičemž hranici mezi Vrdždži a těmito státy pravděpodobně tvořila řeka Gandak. Východní hranici tvořily lesnaté břehy řek Mahánandy a Kóší. Hlavní město Vrdždži bylo Vaišálí, v té době prosperující město, které podle tradice nejednou navštívil i sám Buddha.\n\nVrdždži bylo v podstatě konfederací osmi klanů (\"atthakula\"), přičemž k nejdůležitějším patřili zejména Liččhaviové (odtud se též někdy hovoří o Vrdždži jako o „zemi“ či „státě Liččhaviů“ apod.), Vidéhané, Džňátrkiové a samotní Vidždžňané. Názvy dalších kmenů nejsou známy. Země Vrdždži tak byla jednou z prvních zemí s demokratickým zřízením.\n\nNěkteré texty hovoří o alianci mezi státy Malla, Káší a kmenem Liččhaviů. Tato aliance pravděpodobně byla reakcí na rostoucí moc Magadhy, která nakonec Vrdždži zcela pohltila. Příčiny války mezi tehdejším králem Magadhy Adžátašatru a republikou Vrdždži se liší, je však pravděpodobné, že válečný konflikt mezi zeměmi vznikl na základě sporu o právo vybírat průjezdové poplatky na řece Ganze. Adžátašatru vyslal do Vrdždži jednoho ze svých ministrů, který měl za úkol vnášet mezi konfederaci kmenů rozpory, což se mu po tři léta úspěšně dařilo. Jakmile Adžátašatru nechal postavit v Patáliputře velkou pevnost, již nebylo těžké nejednotné kmeny porazit.\n"}
{"id": "325191", "url": "https://cs.wikipedia.org/wiki?curid=325191", "title": "Milenci z Montparnassu", "text": "Milenci z Montparnassu\n\nMilenci z Montparnassu (originální francouzský název \"Montparnasse 19\" nebo \"Les Amants de Montparnasse\") je francouzsko-italský životopisní film, který v roce 1958 natočil režisér Jacques Becker. Snímek popisuje poslední léta života malíře Amedea Modiglianiho, která strávil v Paříži.\n\nFilm původně režíroval Max Ophüls, po jeho náhlé smrti během natáčení film dokončil jeho přítel, režisér Jacques Becker.\n\nMalíř Amedeo Modigliani přichází do Paříže, kde žije nevázaný život umělce, nemá peníze, téměř pořád je opilý a bydlí u svého známého, básníka Léopolda Zborowskeho, který mu dovolil zřídit si v jeho domě ateliér. Jeho dosavadní milenka, novinářka Beatrice Hastingsová, je na jeho hrubosti, kterých se na ní v opilosti dopouští, zvyklá a snaží se přesto tento vztah zachovat, on ale propadne kráse Jeanne Hébuterneové, mladé dívky z pořádné rodiny, kterou náhodou potkává v kavárně. Jeanne mu přislíbí, že odejde od rodičů a přijde za ním, její otec tomu ale zabrání a svou dceru jednoduše zamkne v jejím pokoji. Když Modigliani vidí, že dívka nepřišla, těžce onemocní a musí ze zdravotních důvodů odjet do Nice, kde je teplejší podnebí.\n\nJeanne za ním později skutečně přijíždí a oba začnou žít společně. Zborowski mu pomáhá, snaží se jeho díla prodat a dokonce zařídí velkou výstavu jeho obrazů, která se zpočátku jeví jako velmi úspěšná, ale už následující den nemá o vystavená díla vůbec nikdo pražádný zájem. Zborowski i Jeanne jsou zklamáni a galerii navíc navštěvuje cynický obchodník s uměním Morel, který galeristovi bez obalu sděluje, že hodnota Modiglianiho obrazů stoupne až po jeho smrti, kterou by z tohoto důvodu možná bylo vhodné urychlit.\n\nPo dalších osobních trápeních, krizi ve vztahu se Jeanne a několika nepochopitelně odmítnutých obchodech Modigliani skutečně umírá. Morel, který se o tom náhodou rychle dozvěděl, rychle pospíchá do jeho bytu a od Jeanne levně kupuje všechny jeho obrazy ještě předtím, jako stoupnou v ceně.\n\n"}
{"id": "325193", "url": "https://cs.wikipedia.org/wiki?curid=325193", "title": "David „Tweener“ Apolskis", "text": "David „Tweener“ Apolskis\n\nDavid „Tweener“ Apolskis, hraný Lanem Garrisonem, je fiktivní postava z amerického televizního seriálu Útěk z vězení. Tweener byl uveden jako několikrát se objevující postava v první řadě v deváté epizodě s názvem Tweener.\n\nNarodil se a vyrůstal v Bostonu. Apolskisovi šikovné ruce mu daly pozici hráče fotbalového týmu na jeho střední škole. Avšak poté co byl považován za akademicky nezpůsobilého, si našel lepší využití pro svůj talent - zlodějinu. Stal se mistrem ve svém oboru, ukradl více než 200 peněženek a 150 hodinek ve věku čtrnácti až devatenácti let.\n\nNicméně, když se snažil okrást policistu ve službě byl chycen. Policie objevila v jeho bytě v Bostonu cennou baseballovou kartičku, kterou ukradl otci svého kamaráda. Myslel si totiž že je to jen obyčejná kartička, ale ve skutečnosti to byl vzácný Honus Wagner T206 v hodnotě $ 300000. Vzhledem k tomu že to byla cenná karta a byl nařčen i z dalších loupeží byl odsouzen na pět let ve státní věznici Fox River. V epizodě Flight ho Sucreho bratranec Manche popisuje jako Vanilla Ice kluka.\n\nTweener je znovu se objevující postava, byl představen v první řadě v deváté epizodě s názvem Tweener. Nakonec se naposledy objevuje v druhé řadě v sedmé epizodě s názvem Buried.\n\nPo příjezdu do Fox River se Tweener snaží získat přízeň C-Nota (Rockmond Dunbar) a dalších černých vězňů, protože si chce najít nové přátelé a zapadnout, ale neví vůbec nic o rasovém napětí ve Fox River. Černí ho nepřijmou a když se snaží zapadnout i mezi bílé je jejich reakce úplně stejná. Tak zůstane sám. Jiný vězeň T-Bag (Robert Knepper) mu dá jeho přezdívku \"Tweener\" a jako první vězeň se k němu chová přátelsky. Jenže T-Bag si ho vybral jako nový terč svého sexuálního obtěžování, ale Tweenera se zastane Michael Scofield (Wentworth Miller), který stojí za ním. Tweener mu za to později pomůže při kradení hodinek, které Michaelovi sebral bachař z jeho osobních věcí.\n\nJejich přátelský vztah však zakolísá když mu Michael odepře místo v PI programu a tvrdí mu že by tam již bylo plno. Kapitán Bellick (Wade Williams) označí Tweenera jako velmi vnímavého a udělá z něj svého informátora mezi ostatními vězni. Později však Tweener nedodává informace jaké Bellick chce a za to je Tweener přesunut do jiné cely s velkým mužem zvaný \"Avokádo\", který ho sexuálně napadá a několikrát znásilňuje. V okamžiku zoufalství Tweener rozřezá Avokádovi penis břitvou. Avokádo však ostatním tvrdí že to byla nehoda, aby si to mohl s Tweenerem jednou vyřídit.\n\nZoufalý Tweener, který ví že se Avokádo vrátí, hledá pomoc u Michaela. Michael řekne Tweenerovi o útěku a Tweener to řekne Bellickovi, který najde díru o přestávce v místnosti. Bellicka však zastaví Charles Westmoreland (Muse Watson), který je ve rvačce s Bellickem vážně zraněn. V noci útěku řekne Michael Tweenerovi, že ví, že řekl Bellickovi o útěku a jakmile se dostanou za zeď jde svojí cestou.\n\nPo opuštění auta, které poskytl John Abruzzi (Peter Stormare), ostatní uprchlíci Tweenera opouštějí. Aby nebyl Tweener chycen tak se schová do zadní části koňského přívěsu, který byl zastaven kvůli silniční práci. Přívěs míří do St. Louis.\n\nPo příjezdu do St. Louis si Tweener oholí hlavu, aby nebyl identifikován. Potom ukradne cizímu člověku peněženku a peníze použije ke koupi autobusové jízdenky do Utahu. Avšak dozvídá se že autobus jede až druhý den. Tweener tedy uteče, protože se obává že by mohl být rozpoznán na fotce novin, které čte nějaký muž. Při útěku se dostane do školního areálu, kde nalezne leták, který vyvěsila studentka Debra Jean Belleová (Kristin Malko), která hledá spolucestujícího do Utahu. Tweener tvrdí že má namířeno do Utahu k převzetí dědictví po svém zemřelém dědovi. Debra Jean se to zdá podezřelé, ale souhlasí aby jel Tweener do Utahu s ní.\n\nBěhem jejich cesty do Utahu se Debra Jean chovala podezřele. Oba později udělali zastávku v Gunnisonu v Coloradu, po níž se ubytovali v motelu v Macku v Coloradu. V motelu se sblížili a strávili spolu noc. Probudili se až další ráno, když uslyšeli klepání na dveře. Za dveřmi stáli policisté a Debra Jean odhalila že Tweener je uprchlík. Když policisté odešli tak se Tweener vše snažil vysvětlit, ale Debra Jean řekla že si muže vzít její auto a že pak nahlásí že ho ukradli. Tweener si vzal auto a dojel až do Toole v Utahu, kdy ho našel T-Bag, který nutil Tweenera aby mu pomohl najít peníze po Westmorelandovi. Tweener se tedy snažil koupit lopaty, ale byl napaden majitelem obchodu, který poznal že je jedním z Fox Riverské Osmičky. Vstoupili však Michael a Lincoln (Dominic Purcell) a Tweenera osvobodili. Ti tři se setkali s T-bagem. Ale Tweenera zavřeli do kufru auta a ti tři hledali peníze sami.\n\nTweenera nakonec pustí a nechají ho aby šel zpět do města natankovat auto. Mezitím agent Mahone (William Fichtner) zjistil že peníze jsou v Tooele a dorazil tam a chytil Tweenera. Mahone se snažil přesvědčit Tweenera aby jim prozradil kde jsou ostatní vězni. Ale Tweener zavedl agenty k Debře Jean domů, kde se jí omluvil. Mahone s ním odjel stranou na opuštěnou silnici a přiznal se že tady zabil Oscara Shalese. Pak Tweenera chladnokrevně zastřelil a zbraň položil k němu, aby to vypadalo jako že s ním zápasil. Tweener je druhým vězněm z Fox Riverské Osmičky který měl být předán spravedlnosti, ale byl zabit.\n\nV následující epizodě bylo odhaleno, že smrt Johna Abruzziho a Tweenera byla výsledkem vydírání Paula Kellermana a Společnosti. Mahone měl příkaz zabít každého z Fox Riverské Osmičky.\n"}
{"id": "325197", "url": "https://cs.wikipedia.org/wiki?curid=325197", "title": "Trhák (film)", "text": "Trhák (film)\n\nTrhák je český komediální filmový muzikál, který v roce 1980 natočil režisér Zdeněk Podskalský a kde vystupovala celá řada tehdy populárních československých herců i hvězd populární hudby.\n\nFilmová komedie ve stylizované nadsázce vypráví o natáčení muzikálu ze života současné vesnice. Oficiální text distributora praví toto: \"„Panu Jíšovi se podařilo udat na Barrandově svůj první scénář. Už ve fázi přípravných prací s hrůzou zjišťuje, že filmaři naprosto obešli jeho záměr – místo sondy do života současné vesnice připravují velkolepou hudební show, o níž jsou přesvědčeni, že bude divácký trhák. Hned první záběry hovoří za mnohé. Do obce Lipovec přijíždí elegán, kterého všichni místní funkcionáři i prostí občané vítají zpěvem a tancem, neboť tento kýžený odborník jim má svými progresivními metodami pomoci zvýšit hektarové výnosy. Natáčení pokračuje v podobném duchu a novopečený scenárista se nestačí divit.“\"\n\nDěj filmu tedy začíná tím, že se naivní scenárista Jíša dostaví do Filmového studia Barrandov a dozví se, že jeho scénář se bude realizovat. Z původně skromného nápadu, kde by to všechno mělo být co nejpravdivější, však sebestředný režisér Kohoutek vytvoří megalomanský projekt vlastní filmové vesnice včetně zámečku. Uprostřed natáčení však svou neschopností způsobí zničení většiny filmové lokace a pro náhlý nedostatek peněz musí film dotočit co nejúsporněji, a to včetně vykrádání záběrů z cizích filmů. Věčně nervózní a agresivní produkční Šus se kvůli tomu odmítne účastnit premiérové projekce v letním kině, film je však diváky aplaudován včetně poslední scény, kdy vlivem bouřky dojde ke zničení projekční plochy i filmové kopie. Diváci to považují za režijní záměr a při odchodu z kina všichni do jednoho film chválí.\nAutoři scénáře Zdeněk Svěrák a Ladislav Smoljak využili neustálých žádostí kulturně-propagačních pracovníků o komunální satiru a dovedli je k absurdní dokonalosti ve vedlejší postavě nepoctivého zedníka Merunky.\n\nParodovány byly i tehdejší „akce Z“: po Kohoutkově demolici vesnice bylo mj. nutné natočit pohřeb stařečka Lukeše. Kohoutek to tedy musel natočit jako brigádu a, jak ve filmu zazní, \"„to byla ta akce Kdo má kostým, jde za rakví“\" (původní replika zněla \"„Kdo má nohy, do průvodu“\" – musela však být změněna, aby se nestala obětí cenzury). Nezamýšlené důsledky „hurá-akcí“ jsou předvedeny vzápětí – pohřbívaný dědeček Lukeš jde hned za „svým“ pohřebním vozem a v dalších záběrech je ještě viditelnější.\n\nVětšina písní měla úmyslně chytlavé melodie a infantilní texty – platí to zejména pro pásmo \"Muzikál na návsi\". Naopak jiné písně měly poměrně hodnotnou melodii, aranžmá i texty a jejich interpreti je pak převzali do svého stálého repertoáru – sem patří zejména duet Hany Zagorové a Juraje Kukury \"Lásko, Amore\" a duet Waldemara Matušky a Laďky Kozderkové \"Znám tu louku voňavou\", ale i Kukurova sólová píseň \"Sek' jsem sexem\".\n\nVe filmu účinkují celé kapely – například Fešáci Michala Tučného se předvedou jako sbor hasičů, skupina Apollobeat jako tým traktoristů, Schovanky se převlékly za ošetřovatelky skotu a skupina Kroky s Janou Kratochvílovou hrají obsluhu vesnické prodejny Jednota.\n\nO viditelné role se podělili i členové Divadla Járy Cimrmana.\n\nDcery hajného Kaliny (Waldemar Matuška) hrají zpěvačka Olga Blechová (ve skutečnosti jeho manželka), zpěvačka Hana Buštíková (z dua Kamelie) a herečka Dagmar Veškrnová (v písních jí propůjčila hlas Jitka Zelenková).\n\nV jednom gagu bylo využito i fyzické podobnosti Ladislava Smoljaka (režisér Kohoutek) s Petrem Spáleným – když se při castingu postavili proti sobě, byli úmyslně podobně oblečeni, učesáni (včetně stejného zástřihu kníru) a postaveni tak, aby si hleděli do očí – v tu chvíli z nich byli téměř dvojníci a Kohoutek nemohl do role předsedy JZD Rambouska vzít nikoho jiného.\n\nJednu z posledních svých filmových rolí zde ztvárnil Václav Lohniský v roli nepoctivého zedníka Merunky. Zemřel totiž krátce po začátku natáčení a ve filmu jej tak lze skutečně zahlédnout jen v jediném záběru, v ostatních musel být nahrazen dvojníkem a zabírán pouze zezadu.\n\nKonec filmu jemně naráží i na národnostní složení Československa – jeden z nadšených diváků při odchodu z kina prohlásí: \"„Stejně jsme my Češi šikovnej národ.“\" Kamera v témže záběru pomalu najede do hlediště kina, kde osaměle sedí zachmuřený bývalý „hlavní milovník“ Lenský, představovaný Slovákem Jurajem Kukurou.\n\nJiří Schelinger zemřel pouhých dvanáct dnů po premiéře filmu (premiéra byla 1. dubna 1981 a Jiří Schelinger zemřel 13. dubna 1981) a v konečných titulcích je uveden chybně se dvěma l (Schellinger).\n\nV 1. díle zábavného pořadu Veselé příhody z natáčení vyprávějí Ladislav Smoljak a Zdeněk Svěrák mystifikační historky ze zákulisí vzniku filmu.\n\nVe filmu je vizuálně přísně oddělován děj z natáčení a děj jako z hotového filmu – druhé záběry jsou úmyslně přeexponovány.\n\nFilm se natáčel na mnoha (zejména jihočeských) lokacích:\n\nHasičské auto, na kterém sedí skupina Fešáci, bylo zrestaurováno a nachází se ve sbírkách Vojenského historického ústavu v Lešanech.\n\nV 80. letech nebylo v Československu zvykem vydávat soundtracky k filmům. Proto ani písně z Trháku tehdy nebyly vydány a jen některé z nich se objevily v albech jejich interpretů, případně byly vysílány v Československém rozhlasu.\n\nOriginální nahrávky se dochovaly a asi dvacet let po premiéře konečně vyšly na CD. Mnozí diváci teprve při této příležitosti zjistili, kolik písní a motivů bylo z filmu vystříháno – zda šlo o zásah cenzury, nebo o režijní záměr, však není v tuto chvíli zřejmé.\n\n"}
{"id": "325204", "url": "https://cs.wikipedia.org/wiki?curid=325204", "title": "John Abruzzi", "text": "John Abruzzi\n\nJohn Abruzzi je fiktivní postava z amerického seriálu Útěk z vězení. Johna Abruzzziho hraje herec Peter Stormare. Jeho první vystoupení je v díle 1x01 Pilot.\nJohn Abruzzi je šéf Chicagské mafie a do vězení byl poslán za vraždy a napomáhání k vraždám. I přes fakt že je John ve vězení stále řídí svůj obchod a provoz mafie přes své kontakty venku. Velká většina vězňů si na něj nic nedovolí, jelikož vědí že by potom následovala krutá odplata. John Abruzzi je také šéfem VP (vězeňských prací) ve vězení a za úplatky dozorcům si stále toto místo držel. Později na čas z vězení odešel kvůli zranění, které mu způsobil vězeň Theodore \"T-Bag\" Bagwell. Později se vrátil a několik dní po jeho návratu utekl. Po útěku se znovu sešel se svojí rodinou, ale byl podveden a zastřelen policejním komandem, které vedl federální agent Alexander Mahone. John Abruzzi byl šéf mafie a krutý zločinec, ale jeho život byl plný zajímavostí. Od šéfa mafie po vězně až k uprchlíkovi před policií.\n"}
{"id": "325208", "url": "https://cs.wikipedia.org/wiki?curid=325208", "title": "Bomba (rozcestník)", "text": "Bomba (rozcestník)\n\nBomba může být:\n\n\n\n"}
{"id": "325215", "url": "https://cs.wikipedia.org/wiki?curid=325215", "title": "Malla", "text": "Malla\n\nMalla byla malá země na severu Indického subkontinentu, jedna z šestnácti mahádžanapad zmíněných v \"Anguttara nikáji\", jedné z pěti sbírek súter, z nichž se skládá tzv. \"koš rozprav\" Pálijského kánonu. Název Malla je odvozen od stejnojmenného klanu Mallů, který zemi vládl. Malla byla rozdělena na dvě hlavní části, které od sebe pravděpodobně dělila řeka Kakuttha. Hlavní město jedné částí byla Kušinagara, druhé pak Pava. Obě tyto města jsou úzce spojena s dějinami buddhismu - mělo to být právě v Pavě, kde Buddha pozřel svůj poslední pokrm a byla to Kušinagara, kde Buddha odešel do parinirvány. Pava je též spojena s džinismem, jelikož zde zakladatel džinismu Mahávíra dosáhl nirvány.\n\nMalla bývá často zmiňována v džinistických a buddhistických textech. Podle \"Mahábháraty\" uzavřeli Mallové pakt s Angou, s republikou Vrdždži a královstvím Káší (patrně proto, aby se společně bránili expanzivní politice Magadhy). Samotná země Malla byla nejprve monarchií a až později se stala republikou. Malla zanikla nedlouho po Buddhově smrti (přibližně 483 př. n. l.), kdy jej dobyla Magadha a začlenila do své říše.\n"}
{"id": "325217", "url": "https://cs.wikipedia.org/wiki?curid=325217", "title": "More", "text": "More\n\nSlovo more může označovat:\n\n"}
{"id": "325221", "url": "https://cs.wikipedia.org/wiki?curid=325221", "title": "SOR LH 12", "text": "SOR LH 12\n\nSOR LH 12 je model dálkového a zájezdového autobusu, který od roku 2005 vyrábí východočeská společnost SOR Libchavy.\n\nAutobus LH 12 je dvounápravový vůz s polosamonosnou karoserií, která je svařena z uzavřených ocelových profilů. Vnější část vozové skříně je oplechovaná, interiér je obložen plastovými deskami. Některé spodní části skeletu jsou vyrobeny z nerezové oceli. Motor a mechanická převodovka se nacházejí v zadní části vozu pod podlahou. Zadní náprava je hnací, španělské značky DANA, přední náprava vlastní konstrukce je lichoběžníková s nezávisle zavěšenými koly. Sedačky pro cestující, umístěné na vyvýšených podestách, jsou rozmístěny 2+2 se střední uličkou. Zavazadlový prostor pod podlahou vozu má objem 8 m³. Vstup do autobusu zajišťují dvoje jednokřídlé výklopné dveře. První se nacházejí před přední nápravou, druhé mohou být dle přání zákazníka umístěny před nebo za zadní nápravou.\n\nVlajková loď společnosti SOR, autobus LH 12, byl představen na Autosalonu Nitra v roce 2005. Výrobce tak reagoval na přání zákazníků, kteří požadovali luxusní autokar klasické dvanáctimetrové délky, které byly v Česku do té doby doménou konkurenční Karosy. Výroba vozů LH 12 byla zahájena nedlouho poté. Autobusy LH 12 jsou určeny pro dálkové meziměstské linky či pro zájezdovou dopravu. Mezi dopravce, kteří provozují tento model, patří např. \"Veolia Transport\", \"ČSAD Vsetín\" nebo slovenská společnost \"SAD Humenné\".\n\n"}
{"id": "325226", "url": "https://cs.wikipedia.org/wiki?curid=325226", "title": "Tukultí-Ninurta II.", "text": "Tukultí-Ninurta II.\n\nTukultí-Ninurta II. byl králem Asýrie od smrti svého otce Adad-niráriho II. v roce 891 př. n. l. až do své smrti roku 884 př. n. l. Tento ctížádostivý panovník měl vysoké cíle, ale zemřel dříve, než mohl něco uskutečnit. Jeho slavnějším nástupcem se stal jeho syn Aššurnasirpal II.\n"}
{"id": "325229", "url": "https://cs.wikipedia.org/wiki?curid=325229", "title": "Salmanassar III.", "text": "Salmanassar III.\n\nSalmanassar III., nazývaný také Šulmánu-ašaridu, vládl asyrské říši od roku 858 př. n. l. do roku 824 př. n. l. po svém otci Aššurnasirpalovi II., který mu zanechal rozsáhlou říši na vrcholu své moci.\n\nBěhem své dlouhé vlády vedl mnoho výprav do takřka všech okolních zemí - hlavně do Babylonie a Sýrie. Pyšnil se, že 25x překročil Eufrat při tažení na západ. Až na Damašek mu patřila vlastně celá Sýrie a Kanaán, kde porazil i izraelského krále Achaba. Na severozápadě, v Malé Asii, obsadil významná centra Tarsos a Kommagéné. Několik výprav směřovalo na východ do zemí Parsua a Mannea, které se mu však nepodařilo zcela podmanit. Na severu podnikal výpravy proti mocnému státu Urartu, který porazil, a na jihu uznával jeho svrchovanost většinou i Babylón, avšak tamní situace byla velmi výbušná. Jeho velkým soupeřem byl vládce Damašku Barhadad, kterého nikdy neporazil. S Babylonem uzavřel spojeneckou smlouvu a svého syna oženil s babylonskou princeznou Šammuramat (Semiramis).\n\nKe konci života vypuklo povstání vedené nejstarším synem Aššur-dan-aplim, které porazil až jeho syn a nástupce Šamši-Adad V. Rozsah rebelie byl do té doby nevídaný - odpadlo i Ninive a Aššur. Díky své dlouhé vládě a vojenským úspěchům patří mezi nejvýznamnější asyrské panovníky.\n\n"}
{"id": "325231", "url": "https://cs.wikipedia.org/wiki?curid=325231", "title": "Kamaldulové", "text": "Kamaldulové\n\nKamaldulové (nebo také kamaldulští, zkratka \"OSBCam.\") jsou poustevnický řád založený sv. Romualdem v letech 1023–1026 volně navazující na benediktinskou řeholi. Název získali podle Camaldoli v Toskánsku, sídla prvního kláštera.\n\nŘád kamaldulů byl institucionálně založen v roce 1072, předtím šlo o mnišské hnutí, které za svého života založil svatý Romuald. První komunita obývala poustevnickou osadu v diecézi Fiesole již od roku 1012. Hlavním centrem řádu, který ve své prvotní fázi byl pouze svéráznou odnoží benediktinů, se stala poustevnická osada v údolí Camaldoli, poblíž Arezza. Papežské schválení jakožto samostatný řád dostali kamaldulové v roce 1072 od papeže Alexandra II. Později se rozšířili z Itálie do dalších zemí.\n\nV českých zemích kamaldulové nikdy nepůsobili. Nejblíže působili v Červenom Kláštore na Slovensku (v letech 1711–1782, dnes muzeum), a dodnes fungují dvě komunity v Polsku – Bieniszew a Bielany u Krakova.\n\nŘád kombinuje společný klášterní život s životem poustevnickým (podobně jako kartuziáni). Každý klášter má být zcela nezávislý na ostatním světě. Mniši jedí to, co si sami vypěstují. Dodržuje se tradice nošení neholených plnovousů, vlasy si naopak mniši stříhají zcela dohola. V řádu je dodnes uchovávána praxe „společné zpovědi“ (mnich při společném setkání komunity přizná své chyby a provinění, a prosí spolubratry za odpuštění, nejedná se o svátostnou zpověď). Specifikou řádu je také pohřební praxe – zemřelý mnich je bez rakve zazděn do jedné z dutin, které bývají ve hrobkách kamaldulských kostelů na způsob kolumbária. Mniši žijí v klášterním areálu, starají se o hospodářství, ale tento areál opouštějí jen zcela výjimečně, například když potřebují k lékaři. Příbuzní je mohou navštěvovat 2× ročně, vždy na jeden den. Areál kláštera také není běžně možné navštívit. Návštěva bohoslužeb v klášterech je možná pouze několikrát ročně.\n"}
{"id": "325234", "url": "https://cs.wikipedia.org/wiki?curid=325234", "title": "Edward Kennedy", "text": "Edward Kennedy\n\nEdward Moore „Ted“ Kennedy (22. února 1932 Boston, Massachusetts – 25. srpna 2009 Hyannis Port, Massachusetts) byl americký politik pocházející ze slavné dynastie Kennedyů. Od roku 1962 až do smrti zastával post senátora v Senátu USA za stát Massachusetts. Téměř čtyřicet sedm let služby představuje čtvrté nejdelší období v historii komory. Svou politickou příslušností byl jako každý člen klanu demokrat.\n\nNarodil se do rodiny Josepha Patrica Kennedyho, který před 2. světovou válkou zastával post velvyslance USA u svatojakubského stolce, jako nejmladší z devíti sourozenců. Po otci má irské kořeny a římskokatolické vyznání (jeho praděd připlul v polovině 19. století za prací z Irska). Matka Rose Fitzgerald pocházela z americké politické rodiny, jejím otcem byl americký kongresman a starosta Bostonu John F. „Honey Fitz“ Fitzgerald.\n\nPo ukončení Miltonské akademie se Ted v roce 1950 zapsal, stejně jako jeho otec a všichni bratři, na Harvardovu univerzitu, kde pobýval ve Winthropově koleji. V květnu 1951 byl se svým spolužákem vyloučen z univerzity pro podvádnění u zkoušky ze španělštiny. Záhy narukoval do americké armády, kde byl přidělen k velitelství ve Francii. Během krátké chvíle se však vrátil na Harvard, kde promoval v roce 1956 (Právnická fakulta). Dalšího právnického vzdělání se mu dostalo na Mezinárodní akademii práva v Haagu a Virginské Univerzitě, na které získal doktorát. V roce 1958 se podílel na senátorské kampani za znovuzvolení svého bratra Johna F. Kennedyho.\n\nBydlel v rodinném sídle dynastie v Hyannis Port na Cape Codu v Massachusetts se svojí druhou ženou Victorií Reggie Kennedy, washingtonskou právničkou. Poprvé se oženil v roce 1958 s Virginií Joan Bennettovou, se kterou se rozvedl v roce 1982. Z jejich manželství se narodily tři děti – dcera Kara (nar. 1960) a synové Edward Moore, ml. (nar. 1961), který je právníkem (ve 12 letech mu byla amputovaná pravá noha pro zhoubný kostní nádor – osteosarkom) a Patrick (nar. 1967), který je americkým kongresmanem za stát Rhode Island.\n\nJeho nejstarší bratr Joseph Patrick, který byl předurčen pro politickou kariéru, ve 2. světové válce dne 12. srpna 1944 tragicky zahynul při letecké vojenské akci. Joe Kennedy ml. pilotoval bombardér Consolidated PB4Y. Měl splněno 25 ostrých akcí a tím příležitost odcestovat zpět do USA. Přesto se na poslední let v operaci Afrodita přihlásil jako dobrovolník a před uvolněním bomby (o hmotnosti 9,6 tuny) z bombardéru došlo k její explozi na palubě letadla. Po zavraždění obou starších bratrů Johna Fitzgeralda a Roberta Francise se stal de facto otcem jejich 13 dětí.\n\nV roce 1961 se po Johnu F. Kennedym uprázdnilo křeslo v Senátu USA. Otec Joe P. Kennedy chtěl tento post ponechat pro nejmladšího z bratrů Edwarda Moorea Kennedyho, kterému v té chvíli ještě nebylo 30 let, tedy nesplňoval věkovou hranici pro senátora. Proto hlava rodiny přesvědčila massachusettského guvernéra, aby do Senátu dočasně jmenoval rodinného přítele Kennedyů Benjamina Smithe II., který se mandátu vzdal ve prospěch Edwarda Kennedyho v roce 1962. Ten byl zvolen v řádných senátních volbách v roce 1964 a znovuzvolen v letech 1970, 1976, 1982, 1988, 1994, 2000 a 2006. V roce 2008 byl druhým nejdéle sloužícím senátorem v Kongresu USA po západovirginském senátorovi Robertu Byrdovi.\n\nByl hlavním podporovatelem zákona \"Immigration and Nationality Act\", který v roce 1965 zrušil imigrační kvóty založené na národním původu. Ačkoli Kennedy tvrdil, že jeho přijetím se etnické složení země nijak nezmění, později se ukázalo, že opak byl pravdou.\n\nByl velkým zastáncem pozitivní diskriminace. V 1996 označil Patricka Chavise perfektním případem toho, jak afirmativní akce dobře funguje. Později se ukázalo, že Chavis není schopen provádět základní lékařské úkony a byl usvědčen z hrubého zanedbání péče o tři pacientky, z nichž jedna zemřela. Prosazoval též nucené rozvážení dětí autobusy do vzdálených škol, aby docházelo k jejich rasovému promíšení. Sám však své děti posílal do soukromých škol, kterých se toto „obohacování odlišností“ netýkalo.\n\nV roce 2008 až do své smrti vykonával funkci předsedy senátního Výboru pro zdravotnictví, vzdělání, práci a důchodového zabezpečení. Byl členem několika dalších komisí, zakladatelem Přátel členů Kongresu Irska a členem správní rady Centra Johna F. Kennedyho pro aplikované umění ve Washingtonu, D.C..\n\nDne 18. července 1969 se zúčastnil malé oslavy dřívějších spolupracovnic z prezidentského štábu jeho bratra Roberta Kennedy pro rok 1968, která se odehrála na malém ostrůvku Chappaquiddick. Před odchodem ho bývalá asistentka Bobyho Kennedyho Mary Jo Kopechne (s českými předky, původní příjmení Kopečný) požádala, aby ji odvezl do hotelu. Odjeli spolu mezi 23:15 až 23:30 hodin autem jeho matky Oldsmobilem Delmont 88. Zástupce šerifa později vypověděl, že viděl auto na silnici Dyke v 0:40 hodin. A řidič vypověděl, že zrychlil, když se k vozidlu přiblížil. Na mostě mezi ostrovy Chappaquiddick a Martha's Vineyard dostal na neosvětlené zablácené silnici smyk, sjel z mostu a auto skončilo převrácené v moři. Ted z něho vyplaval, ale Mary Jo se to nepodařilo. Později řekl, že na ni několikrát volal a sedmkrát či osmkrát se ponořil k autu, aby ji vytáhl, avšak neúspěšně. Posléze se vrátil pěšky na místo konání oslavy a odtud do svého hotelu.\nKennedy nehodu, při níž utonula jeho spolujezdkyně, ani nenahlásil policii. Auto v moři objevili až ráno dva rybáři, kteří v něm také našli mrtvou Mary Jo Kopechne. Její rodiče nedali souhlas k pitvě těla, ani neučinili žádné právní kroky proti senátorovi Kennedymu. Ten jim vyplatil 90 tisíc dolarů, dalších 50 tisíc dolarů získali od pojišťovny.\n\nV duchu kennedyovského klanu se také nejmladší ze sourozenců pokusil dosáhnout na křeslo v Oválné pracovně Bílého domu, chtěl se stát, jako jeho bratr John, 35. americkým prezidentem. V nominačních letech 1972 a 1976 po výzvách z jeho tábora kandidoval, ale záhy odstoupil z boje. Nakonec se rozhodl zúčastnit prezidentských demokratických primárek v roce 1980. V té době ale měli Demokraté úřadujícího prezidenta Jimmyho Cartera, který byl z tohoto titulu jasným favoritem. Kennedy započal kampaň v bouřlivém duchu nevybíravou kritikou prezidenta. Carter měl tehdy poměrně malou podporu, ale právě probíhající íránská krize s americkými rukojmími, mu dávala šanci na vyšší podporu v primárkách. To byla první neočekávaná příčina Carterova vítězství v souboji s Kennedym. Osudnou se stala Tedymu nehoda u ostrova Chappaquiddick a jeho liknavý postup v oznámení této tragédie. Soupeři se právě na tuto událost zaměřili a v médiích se často hrála píseň dvojice Simon & Garfunkela z roku 1970 \"„Bridge Over Troubled Water“\" (\"Most přes nepokojné vody\"), která připomínala tento incident. Tak neslavně skončily prezidentské ambice Teda Kennedyho, který vyhrál primárky v 10 státech oproti Carterovi, který triumfoval ve 24 státech.\n\nPředstavoval jednoho z dlouhodobých vůdců Demokratické strany a jeho vyjádření podpory politickým kandidátům mělo ve Spojených státech značnou váhu a ohlas u části voličů. V roce 1988 podpořil massachusettského guvernéra Michaela Dukasise v boji o demokratického prezidentského kandidáta. Dukakis se jím stal, ale podlehl v prezidentských volbách George H. W. Bushovi. V roce 1992 pak podpořil massachusettského senátora Paula Tsongase, kterého v primárkách porazil Bill Clinton. Stejně tak v roce 2000 podal oporu viceprezidentovi Al Goreovi a o čtyři roky později svému kolegovi massachusettskému senátorovi John F. Kerrymu, který zvítězil v primárkách, ale podlehl v prezidentských volbách.\n\nV roce 2008 se stavěl za zvolení illinoiského senátora Baracka Obamy americkým prezidentem, který se stal demokratickým kandidátem po vítězství nad Hillary Clinton.\n\nTedovi Kennedymu byl diagnostikován mozkový zhoubný nádor podpůrných buněk, gliom. Výhodou mozkových nádorů je, že nemetastazují, přesto jejich přítomnost může být pro pacienta fatální. 2. června 2008 podstoupil operaci v nemocnici v Durhamu (Severní Karolína), při níž mu byl nádor vyjmut. Podrobil se chemoterapii a ozařování. Nemoci podlehl doma 25. srpna 2009.\n\nPo jeho smrti, dne 24. září 2009, guvernér státu na uvolněné křeslo v Senátu jmenoval demokrata Paula Kirka, který se zavázal, že nebude kandidovat v doplňovacích volbách. Republikáni se toto jmenování pokusili právně rozporovat, ale neuspěli. Ve speciálních doplňovacích volbách konaných 19. ledna 2010 pak zvítězil republikán Scott Brown, který složením přísahy 4. února téhož roku vystřídal Paula Kirka v komoře. Funkční období vypršelo 3. ledna 2013.\n\n\n"}
{"id": "325241", "url": "https://cs.wikipedia.org/wiki?curid=325241", "title": "Dienzenhoferovy sady", "text": "Dienzenhoferovy sady\n\nDienzenhoferovy sady jsou prostor veřejné zeleně na levobřežním předmostí Jiráskova mostu v Praze, Smíchově. Jsou ohraničeny ulicemi V Botanice, Matoušova a Zborovská. Jednou z hlavních dominant sadů je asi 20 metrů vysoký dub letní s obvodem kmene přes 3,75 metru (v roce 2019), který byl 26. ledna 2005 prohlášen památným stromem (s účinností od 17. 2. 2005).\n\nDienzenhoferovy sady nesou jméno význačného českého barokního architekta Kiliána Ignáce Dientzenhofera, který v těchto místech postavil v roce 1735 barokní pavilon - řádový dispenzář jezuitů (kvůli stavbě Jiráskova mostu byl stržen). \n\nJiž v roce 1673 na těchto místech nechal Jan Jiří Slavata vybudovat zahradu, zvanou Krásná, později známou jako Slavatova nebo Slavatovská. Její dominantou byla takzvaná Medvědí fontána, přemístěná později na nedaleké Náměstí 14. října. Po Slavatech se zahrada stala do roku 1773 majetkem malostranských jezuitů. Dva roky na to byla přeměněna na botanickou zahradu, kterou zde nechala v roce 1775 vybudovat Marie Terezie.\nZahrada v blízkosti Vltavy byla ale často zaplavována, proto byla roku 1898 přemístěna na druhý břeh Vltavy do ulice Na Slupi, kde je dnes Botanická zahrada Univerzity Karlovy. V místech staré zahrady vzniklo tzv. Ferdinandovo nábřeží s činžovními domy a Ferdinandovým sadem.\n\nSoučasná podoba Dienzenhoferových sadů pochází z roku 1929, z doby stavby Jiráskova mostu. Další dominantou sadů, kromě památného dubu, je moderní fontána ve tvaru cívky, zrekonstruovaná koncem 20. století.\n"}
{"id": "325242", "url": "https://cs.wikipedia.org/wiki?curid=325242", "title": "Melír", "text": "Melír\n\nMelír je technika barvení vlasů, kdy se barví jen některé prameny nebo partie vlasů (např. konečky), aby se odlišily od původní barvy. Pokud se použije technika balení do fólie, je možné použít na melír vice než jednu barvu (tzv. americký melír) a dosáhnout například efektu tónování. Stejně tak je možné používat roztoky peroxidu k odbarvení vlasů.\n"}
{"id": "325243", "url": "https://cs.wikipedia.org/wiki?curid=325243", "title": "Království Káší", "text": "Království Káší\n\nKrálovství Káší bylo starověké království, které se rozprostíralo na severovýchodě indického subkontinentu v době, kdy žil Gautama Buddha (asi 563-483 př. n. l.). Leželo na břehu řeky Gangy, sousedilo se zemí Malla, Kóšalskem a Magadhou. Káší neustále soupeřilo v boji o moc se sousedním Kóšalskem až do doby, než na kóšalský trůn nastoupil král Prasénadžit, kterému se podařilo Káší porazit, začlenit ji do své říše a vybudovat tak regionální mocnost.\n\nHlavní město Varánásí bylo podle hinduistické tradice založeno samotným Šivou před pěti tisíci lety. Jeho skutečné stáří by však mělo být okolo třech tisíc let. Bylo jedním z hlavních náboženských center celé oblasti. Asi nejvýznamnějším pramenem, který poskytuje informace o Káší je \"Mahábharata\", dále pak \"Rámájana\", \"Rgvéda\" i \"Purány\".\n"}
{"id": "325245", "url": "https://cs.wikipedia.org/wiki?curid=325245", "title": "Větrušice (rozcestník)", "text": "Větrušice (rozcestník)\n\nNázev Větrušice má více sídel:\n"}
{"id": "325247", "url": "https://cs.wikipedia.org/wiki?curid=325247", "title": "Lupy", "text": "Lupy\n\nLupy jsou drobné částečky odumřelé kůže na hlavě, která však neodpadá v mikroskopických velikostech jako ostatní kůže na těle, ale tvoří větší celky a nepříjemně svědí. Lidská pokožka se obnovuje v intervalu zhruba 4 dní. V případě většího výskytu lupů může být tento interval kratší. Také kvalita kožního mazu může ovlivnit viditelnost lupů. Čím tužší maz máme, tím ochotněji se šupinky kůže spojují a tvoří lupy.\n\nItal Rivolta náhodně objevil v roce 1873 původce, když zkoumal mikroskopem šupinatá ložiska na své tváři. Nalezl oválné útvary a nazval je Pityrosporum. O rok později však Malassez zjistil, že to výskyt houby souvisí s lupovitostí. Rod těchto hub je pojmenovaný podle tohoto Francouze a to Malassezia. Patří sem na 7 druhů kvasinek, přinejmenším dva z nich jsou pravděpodobně jedny z hlavních viníků lupovitosti.\n\nTyto kvasinky nejsou choroboplodné, patří k běžné kožní flóře člověka. Živí se tuky (lipidy), které z převážné části obsahuje kožní maz. U některých lidí je pak geneticky nebo hormonálně zapříčiněná nadprodukce kožního mazu nebo zmnožení mazových žláz primární příčinou lupovitosti. Pokud k tomuto dojde, kvasinky se rychle množí, produkují metabolity a dráždí tak pokožku hlavy.\n\nDalšími příčinami mohou být stres, nedostatečná hygiena, špatné stravovací návyky nebo nevhodná pokrývka hlavy.\nV krajním případě může lupovitost vyvolat plošné ekzémy nebo chronickou lupénku. Existuje několik organismů, u kterých je tento kožní derivát součástí jejich jídelníčku, například roztoči.\n"}
{"id": "325248", "url": "https://cs.wikipedia.org/wiki?curid=325248", "title": "Čédi", "text": "Čédi\n\nČédi (: चेदि), někdy též Čéti, bylo relativně malé království, které se v době starověku nacházelo v severní části Indického subkontinentu. Patřilo mezi šestnáct mahádžanapad, územních celků starověké Indie. Čédi zabíralo území přibližně odpovídající dnešnímu okresu Bundélkhand v indickém státě Uttarpradéš, na jih od řeky Jamuny. Hlavní město Čédiů bylo Suktimati.\n\nKrálem království Čédi byl Šišupála, jehož spojencem byli Džarasandha, král Magadhy, a Durjódhana, král Kuruů. Podle \"Mahábháraty\" Šišupála zemřel hrdinskou smrtí poté, co se utkal v boji s Kršnou. Čédiové jsou vůbec v \"Mahámbháratě\" relativně často zmiňováni, např. Bímova žena pocházela z království Čediů.\n"}
{"id": "325259", "url": "https://cs.wikipedia.org/wiki?curid=325259", "title": "Zofia Kossak-Szczucka", "text": "Zofia Kossak-Szczucka\n\nZofia Kossak-Szczucka (roz. Zofia Kossak, z prvního manželství Szczucka, z druhého manželství Szatkowska; 10. srpna 1889, Kośmin – 9. dubna 1968 Bílsko-Bělá) byla polská spisovatelka, novinářka, odbojářka a katolická aktivistka.\n\nJe považována za jednu z nejvýznamnějších polských spisovatelek 20. století, v oblasti historického románu pak za jednoho z nejlepších autorů vůbec. Její díla, z nichž nejznámější jsou romány \"Křižáci\" (1935), \"Malomocný král\" (1936) a \"Beze zbraně\" (1937), byla přeložena do 16 jazyků.\n\nZa druhé světové války byla klíčovou osobností polského protinacistického odboje, snažila se spojovat úsilí jeho jednotlivých frakcí a byla hlavní iniciátorkou a organizátorkou jeho pomoci Židům. Založila odbojové organizace \"Front Odrodzenia Polski\", \"Provizorní radu pro pomoc Židům\" a \"Żegotu\".\n\nPo válce uprchla před komunistickým režimem z Polska, v roce 1957 se vrátila, nicméně její dílo bylo komunisty potlačováno. V roce 1982 obdržela od Jad Vašem posmrtně titul spravedlivá mezi národy.\n\nZofia Kossak-Szczucka pocházela z umělecké rodiny - její strýc Wojciech Kossak a dědeček Juliusz Kossak byli známí malíři, sestřenice Marie Pawlikowska-Jasnorzewska a Magdalena Samozwaniecová zase spisovatelky.\nOd roku 1906 pracovala jako učitelka ve Varšavě. V letech 1912-1913 studovala malířství na Škole výtvarných umění ve Varšavě, v letech 1913-1914 kresbu v Ženevě. V roce 1915 si vzala Stefana Szczuckého a odstěhovala se s ním na Volyň. Po jeho smrti v roce 1921 se odstěhovala do Slezska do obce Velké Hůrky. V roce 1925 se znovu vdala, tentokrát za Zygmunta Szatkowského.\n\nZa druhé světové války působila v protinacistickém odboji: spoluzaložila katolickou odbojovou organizaci \"Front Odrodzenia Polski\" a spolupracovala s řadou dalších podobných, hrála klíčovou roli v produkci tisku katolického odboje. V odboji používala krycí jméno Weronika.\n\nAč byla považována za jednu z hlavních představitelek polského nacionalismu a antijudaismu, sehrála nezastupitelnou roli v boji Poláků proti holokaustu. V létě 1942 sepsala slavný \"Protest\", v němž popsala osud Židů umírajících v ghettech a vražděných ve vyhlazovacích táborech a vyjádřila naprostý nesouhlas katolíků a polského národa s tímto vražedným běsněním.\n\nSpolečně s Wandou Krahelskou založila 7. září \"Provizorní radu pro pomoc Židům\" (orig. \"Tymczasowy Komitet Pomocy Żydom\"), která se stala 8. prosince jádrem nově vzniklé Żegoty. Kossaková je považována za klíčovou osobu, jejíž energické jednání a publikační činnost přispěly ke sjednocení demokratického odboje v rámci Żegoty a je považována za ideovou matku této organizace. Zároveň se poměrně úspěšně snažila sjednocovat různé proudy demokratického odboje i v ostatních oblastech činnosti a zapojovat je do struktur Zemské armády. V samotné Żegotě však působila jen velmi krátce, měla odlišné představy o fungování organizace a dostávala se do sporů s její židovskou částí, nakonec proto organizaci opustila a v rámci katolické organizace \"Społeczna Organizacja Samopomocy\" (SOS) sloužila jako spojka mezi Żegotou a katolickými kláštery a sirotčinci skrývajícími židovské děti.\n\nV roce 1943 byla zatčena gestapem, prošla koncentračním táborem Auschwitz - Birkenau i nechvalně známým Pawiakem, obrovským štěstím pro ni bylo, že nacisté nikdy nezjistili její skutečnou totožnost. Byla odsouzena k smrti, ale s pomocí polského podzemí unikla popravě a dostala se na svobodu. V roce 1944 se účastnila Varšavského povstání.\n\nV roce 1945 byla členkou mise Polského červeného kříže ve Spojeném království, zde se rozhodla zůstat v exilu a vyhnout se tak pronásledování, které proti členům nekomunistického odboje rozpoutal komunistický režim v Polsku. Do Polska se vrátila v roce 1957, po uvolnění, které nastalo po smrti Stalina. Vydávání jejích děl bylo omezováno a po gradaci konfliktu s režimem, když odmítla jeho vyznamenání a sepsala ostrou kritiku komunismu, která byla čtena namísto nedělního kazání v katolických kostelích, byla až do pádu režimu vyškrtnuta z oficiálních dějin polské literatury a její díla nesměla vycházet.\n\nJe pohřbena ve vesnici Velké Hůrky. V roce 1982 jí Jad Vašem posmrtně udělil titul spravedlivá mezi národy.\n\nZofia Kossaková je považována za jednu z nejvýznamnějších postav polského historického románu (po Sienkiewiczovi a Kraszewském), mimo to produkovala i úspěšná díla s náboženskou tematikou. Její knihy byly přeloženy do řady jazyků, včetně češtiny. Některé její historické romány (např. \"Křižáci\") jsou plné Božích zásahů a zázraků, díky čemuž bývá některými autory řazena mezi autory fantasy.\n\n\n\n\n"}
{"id": "325264", "url": "https://cs.wikipedia.org/wiki?curid=325264", "title": "Sladkovodní jezero", "text": "Sladkovodní jezero\n\nSladkovodní jezero – je druh jezera, v jehož vodě je rozpuštěné jen minimální množství minerálních látek. Jako maximální hranice se udává 0,5 popř. 1 g/l tj. 0,5 až 1‰. Jezera s větším obsahem minerálních látek se označují jako brakická.\n\nZdrojem vody jsou většinou dešťové a sněhové srážky popř. tající ledovce.\n\n\n"}
{"id": "325265", "url": "https://cs.wikipedia.org/wiki?curid=325265", "title": "Vůz Bdmtee281, 275 ČD", "text": "Vůz Bdmtee281, 275 ČD\n\nVozy řad Bdmtee a Bdmtee v 90. letech označené Bymee), číslované v intervalu 50 54 22-44, jsou velkoprostorové osobní vozy druhé třídy z vozového parku Českých drah, vyrobené vagónkou VEB Waggonbau Bautzen v letech 1989–1990.\n\nVozy Bdmtee (001–320) jsou původní řadou, vyrobenou pro tehdejší Československé státní dráhy. Po rozpadu Československa připadla většina těchto vozů Českým drahám. Vozy Bdmtee vznikly částečnou modernizací těchto původních vozů.\n\nJsou to neklimatizované vozy se samonosnou karosérií typu UIC-X, o celkové délce 26 400 mm, s výškou podlahy 1 250 mm nad temenem kolejnice a s nejvyšší povolenou rychlostí 160 km/h. Vozy mají podvozky GP 200 S vybavené kotoučovou brzdou s dvěma kotouči na každé nápravě.\n\nVozy mají neobvykle umístěné nástupní prostory – nikoliv na koncích skříní, ale přibližně v / a / délky. Dvoudílné vstupní dveře s elektropneumaticky ovládanými předsuvnými křídly mají světlost 1 400 mm a za jízdy jsou blokovány. Mezivozové přechodové dveře jsou řešeny jako jednokřídlé otočné s klikou a panty. Vnitřní oddílové dveře jsou řešeny shodně, ale jsou mnohem lehčí. Okna jsou dvoudílná, vodorovně dělená v poměru 1 : 1, dolní polovina oken je zasklená pevně, horní polovina je výklopná dovnitř v úhlu asi 30 °. V každém oddíle je však zároveň vždy jeden pár oken zasklený pevným neděleným sklem. Zasklení oken i vstupních dveří je provedeno determálním dvojsklem.\n\nKaždý vůz je nástupními prostory rozdělen na tři velkoprostorové oddíly: prostřední má šest fiktivních oddílů, krajní mají po třech fiktivních oddílech. Každý nástupní prostor je vybaven jednou kabinkou WC a jedním nebo dvěma nouzovými sklopnými sedadly. Všechna pevná místa k sezení jsou řešena pomocí dvoumístných lavic potažených hnědou koženkou v uspořádání 2 + 2. Celkem tyto vozy nabízejí 96 pevných míst k sezení.\n\nVnitřní síť vozu má jmenovité napětí 24 V. Vozy jsou vybaveny centrálním zdrojem energie (CZE) o výkonu 4,5 kW, ale jsou přizpůsobeny i pro připojení na veřejnou síť 230/400 V 50 Hz. Pro přirozené větrání jsou použity větráky ve stropech vozů a výklopné poloviny oken, nucené větrání zajišťuje ventilátor 24 V / 600 W, vytápění vozu je zajištěno centrálním elektrickým topidlem o výkonu 40 kW, které je napájené trakčním napětím 3 kVss. Provozní osvětlení vozů je zářivkové s tranzistorovými střídači, nouzové žárovkové.\n\nPůvodní nátěr těchto vozů byl tmavě zelený ve stylu Československých státních drah. Později byly vozy lakovány do světle zeleného nátěru přes okna a zbytek vozu byl světle šedý. Nejnověji jsou lakovány do jednotného modro-bílého stylu Českých drah od studia Najbrt.\n\nTyto vozy byly vyvinuty mj. pro rychlou přestavbu na sanitní vozy v případě války: všechna sedadla lze snadno demontovat a vyjmout z vozu po vysklení nedělených oken, čímž vzniknou lůžkové oddíly až s 48 lůžky, operační sály nebo lékařská místnost s ovládacím pultem pro kompletní elektroinstalaci, klimatizaci a vodní hospodářství vozu. V každém oddíle jsou zásuvky 220 V / 16 A, ve svítidlech jsou patice pro modrá skla, nad každým oknem je čtyřhranem odemykatelná schránka se zatemňovací roletou a na podlaze jsou odtokové kanálky. V jednom nástupním prostoru je příprava na montáž dřezu, včetně průtokového ohřívače. Ve voze je navíc instalováno telefonní vedení o 23 párech vodičů.\n\nV této sekci jsou chronologicky popsány úpravy, při kterých nedošlo k přeznačení vozů nebo k přeznačení došlo, ale přeznačené vozy jsou též popsány v tomto článku.\n\nU vozu Bdmtee č. 218 byla okna vyměněna za polostahovací.\n\nV průběhu let 2004–2007 proběhly úpravy celkem 76 vozů na řadu Bdmtee, kdy byl v nástupním prostoru bez elektrického rozváděče vybudován služební prostor pro vlakové čety. V roce 2012 bylo takto upraveno dalších sedm vozů.\n\nV roce 2012 byly také některé vozy vybaveny 18žilovým UIC kabelem pro komunikaci řídicího vozu s lokomotivou.\n\nV roce 1992 byl vůz č. 216 přímo u výrobce upraven na řadu Bdmpee. Do vozu byly dosazeny nové samostatné sedačky a byl snížen celkový počet míst k sezení.\n\nVůz Bdmtee č. 309 byl v roce 2000 přestavěn na měřicí vůz železničního svršku. Tento vůz je v majetku Správy železniční dopravní cesty.\n\nV roce 2008 byly vozy vyjmuty ze seznamu \"Hmotných civilních statků a rezerv Armády ČR\". Tento krok umožnil první výraznější modernizace interiéru těchto vozů.. V letech 2008–2009 byly dva vozy (č. 246 a 279) upraveny na řadu Bdmtee: do vozů byly dosazeny nové sedačky s látkovým potahem, a počet míst k sezení byl snížen na 74. Další čtyři vozy byly stejně zmodernizovány v roce 2011.\n\nOd roku 2013 probíhá v šumperské společnosti Pars nova úprava na řady Bdmtee a Bdmtee. Ve vozech je revitalizován interiér: nové samostatné sedačky, počet míst k sezení snížen (z původních 96 na 80 u vozů Bdmtee resp. 82 u vozů Bdmtee), osazena nová vakuová WC, osazen elektronický informační systém a u vozů Bdmtee navíc vybudován prostor pro vlakovou četu.\n\n11. června 2019 byl na veletrhu Czech Raildays představen prototyp modernizovaného vozu Bdmtee. Vůz má modernizovaný interiér včetně nových sedaček s textilním potahem. Rovněž byly dosazeny elektrické zásuvky 230 V, dobíjecí USB zásuvky, Wi-Fi a nový audiovizuální informační systém. Ve voze byla vytvořena místa pro jízdní kola. Rekonstrukci provedla dceřiná firma Českých drah DPOV. Na veletrhu byl rovněž vystaven i modernizovaný vůz ARmpee. \n\nVozy jsou nasazovány zejména na osobní vlaky v okolí Brna, Plzně, Přerova, Ostravy a Pardubic. Taktéž jsou k vidění na trati Lysá nad Labem – Ústí nad Labem a Brno hl.n. – Frenštát pod Radhoštěm (Sp Hostýn) a v pracovní dny na spěšných vlacích na trati Praha Masarykovo nádraží – Kolín – Kutná Hora. Vozy jsou často řazeny do vratných souprav s řídicím vozem Bfhpvee sysel.\n\n\n"}
{"id": "325270", "url": "https://cs.wikipedia.org/wiki?curid=325270", "title": "Friedrich von Adelung", "text": "Friedrich von Adelung\n\nFriedrich von Adelung (25. února 1768 Štětín - 30. ledna 1843 Petrohrad) byl německý právník a filozof.\n\nFriedrich von Adelung byl synovcem Johanna Christopha Adelunga. V Lipsku studoval právní vědy a filozofii. V pozdějších letech žil v Rize, Jelgavě a v Petrohradě. Zastával různé pracovní pozice: roku 1801 se stal ředitelem německého divadla v Petrohradě, 1803 vychovatelem velkoknížat Mikuláše a Michala, 1824 ředitelem Orientálního institutu a roku 1825 prezidentem Akademie věd.\n\n"}
{"id": "325272", "url": "https://cs.wikipedia.org/wiki?curid=325272", "title": "Valér Ferenczy", "text": "Valér Ferenczy\n\nValér Ferenczy (22. listopadu 1885, Körmöcbánya – 23. prosince 1954, Budapest) byl maďarský malíř.\n\nNejstarší syn malíře Károlye Ferenczyho a umělkyně Olgy Fialkové pocházel ze skrznaskrz umělecké rodiny. Jeho mladší bratr Béni byl sochařem a sestra Noemi výtvarnicí. Ze všech tří dětí se však nejkomplexnějšího uměleckého vzdělání dostalo právě Valérovi. V letech 1896–1903 studaval na nagybányské škole, 1903 na Mnichovské akademii výtvarných umění, 1904 privátní školu Luise Corintha v Berlíně, 1905–1906 Julianovu akademii v Paříži, 1911–1912 Budapešťskou akademii umění a roku 1914 se vydal do Paříže studovat techniku leptu a grafiky.\n\nVystavoval již od svých 16 let, šel jednoznačně ve stopách svého otce, hluboká empatie k malbám Károlye Ferenczyho mu bránila v nalezení jeho vlastní umělecké cesty. Od svého otce se poněkud odlišoval tím, že se vyvarovával velkých barevných kontrastů (např. Ulice v Nagybányi, 1905). Věnoval se především krajinomalbě, zaujalo jej především okolí Nagybányi, Budapešť a Benátek.\n\nRoku 1933 napsal monografii o životě svého otce. Poměrně velká výstava jeho díla se nachází v muzeu rodiny Ferenczyových v Szentendre.\n\n\n"}
{"id": "325275", "url": "https://cs.wikipedia.org/wiki?curid=325275", "title": "Vůz Bt278, 283, 288 ČD", "text": "Vůz Bt278, 283, 288 ČD\n\nVozy Bt, původně označené jako Bai, Bt, obě řady číslované v intervalu 50 54 21-19, a Bt, číslované v intervalu 50 54 21-17, jsou řadami velkoprostorových osobních vozů druhé třídy z vozového parku Českých drah. Všechny vozy Bt (000–526) vyrobila Vagónka Studénka, vozy Bt a Bt jsou modernizacemi některých těchto vozů v ŽOS České Velenice.\n\nJsou to neklimatizované vozy typu UIC-Y o délce 24 500 mm. Mají podvozky VÚKV vybavené špalíkovými brzdami. Jejich nejvyšší povolená rychlost je 120 km/h.\n\nVnější nástupní dveře těchto vozů jsou zalamovací. Vozy mají polospouštěcí okna.\n\nVozy mají velkoprostorové uspořádání interiéru s dvěma oddíly, z nichž jeden má pět fiktivních oddílů a druhý šest. Celkem mají 88 míst k sezení provedených jako dvojmístné lavice potažené červenou koženkou v uspořádání 2 + 2.\n\nNátěr je přes okna zelený a zbytek je bílý, nebo nověji přes okna modrý v novém korporátním stylu Českých drah od studia Najbrt.\n\nV této sekci jsou chronologicky popsány úpravy, při kterých nedošlo k přeznačení vozů nebo k přeznačení došlo, ale přeznačené vozy jsou též popsány v tomto článku.\n\nVůz č. 083 měl z výroby podvozky VÚKV s kotoučovými brzdami.\n\nMezi roky 2004 a 2011 byla, v ŽOS České Velenice, ve 137 vozech zrušena jedna z umýváren a byla nahrazena služebním oddílem. Tyto vozy mají označení Bt. Také byl upraven nátěr – v oblasti služebního oddílu je nad okny bílý pruh s nápisem „Služební oddíl“.\n\nV roce 2005 bylo u vozu č. 212 upraven řídicí systém topení, který je nově řízený procesorem.\n\nV roce 2008 bylo ve třech vozech Bt a jednom voze Bt vyměněno elektrické vytápění pro provoz na trati Tábor–Bechyně s napájecí soustavou 1 500 V (vozy původně měly vytápění na stejnosměrné napětí 3 000 V, po úpravě 1 500 V). Takto upravené vozy jsou označené jako Bt.\n\nRoku 1982 byl vůz č. 497 přestavěn na konferenční vůz. Byl vytvořen velký oddíl, ve kterém je celkem 35 židlí a stoly. Na jednom konci vozu je kuchyňka, na druhém WC a umývárna. Tento vůz byl dle tehdejších platných předpisů označen \"Aza\". V roce 2009 byl tento vůz zmodernizován v ATECO Bubny. Do vozu byla dosazena nezávislá naftová elektrocentrála o výkonu 7,5 kW. WC tohoto vozu bylo vyměněno za chemické. Vůz slouží pro firemní prezentace. Nynější označení tohoto vozu je \"SR\".\n\nV roce 2002 byl vůz č. 085 upraven v ŽOS České Velenice na řadu Bdt. Z části vozu se šesti fiktivními oddíly byly odstraněny téměř všechny lavice (v této části zůstalo 12 míst k sezení) a místo nich byl vytvořen prostor pro přepravu 16 jízdních kol nebo 12 jízdních kol a čtyř dětských kočárků. Představek vozu přiléhající k této části byl též upraven, mimo jiného zde bylo odebráno WC.\n\nV letech 2005–2006 byl do vozů Bt č. 192 a Bt č. 191 v ŽOS České Velenice dosazen centrální zdroj energie (CZE). U vozu č. 192 byla zároveň provedena stejná úprava, jakou prošly vozy označené Bt. Nové označení těchto vozů je Btee.\n\nV letech 2005 až 2007 byl v ŽOS České Velenice do devíti vozů Bt dosazen centrální zdroj energie, a vozům se změnilo označení na Btee.\n\nV letech 2007 a 2008 bylo zmodernizováno osm vozů Bt na řadu Bdtee. Do vozů byl dosazen CZE a háky pro přepravu až osmi jízdních kol. Mimo to byl i upraven jeden nástupní prostor.\n\nVe stejných letech vznikla i řada Bdtee. Výsledek rekonstrukce sedmi vozů je velmi podobný řadě Bdtee.\n\nV roce 2008 bylo do vozu Bt č. 234 dosazeno osm háků pro přepravu jízdních kol a na jednom představku bylo zrušeno WC. Vůz měl označení Bdt. V roce 2012 byla v KOS Krnov ještě zrušena jedna umývárna a vůz přešel pod řadu Bdt. Mezi roky 2007 a 2012 bylo upraveno v ŽOS České Velenice dalších 18 vozů Bt na Bdt.\n\nK ukončení pravidelného provozu vozů Bt došlo v roce 2014. Postupně byly všechny vozy zrušeny a nyní pod tímto kódem zbývá jediný vůz, vedený v DHV Lužná u Rakovníka jako zrušený.\n\nK ukončení pravidelného provozu vozů Bt došlo v roce 2015. V roce 2016 byly všechny vozy zrušeny, poslední dva vozy čekají na vyřazení z KOV\n\nVozy Bt byly nasazovány na trať Tábor–Bechyně. Nyní je na této trati opět nasazována elektrická lokomotiva řady 113 s připojenými vozy Btx. Vozy 001, 002 a 004 byly zrušeny v roce 2015, vůz 003 výjimečně zasahoval do provozu i v dalších letech.\n\n"}
{"id": "325282", "url": "https://cs.wikipedia.org/wiki?curid=325282", "title": "Metamfetamin", "text": "Metamfetamin\n\nMetamfetamin, též metylamfetamin nebo \"(mimo odborný kontext nejčastěji)\" pervitin (dřívější obchodní název), slangově mezi komunitou tzv. matro, dále MA, desoxyefedrin, methedrin je syntetické stimulancium z řad amfetaminů. Poprvé byl připraven v roce 1887 v Japonsku. Zprvu byl odhalen jeho potenciál při léčbě chorobné spavosti a astmatu, masově byl poté spolu s amfetaminem použit jako povzbuzující prostředek během II. světové války (na obou stranách, především osazenstvem letadel a tanků), dodnes je FDA povolen k léčbě syndromu ADHD, ke krátkodobému zvládání extrémní exogenní obezity a k léčbě narkolepsie.\n\nV dnešní době je MA hlavně zneužíván jako snadno připravitelná pouliční droga, která stimuluje centrální nervovou soustavu. Metamfetamin velmi účinně potlačuje únavu a potřebu spánku, zrychluje psychomotorické tempo, očekávaným účinkem je rovněž extrémní euforie a zvýšená sebedůvěra. Tato vlastnost je dána rozsáhlým uvolňováním dopaminu, noradrenalinu a serotoninu do synaptických štěrbin v mozku. Dlouhodobé nadužívání však může vést k poškození až zániku nervových buněk působením oxidačního stresu (neurotoxicita). Se zneužíváním je spojen i negativní dopad na kardiovaskulární systém. Častějším užíváním dochází k rozvoji tolerance a riziku psychické závislosti. Návyk bývá často provázen depresemi a citovou labilitou. Největším rizikem je pak toxická psychóza připomínající paranoidní schizofrenii. U těžce závislých osob byla rovněž popsána dilatační kardiomyopatie, parkinsonismus i trvalé poškození mozku.\n\nV České republice je častěji prodáván v podobě bílého nebo různě zbarveného prášku. Ve Spojených státech je dodnes vyráběn jako léčivo pod názvem Desoxyn, indikován zejména k terapii poruch pozornosti. Metamfetamin je značně rozšířen ve Spojených státech a Asii. V Evropě se zejména vyskytuje na území bývalého Československa, kde je nezákonně syntetizován, již od 70. let, z pseudoefedrinu extrahovaného z léčiv proti chřipce a rýmě (Nurofen stopgrip, Modafen, dříve i aspirin apod.) v amatérských varnách. Nezákonná syntéza je levná, jednoduchá, ale i velmi nebezpečná, neboť k reakci je používán velmi hořlavý červený fosfor, žíravá kyselina chlorovodíková i jedovatá ředidla (toluen či aceton). V poslední době pak metamfetamin proniká i do Německa.\n\nV Japonsku probíhal ke konci 19. století výzkum tradiční čínské drogy Ma Huang (\"ephedra sinica\", chvojník čínský), ze které byl izolován efedrin. V roce 1893 se podařilo chemikovi Nagai Nagayoshimu poprvé syntetizovat látku metamfetamin. V roce 1919 farmakolog Akira Nogata redukoval efedrin kyselinou jodovodíkovou a fosforem, čímž dal vzniknout krystalickému metamfetamin hydrochloridu.\n\n(S)-metamfetamin byl v Německu prvně zkoumán až po roce 1934; berlínská firma Temmler Werke patentovala originální metodu výroby (S)-metamfetaminu hydrogenací hydrochloridu 1-chlorefedrinu v alkoholu na platinovém katalyzátoru za mírně zvýšeného tlaku. Roku 1937 a na německý trh uvedla přípravek \"Pervitin Tabletten\" (tablety po 3 mg (S)-metamfetaminium chloridu) v roce 1938; později přibyla injekční galenika a ampule po 2 ml/15 mg účinné látky. Preparát Temmlerových závodů Pervitin byl prvním komerčním preparátem dextrometamfetaminu na Západě. Podávání pervitinových tablet vojákům praktikovala během druhé světové války i německá armáda. Tato „zázračná pilulka“ je mimo jiné odpovědná za rychlý postup a „mimořádnou odvahu“ německých vojáků (poprvé v masovém měřítku při napadení Francie). V Japonsku byl MA vyráběn pod názvem \"Philopon\", jenž byl podáván i továrním dělníkům. Po válce se rekreační užívání Philoponu v rodném Japonsku velice rozšířilo. Přes Havaj, kde se poprvé začal inhalovat \"led\", se obliba metamfetaminu rozšířila až do Spojených států.\n\nV Československu se pervitin nelegálně v improvizovaných podmínkách vyrábí od 70. let. Užíván byl hlavně nitrožilně, přičemž v dnešní době je oblíbená aplikace šňupáním.\n\nDroga má podobu bílého, jemně krystalického prášku, či větších, světlých krystalů, silně nahořklé chuti. Čistý metamfetamin hydrochlorid má zpravidla krystalickou podobu, snadno absorbuje vlhkost, rozpouští se ve vodě (v maximálním možném poměru 1:1) i alkoholu. Svým účinkem několikrát předstihuje D-amfetamin, jelikož je více lipofilní, má však podstatně vyšší neurotoxicitu. Ve Spojených státech je D-metamfetamin hydrochlorid, či (S)-metamfetaminiumchlorid často produkován právě v podobě tříštivých lesklých krystalků nazývaných \"ice\" (led), obvykle ve velmi vysoké kvalitě (až 90%). Droga má nízký bod tání, proto bývá \"ice\" aplikován inhalováním výparů zahřátých kousků metamfetaminu. Ve všech různých podobách se nicméně jedná o D-metamfetamin HCl. Volné báze amfetaminů mívají zpravidla podobu těkavé olejovité kapaliny a běžně se nevyskytují.\n\nLevotočivý izomer L-metamfetamin disponuje hlavně analeptickým účinkem, má nízký návykový potenciál a na území USA je relativně často obsažen v inhalátorech proti rýmě, nicméně má stále určitou schopnost potlačovat únavu, pocit hladu a potřebu spánku, pročež bývá zneužíván, obvykle však bez pocitů bažení po opakované aplikaci a následném vzniku návyku. Často bývá přítomen jako nechtěný produkt k D-metamfetaminu.\n\nV ČR připravovaný pervitin (získaný redukcí pseudoefedrinu jodovodíkem za přítomnosti fosforu) je také prakticky čistě pravotočivým izomerem (s kolísajícími příměsemi vedlejších produktů reakce, např. jodefedrin a jodbenzen). Čistota pouličního metamfetaminu v Česku kolísá mezi 45 – 80%. Může být přítomen nažloutlý, narůžovělý, namodralý i jiný odstín, což je dáno výskytem zbytkových produktů typu fosforu, aj. Droga bývá navíc často ředěna různorodými látkami, např. kofeinem, mléčným cukrem, pudrem, v horších případech i paracetamolem (ve větších dávkách poškozuje játra), omítkou, hnojivy nebo pesticidy.\n\nPro drogu existuje mnoho slangových výrazů. K českým patří například \"piko, párno, perník, pervitin, peří, pergo, zlato, zrní, zob, czech speed, české zlato, andělský prach, droga chudých, chuda drogých, péčko, pardubický perník, velká metelická, velká pardubická, sníh\". V angličtině pak \"crystal\", \"meth\", \"rocket\", \"glass\", \"ice\" nebo \"crank\". V Německu je droga známá hlavně pod přízviskem \"crystal speed\", \"crystal\" nebo \"tschecho\" (většina německého MATRA totiž pochází z Česka). V Thajsku je pak metamfetamin rozšířen v podobě barevných tabletek zvaných \"Yaba.\"\n\nJedna dávka (15 až 100 mg, závislí toxikomani užívají i vyšších dávek) je zpravidla užita šňupáním, nitrožilně, kouřením, popř. perorálně v podobě tablet (oblíbeno v Thajsku pod přízviskem \"Yaba\", popř. jako lék). V případě lékařského využití se nepřekračuje 70 mg. Látka účinkuje zhruba 6 až 14 hodin, s vyšší dávkou mnohem déle (až 18 hodin). V moči lze MA zaznamenat až týden od požití.\n\nPo užití nízkých dávek se dostavuje povznesená nálada, čilost, zvýšená bdělost a ostražitost. Se středními dávkami uživatel pociťuje příval energie a vzrušení, mizí potřeba spánku a ustupuje chuť k jídlu. V popředí je velká hovornost, činorodost a družnost. Prohlubuje se schopnost empatie a soustředění, zrychluje se tok myšlenek, zostřuje se vnímání barev, tónů a pachů, výbavnost vzpomínek je jasnější, ačkoliv na úkor přesnosti. S užitím vyšších dávek je spojena euforie, touha po pohybu, nebo naopak úzkost, labilita a hádavost. Bývá přítomen výrazný neklid, logorea (přehnaná povídavost), myšlenkový trysk, subjektivní pocit velké duševní a fyzické výkonnosti, v těchto dávkách se však myšlení stává stereotypním a bizarním, nápadné se stávají svalové fascikulace, pohybové stereotypie a mimovolní pohyby, tzv. \"vykroucenost\", může se objevit nevolnost, bolesti hlavy či světloplachost. Poměrně časté jsou ve vysokých dávkách iluze, halucinace, pocit ohrožení, agresivita a u predisponovaných osob až přechodná psychóza.\n\nS nepřímým drážděním sympatiku je spjato rozšíření zornic, tachykardie, pocení, stažení cév a následně vzestup krevního tlaku, sucho v ústech, zvýšená tělesná teplota, s vyšší pak dávkou bledost, třes, hypertenze a riziko dehydratace. Zvýšené napětí žvýkacího svalstva se často projevuje bruxismem (skřípáním zubů). Jako vedlejší účinek se mohou vyskytnout i závratě, nystagmus, nevolnost, zvracení, průjem, bušení srdce, arytmie nebo zimomřivost střídaná pocitem horka.\n\nPo odeznění účinků nastává (týká se to zejména opakovaných dávek) vlivem deplece (vyčerpání) zúčastněných neurotransmiterů velmi nepříjemný stav zvaný \"dojezd\", který se projevuje celkovým vyčerpáním, obtížemi s usínáním a nekvalitním spánkem, depresivním laděním, úzkostmi a často i nutkáním opakovat dávku.\n\nAkutní předávkování se projevuje silnými bolestmi na hrudi, agitovaným neklidem, svalovými křečemi, poruchami srdečního rytmu, halucinacemi, deliriem, popř. až několikahodinovým bezvědomím. Typická je výrazná hypertenze nebo reflexní hypotenze. Může dojít k rozvoji epileptických záchvatů, k infarktu myokardu, ve vzácnějších případech se dostavuje rabdomyolýza (nekróza buněk kosterního svalstva s vyplavením myoglobinu, následuje kolaps ledvin, kóma až smrt). Příčinou úmrtí u těžké intoxikace metamfetaminem obvykle bývá selhání srdce, krvácení do mozku, kolaps dechového centra či zmiňované selhání ledvin.\n\nMetamfetamin (s částečným přispěním vedlejších produktů amatérské syntézy) poškozuje srdce, játra, ledviny a zubní sklovinu a oslabuje imunitní systém. Hlavním psychickým rizikem je plíživě rostoucí paranoia, deprese, úzkost a halucinace.\n\nNa rozdíl od opiátů (morfin, heroin), alkoholu a sedativ, metamfetamin nevede k rozvoji fyzické závislosti, příznačné je však riziko silné závislosti psychické, podobně jako u kokainu. U heroinu se rychle dostavuje somatický návyk s typickými abstinenčními příznaky, u budivých látek je otázka vzniku návyku velmi individuální. Člověk je hnán bažením (tzv. craving) po další dávce. To je způsobeno zejména tím, že pervitin vyplaví několikanásobně větší množství dopaminu (=potěšení), než je mozek schopný maximálně uvolnit normálním způsobem. Postupně tedy ztrácí zájem o cokoli jiného mimo drogu, těžce závislí tráví čas zdlouhavými, bezcílnými činnostmi (demontáž elektroniky, zapalovačů, psaní sáhodlouhých, obsahově prázdných textů, přehrabávaní popelnic, zaobírání se paranoidními prožitky – štěnice, kamery, tajné čipy), časové úseky mezi jednotlivými dávkami se postupně zkracují, a s narušením přirozeného systému odměn v mezimozku (pokles počtu dopaminergních receptorů) vyplývá potřeba navyšovat dávkování i sklony ke zvláštnímu chování, paranoie a úzkosti.\n\nTolerance na účinek látek typu amfetaminu se vyvíjí rychle a přetrvává i díky silné touze dosáhnout maximální euforie a vzrušení. Pro dosažení požadovaného účinku musí být množství zneužívané látky zvyšováno. Užívané dávky mohou být i mnohonásobně vyšší než dávky počáteční, látka vyvolává akutní chronické otravy, při kterých se objevují gastrointestinální poruchy, bušení srdce, arytmie, vzestup krevního tlaku, neklid, nespavost, myšlenkový trysk, dráždivost, kolaps, jež může vést až ke smrti.\n\nAbstinence u závislého vyúsťuje v odvykací syndrom. Ten může v závislosti na míře návyku setrvávat od několika týdnů po několik měsíců. Příznačná je zejména únava, letargie, zvýšená chuť k jídlu, nesoustředěnost, deprese, podrážděnost, úzkost, bažení po droze, hypersomnie, velmi živé sny, atd.\n\nToxická psychóza, též amfetaminová psychóza, kterou může užívání amfetaminů způsobit, je typická nápadnými změnami v chování, zrakovými, sluchovými a hmatovými halucinacemi, paranoidními bludy, nejčastěji s obsahem pronásledování a neustálým pocitem ohrožení, tzv. stíha, panikou, agresivitou, agitovaným neklidem nebo zmateným myšlením. Toxická psychóza může být v těžších případech téměř nerozlišitelná od akutní paranoidní schizofrenie. Po detoxifikaci a splacení často výrazného spánkového deficitu však poměrně rychle odeznívá. U jedinců s predispozicemi ke schizofrenii však může chronická psychóza skutečně propuknout. Riziko toxické psychózy spočívá zejména v bodu, kdy se nemocný uchyluje k sebevraždě.\n\nPříčinou těchto stavů je dopaminergní neurotoxicita a částečně i spánková deprivace. Psychóza může propuknout i v rámci předávkování, ve vážnějších případech může nabývat podoby amfetaminového intoxikačního deliria s přehřátím, křečemi, arytmiemi či rhabdomyolýzou.\n\n\nČeská republika je největším ilegálním producentem pervitinu v Evropě a ročně jsou v ČR odhalovány stovky varen této návykové látky. Droga patří podle některých zdrojů k nejčastějším drogám v ČR. Vyrábí se obvykle z léků obsahujících pseudoefedrin. Udává se, že je v ČR na pervitinu závislé 0,7 % populace mezi 15. a 64. rokem, z nich problémových je zhruba 30 000 osob.\n\nJedním z prvních důkazů, výskytu pervitinu mezi satanisty, byl oficiálně výrok: \"Satanovi moc moc chutná piko\". První objevení koncem roku 2019...\n\n"}
{"id": "325284", "url": "https://cs.wikipedia.org/wiki?curid=325284", "title": "Vůz Bp282 ČD", "text": "Vůz Bp282 ČD\n\nVozy Bp, číslované v intervalu 50 54 21-08, původně Bte, v letech 1999–2001 přechodně označeny jako Bpe jsou řadou velkoprostorových osobních vozů druhé třídy z vozového parku Českých drah. Všechny tyto vozy (396–479) vyrobila Vagónka Studénka v letech 1991–1992. Po rozpadu Československa připadla Českým drahám většina těchto vozů.\n\nJsou to neklimatizované vozy typu UIC-Y o délce 24 500 mm. Mají podvozky typu \"GP 200\" vybavené kotoučovou brzdou. Jejich nejvyšší povolená rychlost je 120 km/h.\n\nVnější nástupní dveře jsou zalamovací, mezivozové přechodové jsou manuálně posuvné do strany. Vozy mají polospouštěcí okna. Střecha vozů má podélné prolisy.\n\nMají dva velkoprostorové oddíly rozdělené celkem na 11 fiktivních oddílů. Celkem mají 86 míst k sezení, jako jedny z prvních vozů druhé třídy Českých drah řešených nikoli jako lavice, ale jako samostatné sedačky (což je jediný rozdíl mezi nimi a řadou Bdt). Mimo to ještě mají tři sklopné sedačky.\n\nVozy mají teplovzdušné vytápění. Elektrické topnice ohřívají vzduch, který je větráky rozháněn po voze. Obě WC jsou umístěna na jednom představku, druhý představek je uzpůsoben pro přepravu jízdních kol.\n\nNátěr je přes okna a dveře zelený, na střeše šedý a zbytek bílý, případně nověji v jednotném modro-bílém schématu Najbrt.\n\nV lednu 2011 vypsaly České dráhy soutěž na modernizaci všech 62 v současnosti provozovaných vozů. Předmětem modernizace mělo být přečalounění sedaček, dosazení vlakového rozhlasu, vybudování prostoru pro přepravu jízdních kol, dětských kočárků a objemných zavazadel, dosazení nových, předsuvných, za jízdy blokovaných, dveří ovládaných tlačítky, dosazení centrálního zdroje energie a cestující měli mít u některých sedaček k dispozici i zásuvky 230 V. Navíc měla být maximální rychlost vozů zvýšena na 140 km/h. Celková cena rekonstrukce měla být 310 milionů Kč, čili 5 milionů Kč za jeden vůz. Vozy měly být zmodernizovány do 30 měsíců od podpisu smlouvy. Toto výběrové řízení bylo nakonec zrušeno.z důvodu přehodnocení požadavků na rozsah rekonstrukce.\n\nNa konci roku 2011 bylo vypsáno nové výběrové řízení na modernizaci většího rozsahu. Kromě výše zmíněného by vozy měly dostat kompletní audio-vizuální informační systém, klimatizaci a uzavřený systém WC. Cena rekonstrukce stoupla na 1,1 miliardy Kč (18 milionů Kč za vůz), ale obsahuje i dodávku náhradních dílů. Doba rekonstrukce je předpokládána na 22 měsíců od podpisu smlouvy. Po třech letech výběrové řízení vyhrála šumperská společnost Pars nova. Zakázka je rozdělena na dvě části, prvních 31 vozů by mělo být modernizována do března 2016, na rekonstrukci zbylých vozů byla vypsána pouze opce. Kromě výše uvedeného by nejvyšší povolená rychlost vozů měla stoupnout na 160 km/h a interiér by měl být plně modernizován včetně sedaček či sklopných stolků. Nové označení takto modernizovaných vozů je Bdpee.\n\nVozy bylo možné nejčastěji potkat na vnitrostátních rychlících, konkrétně na trasách Brno – Jihlava – České Budějovice – Plzeň, dále Praha – Hradec Králové – Letohrad / Trutnov, případně i na trase Kolín – Mělník – Ústí nad Labem.\n\nPoslední vůz č. 440 odjel z Hradce Králové do firmy Pars nova Šumperk dne 9. 6. 2016 na vlaku Sv 1307.\n\n\n"}
{"id": "325286", "url": "https://cs.wikipedia.org/wiki?curid=325286", "title": "Arena (album)", "text": "Arena (album)\n\nArena je čtvrté řadové album kapely Duran Duran, které vyšlo v roce 1984. Singlem se stala píseň The Wild Boys.\n\n\n\n\n\n\n"}
{"id": "325287", "url": "https://cs.wikipedia.org/wiki?curid=325287", "title": "Notorious (album, Duran Duran)", "text": "Notorious (album, Duran Duran)\n\nNotorious je čtvrté studiové album anglické rock-popové skupiny Duran Duran. Vydáno bylo v listopadu 1986. LP vyšlo v licenci i v Československu ve vydavatelství Opus.\n\n\n\n"}
{"id": "325288", "url": "https://cs.wikipedia.org/wiki?curid=325288", "title": "Big Thing", "text": "Big Thing\n\nBig Thing je páté studiové album britské skupiny Duran Duran, které vyšlo v roce 1988 u vydavatelství EMI Records. Kapela se na něm představila v sestavě Simon LeBon, John Taylor, a Nick Rhodes.\n\n3:41 Big Thing\n4:06 I Don't Want Your Love\n4:34 All She Wants Is\n5:08 Too Late Marlene\n4:36 Drug (It's Just A State Of Mind)\n4:23 Do You Believe In Shame?\n5:19 Palomino\n0:32 Interlude One\n6:12 Land\n0:32 Flute Interlude\n2:37 The Edge Of America\n3:03 Lake Shore Driving\n\n\n3:41 Big Thing\n4:06 I Don't Want Your Love\n4:34 All She Wants Is\n5:08 Too Late Marlene\n4:36 Drug (It's Just A State Of Mind)\n4:23 Do You Believe In Shame?\n5:19 Palomino\n0:32 Interlude One\n6:12 Land\n0:32 Flute Interlude\n2:37 The Edge Of America\n3:03 Lake Shore Driving\n\n4:15 Notorious (live)\n5:28 Vertigo (Do the Demolition) (live)\n5:31 New Religion (live)\n5:02 Hungry Like the Wolf (live)\n4:57 American Science (live)\n\n\n3:41 Big Thing\n4:06 I Don't Want Your Love\n4:34 All She Wants Is\n5:08 Too Late Marlene\n4:36 Drug (It's Just A State Of Mind)\n4:23 Do You Believe In Shame?\n5:19 Palomino\n0:32 Interlude One\n6:12 Land\n0:32 Flute Interlude\n2:37 The Edge Of America\n3:03 Lake Shore Driving\n4:18 Drug (Daniel Abraham Mix)\n\n\n\n\n"}
{"id": "325289", "url": "https://cs.wikipedia.org/wiki?curid=325289", "title": "Projektil tvarovaný explozí", "text": "Projektil tvarovaný explozí\n\nProjektil tvarovaný explozí (známý též pod názvy explozí tvarovaná střepina a výbuchem formovaný projektil, ) je speciální typ kumulativní nálože určený k účinnému pronikání pancířem. Tato technologie byla vyvinuta a poprvé použita během druhé světové války.\n\nKonvenční kumulativní nálož má dutou kovovou vložku ve tvaru kužele. Ta při výbuchu vytvoří paprsek o velké rychlosti, jež dá náloži velkou průraznost. S rostoucí vzdáleností mezi místem odpalu a místem dopadu ovšem značně klesá účinnost.\n\nEFP má naproti tomu vložku ve tvaru duté mísy. Energie výbuchu ji zformuje do konfigurace, která závisí na původním tvaru vložky a na způsobu odpálení výbušniny. Sofistikované EFP hlavice mají více roznětek, které mohou být odpalovány v různých uspořádáních a tak způsobovat různé tvary vln exploze, mající za následek buď hluboký průnik, aerodynamickou střelu nebo vysokorychlostní střepiny. Méně sofistikovaným způsobem tvorby střepin je umístění kovového pletiva před vložku – po explozi se vložka rozpadne na mnohočetné projektily.\n\nExistují také hlavice navržené tak, aby jejich obaly vytvořily více projektilů (MEFP). Vložka MEFP obsahuje množství důlků, které se navzájem protínají v ostrých úhlech. Při explozi se obal roztříští podél těchto průniků do tuctů malých, zpravidla kulovitých projektilů, jejichž účinek na cíl je podobný jako u výstřelu z brokovnice. Charakter dopadu na cíl může být řízen tvarem vložky a způsobu odpálení výbušniny.\n\nJednotlivé EFP zůstávají neporušené a proto schopné proniknout pancířem i při zásahu z velké vzdálenosti. Části pancíře se po zásahu rozdrolí do prostoru vozidla a spolu se střepinami EFP ničí posádku a vnitřní vybavení.\n\nObvykle je síla průrazu EFP rovna průměru střely (u tantalové vložky), zatímco kumulativní nálož prorazí šestinásobek svého průměru.\n\nZařízení je zpravidla válcové, vyrobené z běžně dostupných kovových trubek, na předním konci uzavřené konkávní měděnou či ocelovou miskou. Výbušnina je uložena za touto miskou a vyplňuje trubku. Při detonaci vytvoří miska střelu o rychlosti přesahující 1 km/s (v závislosti na tvaru a na použité výbušnině).\n\nJelikož po výbuchu se vytvoří měděný projektil (vysoce tvárný, přesto stále v pevném skupenství), jsou tyto nálože velice nebezpečné i pro pancéřovaná vozidla.\n\nNejčastěji bývají umísťována podél silnice na bezpečnostních bariérách, v úrovni oken, na místech, kde vozidla musí zpomalit, jako jsou křižovatky a odbočky. To dává obsluze větší prostor pro výběr vhodného okamžiku pro odpálení nálože.\n\nExploze je řízená dálkově kabelem, radiově či infračerveným senzorem. EFP mohou být rozmístěny jednotlivě, ve dvojicích či polích, záleží na léčce a taktickém posouzení bojové situace.\n"}
{"id": "325291", "url": "https://cs.wikipedia.org/wiki?curid=325291", "title": "Vůz WR851 ČD", "text": "Vůz WR851 ČD\n\nVozy WR, číslované v intervalu 50 54 88-41, jsou řadou jídelních vozů z vozového parku Českých drah. Všechny tyto vozy (001–028) pro tehdejší Československé státní dráhy byly vyrobeny roku 1976 ve vagónce VEB Waggonbau Bautzen.\n\nJsou to neklimatizované jídelní vozy typu UIC-Y o délce 24 500 mm. Vozy mají podvozky Görlitz VK vybavené špalíkovými brzdami. Nejvyšší povolená rychlost vozů z intervalu 50 54 88-41 je 140 km/h, upravené vozy z intervalu 50 54 88-80 mohou jezdit až 160km/h rychlostí.\n\nPolovina vozu je jídelní, polovina je na kuchyňské účely, bistro bar v těchto vozech chybí. Vůz má 48 míst k sezení.\n\nVozy mají jeden pár zalamovacích nástupních dveří. Mezivozové přechodové dveře jsou manuálně posuvné do stran. Okna těchto vozů jsou polospouštěcí.\n\nVytápění těchto vozů je elektrické teplovodní s automatickou regulací teploty. Větrání je řešeno pomocí vytápěcí soustavy bez ohřevu vzduchu a střešních ventilátorů.\n\nProvozní osvětlení těchto vozů je zářivkové. Nouzové je řešeno pomocí žárovek.\n\nPůvodní nátěr vozů byl modrý ve stylu jídelních vozů Československých státních drah. Později byly nalakovány přes okna červeně a zbytek vozu byl bílý. Některé vozy byly přelakovány dokonce i do modro-bílého nátěru v korporátním stylu Českých drah od studia Najbrt.\n\nČeskoslovenské dráhy začaly po pádu komunismu v Československu se svými spoji významněji pronikat také do západní Evropy. Bylo tedy zapotřebí pohodlnějších jídelních vozů. Pět vozů WR prošlo základní rekonstrukcí, která obsahovala přečalounění sedadel, výměnu tehdy velmi rozšířené koženky, dále pak také zvýšení rychlosti na 160 km/h a přeznačení do intervalu 51 54 88-80. Nasazeny byly na linku z Prahy do Curychu, proto se jim také začalo přezdívat „\"Zürich\"“.\n\nV letech 2003 a 2004 byl všem zbývajícím vozům odebrán režim RIC, tzn. vozy již nebyly způsobilé pro použití v mezinárodním provozu.\n\nLabutí písní těchto vozů byl přelom let 2010 a 2011, neboť dodávky nové řady jídelních vozů WRmee se citelně opozdily a bylo třeba najít náhradu. Zbylé vozy WR tak prošly narychlo rekonstrukcí, kdy se jejich rychlost zvýšila naposledy na 160 km/h, sedadla byla přečalouněna a vozová skříň byla opatřena korporátním nátěrem Českých drah.\n\nPo dodání nových jídelních vozů již na dálkové mezinárodní spoje nebyly nasazovány. Roku 2010 jim byla nejvyšší rychlost zpětně snížena na původních 140 km/h.\n\nRoku 1976 si tehdejší Československé státní dráhy objednaly od svého dvorního dodavatele VEB Waggonbau Bautzen nové jídelní vozy, se kterými se počítalo především na významné rychlíky a dálkové spoje. Servis v nich téměř vždy zajišťovala firma JLV.\n\nRoku 2013 jsou již využívány pouze jako záloha a pravidelně nejsou nasazovány vůbec. Dva vozy (č. 008 a 013) byly převedeny do železničního muzea Lužná u Rakovníka.\n\n\n"}
{"id": "325292", "url": "https://cs.wikipedia.org/wiki?curid=325292", "title": "Hugh Thompson", "text": "Hugh Thompson\n\nHugh C. Thompson, Jr. (5. dubna 1943 – 6. ledna 2006) byl americký voják, který se proslavil jako pilot helikoptéry ve Vietnamu, když za pomoci varovných výstřelů a pod pohrůžkou zahájení palby přinutil příslušníky roty C 23. pěší divize Americal ukončit masakr v My Lai.\n"}
{"id": "325298", "url": "https://cs.wikipedia.org/wiki?curid=325298", "title": "Heinrich Müller (gestapo)", "text": "Heinrich Müller (gestapo)\n\nHeinrich Müller (28. dubna 1900, Mnichov – 29. dubna 1945 Berlín) byl v letech 1939–1945 šéfem gestapa a v roce 1939 iniciátorem přepadení radiostanice v Gliwici. V řadách SS obdržel hodnost SS-Gruppenführer \"und Generalleutnant der Polizei\".\n\nHeinrich Müller je jednou z hlavních postav sovětského televizního seriálu Sedmnáct zastavení jara, kde ho hrál Leonid Broněvoj. Zatímco jiní čelní nacističtí představitelé jsou v seriálu zobrazeni poměrně přesně, seriálový Müller má s historickým společné jen jméno a hodnost, autoři seriálu totiž neměli o jeho osobě dostatek informací. \n\nNarodil se jako správcovský syn Aloise Müllera v bavorském Mnichově. Po základní školní docházce nastoupil do učení na leteckého mechanika, které ukončil v roce 1917 a hned poté nastoupil na krátkou dobu do firmy Bayerische Flugzeugwerke. Avšak v červnu 1917 vstoupil do válečného letectva, kde sloužil jako pozorovatel pro dělostřelectvo. Z armády byl propuštěn v listopadu 1919 jako \"Unteroffizier\" (desátník).\n\nPo válce se rozhodl vstoupit do služeb bavorské policie v Mnichově, se kterou se účastnil potlačení komunistických demonstrací a byl svědkem toho, jak stoupenci revoluční armády Bavorské republiky rad vraždili rukojmí. Z této zkušenosti začala pramenit jeho celoživotní nenávist ke komunismu. V roce 1929 se stal policejním tajemníkem a v roce 1933 byl již kriminálním inspektorem. Při službě na politickém oddělení mnichovské policie se seznámil s mnoha nacistickými představiteli, jako například s Heinrichem Himmlerem nebo Reinhardem Heydrichem.\n\nPoté, co se nacisté dostali v roce 1933 k moci, byl povolán Heydrichem pod jeho vedení do SD. V roce 1934 vstoupil do SS. Díky doporučení od Heydricha zaznamenal v gestapu velmi rychlý postup, od roku 1939 se stal jeho šéfem. V té době získal svoji přezdívku \"\"Müller od Gestapa\"\". V roce 1939 byl společně s Heydrichem organizátorem fingovaného přepadení radiostanice v Glivici.\nV roce 1942 odhalili odbojovou a špionážní síť Rudou kapelu. Na konci války v Evropě stále zůstal v Hitlerově bunkru v Berlíně. Zde byl spatřen naposledy 29. dubna 1945. Dnes existují čtyři domněnky o tom, co se zde tehdy stalo:\n\n\n\n"}
{"id": "325306", "url": "https://cs.wikipedia.org/wiki?curid=325306", "title": "Metoda větví a mezí", "text": "Metoda větví a mezí\n\nJako metoda větví a mezí nebo též metoda větví a hranic či B&B, se označuje typ algoritmů v diskrétní a kombinatorické optimalizaci, které při prohledávání stavového prostoru postupují, jako by se jednalo o strom; pro jednotlivé větve reprezentující části prostoru možných řešení odhadují horní a spodní meze cílové funkce, a vylučují větve, ve kterých se na základě těchto odhadů nemůže vyskytovat optimální řešení.\n\nMetodu poprvé navrhly Ailsa Land a A. G. Doig v roce 1960 pro lineární programování.\n\nTypickou úlohou, kde se využívá, je problém batohu.\n\n"}
{"id": "325307", "url": "https://cs.wikipedia.org/wiki?curid=325307", "title": "Belaja (přítok Angary)", "text": "Belaja (přítok Angary)\n\nBelaja nebo Velká Belaja ( nebo ) je řeka v Burjatské republice a v Irkutské oblasti v Rusku. Je 359 km dlouhá. Povodí má rozlohu 18 000 km².\n\nPramení v Belských Golcích ve Východních Sajanech. V povodí se nachází přibližně 400 jezer o celkové rozloze 18,5 km². Je levým přítokem Angary (povodí Jeniseje), přičemž ústí do Bratské přehradní nádrže.\n\n\nZdroj vody jsou sněhové a dešťové srážky. Průměrný roční průtok vody ve vzdálenosti 22 km od ústí činí 181 m³/s. Zamrzá v říjnu až v listopadu a rozmrzá na konci dubna až na začátku května.\n\nJe splavná pro vodáky. V jejím povodí se nacházejí ložiska nefritu a grafitu.\n"}
{"id": "325309", "url": "https://cs.wikipedia.org/wiki?curid=325309", "title": "Reichssicherheitshauptamt", "text": "Reichssicherheitshauptamt\n\nRSHA nebo také Reichssicherheitshauptamt (\"Hlavní říšský bezpečnostní úřad\") byl založen 22. září roku 1939 říšským vůdcem SS (\"Reichsführer\") Heinrichem Himmlerem, když sloučil tajnou státní policii (\"Geheime Staatspolizei\"), bezpečnostní policii (\"Sicherheitspolizei\") a kriminální policii (\"Kriminalpolizei\"). Účelem organizace bylo bojovat proti všem politicky a „rasově nevhodným“ nepřátelům uvnitř i za hranicemi nacistického Německa, k nimž patřili židé, cikáni, komunisté i členové církví a tajných organizací jako např. svobodní zednáři. RSHA tudíž koordinoval aktivity mnoha státních složek se širokým polem působnosti a bezprostředně se podílel na zločinech nacistického režimu.\n\nPrvním šéfem RSHA byl SS-Obergruppenführer Reinhard Heydrich, který vedl organizaci až do své smrti v roce 1942, kdy byl v Praze zlikvidován v rámci bojové akce provedenou parašutisty z výsadku Anthropoid. Jeho místo zaujal SS-Obergruppenführer Ernst Kaltenbrunner, který zůstal v jejím čele až do konce války. Šéf RSHA dohlížel také na jednotky \"Einsatzgruppen\", které následovaly invazní síly německé armády ve východních oblastech a prováděly masová zvěrstva na civilním obyvatelstvu. Celková zkratka šéfa RSHA byla CSSD – \"Chef der Sicherheitspolizei und des SD\" (Šéf bezpečnostní policie a bezpečnostní služby).\n\n\nOrganizace byla rozdělena na sedm úřadů (neboli \"Ämter\").\n\n\n\n\n\n\n\n\n\n\n\n\n\n\n\n\n\n\n\n\nJednalo se o kriminální policii, která se zabývala nepolitickými trestními činy, jako jsou např. únos, vražda nebo žhářství. První šéf SS-Gruppenführer Arthur Nebe byl odvolán z funkce poté, co se zjistilo, že se účastnil atentátu na Adolfa Hitlera ze 20. července 1944.\n\n\n\n\n\n\n\n\n\n\n\n\n\n\nTento úřad byl odpovědný za „ideologické“ úkoly, za vznik antisemitské propagandy.\n\n\n\n\n\nAmt IV (gestapo) a Amt V (Kripo) dohromady představovaly bezpečnostní policii (Sicherheitspolizei – Sipo). Bylo to právě Sipo, které nejvíce provádělo zátahy na Židy, Cikány a další nepřátele Říše a podílelo se na deportacích do koncentračních a vyhlazovacích táborů v okupovaném Polsku a na Ukrajině.\n\nRSHA také dodávala bezpečnostní síly na místa, kde jich bylo zapotřebí, pod velením místních šéfů SS a policie.\n\n\n"}
{"id": "325312", "url": "https://cs.wikipedia.org/wiki?curid=325312", "title": "Vůz BRm830 ČD", "text": "Vůz BRm830 ČD\n\nVozy BRm, číslované v intervalu 51 54 85-40, byly řadou osobních vozů z vozového parku Českých drah. Pět těchto vozů vzniklo modernizací vozů řady BRcm v ŽOS České Velenice, zbylý jeden vůz byl administrativně přeřazen, ač zůstal nemodernizován.\n\nByly to neklimatizované typu UIC-Z o délce 26 400 mm. Vozy měly podvozky GP 200 S 25 vybavené kotoučovými brzdami. Jejich nejvyšší povolená rychlost byla 140 km/h.\n\nVnější nástupní dveře těchto vozů byly předsuvné, ovládané pákou. Přechodové mezivozové byly manuálně posuvné do strany. Vozy měly polospouštěcí okna.\n\nVozy měly pět oddílů po šesti sedačkách, celkem tedy 30 míst. Mimo to ještě disponovaly dalšími 24 místy k sezení v barové části.\n\nNátěr byl přes okna červený a zbytek bílý.\n\nVozy vznikly modernizací pěti starších vozů BRcm v roce 1994 v ŽOS České Velenice. Při modernizaci byly lehátka vyměněny za sedačky, byly vyměněny podlahové krytiny a zavazdlové police a doplněn vlakový rozhlas. Zajímavostí je, že vůz č. 004 přešel pod řadu BRm pouze administrativně, k jeho úpravě nedošlo, ale tento vůz ani do provozu nezasahoval.\n\nV září 2008 bylo vypsáno výběrové řízení na modernizaci pěti vozů BRm a jednoho vozu BRcm na vozy ARmpee, jehož vítězem se staly ŽOS Vrútky. V únoru 2009 byly k modernizaci přistaveny první čtyři vozy, všechny vozy pak byly modernizovány v letech 2009 až 2010. Ve vozech byl při modernizaci vybudován velkoprostorový oddíl první třídy, doplněn centrální zdroj energie (CZE), klimatizace, vakuové WC, zásuvky 230 V a elektronický informační a rezervační systém.\n\nVozy se vyskytovaly hlavně na různých vlacích vyšších kvalit, a to jak mezistátních (hlavně směrem na Slovensko), tak vnitrostátních.\n\nV roce 2002 vůz BRm č. 001 vyhořel v Žilině a slovenskou stranou byl jako náhrada předán vůz BRcm.\n\n\n"}
{"id": "325322", "url": "https://cs.wikipedia.org/wiki?curid=325322", "title": "Franz Hilverding", "text": "Franz Hilverding\n\nFranz Anton Christoph Hilverding Van Wewen (17. listopadu 1710, Vídeň - 29. května 1768 tamtéž) byl rakouský tanečník, choreograf, baletní mistr a pedagog.\n\nTanci se učil pravděpodobně v Brně a potom v Paříži u Michela Blondyho. Roku 1735 se stal tanečníkem na vídeňském dvoře a roku 1749 baletním mistrem.\n\nMezi lety 1752 a 1757 vytvořil pro vídeňská divadla více než 30 baletů. Patřil k pionýrům baletní pantomimy několik let před Noverrem.\n\nV letech 1758 až 1764 působil jako baletní mistr v Petrohradě a Moskvě. Do Vídně se vrátil roku 1765.\n\nMezi jeho žáky patřili Gasparo Angiolini a manželka Davida Garricka, Eva Marie Veigel.\n"}
{"id": "325324", "url": "https://cs.wikipedia.org/wiki?curid=325324", "title": "Smíšený les", "text": "Smíšený les\n\nSmíšený les je lesní porost se zastoupením jehličnanů i listnáčů. Procentuální zastoupení žádného z druhů tvořících smíšený porost nepřesahuje 90 % (případně 95 % – viz níže nebo také heslo monokultura). Smíšené lesy tvoří více než 80 % celkové plochy českých lesů. Podíl monokultur (s příměsí do 10 %) tvoří necelých 20 % rozlohy lesů v Česku. Za uplynulých padesát let se v českých lesích téměř zdvojnásobil podíl listnatých dřevin.\n\nDominantní dřevinu (zaujímá 50–99 % hmoty nebo plochy) označují lesníci při hodnocení druhové skladby porostů jako dřevinu základní (příp. hlavní). Ostatní dřeviny s významnějším procentickým zastoupením jako dřeviny přimíšené (5–49 %). Pokud zastoupení dalších dřevin klesne pod 5 % celkové zásoby (nebo porostní plochy), označují se v lesnické terminologii jako dřeviny vtroušené . Podle platného zákona o lesích (r. 2010) mají vlastníci lesa povinnost při obnově lesa používat minimální stanovené procento tzv. melioračních a zpevňujících dřevin a vytvářet tak smíšené porosty.\n\nZ hlediska způsobu smíšení dřevin v lesním porostu lze odlišit smíšení jednotlivé, hloučkovité (velikost hloučku odpovídá průmětu koruny dospělého jedince příslušného druhu), skupinové (skupina je větší než hlouček) a řadové (dřeviny jsou smíšeny v jednotlivých řadách vzniklých umělou obnovou – výsadbou sazenic).\n\nSmíšený les bývá považován v podmínkách střední Evropy za nejstabilnější lesní biom, který je většinou nejlépe schopen odolávat běžným výkyvům mírného klimatu. Jeho pestřejší druhová skladba umožňuje snadněji odolávat živelním katastrofám (polomům), ale také škůdcům. Zvýšená odolnost proti biotickým škůdcům bývá zdůvodňována většími vzdálenostmi jednotlivých jedinců hostitelského druhu. Škůdce je tak při jejich překonávání více vystaven přirozeným predátorům a nepříznivým podmínkám vnějšího prostředí než v monokultuře hostitelského druhu. Vyšší odolnost proti abiotickým škodlivým činitelům (bořivý vítr, mokrý sníh, námraza) je dána vyšší mechanickou odolností hlavních listnatých dřevin (buk, dub) ve srovnání se smrkem nebo borovicí (viz také Meliorační a zpevňující dřeviny). Ovšem tuto odolnost smíšeného lesa nelze paušalizovat. Buková monokultura může být na stejném stanovišti proti bořivému větru mnohem odolnější než smíšený smrko-jedlový, osikovo-smrkový nebo smrko-borový porost (tedy lesy tvořené dřevinami s nižší mechanickou odolností). Určujícím faktorem pro stabilitu porostů je vedle druhového složení zejména porostní výchova, ale i řada dalších vlivů.\n\nVýznamné je příznivější působení smíšených lesů na lesní půdy, zejména ve srovnání s jehličnatými monokulturami, které lesní půdy jednostranně ochuzují, okyselují a mohou přispívat až k podzolizaci lesních půd.\n\n"}
{"id": "325326", "url": "https://cs.wikipedia.org/wiki?curid=325326", "title": "Seznam prezidentů Vietnamu", "text": "Seznam prezidentů Vietnamu\n\nFunkce prezidenta Vietnamu vznikla po vyhlášení nezávislé Vietnamské demokratické republiky v září 1945. V současnosti je prezident podle ústavy Socialistické republiky Vietnam z roku 1992 volen Národním shromážděním na 6 let.\n\n"}
{"id": "325333", "url": "https://cs.wikipedia.org/wiki?curid=325333", "title": "San Juan (přítok Karibského moře)", "text": "San Juan (přítok Karibského moře)\n\nSan Juan ( ) je řeka ve Střední Americe. Odvádí vodu ze sladkovodního jezera Nikaragua. Protéká nikaragujským departementem Río San Juan a od obce \"Baldota\" tvoří státní hranici mezi Kostarikou a Nikaraguou. Celá řeka leží na nikaragujském území, kostarické území začíná na jižním břehu řeky. V povodí řeky leží mimo jiné i největší kostarická přehradní nádrž Arenal.\n\nOd svého pramene (u města San Carlos) až k osadě El Castillo má řeka klidný meandrovitý průběh. Okolí řeky je hustě osídleno a využíváno pro zemědělství. Od El Castillo řeka protéká přírodní chráněnou oblastí La Reserva Indio-Maíz, získává dravý charakter a protéká hustým tropickým deštným lesem bez výraznějšího lidského osídlení. Zhruba 25 km před ústím řeka se rozděluje do několika ramen a vytváří deltu.\n\nPro Evropany objevil řeku v roce 1502 Kryštof Kolumbus při své 4. výpravě. Během koloniálního období byla řeka spojnicí mezi městy ve vnitrozemí Nikaraguy s ostatním městy po celém Karibiku. V 17. století zde působili piráti, proto Španělé vybudovali u obce El Castillo pevnost, aby chránili své pozice v Nikaraguy.\n\nV 19. století se hledala možnost, jak propojit Atlantský a Tichý oceán. Jako nejpříhodnější byly vybrány dvě varianty: Panamský průplav a Nikaragujský průplav. Právě řešení propojení oceánů Nikaragujským průplavem počítalo s řekou San Juan jako trasou, kterou by se lodě dostávaly do jezera Nikaragua, z něhož by vedl dále umělý průplav do Pacifiku. Po vybudování Panamského průplavu se na projekt Nikaragujského průplavu pozapomnělo.\n"}
{"id": "325339", "url": "https://cs.wikipedia.org/wiki?curid=325339", "title": "Nepálská hymna", "text": "Nepálská hymna\n\nHymna Nepálu je píseň सयौं थूंगा फूलका (Sayaun Thunga Phool Ka), což znamená \"Stovky květů\". Za oficiální byla vyhlášena dne 3. srpna 2007 při slavnosti v Singha Durbar, oficiálním sídle nepálské vlády v Káthmándú. Hymna je jednoduchá, oslavuje suverenitu Nepálu, svornost, odvahu, krásu přírody, pokrok, mír, úctu a kulturní bohatost.\n\n"}
{"id": "325341", "url": "https://cs.wikipedia.org/wiki?curid=325341", "title": "Ernst Kaltenbrunner", "text": "Ernst Kaltenbrunner\n\nErnst Kaltenbrunner (4. října 1903, Ried im Innkreis, Rakousko-Uhersko – 16. října 1946, Norimberk, Německo) byl rakouský advokát a v letech 1942–1945 velitel RSHA.\n\nNarodil se v rakouském Ried im Innkreis. Jeho otec byl rakouský advokát. Po gymnáziu v Linci nastoupil na univerzitu ve Štýrském Hradci. Poté pracoval jako právník v Linci a Salzburgu.\n\nV roce 1932 vstoupil do rakouské NSDAP a SS. Roku 1934 se stal vůdcem SS v Rakousku. Tentýž rok byl obviněn a vězněn šest měsíců za spoluúčast na vraždě Engelberta Dollfuße. O rok později byl uvězněn znovu, opět na šest měsíců za vlastizradu.\n\nPo anšlusu Rakouska byl jmenován velitelem policie ve Vídni. Roku 1941 byl povýšen na generálmajora policie. Po atentátu na Reinharda Heydricha v roce 1942 převzal jeho místo v RSHA. V této funkci měl na starosti konečné řešení židovské otázky.\n\nV roce 1944, po atentátu na Adolfa Hitlera hrabětem Stauffenbergem, měl na starosti stíhání viníků. Na konci druhé světové války, v květnu 1945, byl zajat americkou armádou. V Norimberském procesu byl odsouzen k trestu smrti oběšením. Dne 16. října 1946 byl popraven.\n\n"}
{"id": "325343", "url": "https://cs.wikipedia.org/wiki?curid=325343", "title": "Zlobr", "text": "Zlobr\n\nZlobr je bytost, vyskytující se především v literatuře, filmu a hrách žánru fantasy – většinou jde o zlého, často lidožravého obra, obvykle nevalné inteligence a nevábného vzhledu.\n\nSlovo \"zlobr\" je neologismus, který se poprvé objevil v knize \"Hobit aneb Cesta tam a zase zpátky\". Šlo o překlad anglického výrazu \"troll\". Kniha poprvé vyšla v nakladatelství Odeon v roce 1979 v překladu Františka Vrby (překlad vydal za normalizace pod vypůjčeným jménem Lubomíra Dorůžky), který je pravděpodobným autorem tohoto slova.\nTolkienovi zlobři – trollové, jsou tvorové vytvoření z kamene temným pánem Morgothem. Jsou-li vystaveni slunečnímu světlu, mění se zpět v kámen, ze kterého vzešli. V Hobitovi se setkáváme se třemi z nich: Vildou, Bertou a Tomem.\n\nVýraz zlobr není vytvořen zcela patřičně (složením slov zlo+obr by měl správně znít zloobr), ale v současné češtině se ujal a používá se jak v původní tvorbě, obvykle inspirované Tolkienem (například hra Dračí doupě), tak i v překladech z angličtiny, kde často nahrazuje anglický výraz \"ogre\" – tedy jinak též obr lidožrout. Zlobr jakožto překlad slova \"ogre\" se objevuje například ve filmu \"Shrek\", \"Kronika rodu Spiderwicků\", \"Zakletá Ella\" a dalších.\n\n"}
{"id": "325346", "url": "https://cs.wikipedia.org/wiki?curid=325346", "title": "Dháraní", "text": "Dháraní\n\nDháraní (tamilsky தாரணி , tibetsky gzungs. transliterace dhāraṇī – doslova \"udržuje\", \"udržující\" (magickou moc) je v tibetském buddhismu určitá část dharmické řeči buddhů.\n\nPrvním významem je schopnost udržet v mysli řeč, nauku buddhů, bez jediné chyby, po jejich vyslechnutí. Tuto schopnost dosahovali arhaté. Díky tomu byla přes tři sta let udržována řeč Buddhy bez jediné chyby, aniž by byla překroucena. \n\nArhaté vždy když začali mluvit o Dharmě, kterou slyšeli přímo z úst samotného Buddhy, začínali stejnou větou: \"Tak jsem slyšel\", což okamžitě dávalo jistotu, že je to přesné opakování slov Buddhy bez jediného chybného slova. Do dnešního dne začínají sútry těmito slovy.\n\nEsencí sútry je text, kterému se říká Dháraní, který znamená udržení v mysli významu této nauky a tohoto textu v paměti. Dháraní v tomto případě už nejde přeložit do lidského jazyka, i když se v dnešní době setkáváme s pokusy přeložení těchto Dháraní. Někdy na začátku Dháraní, jindy uprostřed a někdy také na konci se objevuje esence Dháraní, nebo také srdce Dháraní, kterou je mantra, a esencí mantry je semenná slabika této mantry, tzv. bídža. Cílem Dháraní (skt. māhātmya) je to, co jí činí skutečnou. \n\nDháraní neboli tib. gzungs v tomto případě již nemají logický sled. Je to spíše tajemná řeč, která pro nás nemá logiku. Svůj smysl nabývají, až když zůstanou probuzené pomocí praxe a duchovního rozvoje praktikujícího žáka.\n\nPoprvé se ze slovem Dháraní setkáváme v Lalativistara sūtra a Saddharmapundarīka sūtra. Karunāpundarika sūtra ve své druhé části má celou škálu Dháraní vypočítavaných jako \"základy důvěry, víry \" (skt. adhimuktipadam) v získání různých dovedností, které musí ovládat Bódhisattva (např. čtyři magické síly, skt. siddhi).\n\nZ důvodu magických mocí Dháraní jejich symboliku a charakter do detailu zpracovaly školy tantry.\nV sútře Buddhy medicíny se nachází Dháraní, jejímž úkolem je pomoci všem lidem trpícím různými nemocemi, mezi jinými také žloutenkou. Podle tradice byla pronesena Buddhou – \" z čela se mu rozzářilo světlo a rozezněla se Dháraní\": \n\nčín. tuoluoni () | kor. t'arani () | jap. darani () | viet. da la ni\n\nčín. zong-chi () |kor. ch'ongji () | jap. sōji () | viet. tông tri | tib. gzungs.sangs ().\n\nčín. mi-zhou () | kor. milju () | jap]. mitsuju () | viet. mât tru.\n\nčín. zhouyu () | kor. chuǒ () | jap. jugo () |viet. tru ngu'.\nčín. zhouwen () | kor. chumun () | jap. jumun () | viet. tru văn.\nčín. chi-ming () | kor. chimyǒng () | jap. chimyō () | viet. tri minh.\n\nčín. zhouyuan () | kor. chuwǒn () | jap. shūgen () | viet. tru nguyen.\n\n"}
{"id": "325347", "url": "https://cs.wikipedia.org/wiki?curid=325347", "title": "Dítě Štěstěny", "text": "Dítě Štěstěny\n\nDítě Štěstěny (v originále Fortunate Son) je epizoda seriálu \"\". Jde o desátý díl první řady pátého seriálu ze světa Star Treku.\n\nNákladní loď třídy Y „ECS Fortunate“, jedna z mnoha, která brázdí vesmírný prostor a zajišťuje dopravu materiálu mezi koloniemi, je napadena nausicaanskými piráty. Její nouzové volání zachytí Hvězdná flotila a pošle jí na pomoc Enterprise (NX-01). Kapitán Archer zjistí, že velitel lodi, kapitán Keene, byl při útoku zraněn a velení převzal první důstojník Matthew Ryan. Archer nabídne Fortunate pomoc při opravách a dodatečném vyzbrojení. Během té doby se Ryan spřátelí s Travisem Mayweatherem, který vyrůstal na podobné nákladní lodi.\n\nPři opravách subkomandér T'Pol zachytí na palubě nákladní lodi nausicaanskou formu života. Archer požaduje vysvětlení, ale Ryan místo toho výsadek uzavře v jednom z kontejnerů a odpojí ho od lodi. Poté začne pronásledovat nausicaanskou loď, aby se pomstil za všechny útoky pirátů. Nepřítel má ovšem početní převahu a snadno Fortunate odzbrojí a znehybní. Tři Nausicaani se přesunou na loď a zaútočí na posádku. Mezitím dorazí Enterprise a nabízí pomoc při vyjednávání, ale Ryan chce útok dotáhnout až do konce. Poručík Mayweather se ho snaží přesvědčit, aby rukojmí vyměnil za bezpečný odlet, s čímž nakonec Ryan po dlouhém váhání souhlasí. Uzdravený kapitán Keene degraduje Ryana na lodníka a Fortunate pokračuje ve svém původním kurzu.\n"}
{"id": "325353", "url": "https://cs.wikipedia.org/wiki?curid=325353", "title": "Jodl", "text": "Jodl\n\nJodl (Jodlová) je příjmení více významných osob:\n"}
{"id": "325354", "url": "https://cs.wikipedia.org/wiki?curid=325354", "title": "Geografie Norska", "text": "Geografie Norska\n\nTento článek popisuje geografii Norska.\n\nNorské fjordy charakterizuje symbolika hned dvojího druhu. Jednak představují lákavou krásu přímořské krajiny, jednak typické pobřeží s mořskými zálivy, v jejichž hloubi si Norové už v dobách prvotního osídlování země budovali svá sídliště. Slovo \"fjord\" souvisí s norskou formou slovesa \"jeti\" a ukazuje na velmi ranou potřebu překonávat vodní plochy, které se hluboko zařezávají do souše. Už ve velmi raných dobách se jich začalo využívat i jako dopravních cest spojujících řídce rozmístěné osady na jejich březích. Omezené množství míst, umožňujících stavbu osad v hornatém území, a Severní moře, severovýchodní výběžek Atlantiku v jeho evropské části, se staly základním životním prostorem Norů už v mladší době kamenné.\nNelze si ani představit, že by Norové mohli existovat bez Atlantiku. Jeho vody se ohřívají v subtropických oblastech Karibského moře a Golfského proudu, který je sem proteplené přivádí z mexického přímoří. Golfský proud opouští v podobě teplého proudění americké pobřeží pod jménem \"Severoatlantický proud\" a pak míjí postupně pobřeží Skotska a Islandu a na další pouti se dotýká celého západního a severního pobřeží Norska. Pravdou sice je, že po tak dlouhé pouti už jeho teplota nedosahuje subtropických hodnot, ale poblíž Severního mysu, na 70° severní šířky má ještě 5 °C nad nulou, a to naprosto dostačuje, aby všechny důležité přístavy v evropské části Severního moře a přístavy v Barentsově moři vůbec nezamrzaly.\n\nNa jaké přízni přírody se tak Norové podílejí, může zřetelně ukázat už pouhé porovnání s regiony odpovídající zeměpisné šíře – například na Aljašce, na Sibiři nebo v Grónsku. V okolí mysu Farvel v jižní části Grónska proplouvají po vodách na 60° severní šířky, tedy o celých 1200 kilometrů jižněji, nežli leží evropský Severní mys, ještě uprostřed léta obrovské ledové kry.\n\nK Norsku přináleží také skupina ostrovů Svalbard (Špicberky), která se rozkládá až po 81° severní šířky, takže zasahuje až do Severního ledového moře. Jenom v těchto místech, na západním břehu hlavního ostrova Špicberk Spitsbergen, umožňují relativně \"teplé\" vody proudu, který se sem valí od jihu, zmírnit působení arktických vlivů. Ovšem zde, na Špicberkách, vliv proudění definitivně končí.\n\nSeverní Atlantik patří z klimatického hlediska k mírnější zóně západních větrů. Právě ony tlačí teplé svrchní vrstvy mořských vod Golfského proudu k pobřežním oblastem západní a severní Evropy. Moře a převládající západní větry přinášejí teplo a hojnost vlhkosti velmi dlouhému severnímu norskému pobřeží a tak přispívají k tomu, že na dlouhém severojižním úseku – je to asi 1000 kilometrů – se vyskytují relativně malé teplotní rozdíly. Tak například město Bergen leží na 61° severní šířky a průměrná lednová teplota je v něm 2 °C, zatímco přístavní město Vardø na Barentsově moři má lednový průměr -5 °C. Naproti tomu se v Norsku vyskytují drasticky rozdílné teploty ve směru západovýchodním. Oslo například leží přibližně 300 kilometrů východně od Bergenu. Průměrná teplota v hlavním norském městě v lednu je -4 °C (to je téměř stejná hodnota, jakou naměřili ve Vardø o 1200 kilometrů severněji!). Zato červencová průměrná teplota 18 °C naměřená v Oslu už představuje bezmála kontinentální podnebí. Je to způsobeno tím, že mořské proudy Severního moře tady už nemají na teploty téměř žádný vliv.\n\nHlavní příčinou jsou Kaledonské hory, jejich bariéra, vysoká na západní straně více než 2000 metrů, a nepochybně i vysokohorský charakter severní části Norska. Namísto teplé zimy, chladnějšího léta a vysokého úhrnu srážek (v Bergenu téměř 2000 mm, v některých západních oblastech až 3000 mm ročně) se odtud na východ vyskytují velmi chladné zimy, zato v létě dokonce vedra a bývá tu velmi nízký úhrn srážek (třeba v Gudbrandsdalu naprší jen 300-400 mm za rok).\n\nPřirozená vegetace se drží v hranicích, které stanovují teplota, srážky a kvalita půdy. V bezprostředním okolí Osla a v úzkém pruhu na úpatí hor podél jižního pobřeží ještě rostou v hojné míře listnaté stromy typické po střední Evropu – dub, jilm, jasan, líska, buk i některé další.\n\nTaké v klimaticky příznivějším pásu kolem západního pobřeží, zejména v polohách chráněných před větry a přivrácených k slunci – tak je tomu v mnoha fjordech -, mohou tyto stromy celkem dobře prospívat. A tak tu vznikají dokonce i kultury ovocných stromů. Jako například ať poslouží třešňové plantáže v Sørfjordu, severovýchodním prodloužení Hardangerfjordu. Duby se rozšířily až asi po 64° severní šířky, to znamená asi 80 kilometrů severně od Trondheimu.\nPás jehličnatých lesních porostů na půdě severní Asie a severní Evropy, takzvaná tajga, proniká borovicemi a smrky až do Norska a pokrývá tu dokonce asi 30 % území. Jehličnany jsou ovšem promíseny břízami, jeřáby, osikami i olšemi a listnáči, které se vyskytují na pastvinách. Právě listnáče předvádějí hlavně na podzim velkolepou hru barev na pozadí temně zelených jehličnanů.\n\nSeveroasijský smrk (\"Picea abies obovata\") tvoří základ a většinu mezi všemi druhý stromů. Je velmi štíhlý a jeho větve se snadno ohýbají, takže v zimě odolává váze sněhu. Sněhová pokrývka je však aspoň do určité míry pro smrky žádoucí, protože je chrání před zimními mrazy, které stromy vysušují.\n\nNejsevernější přírodní smrkový les mají Norové v národním parku Saltfjellet-Svartisen. Je to území ležící přibližně na polárním kruhu (66° 33' severní šířky). Borovice, odolávající mrazu nejlépe, si troufá ještě dál na západ, na sever a také do větších nadmořských výšek. Nejodvážnější jsou sosny v národním parku Stabbursdalen v blízkosti Porsangerfjordu – je to až na 70° severní šířky. V tomto malém národním parku se rozkládá nejsevernější borový les na zeměkouli. A 10 kilometrů plochy tohoto velikého ostrova jehličnatého lesa je navíc obklopeno listnatým prstencem bříz.\n\nBříza \"Betula tortuosa\" střídá jehličnaté porosty na místech, kde už jehličnanům přestávají vyhovovat podmínky k růstu; směrem k Arktidě a ve větších nadmořských výškách. Tento druh břízy je typickým stromem mírně zvlněné náhorní roviny Finnmarksviddy na severu Norska. Na tomto rozlehlém území pozvolna přechází flóra typu tajgy ve vegetační pás tundrového typu, jaký je pak zastoupen už jen na pobřežním pásu poloostrovů Nordkinn a Varanger.\n\nTrvale zmrzlá půda tundry zabraňuje růstu stromů. Velmi krátké vegetační období, kdy roztává tenká svrchní vrstva půdy, umožňuje život zakrslým formám vegetace. Hojně se tu vyskytují bříza zakrslá (\"Betula nana\"), keře rostoucí na vřesovištích, mechy a lišejníky.\n\nPřechodnou zónu mezi tajgou a tundrou nazýváme lesotundra, protože se tu na jedné straně daří už zmíněné bříze zakrslé a na druhé straně se tu vyskytují rozsáhlé holé plochy bez stromů, porostlé jen mechy, které zejména na jihu Norska pokrývají veliká území ve vyšších polohách hor, jež nepokrývá ledovec. Na dalekém severu sestupuje krajina až k moři.\n\nS vegetačními oblastmi od jihu k severu – listnaté lesy, smrky, dále borovice a břízy až po tundru – se s jistými omezeními i s jako výškovými oblastmi vegetace v norských horách.\n\nV důsledku markantních klimatických protikladů na norském území se výškové stupně utvářejí značně asymetricky. Zimní mírné podnebí podél dlouhého pobřeží Severního moře sice podporuje růst listnatých stromů běžných ve střední Evropě, ale na druhou stranu rostliny typické pro tajgu, jimž nemohou uškodit tuhé mrazy, milují kontinentální letní horka. Těm je právě celý západonorský pobřežní pás s poměrně chladným létem nepříjemně chladný.\n\nHorní vegetační hranice břízy je ve východním, kontinentálním Jotunheimenu, nejvyšší horské oblasti, ve výši asi 1200 metrů (u borovice je to asi 1000 metrů), na západním pobřeží ve stejné zeměpisné šířce klesá pod 500 metrů (borovice na 400 metrů). Borovice si troufá dál na západ než smrk. V poslední době lze vypozorovat přirozené rozšiřování oblastí jehličnanů i severním směrem. Připisuje se to na vrub všeobecnému oteplování podnebí, což je proces, který se v dějinách Země odehrál už častěji.\n\nNení snadné sledovat zpětně norskou geologii, protože horniny na jejím území podléhají už déle než 400 milionů let erozi. Země, která zaujímá plochu 323 878 km² a sousedí se Švédskem, Finskem a Ruskem, se rozkládá společně s nimi na rozsáhlém baltském štítu. Ten zde existoval přibližně ve stejné podobě už v pravěku Země, ještě dřív než obydlily naši planetu vyšší formy života.\n\nAž do doby, kdy došlo k prudkému skokovému vývoji života v období kambria, což se odehrálo přibližně před 600 miliony let, se na tomto štítu vytvořila řada pohoří, která však v průběhu času opět zmizela. Celá veliká území na východ od Tanafjordu a také jižnější část Finnmarksviddy jsou součástmi rozsáhlého baltského štítu na severu Norska. Prastarý povrch je pravidelný, místy mírně zvlněný – ale i tam nám dokáže na mnoha místech připravit nečekaná překvapení: Tak třeba geologové objevili u Varangerfjordu takzvané tility, to jsou pravěké morény, které zřejmě svědčí o tom, že se tu už v předkambrijském období vyskytovala zalednění.\n\nJeště větší plocha baltského štítu pak zasahuje ze středního Švédska až do jihovýchodního Norska. Jsou to části Hedmarky, dále kraje na východ a na západ od příkopu, který se v období permu propadl u Osla, dále větší část Hardangerviddy a Telemarku a pak celý jih země bezmála až ke Stavangeru. Povrch tvoří většinou velmi odolné horniny – rula a žula.\n\nGustav Vigeland použil těchto jemnozrnných světlých granitů z Iddefjordu, ležícího na východ od Oslofjordu, když tesal své skulptury pro Frognerův park. Také stříbro z Kongsbergu, nikl z Evje a mnoho dalších pokladů pochází z dolů v těchto starých horninách.\n\nMateriál starší než jednu miliardu let vytváří jádro hornin dvou skupin ostrovů – Lofot a Vesterál. Je to svět uzavřený sám do sebe, který ještě působí geologům mnoho vrásek na čele. \"Lofotveggen\", Lofotská stěna, která při pohledu z dálky působí, jako by to byl jednotlivý val, je při bližším pohledu komplex, který se rozpadá na množství silně zerodovaných hlubinných hornin.\n\nCelá zbývající část pobřeží, od Severního mysu až po Stavanger, celý oblouk od Špicberk po Skotsko a Irsko, se před 420 až 400 miliony let zvrásnil v Kaledonské hory, spojil se s baltským štítem a částečně se na něj nasunul. Je těžké představit si, že se v té době několik set metrů silné vrstvy horniny přesouvaly přes základové horstvo – ale nesmíme zapomenout, ze se to odehrávalo v časovém úseku několika milionů let. Důkazy pro pohyby hornin tohoto druhu nacházíme v Norsku na mnoha místech. Uveďme aspoň dva příklady: Jednou z nápadných hor, která je také tvarem takřka stejná jako Hardangevidda, je Hårteigen (vysoká 1691 metrů) v západní části největší evropské horské plošiny. V jejích základech jsou ruly baltského štítu, na jehož povrchu se v průběhu pozdějších období uložily sedimenty; ve svrchních vrstvách to byly fility, které vytvořily ideální plochu pro klouzavý pohyb obrovských hmot kaledonského horského masivu, jež se sem zvolna přibližovaly od západu.\n\nA pak 400 milionů let větrů a drsného počasí daly nově vzniklému povrchu co proto, takže ve východní Viddy dokonce úplně zmizel a na světle božím se opět ukázal baltský štít.\n\nK podobnému úkazu však nedošlo u Hårteigenu. Mimořádně odolný klobouk z rulové horniny – zbytek nasunuté kaledonské vrstvy – na tomto jediném místě chrání spodní vrstvy, které nyní mohou geologové zaměřovat.\n\nNaprosto jiný obraz poskytuje národní park Saltfjellet-Svartisen. Celý region Svartisenu, pokrytý ledovcem, a také jeho nejbližší okolí jsou součástmi \"kaledonského stropu\" – na východ odtud vytvořila eroze v hornině horizontální okno, jež dovoluje průhled na baltský štít.\n\nKdyž si promítneme stovky milionů let eroze, musíme se divit, jak je tato země hornatá. Nejvyšší štíty se nacházejí v Jotunheimenu: Jsou to hory Glittertind (2464 m) a Galdhøpiggen (2469 m). Ale i mnohá další temena hor podél kaledonského pohoří na diváka působí alpským dojmem. Takovou podobnost mají na svědomí dvě události: pohyb půdy v třetihorách a poslední doba ledová. Ale i období křídy (před 130-70 miliony let) bylo, aspoň z hlediska geologů, značně pohnutou dobou ve vývoji Země. Na severní polokouli planety existoval v tom čase jen jeden kontinent. Ten se rozdělil od jihu zlomem v zemské kůře, z něhož neustále proudilo obrovské množství zemského magmatu. Zároveň se do vznikající a zvětšující se trhliny dralo množství vody – tak vznikal mladý Atlantský oceán.\n\nK definitivnímu oddělení dvou pevnin, Ameriky a Evropy, došlo před 58 miliony let: Tehdy vzniklo i evropské Severní moře. Při těchto pohybech se v severní Evropě poněkud vyklonil skandinávský blok hornin na západní stranu a poněkud se přitom i zvýšil – přičemž se jeho východní strana mírně snížila. Poté většina řek tehdejší Skandinávie začala volně téct ze zvýšeného západního konce bloku hornin východním směrem. Je to jev, který se dá pozorovat ještě dnes na mnohých švédských tocích, které ústí do Botnického zálivu. Na druhé straně se těch několik málo řek, jejichž vody směřují opačným směrem, muselo zařezávat do hor: Čím výš se horstva tyčí, tím dravěji si řeky musely vyrývat údolí, která se podobají stržím a mají tvar písmene V.\n\nTřetihory (období před 70 až 2 miliony let) měly zpočátku mimořádně teplé, takřka tropické podnebí, mnohem teplejší než jaké máme dnes. Toto podnebí se později z neznámých důvodů ochladilo.\n\nČtvrtohory, to jest nejmladší geologické období, se staly érou ledových dob, které učinily na podobě norské krajiny poslední úpravy. V jejich průběhu se střídala období studená s obdobími teplými. Dodejme jenom, že podnebí teplých period bylo často mnohem teplejší, než je podnebí dnes. Když Skandinávii, podobně jako v současnosti Grónsko, pokrýval několik kilometrů silný ledový krunýř, klesla na celé zeměkouli mořská hladina až o sto metrů. Tento krunýř nejenže zatlačoval celou pevninu severní Evropy do hloubky, ale proměňoval i tvar zemského povrchu pod vrstvou ledu. Tehdy také zmizely uvolněné usazeniny, obsažené horniny byly obroušeny a rozdrásány. Ledovcové splazy se na atlantické straně pohybovaly úzkými říčními údolími a tvarovaly je do průřezu podobnému písmenu U. Mnohdy se táhly dokonce i hluboko pod mořskou hladinu, než narazily na vystupující horninu, u které se odlomily do evropské části Severního moře.\n\nPoslední doba ledová začala přibližně před 100 000 lety a uplynulo asi 10 000 let od doby, kdy se její led až na několik málo zbytků zcela rozpustil. To způsobilo, že se zvedla hladina moří a hluboká a příkrá ledovcová údolí se naplnila vodou. Výsledkem tohoto procesu jsou táhlá jezera a proslule fjordy. Uplynulá doba ledová zanechala Norsku i další dary: V kraji Jåeren, jižně od Stavangeru, uložily ledovce velmi úrodný půdní materiál morén a do mělkých zálivů u Trondheimu a u Osla vhání mořský příliv vodu obsahující hlinité sedimenty. Když se na těchto místech pevnina zbavila ledového břemene, její plocha se zvedla (například v Oslofjordu asi o 200 metrů), postupně vyschla a stala se podkladem mimořádně úrodných polí. Na celém pobřežním pásu od Stavangeru až vysoko na sever nabízí \"strandflate\", plošina připomínající poctivě ohoblované prkno a rozkládající se často na úpatí strmých hor, jediný prostor pro osídlování. Na Lofotách a Vesterålenu vytvářejí pobřežní plošiny dramatický protějšek k členitým horským masivům, které v době ledové dekorativně rozdrásaly ledovce.\n\nValná část ledovcové suti vytvořila na mnoha místech východní, střední a západní části severní Evropy vrstvy silné několik tisíc metrů. Kam se však poděly spousty zvětralých hornin a organických zbytků, o něž Skandinávie přišla za stovky milionů let vinou eroze? V pravidelném sledu nacházíme tyto sedimetry z pravěku Země, ze středověku i novověku jednak na norském kontinentálním šelfu, jednak na Špicberkách, kde je můžeme vidět jako v otevřené učebnici geologie. Na Vesterålen Andøya o tom na velmi ohraničeném prostoru ve východní části podávají svědectví vrstvy \"ramså\", mimo jiné také uhelné sloje, z období jury a křídy. O naleziště uhlí na Špicberkách je velký zájem a za bohatství ropy mohou Norové děkovat ložiskům v šelfech Severního moře a severního Atlantiku.\n"}
{"id": "325357", "url": "https://cs.wikipedia.org/wiki?curid=325357", "title": "Aharon Jariv", "text": "Aharon Jariv\n\nBrigádní generál Aharon „Aharale“ Rabinovič Jariv (: אהרן רבינוביץ' יריב‎) (20. prosince 1920 – 7. května 1994) byl izraelský voják, ředitel vojenské zpravodajské služby Aman a politik.\n\nJariv se narodil 20. prosince 1920 v Moskvě, SSSR. Do Palestiny přijel v roce 1935. Svou vojenskou kariéru zahájil v roce 1939 službou v Haganě.\n\nBěhem 2. světové války sloužil jako kapitán v 8. britské armádě. Po skončení války pracoval pro Mosad le-alija Bet a po založení Izraele vstoupil do IOS. Byl jmenován velitelem praporu v Alexandrijské a poté v Karmeliho brigádě. V těchto velitelských funkcích se účastnil války o nezávislost. V letech 1952 až 1957 patřil k zakládajícím členům izraelské vojenské akademie a následně se stal jejím prvním velitelem. V letech 1957 až 1960 sloužil jako vojenský přidělenec v USA a Kanadě. Od roku 1960 do roku 1961 velel Golanské brigádě.\n\nV roce 1964 byl Jariv jmenován do funkce ředitele Amanu. Během svého úřadování si získal vysokou prestiž a účastnil se jednání vlády, a to i o nevojenských otázkách. Pod jeho vedením Aman zpravodajsky pokrýval události předcházející Šestidenní válku, včetně předávání aktuálních informací o pohybech a síle egyptských, syrských a jordánských jednotek.\n\nAman opustil v roce 1972 a byl jmenován do funkce poradce izraelské premiérky G. Meirové v boji proti terorismu. Z této funkce řídil po Mnichovském masakru operaci Boží hněv. Funkci opustil v roce 1973 po tzv. \"Lillehammerské aféře\", při které agenti Mosadu v Norsku omylem zastřelili nevinného marockého číšníka.\n\nV roce 1973 opustil armádu a vstoupil do politiky. Byl zvolen do Knesetu a byl jmenován ministrem dopravy a posléze ministrem informací za Ma'arach (dnešní Stranu práce). Ministerskou funkci opustil v roce 1975 a poslaneckého mandátu se vzdal krátce před volbami v roce 1977.\n\nPo svém odchodu z politiky pracoval jako ředitel Strategického výzkumného centra při telavivské univerzitě se sídlem v Jaffě, a to až do své smrti. 22. listopadu 1993 zveřejnil informace o tom, že Mosad v 70. letech zabil 10 až 15 palestinsko-arabských vůdců v Evropě a Libanonu. Aharon Jariv během svého života vystudoval Zemědělskou školu v Pardes Hanna, diplomatickou školu při Židovské agentuře a armádní štábní školu ve Francii. Zemřel 7. května 1994.\n\n"}
{"id": "325369", "url": "https://cs.wikipedia.org/wiki?curid=325369", "title": "Kratochvíle", "text": "Kratochvíle\n\nKratochvíle může být :\n\n\n\n"}
{"id": "325371", "url": "https://cs.wikipedia.org/wiki?curid=325371", "title": "Puškin (město)", "text": "Puškin (město)\n\nPuškin ( ; do roku 1917 Carskoje Selo (\"Ца́рское Село́\"), 1917–1918 Soldatskoje Selo (\"Солда́тское Село́\"), 1918–1937 Dětskoje Selo (\"Де́тское Село́\")) je město v severozápadním Rusku, spadající administrativně pod Petrohrad, od jehož centra je vzdáleno asi 25 km jižním směrem. Město je centrem Puškinského rajónu Petrohradu a v roce 2010 zde žilo okolo 95 000 obyvatel.\n\nVe městě se nachází komplex \"Carské selo\", bývalá rezidence ruských imperátorů. Zdejší palác a parky jsou zapsané na seznamu Světového dědictví UNESCO.\n\nV období švédské nadvlády (1609–1702) existoval na území Jekatěrinského paláce sídlo švédského velmože – Sarská myza (Сарская мыза) ( — \"Vyvýšené místo\").\n\nCarské Selo bylo letní rezidencí ruských carů od 18. století až do Únorové revoluce. Pozemky dnešního palácového komplexu získala Kateřina I. roku 1710 jako dar od svého muže Petra I. Postupně zde vzniklo množství parků a paláců, z nichž nejhonosnější, Kateřinský palác, dokončil Bartolomeo Rastrelli roku 1756.\n\nPoprvé je místo zmíněno v kompozici Nikolského Ižorského hřbitova v \"Soupisové knize о Novgorodu Votské pjatiny\" z roku 1501. Na mapách sestavených na příkaz Borise Godunova, má místo název \"Sarica (Сарица)\". Později, pod vlivem národní etymologie, se název mění na \"Sarskou myzu (Сарская мыза)\", poté na \"Saarské selo (Саарское село)\", a nakonec se stává Carským Selem (Царское Село).\n\nZa datum založení města je považován 13. červen/24. červen 1710, když na výnose Petra I. Sarská myza (společně se 43 přidruženými obcemi a pozemky) byla darována Martě Skavronské, jež se roku 1712 stala jeho ženou pod jménem Jekatěrina Alexejevna.\n\nOd této doby se začal stavět palácový a parkový komplex Carské Selo. Za vlády Jelizavety Petrovny se Carské Selo stalo carskou rezidencí, kolem níž se utvořilo sídlo.\n\n\nV letech 1808–1832 byl jako hlavní městský architekt Carského Sela určen carem Alexandrem I. skotský architekt William Hastie. Stavitel započal práci sestavením generálního plánu výstavby města: Carské Selo bylo rozděleno na čtvrtiny a symetricky zastavěno určenými budovami. Čtvrtiny se dělily na obvody se sady a zahradami.\n\nByla navržena čtyři náměstí: tržní, administrativní, polokruhové a Znamenské.\n\nMikuláše II., zde také byli po Únorové revoluci drženi členové carské rodiny v domácím vězení.\n\nRoku 2010 oslavilo město Puškin třísetleté jubileum a k tomuto datu dokončilo rekonstrukci města.\n\n\n\nRoku 1837 spojila Carské město s Petrohradem Carskoselská železnice, první železniční trať v Rusku a šestá na světě. Později byla prodloužena do Novgorodu a elektrifikována. V současnosti jezdí ze stanice \"Dětskoje Selo\" (nádraží nebylo od roku 1937 přejmenováno) do Petrohradu v hustém intervalu příměstské \"električky\".\n\n"}
{"id": "325378", "url": "https://cs.wikipedia.org/wiki?curid=325378", "title": "Ohmdenosaurus", "text": "Ohmdenosaurus\n\nOhmdenosaurus (\"Ještěr z Ohmdenu\") byl velmi malý, jen asi 4 metry dlouhý sauropodní dinosaurus, pravděpodobně spadající do čeledi Vulcanodontidae. Žil v období spodní jury (geologický věk toark, asi před 183 až 175 miliony let) na území dnešního Německa. Z tohoto druhu je známo pouze několik fragmentárních kostí končetin (tibia, tarsus).\n\nTypový druh \"O. liasicus\" byl popsán R. Wildem v roce 1978.\n\n"}
{"id": "325383", "url": "https://cs.wikipedia.org/wiki?curid=325383", "title": "Blikanasaurus", "text": "Blikanasaurus\n\nBlikanasaurus (\"Ještěr od hory Blikana\") byl malý sauropodomorf, zřejmě přímo sauropodní dinosaurus, který dosahoval v dospělosti délky jen 3-5 metrů (a patří tak mezi nejmenší sauropodní dinosaury vůbec). Žil v období pozdního triasu (asi před 220 až 210 miliony let) na území dnešní Jihoafrické republiky (oblast Cape Province). Druh je znám pouze podle kostí spodní části levé končetiny. Může jít o prosauropoda i primitivního sauropoda.\n\n\"Blikanasaurus cromptoni\" byl poprvé formálně popsán paleontology Galtonem a van Heerdenem v roce 1985. V současnosti spadá do čeledi Blikanasauridae, stanovené právě ve zmíněné popisné studii. Tento dinosaurus dorůstal délky kolem 4 až 5 metrů a hmotnosti asi 250 kilogramů.\n\n\n"}
{"id": "325386", "url": "https://cs.wikipedia.org/wiki?curid=325386", "title": "Dračí varianta", "text": "Dračí varianta\n\nDračí varianta je šachová varianta sicilské obrany. Začíná tahy:\nJe považována za jednu z nejkomplikovanějších, nejdynamičtějších, ale taky jednu z nejanalyzovanějších a nejprozkoumanějších variant v šachu. V hlavních variantách (kupříkladu po 6.Se3 Sg7 7.f3 0-0 8. Sc4 Jc6 9.Dd2 Sd7 10. 0-0-0 Vc8 (takzvaný Jugoslávský útok) bílý rošuje na dlouho, zatímco černý udělá krátkou rošádu. Tím vzniknou opačné rošády, což jsou pozice kde strany rošovaly na opačnou stranu, tudíž mohou bez obav napadnout soupeřova krále všemi prostředky (včetně pěšců), bez obavy o oslabení postavení svého krále. Zvítězí rychlejší strana. Již několik desetiletí se neustále spekuluje o nekorektnosti celé varianty, vyvrácena však stále nebyla. Bílý se však nemusí do taktických komplikací pouštět, pokud nechce. Po postavení bělopolného střelce na e2, zajištění centra tahem f4 a krátké rošádě se hra ubírá klidnějšími cestami.\n"}
{"id": "325390", "url": "https://cs.wikipedia.org/wiki?curid=325390", "title": "Opačné rošády", "text": "Opačné rošády\n\nOpačné rošády je situace v šachu, kdy obě strany udělaly rošádu a každá na jinou stranu. Tím pádem jedna udělala krátkou rošádu, druhá dlouhou rošádu. Toto postavení krále ve většině případů určuje plán hry, jelikož obě strany mohou bezstarostně útočit na soupeřova krále pěšci i ostatními figurami, bez obav o oslabení postavení vlastního krále. Jsou však i případy kdy při opačných rošadách není útok na soupeřova krále dobrým plánem (například pokud stále ještě probíhá boj o centrum).\n\n"}
{"id": "325391", "url": "https://cs.wikipedia.org/wiki?curid=325391", "title": "System 6", "text": "System 6\n\nSystem 6 (též System Software 6) je v informatice název operační systém pro počítače Macintosh s grafickým uživatelským rozhraním a monolitickým jádrem. Byl vydán společností Apple Computer v roce 1988 jako součást řady operačních systémů Mac OS. Prodej byl ukončen v roce 1991 vydáním verze System 7. Cena se při uvedení pohybovala kolem 49 US dolarů.\n\nVe verzi System 6 byl představen program MacroMaker, který umožnil uživateli zaznamenat vstup z klávesnice a akce provedené myší, která se nazývala makra. Tyto akce bylo pak dále možné použít. MacroMaker měl unikátní uživatelské rozhraní, které vypadalo a chovalo se jako magnetofon. MacroMaker měl oproti programu Microsoft AutoMac III (který nabízel Microsoft) ale nedostatečné funkce a také byl za to velice kritizován.\n\nV Systému 6 byl také použit nástroj, nazývaný Font/DA Mover na správu písem a Desk Tools (DA). Tento nástroj byl vytvořen, protože DAS nebyly nainstalovány jako aplikace, ale místo toho byly integrovány do systému softwarových souborů, podobně jako pro drivery. To znamenalo, že DAS nemohly být řízeny pomocí finderu. Font/DA Mover byl použit také pro instalaci písem do systému 6 pro použití v softwaru, například MacWrite, Apple Word na zpracování softwaru. Font/DA Mover byl poprvé vyvinut Bertem Sloanem v roce 1985 a krátce poté byl zahrnut do systému Macintosh software jako standardní. \n\nKooperativní multitasking realizoval Macintosh v březnu 1985 pomocí programu Switcher od Andy Hertzfelda, který umožnil uživateli spustit více aplikací a přepínat mezi nimi.\nMnoho programů a funkcí nebylo se Switcherem kompatibilní. Switcher nebyl zařazen do operačního systému, ale bylo možné ho zakoupit od Apple samostatně. Oba systémy 5 a 6 měly místo toho zakomponován MultiFinder, který byl propracovanější. Multitasking v rámci systému Software 6 byl dobrovolný, spuštění by mohlo být nastaveno tak, aby se spouštěl Finder nebo MultiFinder. Pokud byl vybrán MultiFinder, Finder a jeho funkce nadále běžely, dokud nebyla zahájena nová činnost. MultiFinder umožnil uživatelům kolem oken běžících aplikací pro prohlížení vidět Finder ikony, jako jsou koše, nebo okna z jiné aplikace běžící na pozadí. To bylo na úkor více paměti RAM, což nebylo vždy možné – pokud jedna ze žádostí požadovala příliš velké množství paměti RAM, další nemohla být spuštěna.\n\nSystém 6 byl nekompatibilní s většinou programů, protože vývojáři softwaru třetích stran neobdrželi kopie systému před jeho vydáním, což způsobovalo již zmíněnou nekompatibilitu. První verze systému 6 měla podle Apple 66 chyb, které měly být odstraněny opravným patchem, ale hlavní chyba, zahrnující mezery písma textu na obrazovce byla odstraněna až mnohem později. \n\nSystém 6 měl několik významných omezení, které byly odstraněny jeho nástupcem, Systemem 7. Na rozdíl od novějších operačních systémů od Macintosh, System 6 a jeho apple menu nebylo přizpůsobitelné. Systém 6 podporoval 24bitovou adresaci paměti a omezenou kapacitu disku až 2 GiB a 65536 souborů na jednotku. Tato omezení byla odstraněna v Systemu 7, který umožnil, aby uživatel měnil barvy a různé další aspekty tohoto uživatelského rozhraní. Navíc System 6 neumožňoval uživatelům měnit písmo, velikosti, nebo styly pro uživatelské rozhraní prvků jako jsou menu a záhlaví okna.\n\n"}
{"id": "325400", "url": "https://cs.wikipedia.org/wiki?curid=325400", "title": "Jiří Jilík", "text": "Jiří Jilík\n\nJiří Jilík (* 16. listopadu 1945, Praha) je český novinář, publicista, spisovatel a folklorista zabývající se Slováckem.\n\nNarodil se v Praze, dětství prožil na Slovácku, odkud pocházel jeho otec Fanek Jilík, umělecký knihvazač a autor knížek o slováckých dětech. Vystudoval učitelství na Pedagogické fakultě a muzeologii na Filozofické fakultě v Brně. Působil jako učitel ve Vlčnově (1970–1979), poté v regionálním tisku, filmové tvorbě a muzejnictví (Slovácká jiskra, Filmové studio Gottwaldov, Malovaný kraj, Slovácké noviny, Slovácké muzeum). Žije v Uherském Hradišti.\n\nVe Vlčnově byl předsedou pořadatelské organizace Jízdy králů, dosud autor a moderátor pořadů Vlčnovských slavností s jízdou králů a MFF ve Strážnici (Folklorní klub). Spoluzakladatel Historické společnosti Starý Velehrad a Expedice Chřiby. Vydavatel regionální literatury (nakl. Veligrad). Člen Syndikátu novinářů ČR a Klubu autorů literatury faktu. Čestný občan Vlčnova (2005).\n\n\nPoznámka: ⃰ autorství v kolektivu\n\n\n\n"}
{"id": "325402", "url": "https://cs.wikipedia.org/wiki?curid=325402", "title": "Acidobacteria", "text": "Acidobacteria\n\nAcidobacteria je nový menší kmen bakterií. Jak naznačuje jméno, jsou především acidofilní (žijí v kyselém prostředí). Tento kmen byl popsán teprve v roce 1997. Z tohoto důvodu velká část zástupců ještě ani nebyla kultivována a nejsou příliš známy jejich ekologické a metabolické vlastnosti. Zdá se však, že mají poměrně velkou roli v ekosystému, protože jsou hojní v půdě.\n\n"}
{"id": "325404", "url": "https://cs.wikipedia.org/wiki?curid=325404", "title": "BeleniX", "text": "BeleniX\n\nBeleniX je distribuce operačního systému, jehož základem je OpenSolaris. Primárně je tato verze distribuovaná jako Live CD, ale může být také nainstaována na pevný disk. BeleniX byl vytvořen společností Sun Microsystems. \n\nJméno tohoto systému je odvozeno od keltského boha světla – Belenia. Tento motiv se také odráží na logu této distribuce.\n\nBeleniX je distribuce uživatelsky nenáročná, která demonstruje sílu systému OpenSolaris. Formát Live CD činí tento systém ještě více dostupný a pro uživatele atraktivní. \n\nOd uvolnění verze 0.5.1 v únoru 2007 je k dispozici také DVD edice, popřípadě verze k instalaci na USB flash disk.\n\n"}
{"id": "325415", "url": "https://cs.wikipedia.org/wiki?curid=325415", "title": "Medína (rozcestník)", "text": "Medína (rozcestník)\n\nMedína (arabsky مَدِينَة \"Madīnah,\" doslova prostě „město“) či Medina může být:\n\n\n"}
{"id": "325417", "url": "https://cs.wikipedia.org/wiki?curid=325417", "title": "Gemmatimonadetes", "text": "Gemmatimonadetes\n\nGemmatimonadetes je nově objevený kmen bakterií, který dnes zahrnuje s jistotou jen jeden druh, Gemmatimonas aurantiaca. Tento druh byl objeven poprvé v roce 2003 v aktivovaném kalu čističky odpadních vod. Tato bakterie je gramnegativní, tyčinkovitá a aerobní. Zdá se, že se rozmnožuje pučením.\n\nMimo tento druh jsou identifikovány některé další nejisté vzorky neklasifikovaných či neurčených bakterií.\n\n"}
{"id": "325434", "url": "https://cs.wikipedia.org/wiki?curid=325434", "title": "Medína (městská část)", "text": "Medína (městská část)\n\nMedína (arabsky المدينة, \"město\") je označení pro starou část mnoha severoafrických měst. Typická medína je opevněná, tvoří ji bludiště úzkých uliček, někdy dokonce zastřešených a položených v několika patrech nad sebou. Tato středověká vnitřní města Arabové stavěli už od 9. století.\n\nMedíny často obsahují historické fontány, paláce a mešity. Tyto památky jsou chráněné kvůli svému kulturnímu významu (a také přitahují turisty).\n\nKvůli velmi úzkým a křivolakým ulicím v medínách nebývají auta a v některých případech ani motocykly a kola. Některé ulice nejsou ani metr široké. Některé medíny byly takto budovány záměrně, aby zmátly a zpomalily útočníky.\n\nRozsáhlé a vyhlášené jsou například medíny v marockých městech Fès, Marrákeš či Tetuán.\n"}
{"id": "325440", "url": "https://cs.wikipedia.org/wiki?curid=325440", "title": "Školská sestra", "text": "Školská sestra\n\nŠkolská sestra je titul řeholnic některých řádů a kongregací soustřeďujících se na práci v oblasti vzdělávání a výchovy. \n\n"}
{"id": "325451", "url": "https://cs.wikipedia.org/wiki?curid=325451", "title": "Dragon", "text": "Dragon\n\nDragon může označovat:\n\n"}
{"id": "325460", "url": "https://cs.wikipedia.org/wiki?curid=325460", "title": "Vepvovet", "text": "Vepvovet\n\nVepvovet (v egyptštině „Otevírač cest“, řecky Οφοις – Ophois, resp. Ofois) je staroegyptský bůh bojovného a ochranného charakteru spojovaný s královskou mocí. Je doložen od počátku historické doby: standarta s jeho podobou jako psovité šelmy (pravděpodobně šakala, divokého psa nebo jejich křížence) je nesena například na Narmerově paletě v čele královského průvodu. Vystupuje v roli panovníkova ochránce, průzkumníka, herolda a posla jeho moci. Bývá zdůrazňována jeho vazba na Horní Egypt; v takovém případě jeho dolnoegyptskou protiváhu tvoří posvátný býk Hapi a později Anup.\n"}
{"id": "325463", "url": "https://cs.wikipedia.org/wiki?curid=325463", "title": "Fusobacteria", "text": "Fusobacteria\n\nFusobacteria (česky též fusobakterie, fuzobakterie) je nevelký kmen bakterií, který zahrnuje několik rodů v jediné čeledi Fusobacteriaceae. Zástupci jsou anaerobní gramnegativní tyčinky. Jsou to chemoorganotrofní heterotrofové.\n\nNěkteré druhy jsou součástí běžné mikroflóry trávicí soustavy. Mnohá Fusobacteria jsou však patogenní a způsobují široké spektrum lidských onemocnění, jako je nekróza tkání, tropické vředy a septikémie, zřejmě však hrají roli v onemocněních plodu a předčasných porodech. Mezi známé druhy patří \"Fusobacterium nucleatum\" a \"Fusobacterium necrophorum\".\n"}
{"id": "325470", "url": "https://cs.wikipedia.org/wiki?curid=325470", "title": "Dragon (kosmická loď)", "text": "Dragon (kosmická loď)\n\nDragon je komerční kosmická loď, vyvinutá soukromou společností SpaceX s podporou v rámci programu COTS, vypsaného organizací NASA. První zkušební let lodi Dragon proběhl 8. prosince 2010. Bylo to poprvé, co se kosmická loď vyvinutá soukromou společností úspěšně dostala na oběžnou dráhu a poté se vrátila zpět na Zemi. V říjnu 2012 již plně naložená loď odstartovala k Mezinárodní vesmírné stanici (ISS). První pilotovanou lodí by měla být její nástupce, loď Dragon 2.\n\nV soutěži vypsané v rámci programu COTS (Commercial Orbital Transportation Services) byla v roce 2006 vybrána společnost SpaceX, aby vyvinula kosmické plavidlo pro dopravu nákladu a výhledově i lidských posádek, na nízkou oběžnou dráhu Země, zejména ke stanici ISS. V rámci přiděleného kontraktu v hodnotě minimálně 278 mil. USD byla společnost zavázána k vývoji plavidla a provedení 3 demonstračních letů lodi. K vynášení lodi Dragon vyvinula SpaceX svou vlastní kosmickou raketu Falcon 9. Důvodem k vypsání COTS bylo ukončení provozu kosmického raketoplánu v roce 2011 a nutnost rozšíření přepravních kapacit na nízkou oběžnou dráhu Země ještě před prvním pilotovaným letem lodi Orion organizace NASA.\n\nZákladní konfigurace určená pro bezpilotní dopravu nákladu na stanici ISS. \n\nJedná se o loď klasické koncepce s návratovou kapslí umožňující balistický nebo řízený návrat s využitím mírného vztlaku tělesa. Uvnitř lodi je hermetický prostor o objemu 10 m³ až pro 3 310 kg nákladu. Kromě toho je do budoucna plánováno využití lodi i v pilotovaném režimu, kdy bude možné do kabiny usadit až 7 astronautů. Součástí návratové kabiny je většina technologických systémů lodi, jako je 18 korekčních raketových motorů Draco o tahu 400 N, avionika, napájecí systém, nádrže pohonných hmot atd. Na špici lodi je umístěn stykovací uzel CBM. Ten je při startu lodi překrytý aerodynamickým krytem. Při letech s lidskou posádkou pak bude loď doplněna o záchranný raketový systém. Délka kabiny je 3,1 m s krytem pak 4,5 m. Maximální průměr 3,7 m. \nKromě vlastní návratové kabiny je součástí lodi válcová nástavba, u které není předpokládán zpětný návrat na Zemi. K této nástavbě je připojen pár solárních panelů. Uvnitř nástavby je nepřetlakový prostor pro umístění dalšího nákladu o objemu až 14 m. \n\nV nákladní variantě je celková délka lodi včetně krytu spojovacího uzlu okolo 7,5 m, maximální průměr 3,7 m a celková hmotnost okolo 8 tun. Z toho činí suchá hmotnost lodi 4200 kg, pohonné hmoty až 1230 kg, náklad uvnitř kabiny až 1700 kg a náklad v externí nástavbě až 850 kg.\n\nLoď je vybavena tepelným štítem z materiálu PICA-X (phenolic impregnated carbon ablator), který je dimenzován pro návrat lodi z oblastí Měsíce a Marsu.\n\nVlastní přistání je zabezpečeno soustavou dvou výtažných a tří hlavních padáků. Výtažné padáky, vypouštěné ve výši cca 13 km, slouží ke zpomalení a stabilizaci pádu. Hlavní padáky o průměru 35 m se otvírají ve výši 3 km a zabezpečí měkké přistání rychlostí 5–5,5 m/s. Bezpečné dosednutí je zajištěno i při selhání jednoho z hlavních padáků.\n\nPilotovaná verze, dříve označovaná jako DragonRider nebo Dragon V2, určená k rotaci posádek na stanici ISS s kapacitou až 7 astronautů. Za tímto účelem bude základní loď Dragon doplněna systémem zabezpečení životních podmínek s kapacitou až 7 dní samostatného letu a dále raketovým záchranným systémem zajišťujícím bezpečnost posádky při závadě na nosné raketě v průběhu startu. Přistávat bude na 4 výsuvné teleskopické nohy. Loď bude vybavena jiným stykovacím uzlem, na bázi NASA Docking System, který bude umožňovat automatické zadokování u orbitální stanice. Při zadokování u stanice bude výdrž lodi na oběžné dráze až 210 dní. Současně s posádkou bude možné vynášet i omezené množství dalšího nákladu. \n\nDne 6. května 2015 byl na základně Cape Canaveral proveden bezpilotní zkušební let – Pad abort Test – během kterého byla úspěšně otestována funkce integrovaného záchranného raketového systému lodi.\n\nNepilotovaná verze lodi určená k samostatným letům na oběžné dráze země za účelem provádění různorodých experimentů. Nosná kapacita vynášeného nákladu bude 6000 kg na oběžnou dráhu a 3000 kg zpět na Zemi. První let této konfigurace není v současné době (červen 2018) známý.\n\nNepilotovaná nákladní verze určená pro dopravu až 1000 kg nákladu na povrch Marsu. Původně se s prvním startem počítalo v roce 2018, ale v červenci 2017 bylo oznámeno, že projekt Red Dragonu byl zrušen.\n\n"}
{"id": "325478", "url": "https://cs.wikipedia.org/wiki?curid=325478", "title": "Rad", "text": "Rad\n\nRad může být:\n\n\n\n"}
{"id": "325479", "url": "https://cs.wikipedia.org/wiki?curid=325479", "title": "Nitrospirae", "text": "Nitrospirae\n\nNitrospirae je malý kmen gramnegativních bakterií, který zahrnuje pouze jedinou čeleď a v rámci ní několik rodů. Typovým rodem je \"Nitrospira\", chemolitoautotrofní bakterie, která oxiduje dusitany (proces nitratace). Tato bakterie byla izolována z sladkých i slaných vod a půdy. Prvním objeveným zástupcem tohoto kmene byl v roce 1995 \"Nitrospira moscoviensis\", izolovaný ze zkorodované železné trubky.\n\n"}
{"id": "325488", "url": "https://cs.wikipedia.org/wiki?curid=325488", "title": "Nexenta OS", "text": "Nexenta OS\n\nNexenta OS je operační systém založený na OS Debian/Ubuntu a Solaris, navržený pro architektury IA-32 a x86-64. Objevil se na podzim roku 2005, poté, co společnost Sun Microsystems odstartovala projekt OpenSolaris (červen 2005). Verze 1.0 byla vydána v únoru 2008.\n"}
{"id": "325489", "url": "https://cs.wikipedia.org/wiki?curid=325489", "title": "Sudak", "text": "Sudak\n\nSudak ( ; ; ) je historické město a jedno z největších letovisek na Krymu, sporném území považovaném za část Ukrajiny, ale ovládaném od Krymské krize Ruskem. Leží zhruba uprostřed jižního černomořského pobřeží Krymu mezi městy Feodosija a Alušta. Do Sudaku nevede železnice, s ostatními městy Krymu je spojen autobusovou dopravou. Status města opětovně získal až v roce 1982. Žije zde 15 000 obyvatel. Je střediskem vinařství.\n\nMěsto a přístav založili roku 212 Alanové. Ve středověku se města stejně jako celého Krymu mnohokrát zmocnili různí vládci. Roku 1365 získala Sudak Janovská republika, za jejíž nadvlády zde vznikla mohutná tvrz, dominanta a v současnosti hlavní turistická atrakce Sudaku. Během sovětské éry byla tvrz poněkud necitlivě renovována.\n\n"}
{"id": "325508", "url": "https://cs.wikipedia.org/wiki?curid=325508", "title": "Polootevřené zahájení", "text": "Polootevřené zahájení\n\nPolootevřená zahájení jsou taková šachová zahájení, kde bílý sice táhne prvním tahem 1.e4 ale černý neodpoví ...e5. Patří mezi ně i například Sicilská hra (nejhranější odpověď na 1.e4), Francouzská obrana a Caro-Kann (jež mají mnoho společných rysů a taktéž se v současnosti hrají na všech úrovních), Pircova obrana, Skandinávská obrana či Aljechinova obrana. Odpovědí na 1.e4 je možných celkově dvacet (8 pěšců může táhnout o jedno či dvě pole a každý z dvou jezdců může skočit na jedno ze dvou polí), jiné než výše vyjmenované se však hrají zřídka (objevuje se ještě Nimcovičova obrana a 1.e4 g6 (což však obvykle přechází do jiných systémů)).\n"}
{"id": "325509", "url": "https://cs.wikipedia.org/wiki?curid=325509", "title": "Cannibal Tours", "text": "Cannibal Tours\n\nCannibal Tours je dokumentární film australského režiséra Dennise O'Rourkea. Film, který výrazně čerpá z etnografických a antropologických postupů je také kousavým komentářem moderní a globalizované společnosti.\n\nFilm sleduje americké a evropské turisty, jež cestují od vesnice k vesnici povodím řeky Sepik ve státě Papua-Nová Guinea a snaží se co nejvýhodněji koupit nějaké suvenýry, platí za možnost sledovat donedávna posvátné rituály bývalých lidojedů a horlivě si fotografují každý aspekt pro ně primitivního života. Místní lidé je příliš nezajmají, nehovoří s nimi o jiných věcech, než je cena suvenýrů či pár dolarů za pózování na fotografii a sami rádi na palubě výletní lodi debatují o vyspělosti své civilizace. Zdejší lidé a místní džungle je pro ně zosobněním mystiky a tajemna. \n\nVesničané si naopak stěžují na nutnost kupčit se svou identitou. Vadí jim i přístup cizinců, kteří o všem smlouvají, zatímco oni se, za z turismu získané peníze, uživí jen obtížně. Starý obyvatel vesnice Camillus to shrnuje lapidárně: \"Žijeme mezi dvěma světy... Vše co víme je to, že to jsou lidé z cizí země. Sedíme tu a jsme zmatení, zatímco oni si vše neustále fotí\". O'Rourke se u turistů zaměřil především na všudypřítomný etnocentrismus, jehož projevem je i snaha turistů exotizovat každý aspekt místního života.\n\nSám O'Rourke uvádí, že jeho film je mimo jiné pokusem o pochopení místa \"těch druhých\" v představách (západní) veřejnosti a hledá důvody proč se lidé, řadící sebe do civilizovaného světa, chtějí setkat s lidmi, jež naopak řadí mezi necivilizované (primitivy). Film je tak i kritikou západní masové kultury a vzhledem ke svému tématu se vztahuje i k antropologii turismu. Setkání cizinců a místních lidí totiž provází kontakty na úrovni obchodu, zatímco k obohacení kulturnímu, vzdělávacímu či spirituálnímu dochází jen zřídka. Domorodá kultura se pak zužuje na komerční produkt (komodifikace). Kritika autora zachází až tak daleko, že moderní turismus vnímá jako jistého nástupce koloniálních objevitelských expedicí (lidé z koloniálních zemí dodnes upřednostňují své bývalé kolonie jako prázdninové destinace). \n\nSetkání místních obyvatel, s pro ně novým a podivným fenoménem turismu, odráží i motto filmu, které zní:\n\n"}
{"id": "325510", "url": "https://cs.wikipedia.org/wiki?curid=325510", "title": "Královská kanadská jízdní policie", "text": "Královská kanadská jízdní policie\n\nKrálovská kanadská jízdní policie (angl. \"Royal Canadian Mounted Police\", fr. \"Gendarmerie Royale du Canada\") je federální, národní a paramilitární policejní síla, která vznikla v roce 1920 sloučením Královské severozápadní jízdní policie (\"Royal Northwest Mounted Police\", založena 1873) a Dominiální policie (\"Dominion Police\", založena 1868). V roce 2007 čítala 24 578 osob a byla největším policejním sborem Kanady. Jejím hlavním úkolem je vynucování federálních zákonů, na rozdíl od většiny ostatních federálních policejních sborů (jako je např. americká FBI) však hraje významnou roli v běžné policejní práci a ostraze i v rámci jurisdikce provincií a teritorií, které jí přenechávají velkou část teoreticky vlastní odpovědnosti.\n\nRCMP jsou proslulí jejich zřetelnými uniformami Red Serge, jasně červená až rudá barva a kovbojský klobouk s plochým okrajem. Red Serge - vojenská tunika, kterou identifikoval zpočátku NWMP a později RNWMP a RCMP, je ze standardního britského vojenského vzoru. Tento styl uniformy byl vybrán, aby se odlišil od modrých amerických vojenských uniforem a zdůraznil tak britskou povahu.\n\nZpočátku NWMP nosili kalhoty z volské kůže, později tmavomodré kalhoty se žluto-zlatými pásy po stranách. Členové z NWMP podél hranice byli známí ve směnování části výstroje s kavalérií. Klobouk s kovbojsky širokým okrajem nebyl formálně přijat asi až do roku 1904.\n\nČerná jezdecká obuv byla později změněna k modernímu hnědému stylu a originální zkřížený řemen byl později změněn také na hnědou. Každodenní uniforma se skládá ze šedé košile s tmavomodrou vázankou, tmavomodré kalhoty se zlatými pásy po stranách, boty tak zvané \"kotníkové boty\" a jejich stylová čepice.\n\n"}
{"id": "325511", "url": "https://cs.wikipedia.org/wiki?curid=325511", "title": "Křivítko", "text": "Křivítko\n\nKřivítko je pomocný kancelářský a konstrukční nástroj, rýsovací a kreslicí pomůcka, jež při technickém kreslení a deskriptivní geometrii slouží jakožto šablona pro ruční vykreslování křivek, např. elips, hyperbol, parabol, exponenciál apod. Využívá se také v matematice, fyzice a dalších technických i přírodních disciplínách. Může být kovové, dřevěné či plastové.\n\nKřivka nakreslená pomocí křivítka obvykle není zcela přesná křivkou (jedná se pouze o více či méně povedenou nápodobu přesného tvaru), provedení záleží na znalostech, dovednosti a odhadu uživatele křivítka. Používání křivítek je vytlačováno osobními počítači, s jejichž pomocí je kreslení složitějších křivek výrazně přesnější.\n\nSpeciální tvar křivítka se používá při výrobě střihů v krejčovství (krejčovské pravítko).\n\n"}
{"id": "325512", "url": "https://cs.wikipedia.org/wiki?curid=325512", "title": "Lycra", "text": "Lycra\n\nLycra je obchodní název pro elastan vyráběný od roku 2004 firmou Invista (zavedený v roce 1958 firmou DuPont). \n\nVlákno obsahuje více než 85 % polyuretanu, jeho elastičnost spočívá v chemickém spojení tuhého urethanu s amorfním segmentem z polyesteru. Vyrábí se jako multifilament, jednotlivá elementární vlákna jsou slepena dohromady. \n\nRoztažnost vláken dosahuje až osminásobek délky, tažná pevnost 12 cN/tex. Pevnost v oděru je velmi nízká, proto se povrch přízí z lycry pro většinu výrobků musí chránit kombinací (ovíjením, opřádáním apod.) s přízemi z odolných materiálů.\n\nVedle lycry jsou na trhu např. \"Spandex\", \"Dorlastan\" a jiná elastická vlákna, která se navzájem jen nepatrně liší v užitných vlastnostech. Podíl lycry na celkové výrobě (v roce 2009 to bylo 330 000 tun) není veřejně známý.\n\nStretchové tkaniny (cca do 5 % obsahu elastických vláken)\n\nPletené svrchní a sportovní oděvy, punčochové zboží (s 20-40 % váhového obsahu z lycry) \n\nLycra 3D je technika pletení jemných punčocháčů, při které se do každého řádku zaplétá jedna nit z lycry ovinuté polyamidovým filamentem. Kalhoty jsou podélně a příčně elastické a drží velmi dobře tvar pasu. Technologie byla vyvinuta v 90. letech minulého století.\n"}
{"id": "325514", "url": "https://cs.wikipedia.org/wiki?curid=325514", "title": "Motyka", "text": "Motyka\n\nMotyka je nástroj, který je vhodný pro okopávání rostlin v zahradnictví. Skládá se ze dvou částí: dřevěné násady, která bývá zpravidla dlouhá zhruba 1 metr a z kovového ostří, které je kolmo připevněno k násadě. Pracovní část motyky bývá nejčastěji rovná, široká zhruba 150 mm. Pro okopávání vzrostlé zeleniny mezi řádky se používá motyka o šířce okolo 80 mm. Můžeme se také setkat s motykou, jejíž pracovní část je ve tvaru trojúhelníku.\n\nV zahrádkách se velmi často používají malé motyky nazývané motyčky. Šířka ostří do 100 mm nebo i užší a tvary ostří jsou rovné, trojúhelnikové, zaoblené nebo i vidlicovité. Násada je krátká, zhruba 300 mm.\n\nAby práce s tímto nářadím nebyla příliš namáhavá je vhodné ostří pravidelně naklepat, naostřit a nebo si nechat u kováře vykovat.\n\n"}
{"id": "325519", "url": "https://cs.wikipedia.org/wiki?curid=325519", "title": "Almohadové", "text": "Almohadové\n\nAlmohadové (berbersky ⵉⵎⵡⵃⵃⴷⵉⵢⵏ \"imweḥḥdiyen\", arabsky الموحدون \"al-muwaḩḩidūn\", doslova „monoteisté“ nebo „unitáři“) byla dynastie, která vládla v Maroku v letech 1121 až 1269. Před nimi vládli Almorávidé, po nich Marínovci (Merinidé).\n\nAlmohadové začínali jako náboženská sekta založená Berberem Ibn Túmartem (jméno doslova znamená „syn země“). Ibn Túmart (celým jménem Abú Abdalláh Muhammad ibn Túmart, أبو دالله محمد ابن تومرت, 1080 – 1130) byl náboženský učitel. Po studiích v Bagdádu se jako osmadvacetiletý vrátil do Maroka. Jeho učení zde bylo po konfrontaci s duchovními ve Fezu prohlášeno za radikální a ibn Túmart byl uvězněn. Sám almorávidský sultán Alí ibn Júsuf mu však umožnil trestu uniknout. Ibn Túmart se pak stáhl ke svému kmeni Masmúdů do horského sídla Tin Mal ve Vysokém Atlasu. V roce 1125 zde vyhlásil otevřené povstání proti Almorávidům. Sám sice zemřel dříve, než dynastie padla, ale jeho vojenský velitel Abd al-Múmin udržel jeho smrt v tajnosti, dokud sám nezískal dostatečný vliv.\n\nAbd al-Múmin bin Alí (عبد المؤمن بن علي, nar. 1094, zemř. 1163) byl Berber pocházející z Alžírska. Po smrti ibn Túmarta se mu podařilo ze základny v horském Tin Malu postupně rozšířit moc po celé Severní Africe až k Egyptu. V roce 1147 dobyl sídlo Almorávidů Marrákeš, v roce 1149 se prohlásil marockým emírem a prvním almohadským chalífou. Pod jeho vládou se opět sjednotila i Andalusie.\n\nAl-Múminovým nástupcem byl Júsuf II., známý též jako Abú Jakúb Júsuf (أبو يعقوب يوسف) (1163 – 1184). Za jeho vlády v roce 1170 bylo hlavní město říše dočasně přeneseno do Sevilly, kde začala stavba Velké mešity (dnes na jejím místě stojí katedrála). V roce 1184 byla k mešitě na oslavu nového panovníka Jakúba I. přistavěna věž Giraldina, která stojí dodnes. Potomci Júsufa II. se vrátili do Marrákeše a mimomarocká území považovali za okrajové provincie, kterým vládli prostřednictvím místokrálů.\n\nJakúb I. al-Mansúr (1184–1199) (ابو يوسف يعقوب المنصور, Abú Júsuf Jakúb al-Mansúr, též známý jako Múláj Jakúb) získal přívlastek al-Mansúr („vítězný“) díky svému vítězství nad Alfonsem VIII. Kastilským v bitvě u Alarcosu (1195). Júsuf II. i Jakúb al-Mansúr byli fanatici, jejichž křesťanští a židovští poddaní museli hledat útočiště v sousedním Portugalsku, Kastilii a Aragonu. Jakúb byl však také schopný a vzdělaný muž, psal vzletnou arabštinou a na jeho dvoře nalezl ochranu filozof ibn Rušd (Averroes).\n\nKonec dynastie Almohadů byl jiný než u Almorávidů. Nesmetlo je velké náboženské hnutí. Místo toho se jejich říše, oslabená drtivou porážkou na Las Navas de Tolosa (1212), postupně drolila kvůli místním povstáním jednotlivých kmenů. Nejsilnější z jejich oponentů byli Beni Marin, Merinidé, kteří založili další marockou dynastii. Moc posledního z Almohadů, Idríse II. (إدريس الثاني), se omezovala v podstatě jen na město Marrákeš, kde byl v roce 1269 zabit otrokem.\n\n"}
{"id": "325521", "url": "https://cs.wikipedia.org/wiki?curid=325521", "title": "Síto", "text": "Síto\n\nSíto nebo řešeto, zdrobněle sítko je ruční pracovní nástroj nebo specializovaná strojní součástka nebo zařízení určené pro prosívání různých sypkých hmot. U sypkých materiálů se sítem oddělují částice menší než oko síta. Velikost oka síta se udává počtem ok na čtvereční palec (při nulové tloušťce drátu). Pokud síto slouží k oddělení pevné složky od kapalné hovoříme o cedníku. Na stejném principu fungují vlastně i filtry, česle, odkapávače apod.\n\nDříve se sítu říkalo „řičice“ nebo „žejbro“.\n\nJe to většinou kovový výlisek z plechu s kruhovými oky, drátěnou nebo plastovou sítí vsazenou do rámečku nebo plastový výlisek.\n\nDruhy ručních sít:\n\nV míchačce se namíchala hodně řídká malta z jemného písku a vápna. Ta se pak prolila jemným sítem a přelila do sudu. Postupně klesala ke dnu a na povrchu byla voda,která se odebírala, až malta dosáhla potřebné hustoty.\n\nMnoho různých sít obsahují také různé zemědělské, potravinářské a další stroje. K třídění substrátů se používají nejčastěji síta dvou typů:\nTato síta mají obvykle ve směru osy proměnnou hustotu, což umožňuje třídění substrátu podle zrnitosti\n\n\n"}
{"id": "325523", "url": "https://cs.wikipedia.org/wiki?curid=325523", "title": "Marínovci", "text": "Marínovci\n\nMarínovci (arabsky مرينيون \"marīniyūn\" nebo بنو مرين \"banū marīn\" — doslova „synové Marínovi“) byla dynastie, která vládla na území současného Maroka v letech circa 1215 až 1465; do roku 1344 měli také državy na Pyrenejském poloostrově. Před nimi vládli Almohadové, po nich Vattásovci.\n\nMarínovci byli berberského původu a od první poloviny 12. století se účastnili kmenových půtek v almohádovské říši. Po roce 1169 začali systematicky budovat svou moc a od roku 1215 programově vytlačovali Almohády z marockého území.\n\nRoku 1248 dobyli významné město Fès a v následujících 20 letech, zakončených v roce 1269 dobytím Marrákeše, se stali hegemony západního Maghrebu. Závěrem 13. století se – ve snaze ovládnout z obchodního hlediska klíčový Gibraltarský průliv – zapojili do muslimsko-křesťanského soupeření na Pyrenejském poloostrově jako spojenci Nasrovců proti Kastílii.\n\nPočátkem 14. století dobyli Marínovci rozsáhlá území v současném Alžírsku a Tunisku a pokoušeli se obnovit a převzít panství Almohadů na Pyrenejském poloostrově. V říjnu 1340 však utrpěli zdrcující porážku od portugalsko-kastilské koalice v bitvě na Río Salado, byli donuceni se stáhnout z Andalusie a neudrželi ani většinu nedávných zisků v severní Africe.\n\nNásledný příchod moru, narůstající revolty a moc vattásovských vezírů předznamenaly úpadek marínovské moci, kteří se (nezřídka jako pouhé loutky vezírů) udrželi u moci ještě dalších sto let.\n"}
{"id": "325526", "url": "https://cs.wikipedia.org/wiki?curid=325526", "title": "Štafle", "text": "Štafle\n\nŠtafle (skládací žebřík) jsou pracovní pomůckou pro práce v nižších výškách ~2 m ale i ~4 m. Jsou to dva samostatné žebříky na horním konci navzájem spojené pohyblivým kloubem. Toto konstrukční uspořádání pak způsobuje, že u štaflí není potřeba pevná opěra tak jako je tomu u běžného žebříku. Štafle se hodí pouze do terénu s rovným povrchem, nejsou použitelné v terénu s nerovným povrchem.\n\nŠtafle mají široké využití. Jsou důležitou pomůckou například pro malíře pokojů, kteří dokonce dokáží na štaflích chodit a nemusejí tím pádem slézat dolů pokaždé, když potřebují štafle o kousek posunout. Své uplatnění mají např. v zahradnictví při česání ovoce nebo při výměně žárovek a zářivek v místnostech s vysokým stropem a dalších činnostech.\nPoužívají je také fotografové při potřebě záběru z větší výšky.\n\n\nJazyková zajímavost: v češtině se toto slovo ze staré němčiny udrželo dodnes, v dnešním Německu už dávno zaniklo a neznají ho tam ani malíři pokojů. Užívají výrazu \"Stehleiter\" - stojící žebřík.\n\n"}
{"id": "325527", "url": "https://cs.wikipedia.org/wiki?curid=325527", "title": "Vattásovci", "text": "Vattásovci\n\nVattásovci (arabsky وطاسيون \"waţāsiyūn\" nebo بنو الوطاس \"banū al-waţās\" / \"beni ouattas\" doslova „synové Vattásovi“) byla dynastie, která vládla v Maroku v letech 1465 až 1554. Před nimi vládli Marínovci, jimž Vattásovci často sloužili jako vezírové, po nich Saadové.\n"}
{"id": "325528", "url": "https://cs.wikipedia.org/wiki?curid=325528", "title": "Motyčka", "text": "Motyčka\n\nMotyčka může být:\n\n"}
{"id": "325529", "url": "https://cs.wikipedia.org/wiki?curid=325529", "title": "Saadové", "text": "Saadové\n\nSaadové (arabsky سعديون [\"sa'adiyūn\"]) byla dynastie, která vládla v Maroku v letech 1554 až 1659. Po dobu své vlády Saadové vedli úspěšnou ofenzívu proti pronikajícím Evropanům. Před nimi vládli Vattásovci po nich Alawité.\nSaadové byli arabští šlechtici (\"šarífové\") žijící v \"Tagmadertu\" v údolí (vádí) řeky Dra. Svůj původ odvozovali od proroka Mohameda, přes jeho dceru Fatimu a jejího nejstaršího syna Hasana, kterého měla se svým manželem Alím. Tento vznešený původ byl akceptován po celou dobu jejich vlády a byl zpochybněn až v 17. století, ode kdy se spekuluje, že jsou spíše potomky Mohamedovy kojné \"Halimy\" pocházející z kmene \"Bani Sa’d\".\nNa přelomu 15. a 16. století začali Portugalci a Španělé budovat pevnosti zprvu na marockém pobřeží, později, když si podrobili některé místní kmeny, i ve vnitrozemí. Vládnoucí marocká dynastie Vattásovců nebyla s to tomuto pronikání zabránit. Arabsko-berberské kmeny z údolí řeky Dra byly pobouřeny expanzí Evropanů a v r. 1511 se pod vedením Saadů sjednotily a postupně si nejdříve podrobily okolní kmeny a později zničily zdejší evropské pevnosti. Po r. 1541 zůstala na atlantickém pobřeží nedobyta jediná portugalská pevnost Mazagan. Saadové pokračovali ve svém tažení a r. 1554 vyhnali Vattásovce a založili vlastní dynastii se sídlem v Marrakéši.\nHlavním nepřítelem Saadů zůstávali Portugalci, naopak se Španělskem se spojili proti Turkům, aby uhájili středomořské pobřeží. Po porážce Turecka v bitvě u Lepanta připravili Portugalci invazi do Maroka. V r. 1578 v \"bitvě u Ksar el-Kébir\" (\"bitva tří králů\") v marockém vnitrozemí však byli na hlavu poraženi a jejich král Šebestián I. padl.\n\nPoté se Saadové soustředili na zabezpečení obrany proti Turkům na severu země. Reorganizovali státní správu a po jejich vzoru zavedli tituly pašů a bejů. V armádě zřídili elitní jednotky po vzoru janičářů a síla marocké armády spočívala právě v těchto jednotkách, tvořených uprchlíky z Evropy a bojovnými arabskými kmeny. Tuto sílu, odhadovanou na 40 000 mužů, vyzkoušel sultán \"Ahmed al-Mansúr\" na svém tažení na jih, přičemž v r. 1591 porazil v \"bitvě u Tondibi\" Songhajskou říši a zmocnili se jí.\nVrchol saadské dynastie netrval dlouho, po smrti sultána \"al-Mansúra\" v r. 1603 si jeho synové Maroko rozdělili a země se rozdrobila na mnoho lén. Následkem toho se od Maroka začala oddělovat okrajová území. V r. 1603 se jedna z větví Saadů usídlila ve Fésu. V letech 1609 až 1614 přijalo Maroko velké množství Morisků po jejich vyhnání ze Španělska. Zhruba 13 000 z nich se usadilo v ústí řeky Bú Regreg založilo tam korzárskou republiku stejného jména (známou též jako \"republika Salé\"), která později (1627-1668) proslula mnoha výpravami do celého Atlantiku. V r. 1632 vyhlásily nezávislost Timbuktu a Gao a kočovné kmeny převzaly kontrolu nad pouští. Bouřily se jiné kmeny, např. Sanhadža, jenž v r. 1642 pod vedením \"Nasr al-Dina\" zahájil proti Maroku povstání, které ovšem skončilo neúspěchem. Odstředivé tendence daly za vznik státečkům nejrůznějšího charakteru, kromě výše uvedené republiky to byly i státy teokratické. Saadové vymřeli r. 1659, což ukončilo dlouhou válku mezi dynastiemi a různými odpadlíky. Země zůstala bez sultána a soupeření mezi jednotlivými protagonisty neustalo; mezi nimi vynikli Alawité, kteří díky svým systematickým výbojům získávali v Maroku čím dál větší moc.\n\n\"Roku 1603 se saadská panství rozdělila na dvě části:\"\n"}
{"id": "325536", "url": "https://cs.wikipedia.org/wiki?curid=325536", "title": "Alaouite", "text": "Alaouite\n\nDynastie Alaouite nebo Alawité (arabsky: علويون \"Usra alawiyūn)\" je vládnoucí marocká dynastie, která vládne Maroku od roku 1666. Před nimi v zemi vládli Saadové.\n\nAlawité odvozují svůj původ od Alího, zetě proroka Mohameda. Jejich vláda byla přerušena francouzsko-španělskou kolonizací, i když formálně zůstávali v čele státu jako sultáni. Po získání nezávislosti v roce 1956 se dynastie vrátila k moci prostřednictvím sultána Muhammada V., který změnil titul sultána na krále \"(malik)\".\n\n\n\n\"Pod francouzským protektorátem (1912–1956)\"\n\n\n"}
{"id": "325537", "url": "https://cs.wikipedia.org/wiki?curid=325537", "title": "Americko-izraelský výbor pro veřejné záležitosti", "text": "Americko-izraelský výbor pro veřejné záležitosti\n\nAmericko-izraelský výbor pro veřejné záležitosti (anglicky: \"American Israel Public Affairs Committee\"; odtud zkratka AIPAC) je americká zájmová skupina, která v Bílém domě a Kongresu Spojených států amerických lobbuje za silnou americkou podporu Izraele. Je považován za nejmocnější a nejvlivnější lobbistickou skupinu ve Washingtonu. AIPAC se sám označuje jako „Americká proizraelská lobby“. Jedná se o neziskovou organizaci s velkým množstvím členů, mezi jejíž členy patří členové Demokratické strany, Republikánské strany i nezávislých. AIPAC je financován prostřednictvím příspěvků a darů jeho členů.\n\nAIPAC byl založen roku 1953 Izajášem L. Kenenem pod názvem Americko-sionistický výbor pro veřejné záležitosti. Podle profesora politologie Kalifornské univerzity, Stevena Spiegela \"„...byly spory mezi Eisenhowerovou administrativou a izraelskými podporovateli natolik vážné, že kolovaly zvěsti (jak se později ukázalo, tak neopodstatněné), že dojde k vyšetřování Americké sionistické rady. Z toho důvodu byla zformována nezávislý lobbistický výbor, který byl později přejmenován na AIPAC.“\"\n\nKenen ve své knize, kde popisuje historii AIPACu, uvádí, že Výkonný výbor AIPACu se rozhodl pro změnu názvu z Americko-sionistického výboru pro veřejné záležitosti na Americko-izraelský výbor pro veřejné záležitosti, \"„aby organizaci zvýšil podporu.“\" Internetové stránky AIPACu uvádí, že v současné době se jeho členská základna rozrostla na 100 tisíc.\n\nAIPAC uvádí, že jeho účelem je lobbovat u Kongresu Spojených států amerických v rámci otázek a zákonů, které zahrnují:\n\n\n"}
{"id": "325542", "url": "https://cs.wikipedia.org/wiki?curid=325542", "title": "Warning", "text": "Warning\n\nWarning je šesté studiové album americké punk rockové skupiny Green Day, které bylo vydáno 3. října 2000 ve vydavatelství Reprise Records. Hudebně album navázalo na svého předchůdce, album \"Nimrod\" z roku 1997, a úplně vynechalo klasický punk rockový zvuk kapely ze začátku kariéry. Místo toho zahrnulo prvky popu, folku a akustické hudby. Na rozdíl od dřívějších nahrávek měly slova písní více optimistické a inspirativní motivy. \"Warning\" se stalo prvním albem od vydání \"Kerplunk\" v roce 1992, jež neprodukoval Rob Cavallo, přestože při nahrávání asistoval a byl uveden jako výkonný producent.\n\nNehledě na smíšené pocity ze změny stylu získalo album celkem pozitivní reference od hudební kritiky, která vyzdvihla především skladatelskou práci Billieho Armstronga. Album se sice dostalo na čtvrtou pozici v žebříčku Billboard 200, ale i tak se stálo na dně největšího komerčního propadu kapely a od začátku spolupráce Green Day s Reprise Records bylo první, co nezískalo multi-platinové ocenění za prodejnost ve Spojených státech. Nicméně i tak deska získala zlaté ocenění od RIAA a platinová například v Kanadě nebo Austrálii. V Británii, Japonsku a Austrálii vyšly i speciální verze alba, na níž se objevil koncertní záznam skladby „86“ z koncertu v Praze.\n"}
{"id": "325546", "url": "https://cs.wikipedia.org/wiki?curid=325546", "title": "Ponocný", "text": "Ponocný\n\nPonocný je zaniklé povolání, jež by mohlo být nejpřesněji popsáno jako noční hlídač určité obce. V minulosti měla každá větší obec svého specializovaného obecního zřízence, který tuto funkci vykonával.\n\nPonocný držel stráž v obci v době, kdy všichni ostatní obyvatelé spali. Jednalo se vlastně o zvláštní noční hlídku, jejímž úkolem bylo vyvolat poplach při jakékoliv nepředvídané či mimořádné události v dané obci. Kromě vpádu cizích vojsk, útoku lupičů a činnosti zlodějů se jednalo především o primitivní požární stráž. Šlo o důležitou funkci, protože v tehdejších dobách byla většina venkovských stavení postavena ze dřeva a slámy a svítilo se i topilo prakticky výhradně za pomoci otevřeného ohně, nebezpečí požáru v nočních hodinách tak bylo značné.\n\nK tomuto účelu býval ponocný vybaven rohem, na který v případě poplachu mohl zatroubit, obvykle také nosil nějakou vhodnou ruční zbraň na svoji vlastní obranu (hůl, čakan, halapartnu apod.).\n\nFunkce ponocného bývala ale spojena s řadou dalších služebních povinností, které vykonávali i ve dne.\n\nS ponocnými se lze setkat i v různých uměleckých dílech, např. v pohádkách a některých pověstech. Snad nejznámější jsou idylické obrázky nočních hlídačů od Josefa Lady.\n\nNěkterá města zřizují funkci ponocného i v dnešní době, jedná se ale především o atrakci pro turisty. Je tomu tak např. v Domažlicích a ve Znojmě, v Praze na Malé Straně chodí na noční obchůzky ponocný Jan Sluníčko.\n\n\n"}
{"id": "325549", "url": "https://cs.wikipedia.org/wiki?curid=325549", "title": "Passion and Warfare", "text": "Passion and Warfare\n\nPassion and Warfare je instrumentální album amerického kytaristy Steva Vaie. Vyšlo v roce 1990. Je směsí rocku a heavy metalu s vlivem jazzu, funku i vážné hudby. Virtuózní technika hry, originální melodie i nezvyklé akordové postupy a stupnice použité na albu ovlivnily mnoho dalších hráčů.\n\n\n\n\n"}
{"id": "325551", "url": "https://cs.wikipedia.org/wiki?curid=325551", "title": "Pjotr Svidler", "text": "Pjotr Svidler\n\nPjotr Svidler (Пётр Свидлер; * 17. červen 1976) je ruský šachový velmistr. Dle ELO v říjnu 2015, jenž mu činí 2727 patří mezi 50 nejlepších hráčů světa. Taktéž je čtyřnásobným přeborníkem Ruska a reprezentoval Rusko na několika šachových olympiádách. Velmistrem se stal v roce 1994, tedy ve svých osmnácti letech.\n\n"}
{"id": "325553", "url": "https://cs.wikipedia.org/wiki?curid=325553", "title": "Huun-Huur-Tu", "text": "Huun-Huur-Tu\n\nHuun-Huur-Tu (tuvinsky: Хүн Хүртү Khün Khürtü) je tuvinská hudební skupina, zabývající se interpretací tradičního způsobu alikvotního zpěvu. Název skupiny znamená \"Sluneční paprsky\" (doslova \"Přenašeči slunce\").\n\nPředchůdcem skupiny Huun-Huur-Tu byl kvartet Kungurtuk, založený v roce 1992 Kaigal-ool Khovalygem, bratry Alexandrem and Sayanem Bapa a Albertem Kuvezinem. Nedlouho poté změnili název na dnešní. Od počátku se zaměřili na interpretaci tradičních tuvanských lidových písní, jež často zachycují tuvanské stepi a koně.\n\nV následujícím roce vydala skupina své první album, nazvané \"60 Horses In My Herd\" (česky: 60 koní v mém stádu). Bylo nahráváno v Londýně a Kalifornii. Po vydání desky odešel Kuvezin a založil rockověji zaměřenou skupinu Yat-Kha. Ve skupině ho nahradil Anatolij Kuular, který dříve pracoval s Khovalygem a Kongar-ool Ondarem v Tuvanském souboru. V novém složení nahrála skupina album \"The Orphan's Lament\" (česky: Sirotkův nářek), jež bylo vydáno v roce 1994.\n\nV roce 1995 skupinu opustil Alexander Bapa, aby se mohl na plný úvazek věnovat hudební produkci. Nahradil ho Alexej Sargylar, dříve člen ruského státního orchestru \"Sibiřský suvenýr\". Následovalo vydání třetího alba nazvaného \"If I'd Been Born An Eagle\" (česky: Kdybych se narodil jako orel), jež se nahrávalo v Nizozemsku. Na toto album skupina nově zařadila některé novější tuvanské písně, pocházející z druhé poloviny 20. století.\n\nNa počátku roku 1999 bylo vydáno čtvrté album \"Where Young Grass Grows\" (česky: Kde roste mladá tráva). Na tomto albu se poprvé objevily hudební nástroje nevycházející z tuvinské tradice (harfa, tabla, skotské dudy (host Martyn Bennett) a syntezátor).\n\nHuun-Huur-Tu v roce 2000 spolupracovali také na akci \"Music Live\" britské stanice BBC. V následujícím roce vydala skupina své první živě nahrávané album. V roce 2003 opustil Kuular skupinu a byl nahrazen Andrejem Mongušem, zkušeným učitelem chöömej a hry na tuvinské nástroje.\n\nSkupina vystupuje poměrně často také v České republice (např. na folkovém festivalu Folkové prázdiny v Náměšti nad Oslavou).\n\n\nSe skupinou The Bulgarian Voices - Angelite:\n\n\n\n"}
{"id": "325557", "url": "https://cs.wikipedia.org/wiki?curid=325557", "title": "Dolní Jirčany", "text": "Dolní Jirčany\n\nDolní Jirčany jsou vesnice ležící ve Středočeském kraji, v okrese Praha-západ a spadají pod obec Psáry, se kterou na jihu těsně sousedí.\n\nPrvní písemná zmínka o vsi (\"Hercaz\") pochází z roku 1060, kdy se připomíná v majetku ostrovského kláštera. Až do novověku se vesnice jmenovala \"Jerčany\", (dle jazykovědce Ant. Profouse od osobního jména \"Jeřec\", zdrobněliny jmen Jaroslav či Jaromír) teprve v 18. století byl název z neporozumění připodobněn jménu Jiří. V roce 1785 byly na území vsi o něco východněji založeny nynější Horní Jirčany a od té doby se obě sídla rozlišují přívlastkem Dolní a Horní.\n\n"}
{"id": "325558", "url": "https://cs.wikipedia.org/wiki?curid=325558", "title": "Karbid vápenatý", "text": "Karbid vápenatý\n\nKarbid vápenatý, nebo též dikarbid vápenatý, karbid vápníku, či acetylid vápenatý (CaC), se v přírodě vyskytuje jen zřídka, protože velmi snadno reaguje s vodou za vzniku ethynu (CH) a hydroxidu vápenatého (Ca(OH)):\n\nCaC + 2 HO → CH + Ca(OH).\nJeho barva je od světlefialové přes hnědou až po tmavěšedou; zápachem se tato látka podobá česneku. Při reakci se vzdušnou vlhkostí se granule karbidu vápenatého pokrývají světlehnědou až světlesivou vrstvou hydroxidu vápenatého. Na lidský organismus nemá samotný acetylid vápenatý škodlivé účinky, ale při styku s vlhkou pokožkou se přeměňuje na hydroxid vápenatý, který má mírné leptavé účinky, následně dochází k úbytku vlhkosti a tedy vysušením pokožky, proto se nedoporučuje přicházet do přímého styku s acetylidem vápenatým.\n\nAcetylid vápenatý se průmyslově vyrábí z koksu, uhlí a oxidu vápenatého při vysoké teplotě (cca 2 000 °C) bez přístupu vzduchu v elektrické obloukové peci. Tuto metodu vynalezli nezávisle na sobě T. L Willson a Henri Moissan v roce 1888 a 1892. Od svého vzniku nebyla změněna.\n\nAcetylid vápenatý je využíván v acetylenových lampách. Ze zásobníku pozvolna odkapává voda do vyvíječe, kde je umístěn karbid. Při vyvolané chemické reakci se uvolňují výpary ethynu, které následně stoupají lampou k ventilu umístěnému na jejím vrcholu, kde je plyn spalován. Před zavedením elektrického vedení byly hojně používanou formou osvětlení.\n\n"}
{"id": "325566", "url": "https://cs.wikipedia.org/wiki?curid=325566", "title": "DuPont", "text": "DuPont\n\nAmerická společnost E. I. du Pont de Nemours and Company, známější jako DuPont (DDPRA, DDPRB, DD) je jedním z největších světových koncernů v oblasti chemické výroby, zejména výroby a zpracování polymerů. V roce 2017 fúzovala s firmou Dow Chemical do nové společnsoti DowDuPont a od června 2019 nese jméno DuPont de Nemours.\n\nFirmu založil 19. července 1802 Irénée du Pont jako malou továrnu zabývající se výrobou trhavin. V současnosti tvoří širokou paletu produktů firmy potraviny, elektronika, barvy, plasty a mnoho dalších. Světovou proslulost získaly firmě patenty na materiály jako Nylon, Teflon, Lycra nebo Kevlar. Dalšími značkami jsou Corian, Nomex a Tyvek\n\nCentrála firmy DuPont sídlí ve Wilmingtonu ve státě Delaware. Skupina měla v roce 2015 roční obrat 25,13 miliardy dolarů a celosvětově zaměstnávala přibližně 52 000 pracovníků.\n\n"}
{"id": "325579", "url": "https://cs.wikipedia.org/wiki?curid=325579", "title": "Tramvajová trať Liberec, radnice – Růžodol I", "text": "Tramvajová trať Liberec, radnice – Růžodol I\n\nTramvajová trať Liberec, radnice – Růžodol I byla vedená z náměstí u liberecké radnice (náměstí Bojovníků za mír, dnes náměstí Dr. E. Beneše, kde byla napojena na hlavní městskou trať) západním směrem do obce, později liberecké části, Růžodol I. Byla uvedena do provozu na přelomu 19. a 20. století. Povolení ke stavbě bylo uděleno v roce 1897, zprovozněna byla 9. listopadu 1904 (podle webu Czechtrams.wz.cz však stavba započala 31. května 1899 a trať byla uvedena do provozu 9. listopadu 1899). Provozní délka původní tratě byla 0,925 km. V prosinci 1929 byla na růžodolské straně prodloužena k restauraci Letka na celkových 1,673 km. Zpravidla po této trati jezdila linka, která poté pokračovala po trati do Rochlice, například při zavedení čísel linek v roce 1924 jezdila po takové trase linka č. 2. Trať byla zrušena společně s tratí do Rochlice. Naposledy byly obě tratě v provozu 31. října 1960 a do tří let bylo traťové zařízení odstraněno.\n\nNa některých domech v Londýnské a Chrastavské ulici je možné dodnes vidět původní úchytové konzole trolejového vedení.\n\n\n"}
{"id": "325589", "url": "https://cs.wikipedia.org/wiki?curid=325589", "title": "Tramvajová trať Liberec–Rochlice", "text": "Tramvajová trať Liberec–Rochlice\n\nTramvajová trať Liberec – Rochlice byla v provozu v letech 1899–1960. Je plánována výstavba nové trati v podobné relaci.\n\nTrať z dolního libereckého náměstí (později Gottwaldovo náměstí, dnes Soukenné náměstí, kde byla napojena na hlavní městské tratě) jižním směrem do obce, později liberecké části Rochlice na Poštovní náměstí byla uvedena do provozu na konci 19. století. Povolení ke stavbě trati nádraží – Rochlice bylo uděleno v roce 1897, stavba trati v trase z náměstí byla zahájena 3. června 1899 a 14. září 1899 (podle webu SPVD v září 1898) byl na trati zahájen provoz. Zpravidla po této trati jezdila linka, která pak pokračovala po trati do Růžodolu, dostavěné později, například při zavedení čísel linek v roce 1924 jezdila v takové trase linka č. 2. \n\nV roce 1944 byla v Rochlici zprovozněna nová měnírna. Téhož roku byla na náměstí v Liberci uvedena do provozu elektromagnetická výhybka. \n\nTrať byla zrušena společně s tratí do Růžodolu I, naposledy byly v provozu 31. října 1960 a do tří let bylo traťové zařízení odstraněno.\n\nProvozní délka tratě činila 2,826 km.\n\nObnovení tramvajové trati do Rochlice je stále aktivně plánováno, zejména kvůli vytíženosti linek hromadné dopravy na rochlickému sídlišti s asi 18 000 obyvateli. Již v roce 2006 měly tento projekt ve svém volebním programu pro komunální volby všechny významné politické strany. Přestože zvítězivší ODS dala v té době přednost jiným projektům, zejména sportovním areálům pro lyžařské MS v roce 2009, zastupitelstvo odsouhlasilo první variantu podoby trati. Ta by se u zastávky U Lomu oddělovala od modernizované liberecko–jablonecké trati a vedla by kolem sídliště Broumovská ulicemi Broumovskou a Krejčího. Cena se odhadovala asi na 700 milionů Kč. V témže roce primátor doufal, že by mohla být nová trať zprovozněna do roku 2011, o podobných termínech se psalo i v roce 2008.\n\nProjednávána byla také druhá varianta, která by kopírovala trasu autobusové linky č. 12 od stanice Rybníček kolem krajského úřadu, přemostěním Nisy a podjezdem křižovatky na třídu Dr. Milady Horákové (zastávka Košická) a dále po její levé straně náspem k zastávce U Močálu, od zastávky Dobiášova pak samostatným dopravním pásem po pravé straně třídy Dobiášova až ke smyčce Zelené údolí. Tuto variantu zastupitelstvo města bez provedení srovnávací studie odmítlo.\n\nDopravní podnik nechal vypracovat i studii tříkilometrového pokračování tratě po mostě přes údolí Nisy a silnici I/14 ulicí Českou až k Makru ve Vesci, výhledově do Doubí.\n\nPůvodně se počítalo s tím, že na ploše bývalého podniku Textilana vybuduje soukromý investor obchodně-zábavní centrum Promenáda a v jeho rámci zaplatí i přeložku tramvajové trati. Od projektu však v roce 2007 ustoupil a přeložku tak muselo město budovat na své náklady. V roce 2008 byla v rámci tzv. nulté etapy za 40 milionů Kč přestavěna tramvajová smyčka v terminálu MHD Fügnerova, k čemuž bylo město motivováno pořádáním MS v lyžování v roce 2009. V dubnu 2008 vedení města uvažovalo o nabídce společnosti Involar na údajně výhodný úvěr od nebankovní společnosti IBC Valor GmbH, a to ve výši odpovídající asi 312 milionů Kč, jako pojistce pro případ, že by město nedostalo evropskou ani státní dotaci.\n\nV červnu 2009 začala rekonstrukce stávající meziměstské trati v úseku Fügnerova – Mlýnská – Klicperova – Textilana – Jablonecká – U Lomu, která zahrnovala zdvojkolejnění a zdvojrozchodnění stávající jednokolejné trati s rozchodem 1000 mm (nově má i normální rozchod 1435 mm). Z finančních důvodů však ve výstavbě nové trati ze zastávky U Lomu pokračováno nebylo.\n\nV komunálních volbách v roce 2018 se toto téma také objevilo v programech některých stran, po volbách nové složení zastupitelstva pokračování v projektu schválilo. V plánu však nyní byla druhá varianta, která se vyhýbá terminálu Fügnerova a zároveň umožňuje návaznost linek od nádraží nebo od Vratislavic. Cena se odhadovala mezi 650 a 800 miliony Kč, někteří zastupitelé však vyjádřili obavy z finančního zabezpečení projektu.\n\n\n"}
{"id": "325590", "url": "https://cs.wikipedia.org/wiki?curid=325590", "title": "Ivo Václav Fencl", "text": "Ivo Václav Fencl\n\nIvo Václav Fencl (5. února 1938 v Rokycanech - 3. října 2019) byl český literární historik a kritik, publicista a esejista, nezávislý komentátor, fejetonista a glosátor.\n\nTitul doktora filozofie získal v roce 1966 na Filozofické fakultě Univerzity Karlovy, titul CSc. v oboru věd a umění obhájil 1991. Učil na řadě škol od základních po vysoké, byl krajským metodikem Krajského pedagogického ústavu v Plzni, učitelem na VPŠ tamtéž. Za normalizace prošel řadou zaměstnání (pekárny, řidič osobních i nákladních vozů) a získal několik profesních kvalifikací. Od roku 1984 pracoval jako vychovatel v Jedličkově ústavu. V 90. letech byl pedagogem na Pedagogické fakultě UK v Praze, školním inspektorem ČR pro speciální školství a diagnostikem v Pedagogicko-psychologické poradně. Od roku 2001 do roku XXX (?) působil jako pedagog na Pedagogické fakultě Západočeské univerzity v Plzni.\n\nV letech 1964–1970 publikoval v Plameni, Literárních novinách, Diagnostice Bratislava a odborných časopisech SPN, po roce 1974 jen samizdatově. Po převratu přispíval do Literární revue, A almanachu autorů, Kmene, Tvaru, Lidových novin, Svobodného slova, Práva, Hospodářských novin, MF Dnes, Deníků Bohemia, Britských listů a na portál Česká škola. Byl členem Syndikátu českých novinářů a IFI.\n\nV letech 1964 až 1970 vycházela jeho díla pod občanským jménem \"Ivo Fencl\", poté vydával díla samizdatem, a to až do roku 1989 pod různými pseudonymy \"Jan Odnykud, Martin Bělský\" či pod jménem partnerky \"Mileny Veselé\" (PaedDr. Miloslava Fenclová-Bělská, hudební pedagožka, nar. 1941). Od roku 2008 publikoval pod jménem Ivo Václav Fencl z důvodu jednoznačného odlišení od svého syna Ivo Fencla (nar. 1964).\n\n\n"}
{"id": "325600", "url": "https://cs.wikipedia.org/wiki?curid=325600", "title": "Henriette Frölich", "text": "Henriette Frölich\n\nHenriette Frölich (28. července 1768 Zehdenick – 5. dubna 1833 Berlín), rozená \"Dorothea Friederica Henrietta Rauthe\", byla německá spisovatelka. Používala pseudonym \"Jerta\".\n\nHenriette Frölich byla dcerou královského dvorního komisaře Christiana Rautheho a Sofie Frederiky Braunsové. V květnu 1879 se vdala za spisovatele a reformátora Carla Wilhelma Frölicha. Jejich dům se stal místem setkávání berlínských osvícenců. Roku 1792 vystoupil její muž ze státních služeb a přestěhovali se na statek Scharfenbrück u Luckenwaldu.\n\n1806 byl statek vypleněn francouzským vojskem. Velká část Henriettina literárního díla byla zničena a rodina se dostala do finančních potíží. Roku 1813 se vrátili do Berlína, kde Carl Frolich založil čítárnu a půjčovnu knih.\n\n\n"}
{"id": "325601", "url": "https://cs.wikipedia.org/wiki?curid=325601", "title": "Rychlost vlaku", "text": "Rychlost vlaku\n\nPro rychlost vlaku v železniční dopravě se v Česku používá několik pojmů, odvíjejících se od technické praxe, legislativy, norem nebo předpisů.\n\nTéž nazývaná maximální, je předpisy určená rychlost pro jednotlivé kategorie vlaků (např. vlaky tažené, sunuté, s postrkem apod.).\n\nRychlost, kterou smí být pojížděn úsek trati. Závisí na poloměrech oblouků, sklonových poměrech, stavu a druhu železničního svršku a použitém traťovém zabezpečovacím zařízení. Dále ji může ovlivňovat také přítomnost železničních přejezdů, jejich zabezpečovací zařízení a rozhledové poměry na nich.\n\nVyznačuje se mj. rychlostníky, které se tvarem liší podle druhu vozidel. \n\nTraťová rychlost může být v určitém úseku dále dočasně omezena (tzv. pomalá jízda), úsek s tímto omezením je označen návěstmi pro pomalou jízdu a strojvedoucí je o této skutečnosti zpraven písemným rozkazem.\n\nMaximální traťová rychlost na veřejné síti SŽDC je 160 km/h.\n\nRychlost předepsaná jednotlivým vlakům jejich jízdním řádem. Typicky jde o nejnižší z maximálních (konstrukčních) rychlostí některého vozidla pravidelně řazeného v soupravě vlaku, dále závisí na výpočtu a určení brzdicích procent.\n\nNazývaná též nejvyšší provozní rychlost vozidel. Je maximální rychlost, kterou je vozidlo schopno jet. Tato rychlost nesmí být z bezpečnostních důvodů překročena. Nemusí se vždy shodovat s rychlostí, na kterou bylo vozidlo schváleno. Například jednotky ČD řady 680 \"Pendolino\" byly zkonstruovány pro rychlost 230 km/h, ale schváleny pouze na 200 km/h s možností pozdějšího schválení na 230 km/h v případě, že by tuto rychlost měly kde využít. Obdobně i lokomotivy řady 150 byly dodány s maximální rychlostí 140 km/h, avšak kvůli zpřísnění norem byla rychlost až do rekonstrukce na řady 151 a 150.2 omezena na 120 km/h.\n\nRychlost, stanovená na trati traťovou rychlostí, přechodným omezením traťové rychlosti a hlavními návěstidly, tabulkami brzdicích procent a konstrukční rychlostí vozidel.\n\nPrůměrná rychlost mezi dvěma body na trati (např. stanicemi, dopravnami, zastávkami), která se vypočte z poměru délky úseku mezi těmito body a čisté jízdní doby mezi těmito body.\n\nVypočte se podobně jako jízdní rychlost, ale k čisté jízdní době se připočtou přirážky na rozjezd a zastavení vlaku.\n\nPrůměrná rychlost, která je poměrem délky stanoveného úseku a jízdní doby vlaku v tomto úseku, včetně přirážek na rozjezd a zastavení a pobytů vlaku v jednotlivých místech úseku.\n\nPoužívá se pouze v osobní dopravě a jedná se průměrnou rychlost, která je poměrem celkové vzdálenosti mezi výchozí a cílovou stanicí a celkové cestovní doby vlaku z výchozí do cílové stanice. Do doby se započítávají i pobyty ve stanicích, kde vlak pravidelně zastavuje. Může v sobě zahrnovat i doby na přestup.\n\nTedy skutečná rychlost jízdy, která je proměnlivá. Okamžitá rychlost vlaku je limitována především celkovými fyzikálními podmínkami okolního prostředí, ve kterém se vlak pohybuje, zejména celkovým jízdním odporem všech vozidel resp. jízdním odporem celého vlaku (celé soupravy), celkovou hmotností vlaku, dále také klimatickými podmínkami během jízdy (námraza, sněhové závěje, rychlost a směr větru atd. apod.), sklonovými poměry na trati a celkovým tvarem trati (traťové oblouky). Kromě toho je též limitována maximálním možným výkonem trakčního vozidla (či vozidel) a technickým stavem vozidel. Navíc zde hraje roli i subjektivní lidský faktor, tedy způsob řízení vozidla tak i způsob řízení dopravy mimo něj. Jedná se vesměs o takové faktory, které jsou zcela nebo z převážné míry nezávislé na platných drážních předpisech, návěstních a jiných traťových zařízeních apod.\n\nPro každou tramvajovou trať musí být stanovena nejvyšší dovolená rychlost drážního vozidla, obecně závaznými právními předpisy není žádná konkrétní hodnota stanovena. (Například Dopravní podnik hl. m. Prahy a. s. stanovil dopravním a návěstním předpisem D 1/2 pro celou síť základní nejvyšší dovolenou rychlost 60 km/h, což je obvyklé i u dalších českých provozovatelů tramvajových drah.) Dopravní řád drah stanoví některé typy míst, v nichž je rychlost vždy omezena na 5, 10 nebo 15 km/h. Další omezení je možno stanovit dopravním a návěstním předpisem provozovatele dráhy nebo vyznačovat návěstidly.\n\nV úsecích, kde je tramvajová trať vedena po pozemní komunikaci, se na tramvaje vztahují též omezení rychlosti na pozemních komunikacích, tedy zpravidla omezení rychlosti do 50 km/h.\n\n\n"}
{"id": "325603", "url": "https://cs.wikipedia.org/wiki?curid=325603", "title": "Hradsko", "text": "Hradsko\n\nHradsko může být název těchto sídel nebo území:\n\nSídla\nÚzemí\n"}
{"id": "325605", "url": "https://cs.wikipedia.org/wiki?curid=325605", "title": "Catej", "text": "Catej\n\nCatej je konvenční vokalizované egyptologické čtení egyptského titulu užívaného pro vysokého úředníka ve starověkém Egyptě. Do moderních jazyků je termín pro významovou podobnost s označením úřadu v islámských monarchiích překládán jako „vezír“. Význam titulu cateje a jeho postavení v politické správě bylo v průběhu dějin do jisté míry proměnlivé; většinou je chápán jako nejvyšší představitel státní správy a první představitel státní moci po panovníkovi. Jeho nositeli byly často významné osobnosti s pověstí mudrců, například Imhotep, Ptahhotep, Aj II. a zřejmě i jeho spolupracovník Haremheb, Amenhotep, syn Hapuův či Chamuaset.\n\nPrvní spolehlivý doklad titulu pochází prozatím ze 3. dynastie, nicméně úřad samotný nepochybně existoval již dříve.\n"}
{"id": "325612", "url": "https://cs.wikipedia.org/wiki?curid=325612", "title": "Adolf Rázek", "text": "Adolf Rázek\n\nAdolf Rázek (30. listopadu 1930 – 2. listopadu 2018) byl český katolický aktivista, politický vězeň komunistického režimu, vyšetřovatel Úřadu dokumentace a vyšetřování zločinů komunismu specializující se zejména na pronásledování věřících (1995-2000) a člen Konfederace politických vězňů.\n\nAdolf Rázek se narodil v Horním Jelení a v jeho útlém věku se rodina odstěhovala do Prahy. Vyučil se mechanikem a vystudoval sdělovací elektrotechniku na ČVUT. Na přelomu 40. a 50. let, když komunisté zlikvidovali katolický tisk, se podílel na vydávání jeho ilegální náhrady, za což byl v roce 1952 odsouzen a uvězněn (klasifikováno jako \"protistátní činnost - pobuřování a sdružování proti republice\"). Ve vězení strávil 4 roky, mimo jiné v táboře Mariánská na Jáchymovsku.\n\nPoté pracoval střídavě jako dělník a technik, od roku 1975 byl vedoucí technicko-hospodářské správy Matematického ústavu ČSAV. V roce 1985 byl znovu zatčen a vězněn, tentokrát za práci v křesťanském samizdatu a dovozu křesťanské literatury. Široká mezinárodní publicita případu nakonec vedla k tomu, že byl odsouzen pouze k podmíněnému trestu a mohl i zůstat na MÚ ČSAV, odkud v roce 1990 odešel do důchodu.\n\nDo listopadu 1989 byl členem ČSL, poté se podílel na zakládání KDS, odkud po krátké době odešel. Jako nestraník byl členem obvodního zastupitelstva a rady v Praze-Modřanech. Současně se na úseku sociální práce s vězni a uprchlíky angažoval v rámci nevládní organizace Charita.\n\nOd roku 1992 pracoval na objasňování zločinů StB v Úřadu dokumentace a vyšetřování zločinů komunismu při FMV, od roku 1995, kdy úřad získal pravomoci policejního úřadu vyšetřování, jako vyšetřovatel. Mimo vyšetřovací činnost se věnoval též zprostředkování poznatků z vyšetřování veřejnosti. \nMimo jiné se v 90. letech zabýval případy Babice a Číhošť. I jeho zásluhou byl příslušník StB Ladislav Mácha, mučitel a spoluvrah P. Josefa Toufara, alespoň symbolicky souzen a odsouzen. Měl podíl na exhumaci ostatků pátera Toufara v roce 2015, kdy poskytl zákres Ďáblického hřbitova ze začátku 90. let 20. století.\n\nDo důchodu odešel v roce 2000 jako vedoucí odboru vyšetřování.\n\n"}
{"id": "325613", "url": "https://cs.wikipedia.org/wiki?curid=325613", "title": "Núr ad-Dín", "text": "Núr ad-Dín\n\nNúr ad-Dín (arabsky - v překladu \"světlo víry\", celým jménem al-Malik al-Ádil Núr ad-Dín Abú al-Kásim Mahmúd Ibn 'Imád ad-Dín Zengí, únor 1118 - 15. května 1174) byl tureckým sultánem Damašku, Aleppa a Mosulu.\n\nNúr ad-Dín byl synem slavného vojevůdce Imáda ad-Dín Zengího, vládce Mosulu a Aleppa. Po smrti otce v roce 1146 se ujal vlády v Aleppu, zatímco jeho bratr Saíf ad-Dín v Mosulu. Už tehdy byl poměrně známým vojevůdcem, který dobyl několik pevností v Antiochijském knížectví. V roce 1147 vytvořil spojenectví s damašským mírem Unurem, které ovšem bylo z obou stran poměrně nedůvěřivé. Přesto mu v roce 1148 přišel na pomoc při obléhání Damašku druhou křížovou výpravou. Od tohoto momentu se začal stávat legendou.\n\nRok poté (1149) vytáhl s pomoc Unura na území Antiochijského knížectví, kde napadl hrad Inab. Kníže Raimond z Poitiers, který vytáhl hrad bránit, byl při bitvě zabit. Díky vítězství padla velká část knížectví pod jeho správu, vše východně od řeky Orontes. Samotnou Antiochii se ale Núr ad-Dín dobýt nepokusil. Zřejmě se obával konfliktu s byzantským císařem, který si na město také činil nárok. Ve stejném roce zemřel Núr ad-Dínův bratr Saíf a vládu v Mosulu převzal další z bratrů, Kutb ad-Dín. Kutb ovšem prohlásil vládcem Mosulu Núr ad-Dína. Tím získal vládu nad významnou částí Sýrie a jeho dalším cílem se stalo definitivní sjednocení země, tedy dobytí samotného Damašku.\n\nMezi lety 1150 - 1154 obléhal Damašek celkem čtyřikrát. V této době také zemřel jeho bývalý spojenec Unur. jeho nástupce byl dokonce ochoten platit poplatky jeruzalémskému králi. Avšak v roce 1154 se obyvatelé města proti němu vzbouřili a Núr ad-Dín se s nimi dohodl a získal Damašek bez krveprolití. Tím se mu podařilo sjednotit celou Sýrii pod svou faktickou vládou. Na samotný Jeruzalém ale nikdy nevytáhl a rozhodl se mu dokonce dále platit malé poplatky. Místo toho začal křižácké státy ničit postupně.\n\nV roce 1157 oblehl templářský hrad Bainas a porazil armádu z Jeruzaléma, která byla vyslaná na pomoc obléhaným. Roku 1159 přistoupil na spojenectví s byzantským císařem Manuelem Komnénem, namířenému proti seldžukům a jejich sultánu Kilič Arslánu II., přičemž proti němu vyslal vojsko. Zajímavý kousek se mu povedl, když v roce 1160 zajal samotného antiochijského knížete Renauda de Châtillon. Ten poté ve vězení strávil 16 let.\n\nNa počátku 60. let 12. století byla již Sýrie sjednocena pod Núr ad-Dínovou vládou a zajištěna proti útokům křižáků a spojenectvím také proti byzantskému vpádu. Zrak Núr ad-Dína se začal obracet k Egyptu, kde vládli šiítští Fátimovci. Také jeho formální vládci, Abbásovci, by rádi připojili Egypt pod svou vládu a pod sunnitský islám. Roku 1162 se stal Jeruzalémským králem Amaury I., který se do záležitostí Egypta často vměšoval. V Egyptě formálně vládli fátimovští chalífové, skutečnou moc ale držel v rukou vezír. Roku 1163 byl vezír Šávar sesazen, čehož Amaury využil a vytáhl do Egypta. Výprava skončila fiaskem, ovšem Šávar mezitím požádal Nur ad-Dína o pomoc při svém návratu na trůn.\n\nNúr ad-Dín poslal roku 1164 do Egypta armádu pod velením svého nejlepšího vojevůdce Širkúha bin Šádhího. Ta svého cíle dosáhla, ale Šávar otočil. Ustoupil ze svých slibů a spojil se s Amaurym. Společně pak Širkúha oblehli ve městě Bilbeis. Núr ad-Dín na oplátku napadl antiochijské knížectví, obklíčil hrad Harim a zničil křižácké armády z Antiochie a Tripolisu. Při tom zajal množství významných osob, v čele s Bohemundem III. a Raimondem III., knížetem antiochijským a hrabětem tripoliským. Samotnou Antiochii opět neobsadil, zabral však Bainas. V Egyptě nakonec vše skončilo dohodou a Amaury i Širkúh odtáhli.\n\nŠirkúh se ale s armádou vrátil roku 1167, stejně tak i Amury. Opět vše skončilo dohodou a armády odtáhli. Následující rok se Amaury spojil s Byzantskou říší a vpadl opět do Egypta. Oblehl Káhiru a Šavár opět běžel prosit Núr ad-Dína o pomoc. Širkúh opět vytáhl do Egypta, armáda Amauryho se stáhla a on 9. ledna 1169 triumfálně vstoupil do Káhiry. Po deseti dnech byl Šavár zabit a Širkúh se stal vezírem. Po třech měsících ovšem zemřel. Jeho nástupcem se stal Saláh ad-Dín Júsuf, později známý jako Saladin. Byl to jeho synovec, který s ním podnikl všechny výpravy do Egypta.\n\nVztah mezi Saladinem a jeho nadřízeným Núr ad-Dínem byl stále napjatější. Saladin váhal s okamžitým sesazením šiítského chalífy a sunitského chalífu povolal až po jeho smrti v roce 1171, kdy fátimovský chalífát definitivně zrušil. Také on chtěl sjednotit Egypt a Sýrii pod svou vládou, na radu otce však proti Núr ad-Dínovi otevřeně nevystoupil. Odmítal však jeho rozkazy k útoku na Egypt. Nakonec se Núr ad-Dín chystal k výpravě do Egypta, ale roku 1174 zemřel na horečku vyvolanou infekcí.\n\nNúr ad-Dín se proslavil jako spravedlivý vládce a horlivý stoupenec sunnitského islámu. Jako sunnita nevyužíval válečnou kořisti k vlastnímu obohacení, ale investoval je do množství náboženských staveb, nemocnic, škol a lázní. Na svém území zavedl soudní systém a účinnou státní správu. Pro islám se stal vojenskou legendou a obrazem spravedlivého a moudrého vládce. V povědomí a ve věhlasu jej ale zastínil vojevůdce ještě větší, jeho nástupce Saladin.\n\nPHILLIPS, CH.: \"An Illustrated History of Crusades and the Crusades Knights.\" Lorenz Books, Annes Publishing Ltd.:London, 2009.\n"}
{"id": "325615", "url": "https://cs.wikipedia.org/wiki?curid=325615", "title": "Bedolach", "text": "Bedolach\n\nBedolach ( בדולח, doslova \"Křišťál\", Bedolah) byla izraelská osada v pásu osad Guš Katif, která se nacházela v jihozápadní části Pásma Gazy. Žilo v ní téměř 200 religiózních Židů.\n\nBedolach byl založen polovojenskou organizací Nachal v roce 1979 a v roce 1986 byl předán civilistům jako ortodoxní zemědělská osada. Byl domovem třiceti rodin (220 osob). Většina obyvatel pocházela z mošavů ze západního Negevu a z oblasti Tel Mond. Osada v minulosti také přijala rodiny židovských imigrantů z Francie. Mezi hlavní ekonomickou aktivitu patřilo zemědělství, konkrétně pak skleníkové hospodaření (pěstování ovoce a zeleniny.\n\nObyvatele osady Bedolach byli 17. srpna 2005 nuceně vystěhováni v rámci Izraelského plánu jednostranného stažení, při kterém byly jejich domy zdemolovány a okolní oblast předána Palestinské autonomii.\n\nObyvatelstvo obce Bedolach bylo v databázi rady Ješa popisováno jako nábožensky založené. Šlo o menší sídlo vesnického typu se stagnujícím počtem obyvatel. K 31. prosinci 2004 zde žilo 191 lidí. Během roku 2004 populace obce vzrostla o 2,1 %.\n\n"}
{"id": "325619", "url": "https://cs.wikipedia.org/wiki?curid=325619", "title": "OSE", "text": "OSE\n\nOSE je zkratka s mnoha významy:\n\n"}
{"id": "325620", "url": "https://cs.wikipedia.org/wiki?curid=325620", "title": "Morag", "text": "Morag\n\nMorag (: מורג, podle zemědělského nástroje \"\"smyk na mlácení\"\" zmiňovaného v bibli - například Kniha Izajáš 41,15) byl mošav a izraelská osada v bloku osad Guš Katif, v jihozápadním cípu Pásma Gazy, která byla evakuována v rámci Izraelského plánu jednostranného stažení v roce 2005.\n\nMošav Morag byl založen 29. května 1972, jako předsunuté vojensko-civilní stanoviště typu Nachal. V rámci bloku Guš Katif šlo o sídlo situované nejvíce k jihu, respektive nejdál od pobřeží Středozemního moře. Na ryze civilní obec byl proměněn po jeho demilitarizování v roce 1983. Morag se stal zemědělským mošavem s náboženskou orientací. Osadu založila organizace ha-Po'el ha-Mizrachi. Obyvatelé se živili zemědělstvím, zejména pěstováním květin a zeleniny ve sklenících. Během Druhé intifády se bezpečnostní situace v okolí vesnice výrazně zhoršila. Ještě počátkem 21. století zde ale pokračoval stavební ruch a byla dokončena budova synagogy.\n\nObyvatelé osady Morag byli v létě roku 2005 nuceně vystěhováni izraelskou armádou a izraelskou policií v rámci plánu jednostranného stažení. Krátce na to byly jejich domy zdemolovány a oblast předána pod správu Palestinců.\n\nNa místě zbořené osady Morag se v roce 2005 plánovala výstavba palestinského města Šejch Kalífa City, jehož výstavbu měl financovat prezident Spojených arabských emirátů Chalífa bin Sajíd Al Nahaján. V říjnu 2005 byl dokonce položen základní kámen k novému městu.\n\nObyvatelstvo obce Morag bylo v databázi rady Ješa popisováno jako nábožensky založené. Šlo o menší sídlo vesnického typu. K 31. prosinci 2004 zde žilo 221 lidí. Během roku 2004 populace obce vzrostla o 18,8 %.\n\n\n"}
{"id": "325622", "url": "https://cs.wikipedia.org/wiki?curid=325622", "title": "Dubicko", "text": "Dubicko\n\nObec Dubicko () se nachází v okrese Šumperk v Olomouckém kraji. Žije zde obyvatel.\n\nV katastru obce jsou evidovány tyto kulturní památky:\n\n1. 9. 1995 byla otevřena renovovaná školní budova. Oficiální název školy je od 1. 1. 2006 \"Základní škola a mateřská škola Dubicko, příspěvková organizace\".\n\n\n"}
{"id": "325625", "url": "https://cs.wikipedia.org/wiki?curid=325625", "title": "Stavenice", "text": "Stavenice\n\nObec Stavenice (německy \"Steinmetz\") se nachází v okrese Šumperk v Olomouckém kraji. Žije zde obyvatel.\n\nPrvní písemná zmínka o obci pochází z roku 1273.\n\nV katastru obce jsou evidovány tyto kulturní památky:\n\nNa místním hřbitově se nachází památník padlým v první světové válce. Na první část je státní znak a nápis, na druhé jména a fotografie padlých.\n\nSamospráva obce od roku 2010 pravidelně 5. července vyvěšuje zlato-červenou moravskou vlajku.\n\n"}
{"id": "325628", "url": "https://cs.wikipedia.org/wiki?curid=325628", "title": "Pavlov (okres Šumperk)", "text": "Pavlov (okres Šumperk)\n\nObec Pavlov () se nachází v okrese Šumperk v Olomouckém kraji, zhruba 5 km jihozápadně od Mohelnice. Žije zde obyvatel.\n\n\nPrvní písemná zmínka o obci pochází z roku 1323.\n\nV katastru obce jsou evidovány tyto kulturní památky:\n\n\n"}
{"id": "325630", "url": "https://cs.wikipedia.org/wiki?curid=325630", "title": "Lukavice (okres Šumperk)", "text": "Lukavice (okres Šumperk)\n\nObec Lukavice (německy \"Lukawetz\") se nachází v okrese Šumperk v Olomouckém kraji. Žije zde obyvatel.\n\nPrvní písemná zmínka o obci pochází z roku 1273.\n\nV katastru obce jsou evidovány tyto kulturní památky:\nPamátkově nechráněné objekty:\n\n\n\n"}
{"id": "325637", "url": "https://cs.wikipedia.org/wiki?curid=325637", "title": "Gadid", "text": "Gadid\n\nGadid (: גָּדִיד) byla izraelská osada a mošav nacházející se zhruba ve středu pásu osad Guš Katif v Pásmu Gazy, jejíž obyvatele byli vystěhováni v rámci Izraelského plánu jednostranného stažení v roce 2005. Původ jména osady pochází z Bible, kde označoval čas sklizně v této oblasti.\n\nGadid byl založen v roce 1982 jako ortodoxní mošav skupinou 22 rodin, převážně nových imigrantů z Francie, a rodinami z Bnej Akiva Mizrachi. Většina obyvatel Gadidu si vydělávala na živobytí pěstitelstvím ve sklenících, kde pěstovali zejména zeleninu (rajčata), květiny a byliny. Specifikem Gadidu byla skutečnost, že každá rodina měla svoji zemědělskou půdu před svým domem. Osada také v roce 1999 sloužila jako absorpční centrum pro nové imigranty z Francie. Mezi významná specifika patřila také výroba bylinných léků, kterou se zabývala rodina Barbej.\n\nObyvatelé osady Gadid byli 19. srpna 2005 nuceně vystěhováni izraelskou armádou a izraelskou policií v rámci plánu jednostranného stažení. Krátce na to byly jejich domy zdemolovány a oblast předána pod správu Palestinců.\n\nObyvatelstvo obce Gadid bylo v databázi rady Ješa popisováno jako nábožensky založené. Šlo o menší sídlo vesnického typu. K 31. prosinci 2004 zde žilo 324 lidí. Během roku 2004 populace obce vzrostla o 12,1 %.\n\n\n"}
{"id": "325641", "url": "https://cs.wikipedia.org/wiki?curid=325641", "title": "Mozkový kmen", "text": "Mozkový kmen\n\nMozkový kmen (latinsky \"truncus cerebri\") je částí mozku a navazuje na páteřní míchu (\"medulla spinalis\"). Vývojově a morfologicky ho řadíme k zadnímu mozku (\"rhombencephalon\") a střednímu mozku (\"mesencephalon\"), ale funkčně tvoří nedělitelný celek.\n\nMozkový kmen zahrnuje tyto struktury:\n\nProdloužená mícha a most jsou svým segmentárním uspořádáním systémem inervace hlavy, stejně jako páteřní mícha inervuje trup a končetiny.\n\nProdloužená mícha přímo pokračuje Varolovým mostem, který je vytvořený příčně probíhajícími vlákny mozečku (\"brachia pontis\"). Střední mozek pak navazuje na Varolův most, je tvořen \"crura cerebri\" na spodině, ve své střední části tegmentem a na zadní straně čtverhrbolí (\"corpora quadrigemina\").\n\nMimoto, že zprostředkuje komunikace mezi míchou a mozkem, také kontroluje základní instinktivní chování (dýchání, tlak krve, polykání, zvracení, vyměšování), řídí nepodmíněné reflexy a je v pohotovosti v situaci ohrožení. Informace získané v těchto situacích se neukládají do dlouhodobé paměti. Při činnostech řízených mozkovým kmenem se jedná o akce důležité jen pro právě probíhající okamžik, nebo pro zachování života. Proto si například těžko vybavujeme okamžik nějaké nehody. Naše reakce v té době řídil mozkový kmen.\n\n"}
{"id": "325645", "url": "https://cs.wikipedia.org/wiki?curid=325645", "title": "Pierre-Auguste Adet", "text": "Pierre-Auguste Adet\n\nPierre-Auguste Adet (17. května 1763, Nevers – 19. března 1834, Paříž) byl francouzský vědec, politik a diplomat. Spolupracoval s Lavoisierem na novém chemickém názvosloví a byl tajemníkem vědeckého periodika \"Annales de chimie\", založeného roku 1789. Později se stal francouzským velvyslancem v USA a prefektem departementu Nièvre.\n\n\n"}
{"id": "325646", "url": "https://cs.wikipedia.org/wiki?curid=325646", "title": "Baldur von Schirach", "text": "Baldur von Schirach\n\nBaldur Benedikt von Schirach (9. května 1907, Berlín – 8. srpna 1974, Kröv an der Mosel, Rheinland-Pfalz, Německo) byl členem NSDAP a politikem v době národního socialismu v Německu. Zastával funkci říšského vůdce mládeže (Reichsjugendführer).\n\nSchirach patřil mezi 24 obžalovaných při Norimberském procesu před mezinárodním vojenským soudem a byl 1. října 1946 odsouzen za zločiny proti lidskosti na 20 let vězení, ale z obžaloby za přípravu válečného napadení byl osvobozen.\n\nSchirach byl synem poručíka a velitele eskadrony jezdeckého regimentu Garde-Kürassier-Regiment a později kapitána a velkovévody saské komory Karla Bailyho Norrise von Schirach (1873–1949), 1909–1918 ředitele Národního divadla ve Weimar, 1935–1943 ředitele Státního divadla ve Wiesbaden a jeho americké manželky Emmy Middleton Lynah Tillouové (1872–1944). Jeho matka pocházela z rodu dvou signatářů deklarace nezávislosti Spojených států. \n\nSchirach vyrůstal jak v prostředí liberálním a progresivně osvíceném, tak v prostředí konzervativním a loajálním k císaři. Jeho o sedm let starší bratr Karel (* 1900) se v roce 1919 v Roßleben zastřelil, zřejmě žalem po abdikaci císaře a uzavření mírové smlouvy ve Versailles. Měl také dvě sestry, Viktorii a Rosalindu. Victoria zemřela na záškrt. Rosalinda se stala operní pěvkyní. Baldur byl vzděláván po vzoru reformátora Hermann Lietz. Doma byl Schirach vyučován angličtině, teprve od pěti let se učil němčinu. \n\n31. března 1932 se oženil s Henriettou Hoffmannovou, dcerou Heinricha Hoffmanna, oficiálního fotografa Adolfa Hitlera. Díky tomu se stal častým hostem v Hitlerově Berghofu. Manželé Schirachovi měli spolu čtyři děti: Angelika Benedikta (* 1933), Klause (* 1935), Roberta (* 1938) a Richarda (* 1942). V období 1936–1945 žil Schirach se svou rodinou na zámku Schloss Aspenstein v Kochel am See. Schirachovo manželství bylo 20. července 1950 v Mnichově rozvedeno. Právník a spisovatel Ferdinand von Schirach, esejistka a filozofka Ariadne von Schirach a spisovatel Benedict Wells jsou jeho vnuci.\n\nV 10 letech byl Schirach členem Wehrjugendgruppe. V 17 letech se setkal v roce 1925 s Adolfem Hitlerem a stal se jeho nadšeným stoupencem. Po dosažení dospělosti vstoupil do NSDAP. Během studií germanistiky a dějin umění byl zvolen v roce 1928 vůdcem NS Německého svazu studentstva (Nationalsozialistischen Deutschen Studentenbunds). 30. října 1931 byl jmenován říšským vůdcem mládeže NSDAP (Reichsjugendführer der NSDAP) a nesl hodnost vůdce skupiny v SA. Studium nedokončil. Po „převzetí moci“ národními socialisty a tzv. Gleichschaltung všech mládežnických organizací ho Hitler jmenoval 17. června 1933 vůdcem mládeže celé Německé říše.\n\nV roce 1936 byl jmenován do funkce státního tajemníka. Jeho zákonem o Hitlerjugend se stalo členství v HJ povinným, čímž vzrostl počet členů na 6 000 000. Snažil se získat kontrolu nad celou nacionalistickou výchovou a vzděláváním mládeže. Tyto snahy vedly k boji o moc s Arturem Axmannem. V době vypuknutí války v roce 1939 Schirach dobrovolně narukoval na frontu a zúčastnil se západního tažení (Westfeldzug), kde byl poté vyznamenán Železným křížem. Axmann byl nejprve jmenován jeho tajemníkem a později 7. srpna 1940 jeho nástupcem. Schirach si udržel postavení říšského vedoucího (Reichsleiter), byl pověřen kontrolou celé organizace Hitlerjugend a od září 1940 organizoval z měst ohrožených leteckou válkou projekt Kinderlandverschickung.\n\nDo úřadu ve Vídni na místo župního vedoucího a říšského místodržitele byl Baldur von Schirach jmenován 7. srpna 1940, kam se také s rodinou přestěhoval do prestižního vídeňského Hofburgu. V této funkci zůstal až do skončení války v roce 1945. Byl zodpovědný za deportace rakouských Židů, k nimž se vyjádřil ve svém projevu dne 14. září 1942: \"Pokud byste mi chtěli vyčítat, že jsem deportoval z města desítky tisíc Židů do východního gheta, musím podotknout, že tento krok vidím jako aktivní příspěvek k evropské kultuře \". Za jeho vedení bylo do polských táborů deportováno z Vídně 185 000 Židů. Schirach nebyl vyhlášeným antisemitou, dokonce měl několikrát nacistickou perzekuci Židů opatrně kritizovat. Například existují náznaky, že nepovolil vůdcům HJ účast na Lednových pogromech (Novemberpogromen). Nicméně tato tvrzení nejsou doložena. Jisté však je, že když 24. června 1943 vyzval k lepšímu zacházení obyvatel východní Evropy, upadl u Hitlera v nemilost.\n\nDne 24. února 1945 byl Schirach povolán do Berlína k Adolfu Hitlerovi, který ho jmenoval říšským komisařem obrany ve Vídni, a to do posledního muže. \"Gaugefechtsstand Vídeň\" na Gallitzinbergu v Ottakringu musel být 4. dubna 1945 vyklizen, jelikož Rudá armáda už stála v Hütteldorfu. Jakmile se Rudá armáda přiblížila ke Klosterneuburgu, Schirach se přesunul 6. dubna 1945 ze svého bunkru na Hohe Warte do Hofburgu a odpoledne 9. dubna uprchl do Floridsdorfu, kde měla 2. SS-Panzerkorp u Bisambergu hlavní stan. „Boj do posledního muže“ nařídil Schirach a vydal se k Dunaji.\n\nPo ukončení Třetí říše byl Schirach zpočátku považován za mrtvého. Roznesla se totiž zpráva, že byl ve Vídni oběšen. Místo toho však vystupoval v Tyrolsku pod jménem Richard Falk a pracoval jako tlumočník pro americkou armádu. 5. června 1945 se ale ohlásil a v roce 1946 byl na Norimberském procesu za zločiny proti lidskosti odsouzen na 20 let vězení – především za deportace 185 tisíc rakouských Židů do koncentračních táborů. Během výkonu trestu odnětí svobody byl 20. července 1949 rozveden s manželkou. Po propuštění 30. září 1966 byl již částečně slepý. Baldur Benedikt von Schirach dožil v penzionu Müllen v Kröv an der Mosel a v roce 1967 vydal paměti pod titulem \"Ich glaubte an Hitler\" (\"Věřil jsem v Hitlera\"). Osmého srpna 1974 zemřel.\n\n\n\n"}
{"id": "325647", "url": "https://cs.wikipedia.org/wiki?curid=325647", "title": "Kfar Jam", "text": "Kfar Jam\n\nKfar Jam (: כפר ים, doslova \"\"Mořská vesnice\"\", : Kfar Yam) bylo malé předsunuté stanoviště a izraelská osada v bloku osad Guš Katif v Pásmu Gazy, která byla zrušena v rámci Izraelského plánu jednostranného stažení v roce 2005.\n\nMalá osada Kfar Jam vznikla poblíž břehu Středozemního moře v roce 1983, kdy se 2 rodiny usadily v opuštěném areálu, který před rokem 1967 využívala egyptská armáda. V roce 1985 se k nim přidala 3. rodina a 4.rodina se sem přistěhovala v roce 1996. Šlo o rozptýlenou zástavbu individuálních osadníků. Obyvatelé se zabývali intenzivním zemědělství v skleníkových komplexech. Osada Kfar Jam neměla oficiální statut, třebaže fakticky šlo o samostatnou obec s vlastním zastoupením v Oblastní radě Chof Aza.\n\nObyvatelé osady Kfar Jam byli v srpnu 2005 vystěhováni izraelskou armádou a izraelskou policií v rámci plánu jednostranného stažení. Krátce na to byly jejich domy zdemolovány a oblast předána pod správu Palestinců.\n\nObyvatelstvo obce Kfar Jam bylo v databázi rady Ješa popisováno jako sekulární. Přesné údaje o vývoji počtu obyvatel neexistují, protože osada nebyla oficiálně uznávána jako nezávislá obec. V době evakuace osady její populace čítala čtyři rodiny (10 lidí). Rovněž databáze Yesha zde pro rok 2003 uvádí 10 obyvatel.\n\n\n"}
{"id": "325649", "url": "https://cs.wikipedia.org/wiki?curid=325649", "title": "Královská severozápadní jízdní policie", "text": "Královská severozápadní jízdní policie\n\nKrálovská severozápadní jízdní policie ( ; zkratkou \"NWMP\") byl policejní sbor na území Kanady, zřízený r. 1873 (tj. 3 roky před získáním nezávislosti) Dočasnou radou Severozápadních teritorií – na tomto území měly tyto polovojensky organizované jednotky zajistit klid, pořádek a státní svrchovanost proti nárokům Američanů, pronikajících sem z Aljašky. Přímým vzorem byla Královská irská policie (z hlediska strukturálního); výstroj a výzbroj byla převzata z oddílů kavalerie Britské armády. Přídavné jméno „královská“ bylo policejnímu sboru uděleno až r. 1904.\n\nV roce 1895 se působnost NWMP rozšířila i na území Yukonu; o 8 let později i na celé kanadské pobřeží Arktidy. Další provincie následovaly: Alberta, Saskatchewan (1905) & Manitoba (1912).\n\nČasté úvahy o jejím rozpuštění vedly jejího posledního prezidenta A. Perryho ke snaze o sloučení s Dominiální policií, což se nakonec 1. února 1920 zdařilo a vznikla nová organizace: Královská kanadská jízdní policie. Ta plní funkci kanadské policie dodnes.\n"}
{"id": "325658", "url": "https://cs.wikipedia.org/wiki?curid=325658", "title": "Gary Gygax", "text": "Gary Gygax\n\nErnest Gary Gygax (27. července 1938, Chicago – 4. března 2008) byl americký tvůrce a designér herních systémů, jenž se proslavil v roce 1974 jako spolutvůrce prvotního RPG systému \"Dungeons & Dragons\" (\"D&D\") společně s Davem Arnesonem. S Donem Kayem založil roku 1973 společnost Tactical Studies Rules (TSR, Inc.). Poté, co firmu TSR opustil, pokračoval sám jako tvůrce RPG titulů, včetně herního systému \"Lejendary Adventure\". \n\nGygax je všeobecně znám jako jeden z otců RPG systémů.\n\n"}
{"id": "325659", "url": "https://cs.wikipedia.org/wiki?curid=325659", "title": "Alej (řeka)", "text": "Alej (řeka)\n\nAlej ( ) je řeka v Altajském kraji v Rusku. Je 858 km dlouhá. Povodí má rozlohu 21 100 km². Na horním toku se nazývá Východní Alej ( ).\n\nPřevážnou část toku protéká přes Obskou planinu. Ústí zleva do Obu.\n\nZdrojem vody jsou v horách sněhové a na dolním toku dešťové srážky. Průměrný roční průtok vody činí 33,8 m³/s. Zamrzá v listopadu a rozmrzá v dubnu.\n\nVyužívá se na zavlažování. Dolina řeky a jejich přítoků je hustě osídlena. Na řece leží města Rybcovsk, Alejsk.\n"}
{"id": "325661", "url": "https://cs.wikipedia.org/wiki?curid=325661", "title": "Jaroslav Benák", "text": "Jaroslav Benák\n\nJaroslav Benák (* 3. dubna 1962, Havlíčkův Brod, Československo) je český hokejový trenér a bývalý československý hokejový obránce.\n\nKdyž mu byly asi 3 roky, začínal v místním týmu s ledním hokejem. Jako talent se projevil už v žákovských letech. V dorostu si ho vyhlídli „Vojáci“ z Jihlavy a na přelomu roku 1981/1982 si ho stáhli do svých řad. Jako nováček se okamžitě osvědčil a kromě čtyř titulů v řadě (1982–1985) se také v roce 1983 probojoval do národního týmu, kde byl stabilně nasazovaný až do roku 1988.\n\nV roce 1985, po MS v Praze, byl draftován týmem z kanadsko-americké NHL Calgary Flames, ale kvůli tehdejší době k přestupu nedošlo.\n\nV sezoně 1993/94 se ozval klub z nejvyšší domácí soutěže, Berani ze Zlína, kde Benák strávil jednu sezonu, v níž se opět ve svých 32 letech probojoval do reprezentace na tradiční turnaj Izvesťja v Rusku. Poté odešel do domácího týmu Dukly Jihlava.\n\nPozději odehrál ještě jednu sezonu v Havlíčkově Brodě (1. česká hokejová liga), následovaly 4 sezóny v Německu v místní Ober-lize, kde patřil k nejlepším obráncům celé ligy.\n\nPo sametové revoluci v roce 1989 a otevření hranic působil Benák ve finském týmu SaiPa Lappeenranta, v níž odehrál 2 sezóny v nejvyšší lize. Následně hrál dvě sezóny v italském týmu z Cortiny d'Ampezzo.\n\nV roce 2002, ve svých 40 letech, ukončil hráčskou kariéru. Od roku 2008 trénoval druholigový Žďár nad Sázavou. Jako asistent trenéra dovedl v sezóně 2010/2011 na 4. místo v tabulce prvoligový Havlíčkův Brod.\n\n\n"}
{"id": "325670", "url": "https://cs.wikipedia.org/wiki?curid=325670", "title": "Násyp", "text": "Násyp\n\nNásyp či násep je umělá vyvýšená stavba v terénu, vzniklá nasypáním materiálu (obvykle zemina, kamení, hlušina). Násyp může sloužit jako součást opevnění, součást dopravních staveb (například součást železničního spodku nebo podklad silnice), protihluková bariéra či jen uložení nepotřebného sypkého materiálu. \n\nPokud má násyp sloužit jako sypaná hráz, je požadována nepropustnost vody. V ostatních náspech bývají často budovány propustky a mosty, které mají zamezit tomu, aby se násep stal hrází. Nesprávné umístění mostů v náspu způsobilo například, že povodeň v roce 1845 zaplavila velkou část Břeclavi.\n\nAktuální technické normy pro silniční a železniční stavitelství používají pro násep termín „násyp“. Ottův slovník naučný jmenuje „násyp, násep“ v uvedeném pořadí jako synonyma, v textu hesla pak používá slovo násyp. Slovník spisovné češtiny pro školu a veřejnost u slova násep rozlišuje dva významy (hráz nasypaná k ochraně, nasypaný podklad zvýšených komunikací), zatímco u slova násyp pouze význam „nasypaná hromada, vrstva“. \n\nPodle dílu jazykového koutku Českého rozhlasu z dubna 2014, který zopakoval vysvětlení publikované v rubrice jazykové poradny v časopise Naše řeč z roku 2006, slovo násyp většinou označuje dlouhou nebo podlouhlou nasypanou hromadu nebo vrstvu zeminy, písku, štěrkopísku, kamení, hlíny, škváry, polystyrénu apod. například k vyrovnání terénu, ke zpevnění základů stavby. Násep je podle zmíněných textů zcela dokončený násyp, to znamená, že je u něj patřičně upravena jeho horní část (koruna, pláň) i boční svahy, například silniční násep, železniční násep či násep kolem hradiště. Podle autorů pořadu se mimo úzce odbornou stavební komunikaci mohou významy obou slov poněkud překrývat.\n\nV nářečích se kromě tvaru násep používá též tvar náspa podle vzoru žena, náspě podle vzoru růže, náspí podle vzoru stavení a násp podle vzoru hrad a též pomnožné podoby náspa a náspě. Většinou se jím označuje zápraží, tedy upravený, zpravidla vyvýšený chodník podle dveřní stěny venkovského obytného stavení.\nSlovo „násyp“ může označovat též nasypaný materiál vůbec či najednou nasypané množství materiálu, například jeden násyp do kamen, dávka obilí určená ke společnému semletí atd., tedy většinou o mmožství materiálu v zásobníku či v násypce.\n\nTechnologie ztraceného lešení byla používána především při budování železničních tratí. V ose budoucí trati bylo postaveno dřevěné lešení, vysoké jako budoucí násep. Po vrcholu lešení vedla stavební dráha. Z místa, kde byl budován zářez, se po této dráze přivážel materiál, který se z lešení vyklápěl. Rostoucí násep postupně lešení zakryl a to se v něm ponechalo.\n\nDnes nejčastěji používaná metoda. Násypový materiál je navážen a hutněn po vrstvách o předepsané tloušťce. Hutnění probíhá obvykle strojně, v okolí tenkostěnných přesypaných konstrukcí bývá předepsáno ruční hutnění.\n\nPro zamezení nadměrných deformací a případných sesuvů kvůli přitížení terénu se někdy používají vylehčené násypy - buď se použije pórovitý materiál (liapor nebo i polystyrén, který byl v Česku poprvé použit na dálnici D1 v úseku Vyškov-Mořice.\n\nOpakem vylehčeného násypu jsou přitěžovací lavice, kdy se, obvykle u paty násypu, přisype násyp určité šířky.\n\nPro stavbu silnic platí ČSN 73 6133 Návrh a provádění zemního tělesa pozemních komunikací.\nNásypový materiál musí splňovat kritéria namrzavosti a propustnosti (podle toho se zeminy dělí na vhodné a nevhodné do násypů). U silnic je vysoký násyp považován za potenciálně nebezpečné místo, proto se v místě, kde je výška násypu vyšší než 3 metry (4 metry u polních cest) osazují svodidla.\n\nU vysokých násypů je nutné sledovat jeho sedání, při výstavbě se osazují zařízení geodetického monitoringu. \nV některých případech se u vysokých násypů zřizují přitěžovací lavice z násypového materiálu.\n\nSvahy tělesa násypu se podle ČSN 73 6133 navrhují v rozmezí 1:1 – 1:2,5\n\nU železničních násypů není nutné osazovat záchytná zařízení, proto se na rozdíl od silničních většinou navrhují svahy v jednotném sklonu. Násyp je považován za spodní stavbu.\n"}
{"id": "325672", "url": "https://cs.wikipedia.org/wiki?curid=325672", "title": "Teologické texty", "text": "Teologické texty\n\nTeologické texty byl český odborný teologický časopis, zabývající se teoretickými i praktickými otázkami teologie. Od roku 1978 vycházel v rámci katolického samizdatu, od roku 1990 pak oficiálně. Od založení časopisu až do r. 2005 byl šéfredaktorem a hlavním odborným poradcem Oto Mádr, po něm převzala vedení Jolana Poláková. Vydávání časopisu bylo zastaveno v r. 2015. \n\nČasopis vycházel 4-5x do roka, s ročním zpožděním byla jeho čísla zveřejňována na internetových stránkách. Vydávala jej Královská kolegiátní kapitula sv. Petra a Pavla na Vyšehradě. Od roku 2007 udělovala redakce časopisu cenu Oto Mádra „za nejlepší práci česky píšícího autora či autorky ve věku do 35 let (dosaženém do termínu dodání práce do redakce), publikovanou v příslušném dvouletí v časopise Teologické texty.“ Laureáty se stali Pavel Blažek (2008), Jan Poříz (2010), Jakub Kříž (2012) a Dan Török (2014)\n\nKritici Teologickým textům vytýkají příklon k liberalismu, nereflektování konzervativních hledisek a místy i zlehčování církevní autority.\n\n"}
{"id": "325682", "url": "https://cs.wikipedia.org/wiki?curid=325682", "title": "Vouilly", "text": "Vouilly\n\nVouilly je francouzská obec v departementu Calvados v Normandii. Nachází se na místě bývalého římského tábora.\n\nVouilly leží v kraji Bessin, dvacet kilometrů od Bayeux a osm kilometrů od Isigny-sur-Mer.\n\nSousedící obce: Lison, Cartigny l'Epinay, Castilly, Longueville, Bernesq, Colombieres, Ecrammeville, Canchy, Saint Germain du Pert, Saint Martin de Blagny, Bricqueville, La Folie, Monfreville, Saint Marcouf.\n\"Počet obyvatel\"\n\n\n"}
{"id": "325687", "url": "https://cs.wikipedia.org/wiki?curid=325687", "title": "Samira Saïd", "text": "Samira Saïd\n\nSamira Saïd, celým jménem Samira Bensaïd Pirthi (* 10. ledna 1958 Rabat), je marocká zpěvačka.\n\nNarodila se v Rabatu. Rodiče ji podporovali v pěveckých soutěžích a tak zpívat začala již v 9 letech. Mnohé tyto soutěže vyhrála. Počátkem 80. let 20. století se odstěhovala do Egypta. Její hlasový rozsah ji umožňuje zazpívat jak klasické a hlasově náročné arabské písně, ale také arabský pop, ve kterém zaznívají stopy jazzu, evropského popu a alžírského hudebního stylu nazývaného Raj.\nV roce 1980 zpívala v soutěži Eurovision Song Contest s písní \"„Bitaqat Hub“\". V roce 1983 se proslavila i v Egyptě s písní \"„Al hob Elli Ana Aichah“\" a s písní \"„Alemnah al Hob“\". Stala se známou pro její pečlivý výběr hudby i doprovodu. V lednu 2006 v Káhiře zazpívala píseň „Kolena Ensan“ pro African Cup of nation.\n\nVěnuje se dobročinným účelům, několikrát se osobně zúčastnila charity v jižní a severní Africe za boj proti AIDS a hladomoru. Na jedné z těchto charit zazpívala píseň „Kolena Ensen“ v arabštině, angličtině a ve francouzštině za což získala zlatou cenu. V roce 2004 vydala album pod názvem \"„Youm wara youm“\", které bylo stejně úspěšné jako pozdější vydané album \"„Aweni Beek“\" a píseň \"„Ma khalas“\", jejichž videa byla natočena v Barceloně. V létě roku 2005 díky ohlasu tuniských fanoušků během jejího představení v Carthage Festival, zpívala kolekci svých písní v odlišném dialektu, měnícím se z Maroka do Egypta, Libanonu a z dalšího východu. Žije se svým manželem v Káhiře.\n\n"}
{"id": "325688", "url": "https://cs.wikipedia.org/wiki?curid=325688", "title": "Daňový doklad", "text": "Daňový doklad\n\nDaňový doklad je faktura nebo účtenka (cizím slovem \"paragon\"), který musí mít náležitosti stanovené § 26-35 zákona o DPH. Daňový doklad musí vystavit každý plátce daně z přidané hodnoty.\n\nPodle způsobu platby a výše zdanitelného plnění existují dva typy daňových dokladů:\nSouhrnný daňový doklad je daňovým dokladem (daňový doklad u DPH), který může vystavit plátce DPH na několik samostatných zdanitelných plnění nebo plnění, na které se vztahuje osvobození od daně s nárokem na odpočet daně pro jednu osobu.\n\nLze ho použít pouze při nákupu za hotovost nebo při placení kartou či šekem, a to do 10 000 Kč včetně DPH.\n\nZjednodušený daňový doklad musí obsahovat:\n\nBěžný daňový doklad obsahuje všechny náležitosti zjednodušeného daňového dokladu a navíc obsahuje:\n\nSouhrnný daňový doklad je daňovým dokladem (daňový doklad u DPH), který může vystavit plátce DPH na několik samostatných zdanitelných plnění nebo plnění, na které se vztahuje osvobození od daně s nárokem na odpočet daně pro jednu osobu. Pokud se pro jeho vystavení plátce rozhodne, je povinen jej vystavit nejpozději do 15 dnů od konce kalendářního měsíce, ve kterém se uskutečnilo první zdanitelné plnění nebo byla přijata první platba za plnění uvedená na tomto souhrnném daňovém dokladu. Údaje společné pro všechna samostatná zdanitelná plnění nebo plnění osvobozená od daně s nárokem na odpočet daně mohou být na souhrnném daňovém dokladu uvedeny pouze jednou, další údaje potřebné pro stanovení daňové povinnosti musí být uvedeny zvlášť pro každé samostatné plnění.\n\nPro obchodníka je účtenka cenným zdrojem informací, jaké položky a v jakých obchodech zákazníci chtějí, které pomáhají při tvorbě nabídky pro zákazníka a slev.<ref name=\"podnikatel.cz/clanky/co-se-deje-s-uctenkou-po-nakupu-a-jak-pomaha-obchodnikum-tvorit-slevove-akce\"></ref> Z účtenek lze získat informace, jak rychle se prodává aktuální nabídka a o jaké další zboží mají zákazníci zájem ve spojení s položkou, která je zrovna v akci.\n\n"}
{"id": "325689", "url": "https://cs.wikipedia.org/wiki?curid=325689", "title": "Kouř (hudební skupina)", "text": "Kouř (hudební skupina)\n\nKouř je pražská bluesrocková kapela.\nKouř vznikl v devadesátých letech 20. století v Praze, jako čistě koncertní kapela, ovšem v roce 2006 vydala svou první studiovou desku \"Dnes v noci...\".Zpočátku hrála kapela v sestavě Jakub Harmanec (Pavouk) - kytara, zpěv; Roman Casado (Basado) - basová kytara, zpěv; Tomáš Jakl - bicí, ten byl ovšem později vystřídán Ondrou Slukou (Bubeníček), tato změna trvá dodnes. \n\nKapela se pravidelně účastní letních hudebních festivalů, namátkou \"Kunfest\" (\"Velký významný festival malých bezvýznamných kapel\"), \"Wake Up Fest Znojmo\", \"Slunovrat\" ad.\n\n\n"}
{"id": "325695", "url": "https://cs.wikipedia.org/wiki?curid=325695", "title": "Pavel Blažek (historik)", "text": "Pavel Blažek (historik)\n\nPavel Blažek, Dr.Phil., (* 12. března 1974 Brno) je český historik. Působí jako vědecký pracovník na Filozofickém ústavu AV ČR (1997–2001 a od 2004). Soustředí se na dějiny středověkého myšlení zejména pokud jde o středověkou recepci Aristotela a sociální filosofie, s důrazem na otázky manželství, rodiny a hospodaření. V roce 2008 získal Cenu Oto Mádra.\n\nBakalářský diplom získal v oboru \"International historical studies\" na \"University College London\" (součástí studia byl i šestiměsíční pobyt na \"Scuola Normale Superiore\" v Pise). Ekvivalent magisterského diplomu získal během ročního studia medievalistiky na \"Université Catholique de Louvain\", doktorandské studium v oboru \"Mittelalterliche Geschichte\" absolvoval na \"Friedrich-Schiller-Universität Jena\", kde zároveň působil jako pedagogicko-vědecký pracovník. Absolvoval stipendijní pobyty na \"École des Hautes Études en Sciences Sociales\", \"Institut Historique Allemand\" v Paříži, \"Istituto Storico Germanico\" v Římě, \"Warburg Institute\" v Londýně a na \"Martin-Grabmann-Forschungsinstitut\" v Mnichově. Je ženatý, bydlí v Praze a má devět dětí.\n\n\n"}
{"id": "325698", "url": "https://cs.wikipedia.org/wiki?curid=325698", "title": "Artur Axmann", "text": "Artur Axmann\n\nArtur Axmann alias Erich Siewert (18. února 1913, Hagen, Německo – 24. října 1996, Berlín, Německo) byl nacista a říšský mládežnický vůdce NSDAP (Reichsjugendführer).\n\nAxmann již v patnácti letech vstoupil do Hitlerjugend. V devatenácti letech působil v říšském vedení mládeže. 8. srpna 1940 nastoupil na pozici říšského mládežnického vůdce NSDAP, kde vystřídal Baldura von Schiracha. V roce 1941 byl vážně poraněn na východní frontě. V důsledku zranění přišel o pravou ruku.\n\n4. ledna 1944 získal Německý řád (Deutscher Orden). Ke konci války zůstával s Hitlerem v jeho bunkru v Berlíně. Den po Hitlerově smrti, 1. května 1945, s Martinem Bormannem a Ludwigem Stumpfeggerem opustil bunkr. Avšak Axmann se od nich odpojil a z Berlína unikl.\n\nAxmann byl zatčen v prosinci roku 1945, poté, co organizoval nacistické hnutí. Roku 1949 byl v Norimberském procesu odsouzen ke třem letům vězení. V roce 1958, když pracoval jako obchodní zástupce, dostal peněžitou pokutu za podněcování mládeže k nenávisti. Zemřel v roce 1996 v Berlíně.\n\n\n"}
{"id": "325703", "url": "https://cs.wikipedia.org/wiki?curid=325703", "title": "Getové", "text": "Getové\n\nGetové (Γεται, jednotné číslo Γετης; Getae) bylo řecké pojmenování pro několik thráckých kmenů, které ve starověku obývaly území na jihu dolního Dunaje, kde dnes leží sever Bulharska, a severu dolního Dunaje, v rovině Muntenia (dnešní jižní Rumunsko) a obzvláště v dnešní Dobrudži. Tato území spadala do okolí řeckých černomořských kolonií, což umožnilo kontakt mezi Gety a starými Řeky už v dávných dobách.\n\nMezi badateli je předmětem debat, zda Getové nebyli nějak příbuzní s Dáky nebo dokonce nešlo o samotné Dáky. Také se často objevuje označení \"Geto-Dákové\".\n\n"}
{"id": "325704", "url": "https://cs.wikipedia.org/wiki?curid=325704", "title": "Géaté", "text": "Géaté\n\nGéaté (, , , někdy také \"Gótové\") byli severogermánský kmen obývajíci Götaland (\"země Geatů\") v dnešním Švédsku během středověku. Spolu s kmeny Švédů (Sveů) a Gutů jsou jedni z přechůdců moderních Švédů. Jméno Géaté je také obsaženo v názvech švédských provincií Västergötland a Östergötland - západní a východní země Géatů a v mnoha dalších toponymech.\n\nNejstarší známá dochovaná zmínka o Géatech pochází od Ptolemaie (2. století n. l.), který je označuje jako \"Goutai\". V 6. století Jordanes píše o Gautigótech a Ostrogótech (Ostrogóti ze Scandzi) a přirovnává je k Géatům; Prokopios z Kaisareie odkazuje na název \"Gautoi\". Severské ságy je znají pod názvem \"Gautar\"; Beowulf a Widsith jako Gēatas.\n"}
{"id": "325708", "url": "https://cs.wikipedia.org/wiki?curid=325708", "title": "Vodní nádrž Opatovice", "text": "Vodní nádrž Opatovice\n\nVodní nádrž Opatovice je vodní dílo vytvořené zatopením asi 70 hektarů údolí říčky Malá Haná a dokončené r. 1972. Sypaná hráz má výšku až 36 metrů nad terénem, u paty hráze dosahuje hloubka vody kolem 33 metrů, objem zadržené vody je zhruba 10 000 000 m³. Přehradní nádrž slouží jako zdroj kvalitní pitné vody pro Vyškov, Bučovice a okolí. V nádrži žije mnoho druhů chráněných živočichů, jako jsou škeble či raci. Hráz a převážná část vodní nádrže se nachází na území města Vyškova (katastrální území Opatovice u Vyškova a Rychtářov, okrajově též Pařezovice), většina délky pravého břehu nádrže patří do území obce Ježkovice.\n\n\n\n\n\n\n\n\n\n"}
{"id": "325710", "url": "https://cs.wikipedia.org/wiki?curid=325710", "title": "Otfried Preußler", "text": "Otfried Preußler\n\nOtfried Preußler (20. října 1923, Liberec, Československo – 18. února 2013, Prien am Chiemsee, Německo) byl německý spisovatel, jenž proslul dětskou literaturou. Mezi jeho nejznámější díla patří knihy \"Die kleine Hexe\" (\"Malá čarodějnice\"), \"Der Räuber Hotzenplotz\" (\"Loupežník Hotzenplotz\") a \"Krabat\" (\"Čarodějův učeň\"). Náplně svých knih a povídek čerpal hlavně z lidových vypravování a pověstí blízkého okolí po obou stranách hranice dělící Čechy a Slezsko.\n\nPředkové pocházeli z Jizerských hor a z Krkonoš. Byli skláři, malozemědělci a řemeslníci.\n\nOba jeho rodiče byli učiteli. Jako dítě trávil mnoho času v obsažné knihovně svého otce. Ten se věnoval vlastivědě a sbíral lidové povídky, kvůli čemuž putoval českou vlastí. Syn Otfried jej na cestách často doprovázel. Tak byl položen základ jeho pozdější spisovatelské činnosti, jejímž dalším inspiračním zdrojem byla babička Dora, jež jej značnou měrou ovlivnila a usměrnila svým bohatým vypravováním. \n\nV roce 1942 byl přímo z gymnázia povolán na vojnu a byl ihned poslán do války. \n\nRoku 1944 se ocitl v sovětském válečném zajetí, odkud se vrátil v roce 1949. V bavorském městě Rosenheim našel svou z Čech mezitím vysídlenou rodinu i svou nevěstu Annelies Kind, s níž se v témže roce oženil. Narodily se jim tři dcery.\n\nStal se učitelem prvního stupně. Kromě toho pracoval jako místní novinář a začínal psát povídky pro dětský rozhlas. Pracoval jako učitel až do roku 1970. Od té doby se věnoval již jen spisovatelské činnosti.\n\nZemřel ve věku 89 let v bavorském Prien am Chiemsee 18. února 2013. Poslední rozloučení se zemřelým pro veřejnost se konalo 1. března v rosenheimském kostele sv. Mikuláše.\n\nCelkem napsal 32 knih, které byly přeloženy do 55 jazyků.\n\n\nPůsobil také jako překladatel. V roce 1962 vyšla jeho interpretace Kocoura Mikeše Josefa Lady. Zpracoval i motivy ruských a ukrajinských pohádek, např. \"Die Abenteuer des starken Wanja\" (\"Dobrodružství silného Vani\") anebo \"Der goldene Brunnen\" (\"Zlatá studánka\"). Povídka \"Krabat\" (v českém prostředí známá pod titulem \"Čarodějův učeň\") se zakládá na pověsti Lužických Srbů. Celá řada jeho děl byla i zfilmována.\n\n\nDo češtiny byly zatím přeloženy následující knihy:\n\n"}
{"id": "325714", "url": "https://cs.wikipedia.org/wiki?curid=325714", "title": "Cartagena (rozcestník)", "text": "Cartagena (rozcestník)\n\nNázev Cartagena nese více zeměpisných bodů:\n"}
{"id": "325717", "url": "https://cs.wikipedia.org/wiki?curid=325717", "title": "Tuvalština", "text": "Tuvalština\n\nTuvalština je oceánský jazyk. Používá se společně s angličtinou jako úřední jazyk v Tuvalu (malý ostrovní stát tvořený z 9 ostrovů). Podobně jako ostatní polynéské jazyky, předpokládá se, že i tuvalština vznikla z prajazyka polynéských národů, kterému se říká „proto-polynéština“. Tuvalština je podobná hlavně fidžijštině a nauruštině. Na světě žije přibližně 13 000 mluvčích tohoto jazyka.\n"}
{"id": "325721", "url": "https://cs.wikipedia.org/wiki?curid=325721", "title": "Jadel", "text": "Jadel\n\nJadel je český pletený pařený ovčí nebo kravský sýr. Spolu například s mozzarellou patří jadel k těm sýrům, které se ukládají ve slaném nálevu, aby neztratily svoji chuť a nevyschly. Vyhledáván je díky své vlastnosti neroztékat se při zahřátí na vyšší než běžnou teplotu. Jadel je v Česku používán jako náhražka méně dostupných jihoevropských sýrů. Vyrábí jej několik mlékáren.\n\n"}
{"id": "325731", "url": "https://cs.wikipedia.org/wiki?curid=325731", "title": "Chloroflexi", "text": "Chloroflexi\n\nChloroflexi je kmen fotosyntetizujících, převážně vláknitých bakterií, označovaných jako zelené nesirné bakterie. Obvykle mají fotosyntetický zelený pigment ve speciálních tělískách, chlorozomech. Díky těmto barvivům získali své jméno.\n\nChloroflexi jsou vláknité bakterie, pohybují se zpravidla klouzavým pohybem. Jsou to fakultativní aerobové. Při své fotosyntéze však kyslík neprodukují. Jsou to takzvaní fotoheterotrofové (místo oxidu uhličitého získávají uhlík z organických sloučenin).\n\nThermomicrobia jsou někdy vyřazovány jako samostatný kmen.\n"}
{"id": "325732", "url": "https://cs.wikipedia.org/wiki?curid=325732", "title": "Brigitte Bardot", "text": "Brigitte Bardot\n\nBrigitte Bardot, celým jménem Brigitte Anne-Marie Bardot, česky přechýleně Brigitte Bardotová (* 28. září 1934 v Paříži, Francie) je francouzská filmová herečka, zpěvačka, v mládí i modelka a v současnosti bojovnice za práva zvířat.\n\nBrigitte Bardot byla celosvětově sexuálním symbolem 50. a 60. let 20. století. K filmové kariéře jí pomohl její první manžel, režisér Roger Vadim. Jejím nejúspěšnějším filmem byl snímek \"A Bůh stvořil ženu\" \"(Et Dieu créa la Femme)\", který byl natočen roku 1956. Známé a oblíbené byly však svého času téměř všechny filmy, ve kterých herečka účinkovala. Natočeny byly celou plejádou významných francouzských a amerických režisérů, například film z roku 1955 Velké manévry \"(Les Grandes manœuvres)\", který režíroval René Clair a ve kterém Gérard Philipe ztělesnil hlavní mužskou roli. Ve filmu z roku 1965 Viva Maria!, který natočil režisér Louis Malle, hrála také Jeanne Moreau.\n\nBrigitte Bardot byla několikrát vdaná. Jejím prvním manželem se stal Roger Vadim, který jí dopomohl k filmové kariéře. S Vadimem se rozvedla v roce 1957. Dva roky poté vstoupila do druhého manželství, a to s hercem Jacquesem Charrierem, s nímž má své jediné vlastní dítě – syna Nicolase (dnes žije v Norsku). Poté se provdala za německého průmyslníka a multimilionáře Gunthera Sachse, s nímž žila v letech 1966 až 1969 a který ji uvedl do světa tzv. Jetsetu. Jejím nynějším manželem je od roku 1992 francouzský pravicový politik Bernard d'Ormale, který je členem strany Front national. I Brigitte Bardot sama se publicisticky angažuje pro pravicové politické hnutí.\n\nBrigitte Bardot natočila celkově 42 hraných filmů. Svou filmovou kariéru se rozhodla ukončit v roce 1973 ve svých 39 letech. Svůj další život zasvětila již zmiňovanému boji za práva zvířat, jemuž se věnuje dodnes, a své publicistické činnosti.\n\nJiž dlouho je vegetariánka a silná kuřačka.\n\n\n"}
{"id": "325734", "url": "https://cs.wikipedia.org/wiki?curid=325734", "title": "Guš Katif", "text": "Guš Katif\n\nGuš Katif (hebrejsky: גוש קטיף, doslova „blok sklizně“) byl blok 17 izraelských osad v jižní části Pásma Gazy. V srpnu 2005 bylo v rámci Izraelského plánu jednostranného stažení nuceno své domovy opustit na 8 000 obyvatel tohoto bloku osad. Krátce poté byly jejich domy zdemolovány.\n\nPřestože vesnice Kfar Darom existovala již ve 30. a 40. letech 20. století, až do Války o nezávislost, pásmo osad Guš Katif vzniklo až v roce 1968, kdy Jigal Alon představil myšlenku vybudování dvou osad (Nahalu či civilní) uprostřed Pásma Gazy. Prolomení souvislého arabského osídlení ze severu na jih považoval za rozhodující posílení izraelské bezpečnosti v této oblasti, která byla do Šestidenní války v roce 1967 okupována Egyptem. Kfar Darom pak byl jako jedna z prvních izraelských zemědělských osad v této oblasti znovu-založen v roce 1970. Alonova představa nakonec spočívala v existenci pěti klíčových oblastí, které zaručovaly izraelskou přítomnost podél celého Pásma Gazy. Po podepsání Egyptsko-izraelské mírové smlouvy v roce 1979 a odstranění páté oblasti (bloku Jamit) jižně od Rafáhu, byly čtvrtá (Morag) a třetí (Kfar Darom) oblast spojeny do jednoho bloku, který později začal být znám jako Guš Katif. Druhá oblast - Necarim - byla až do 90. let značně s Guš Katifem propojena, ale po podepsání dohod z Osla, byl blok více orientován na oblast Aškelonu.\n\nBěhem 80. let byly zakládány nové komunity, zejména díky přílivu bývalých osadníků ze Sinaje. Většina komunit byla zakládána jako zemědělská družstva (mošavy).\n\nGuš Katif se nacházel v jihozápadním cípu Pásma Gazy. Na jihozápadu sousedil s Rafáhem a egyptskou hranicí, na východě sousedil s Khan Yunis, na severovýchodě s Dejr el-Bala a na západě a severozápadě se Středozemním mořem. Zhruba kilometr široký pás podél středomořského pobřeží byl osídlen palestinskými beduíny, známými jako al-Mawasi. Většina z Guš Katifu ležela na písečných dunách, které oddělují pobřežní planinu od moře, podél celého jihovýchodního Středomoří.\n\nOsadníkům z Guš Katifu sloužily pro dopravu dvě silnice: silnice č. 230, která směřovala z jihozápadu od egyptské hranice z Rafiah Jam podél moře, přes Kfar Jam do Tel Katify při severní hranici Guš Katifu, a silnici č. 240, která byla paralelní k předešlé silnici, od níž byla vzdálená zhruba kilometr do vnitrozemí, a po které probíhala většina dopravní komunikace, a která sloužila jako hlavní komunikace Guš Katifu.\n\nV pásu osad Guš Katif žilo na 8 tisíc obyvatel, z nichž mnozí byli ortodoxní religiózní sionističtí Židé a část z nich byli sekulární Židé. V této oblasti žilo několik set muslimských rodin. Jednalo se zejména o příslušníky beduínských komunit al-Mawasi. Ti, kteří přestože byli technicky obyvatele Palestinské autonomie, mohli využívat svobody pohybu na těchto izraelských územích a s jeho obyvateli žili v míru.\n\nNa ekonomice bloku Guš Katifu se ve velké míře podílelo zemědělství. Nacházely se zde jedinečné skleníkové komplexy s vyspělými technologiemi, ve kterých byla pěstována listová zelenina a byliny. Veškeré pěstitelství podléhalo nejstriktnějším zdravotním, estetickým a náboženským požadavkům a předpisům. Většina ekologických zemědělských produktů bylo exportováno do Evropy. Kromě toho se v Acmoně nacházela největší izraelská lesnická školka a v Katifu byla s 800 kravami druhá největší izraelská mlékárna.\n\nCelková částka získaná exportem produktů ze skleníků v pásmu Guš Katif, které vlastnilo 200 firem byla 200 milionů $ ročně a tvořila tak 15 % zemědělského exportu Státu Izrael.\n\nCelková aktiva pásma Guš Katif byla odhadována na 23 miliard $.\n\nNa celkovém izraelském exportu se Guš Katif podílel:\n\nNadace pro ekonomickou spolupráci (), kterou založila Evropská unie, souhlasila s odkoupením skleníků pro Palestinskou autonomii v hodnotě 14 milionů $, aby 4 tisíce palestinských Arabů mohli, po odchodu izraelských osadníků, pokračovat ve své práci. Bývalý prezident Světové banky, James Wolfensohn, na tento projekt sám přispěl 500 tisíci $.\n\nKdyž izraelská armáda opustila Pásmo Gazy, tisíce palestinských Arabů tuto oblast začaly rabovat a 800 ze 4 000 skleníků byly zničeny.\n\nPřestože byly osady v pásmu Guš Katif a příjezdové cesty střeženy divizí izraelské armády, osadníci byli neustále vystavení útokům.\n\nBěhem První intifády (1987–1990), která vypukla poblíž Gazy, byli obyvatele Guš Katifu v první linii násilí a často byli oběťmi kamenování svých komunikací a dalších incidentů.\n\nZnovu se obyvatelé Guš Katifu stali cílem tisíců násilných útoků palestinských teroristů od vypuknutí Intifády al-Aksá (2000). Na oblast Guš Katifu dopadlo více než 6 tisíc minometných bomb a raket Kassám. Způsobily především škody na majetku a psychologickou újmu, avšak několik z těchto útoků mělo za následek oběti na lidských životech. Jejich hlavním důsledkem však byl těžký šok a strach. Většina z pozemních útoků sestávala ze střelby. Při jednom z těchto útoků, tři palestinské děti ve věku 14, 12 a 8-10 let pronikly do izraelské osady a pokusily se ubodat židovské děti. Došlo také k pokusům proniknout na toto území přes Středozemní moře.\n\nVelmi časté byly útoky na izraelská vozidla jedoucí po silnici Kissufim. Při jednom takovém útoku v květnu 2004, zavraždili palestinští teroristé Tali Hatuel, která byla v osmém měsíci těhotenství a její čtyři dcery ve věku od 2 do 11 let. Při jiném útoku došlo k bombovému útoku na školní autobus, který měl za následek dvě mrtvé a mnoho zraněných dětí.\n\nVětšina z pozemních teroristických útoků byla zmařena izraelskou armádou.\n\n13. srpna 2005 byl blok Guš Katif uzavřen pro lidi, které zde neměli trvalé bydliště, což byl jeden z prvních kroků evakuace. Většina osadníků neuposlechla Zákon o stažení, který pokládala za vysoce nemorální a nelegitimní a neopustila své domovy. 15. srpna 2005 začala nucená evakuace osad v bloku Guš Katif. 22. srpna 2005 byli vystěhováni poslední obyvatele bloku Guš Katif, žijící v Necarim. Následně byly ničeny všechny obytné objekty. 12. září 2005 se izraelská armáda stáhla ze všech osad za Zelenou linii z roku 1949. Všechny veřejné budovy (školy, knihovny, komunitní centra, kancelářské budovy), stejně jako průmyslové budovy, továrny a skleníky, které nemohly být odvezeny, byly ponechány nedotčeny.\n\nVe stejný den se tisíce rozradostněných palestinských Arabů (se svolením představitelů Palestinské autonomie a palestinské policie) pustili do prohledávání, vandalizování, demolování a ničení synagog. Jeden muž v Necarim prohlásil: \"„Izraelci ničili naše domy a naše mešity. Dnes my na oplátku ničíme ty jejich.“\" Původní záměr izraelské vlády bylo zničit i synagogy a ješivy, ale den předtím vláda podlehla tlaku ortodoxních židovských organizací a toto rozhodnutí odvolala.\n\n\nOsady Guš Katif byly koncentrovány do jednoho bloku, nacházely se v jihozápadní části Pásma Gazy a byly obklopeny plotem.\n\nKromě Guš Katif se v Pásmu Gazy nacházely ještě další tři osady při severní části této oblasti (byly to Elej Sinaj, Dugit a Nisanit) a jedna v centrální části Pásma Gazy (Necarim).\n\n"}
{"id": "325736", "url": "https://cs.wikipedia.org/wiki?curid=325736", "title": "Edimax", "text": "Edimax\n\nEdimax je tchajwanská společnost zaměřující se na design, vývoj a výrobu široké škály síťových řešení. Byla založena roku 1986 v Tchaj-wanu a později se rozrostla do celé Asie a stal se z ní tak jeden z nejvýznamnějších výrobců moderních síťových komunikačních produktů. Edimax má sídlo v Taipei County, Tchaj-wan, Čína a je uvedena v tchajwanské burze od roku 2001. V roce 2006 příjmy společnost dosáhly 78 milionů dolarů a její současná pracovní síly čítá více než 750 zaměstnanců po celém světě.\n\nInženýrský tým Edimaxu tvoří více než 20 % všech zaměstnanců společnosti. Každý rok zvyšuje investice do výzkumu a vývoje k posílení schopnosti vyvinout inovativní produkty pro dnešní dynamický průmysl a trh. Všechny produkty Edimax mají emisní označení CE, FCC a C-Tick a testy kompatibility certifikovaných ovladačů jsou prováděny společností Microsoft, Novell a NSTL. V roce 2003 byla společnost oceněna certifikáty kvality ISO 9001 a ISO 14000, zajišťuje tedy nejvyšší kvalitu výrobků a služeb. Edimax navíc vstoupila do strategického partnerství s několika prodejci čipových sad a podílí se mimo jiné i v Gigabit Ethernet Aliance.\n\nSpolečnost Edimax zahrnuje i dceřiné společnosti v USA, Číně a Evropě. Společnost vlastní i pobočky v Miami, San Jose, Pekingu, Nizozemsku, Spojeném království, Polsku, Rumunsku a nejnověji ve Francii a Rusku. V současné době prodává Edimax své produkty ve více než 70 zemích po celém světě.\n\nKompletní nabídka výrobků se skládá z bezdrátových řešení (802.11n/802.11b/g), tiskový serverů, xDSL Routerů, Ethernet Switchů, PoE řešení, Powerline řešení, Network Access Controllerů, IP kamer, VoIP, KVM, Media Converterů.\n\n\n"}
{"id": "325738", "url": "https://cs.wikipedia.org/wiki?curid=325738", "title": "Jakobín", "text": "Jakobín\n\nJakobín je opera o třech dějstvích Antonína Dvořáka. Libreto napsali Marie Červinková-Riegrová a František Ladislav Rieger. Premiéra první verze se konala 12. února 1889 v Národním divadle v Praze, premiéra druhé verze 19. června 1898 tamtéž. Děj Jakobína se odehrává v českém městečku v roce 1793, tedy v době vrcholící (a zároveň končící) Velké francouzské revoluce.\n\nPříběh sleduje osudy lidí s různým společenským zařazením: hraběte Bohuše, který se vrací po letech z Paříže do rodného města spolu se svou ženou Julií a vyjasňuje si vztahy se svým otcem, hrabětem Vilémem z Harasova, i se svým bratrancem Adolfem z Harasova. Setkáme se i se zamilovaným párem – mysliveckým mládencem Jiřím a Terinkou, dcerou učitele a regenschoriho Bendy. Všem zúčastněným pak ztrpčuje život – spolu s Adolfem – i hraběcí purkrabí Filip. Antonín Dvořák při komponování Jakobína inklinoval ke stylu francouzské lyrické opery. Mistrně vystihl jednotlivé postavy a dal jim realisticky vyhraněné charaktery. I když pracuje s uzavřenými čísly a áriemi, dbá na vřazení jednotlivých čísel do jednolitého rámce a proudu celého díla, které tak má dějový spád a dramatický účinek.\n\nOdehrává se v českém venkovském městečku roku 1793.\n(Náměstí venkovského městečka) Do městečka se z ciziny vracejí Bohuš a Julie. Zpěv měšťanů v kostele (sbor \"Své hlavy v prachu skláníme\") Bohušovi ihned přivolává dávné vzpomínky (árie \"Jak dlouho steskem soužený já toužil v ráj svůj ztracený\"). Jeho otec, hrabě Vilém z Harasova, kterému patří zdejší panství, se se synem před dávnými lety rozkmotřil pro jeho svobodomyslné názory i pro volbu manželky. Bohuš byl nucen odejít, jeho milovaná matka zemřela a do přízně starého hraběte se vetřel synovec Adolf.\n\nZ kostela vycházejí hoši a po nich děvčata a ostatní měšťané (sbor \"Jen postůjme tu okamžení, až půjdou z kostela\"). Hned se dávají do tance. Vycházejí také učitel Benda s dcerou Terinkou, následovaní jejím milým Jiřím. Terince se dvoří nadutý purkrabí, kterému přeje i její otec, a odvádí ji k tanci; Jiří se zlobí (arieta \"Ten starý bloud ji žádá o tanec!\"). Kamarádi se mu smějí (sbor \"Zle je s tebou, milý hochu\"). Jiří se pomstí a zpívá, vesele povzbuzován sborem, posměšnou písničku o purkrabím (\"Znáte toho pána, starého sršána, znáte jej?\"). Purkrabí se jej marně snaží zastavit (árie \"To mně se stát! Tak ctíte pána!... Počkejte, vy blázni, hoši bohaprázdní\"). Jiří s Terinkou si vyznávají lásku (duet \"Pohleď mi do očí, podej mi ruku\"), purkrabí je ale přeruší a Jiřímu vyhrožuje vojnou (tercet \"Jen počkejte, vy zkrotnete\").\n\nBohuš s Julií se ptají po hraběti. Od purkrabího se dozvědí, že hrabě se před světem stáhl a zdejší zámek nenavštěvuje, na syna zanevřel: je to prý buřič a ve Francii se přidal k hrozným jakobínům! Tu přijíždí nečekaně hrabě i s Adolfem. Vítá se s lidem, slova učitele Bendy, který mylně pokládá Adolfa za jeho syna, jej však rozezlí. Nepřítomného potomka proklíná a jako svého nástupce přijel představit svého synovce. Zatímco lid oslavuje nového pána, Bohuš a Julie skryti v davu zoufají.\n\n(Síň u učitele) Benda s dospělým a dětským sborem nacvičují kantátu a alegorickou hru k uvítání nového pána (árie \"Tak, moji drazí! Bravo bravissimo!\" a scéna zkoušky). Pak všichni odejdou až na Terinku, která si stěžuje na svého otce (árie \"Ach Bože, božínku, jaké to pro mne utrpení... Na podzim v ořeší láska již netěší\"). Vrací se Jiří a přesvědčuje ji, aby se otci přiznala s jejich láskou (duet \"V té trýzni stálé jak žíti dále\"). Když se Benda vrací, oba milenci předstírají, že procvičují svůj duet. Benda je brzy prohlédne (popadli špatné noty), jenže když chce Jiřího vykázat a Terinku přesvědčuje k sňatku s purkrabím, hrozí mu oba, že záměrně pokazí večerní produkci. Ta je ale Bendovi nade vše ostatní, takže prozatím nenaléhá.\n\nLidé varují Bendovy před cizinci, z nichž se vyklubali jakobíni, a tak když Bohuš a Julie žádají učitele o nocleh, nechce je nejprve přijmout. Příchozí však zaníceně vyprávějí, jak v cizině dokázali přežít jen díky české písni (duet \"My cizinou jsme bloudili\"), čímž si zcela získají Bendovo srdce.\n\nKdyž přijde purkrabí dvořit se Terince, dá se do hádky s Jiřím, kterou Benda nemůže rozřešit (purkrabí je dobrá partie, ale jeho bas nemůže nahradit Jiřího tenor). Když už chce purkrabí Jiřího dát zatknout, přichází Adolf a ptá se, zda již purkrabí zadržel ony cizince, jak měl nařízeno. Jiří a Terinka se snaží najít u nového pána podporu, ten je však odmítne. Zastane se jich však Bohuš, který se vystaví konfrontaci s Adolfem. Ten jej dá odvést do vězení a hodlá zabránit tomu, aby se hrabě o Bohušově přítomnosti dozvěděl.\n\n(Zámecká síň) Jiří se snaží dostat k hraběti, aby mu sdělil novinu o jeho synovi, ale Adolf a purkrabí dají i jej uvrhnout do vězení. Za pomoci klíčnice Lotinky se do hraběcích komnat dostávají Benda s Julií; Julie se zatím skryje do vedlejěí místnosti a Benda má hrabětem, pod záminkou předání partitury dnešní serenády, pohovořit o odpuštění Bohušovi. Hrabě sice dojatě vzpomíná na své dítě (árie \"Ten úsměv děcka, ty líce ruměné\"), ale jen se znovu rozohní a zavrhuje syna i jeho ženu.\n\nBenda odchází s nepořízenou. Julie začne hrát na harfu a zpívat ukolébavku, kterou kdysi jejímu choti zpívávala matka (píseň \"Synáčku, můj květe, mé blaho, můj světe\"). V hraběti vyvolává tato melodie výčitky svědomí (arieta \"Mně zdálo se? Ne, byl to klam!\"). Vychází Julie a dává se hraběti poznat. Navíc mu dokazuje, že Bohuš nebyl jakobínem: naopak, byl spolu s girondisty odsouzen za jakobínské diktatury k smrti. Uprchl sice s Juliinou pomocí, ale nyní je uvězněn na zámku svého otce.\n\nVcházejí hosté k obřadu nastolení nového pána. Bendovi svěřenci odehrají slibovanou alegorickou hru (\"Zdráv buď, ó pane náš, lid tvůj tě vítá\"), zpívají i vesničané (sbor \"Stojí pěkný zámek na kopci vysokém\"). Hrabě se chystá předat vládu Adolfovi, ale dovolává se starého zvyku, že se při takové příležitosti mají propustit vězňové, pokud se zrovna na zámku nalézají. Adolf a purkrabí se zdráhají, nakonec ale musí přiznat, že jeden vězeň je. Hrabě ho káže předvést. Pravda tedy vyjde najevo, přichází Bohuš a otec jej ihned bere do náruče (árie Bohuše \"Ó mám tě zas, tisknu tě v objetí\"). Adolf a purkrabí jsou poraženi, hrabě žehná synovi a snaše i Jiřímu a Terince a všichni přítomní zpívají a tancují (finále \"Zaplesejte, zajásejte, štěstí naše zkvetlo!\", menuet a polka \"Pusté síně obživněte, staré stěny omládněte!\").\n\nExistuje dosud šest kompletních nahrávek \"Jakobína\", tři starší rozhlasové nahrávky však dosud nebyly vydány.\n\n\n\n"}
{"id": "325739", "url": "https://cs.wikipedia.org/wiki?curid=325739", "title": "Čumyš", "text": "Čumyš\n\nČumyš ( ) je řeka v Altajském kraji a v Kemerovské oblasti v Rusku. Je 644 km dlouhá. Povodí má rozlohu 23 900 km².\n\nVzniká v Salairském krjaži soutokem zdrojnic Kara Čumyš a Tom Čumyš. Na horním toku překonává mnohé peřeje. Ústí zprava do Obu, přičemž se nedaleko ústí rozděluje na dvě ramena.\n\nZdrojem vody jsou převážně sněhové srážky. Průměrný roční průtok vody ve vzdálenosti 74 km od ústí činí 146 m³/s. Zamrzá v první polovině listopadu a rozmrzá ve druhé polovině dubnu.\n\nJe splavná pro vodáky. Vodní doprava je možná do přístavu Zacharovo v délce 196 km.\n"}
{"id": "325743", "url": "https://cs.wikipedia.org/wiki?curid=325743", "title": "Mezinárodní klasifikace nemocí", "text": "Mezinárodní klasifikace nemocí\n\nMezinárodní klasifikace nemocí a souvisejících zdravotních problémů (v češtině označovaná zkratkou MKN, v anglickém originále \"International Classification of Diseases and Related Health Problems\", zkratka ICD) je publikace, která kodifikuje systém označování a klasifikace lidských onemocnění, poruch, zdravotních problémů a dalších příznaků, situací či okolností. Vydává ji Světová zdravotnická organizace (WHO), ale některé národní zdravotní organizace vydávají vlastní modifikované verze přizpůsobené místním podmínkám a speciálním účelům. Původně vznikla v roce 1893 jako Klasifikace příčin úmrtí a měla umožnit mezinárodní srovnání. Od roku 1948 byla rozšířena o další diagnózy a stala se všestrannou pomůckou pro řízení zdravotní politiky i pro výkaznictví ve vztahu ke zdravotním pojišťovnám a obdobným platebním systémům. Zhruba s desetiletým odstupem vycházejí aktualizované přepracované verze, které se rozlišují číslem uváděným za zkratkou MKN nebo ICD (například MKN-10 či ICD-10, ICD-8 atd.), menší aktualizace vycházejí s roční a tříletou periodou.\n\nMá podobu číselníku s diagnostickými popisy a výkladem u jednotlivých položek i kapitol. Hlavním klíčem je zde znakový kód nemoci.\n\nVe verzi MKN-9 byly kódy diagnóz trojciferná čísla, přičemž jednotlivé výseky číselné řady odpovídaly skupinám nemocí a stavů. Rozšířená verze ICD-9-CM obsahuje navíc E-kódy a V-kódy. E-kódy označují vnější příčiny úrazů a jejich čísla jsou ze stejné části číselné řady jako kódy pro úrazy. Například E800 je kód pro železniční nehody, zatímco 800 kód pro zlomeniny. V kódy vyjadřují další faktory ovlivňující zdravotní stav nebo kontakt se zdravotnickými službami a odpovídají Z kódům v ICD-10.\n\nVe verzi MKN-10 je první znak zleva vždy velké písmeno latinské abecedy, jež udává hlavní kategorii. Znaky na 2. a 3. místě určují hlavní skupinu diagnóz. Za tečkou na 4., případně i dalším místě následuje podrobnější členění.\n\nKlasifikace není souhrnem lékařského poznání ani neodráží jeho aktuální stav, ale vychází jen z nejširší shody mezi odborníky, takže mnohé běžně užívané diagnozy, zejména novější, lokálně využívané nebo spjaté s konkrétní odbornou teorií, v ní buď nejsou vůbec obsaženy nebo nemají samostatný kód a jsou zmíněny jen například v poznámce. Prakticky všechny kapitoly a podkapitoly obsahují i kód končící číslicí 8 (označující „jiné“ stavy spadající do příslušné kategorie) a číslicí 9 (označující „nespecifikované“ stavy). Podobný „zbytkový“ charakter má i hlavní kategorie R (Příznaky, znaky a nálezy nezařazené jinde).\n\nMezi nejproblematičtější a nejméně stabilizované části patří V. díl (kategorie F) obsahující duševní poruchy a poruchy chování. Jeho obsah je ve velké míře ovlivňován podrobnější americkou klasifikací DSM, kterou vydává Americká psychiatrická asociace (APA). WHO a APA od 90. let jednají o sjednocení kódů těchto dvou klasifikací duševních poruch. V. díl ICD-10 je považován za bližší klinické praxi, kdežto DSM-IV výzkumným účelům.\n\nPředchůdcem MKN byl Mezinárodní seznam příčin úmrtí (\"International List of Causes of Death\", nazývaný též \"Bertillon Classification of Causes of Death\"), který roku 1893 prosadil francouzský lékař Jacques Bertillon, starší bratr proslulého Alphonse Bertillona, na konferenci Mezinárodního statistického institutu (\"International Statistical Institute\") v Chicagu. Mnoho států tento statistický systém začalo používat a roku 1898 jej \"American Public Health Association\" (APHA) doporučila k oficiálnímu užívání matrikářům v Kanadě, Mexiku a Spojených státech. Zároveň APHA doporučila pravidelné revize každých 10 let.\n\nRoku 1900 byla francouzskou vládou svolána první mezinárodní konference k revizi Klasifikace příčin úmrtí. V té době tvořila klasifikaci jedna nepříliš objemná kniha doplněná abecedním rejstříkem. Další konference svolala francouzská vláda v letech 1910, 1920, 1929 a 1938. Až do 5. revize byly prováděny pouze dílčí změny v obsahu, bez zásadního zásahu do struktury. Po Bertillonově smrti v roce 1922 byla ustavena „Smíšená komise“ složená ze zástupců Mezinárodního statistického institutu a Zdravotní organizace Společnosti národů (\"Health Organization of the League of Nations\"), která připravovala podklady a návrhy k jednání konferencí.\n\nV průběhu let vzniklo v jednotlivých zemích mnoho doplňků a rozšíření, z nichž některé rozšiřovaly klasifikaci příčin úmrtí i o klasifikaci nemocí, jež nejsou smrtelné, a do mezinárodní verze dlouho nebyly přijaty. Až v roce 1938 přijala mezinárodní konference rezoluci, která obsahovala doporučení, aby různé národní seznamy byly v maximální možné míře zapracovány do Mezinárodní klasifikace příčin úmrtí.\n\nRoku 1948 převzala odpovědnost za klasifikaci Světová zdravotnická organizace (WHO), dnes se sídlem v Ženevě. Šestou revizí, o níž jednala konference roku 1949 v Paříži, započala přeměna systému v univerzální seznam diagnóz. Název byl změněn na \"Manual of International Statistical Classification of Diseases, Injuries and Causes of Death\" (ICD, Mezinárodní statistická klasifikace nemocí, zranění a příčin úmrtí). Byla již rozdělena do dvou svazků a poprvé obsahovala i duševní poruchy. Další konference se konaly v letech 1955, 1965 a 1975, WHO zajistila vydání 7. revize (1957) i 8. revize (1968). Od 7. revize zaujaly nefatální nemoci v seznamu rovnocenné místo a ICD zahrnula i kódy dalších okolností ovlivňujících kontakt se zdravotnickými službami.\n\nVe Spojených státech vydala \"United States Public Health Service\" v letech 1959–1962 klasifikaci ICDA (\"The International Classification of Diseases, Adapted for Indexing of Hospital Records and Operation Classification\"). Tato klasifikace mnohem komplexněji pokrývala potřeby výkaznictví nemocnic a tam, kde se používala, byla považována za 7. revizi ICD (někdy se označuje jako ICDA-7). \"US Public Health Service\" vydala pak ještě v roce 1968 speciální americkou verzi 8. revize, označovanou později jako ICDA-8 nebo ICD-8A, kanadská verze nesla označení CIMA-8. Americká klinická modifikace ICD-9, přijatá i některými dalšími státy, se označuje ICD-9-CM.\n\nKonference pro 9. revizi ICD (1975) schválila záměr zpracovat samostatně další dvě doplňkové klasifikace: \"International Classification of Procedures in Medicine\" (ICPM, vyšla ve dvou dílech v roce 1978) a \"International Classification of Impairments, Disabilities, and Handicaps\" (ICIDH, vyšla v roce 1980 – pozdější verze se nazývala \"International Classification of Functioning, Disability and Health\", zkratka ICF, v češtině MKF). V roce 1976 vyšlo ještě speciální onkologické rozšíření k ICD-9, \"International Classification of Diseases for Onocology\" (ICD-O). Na první přípravné schůzi k přípravě 10. revize ICD se tak začalo mluvit o nové koncepci rodiny klasifikací.\n\nRoky zavedení národních modifikací v jednotlivých státech nebo roky zavedení různých podverzí se mohou lišit. Označení nejstarších verzí se užívá zpětně, původní verze se zkratkou ICD neoznačovaly.\n\n\n\n"}
{"id": "325744", "url": "https://cs.wikipedia.org/wiki?curid=325744", "title": "Gan Or", "text": "Gan Or\n\nGan Or (: גַּן אוֹר, doslova \"\"Zahrada světla\"\") byl mošav a izraelská osada nacházející se v bloku osad Guš Katif v jižní části Pásma Gazy, která byla evakuována v rámci Izraelského plánu jednostranného stažení v roce 2005.\n\nGan Or byl založen v roce 1983 skupinou mladých lidí z Bnej Akiva Mizrachi, jako ortodoxní mošav. Před vysídlením ještě obec dokončila stavbu nové synagogy a sousedící kulturní haly. V roce 2000 zde byla založena Torah Girls College, která nabízela kombinované studium náboženských studií a akademických kurzů v rámci kampusu Open University a Bar-Ilanovy univerzity v nedalekém Ašdodu, kam byla nakonec přemístěna a kde v současnosti i funguje.\n\nGan Or byl evakuován 18. srpna 2005 izraelskou armádou a izraelskou policií Izraelského plánu jednostranného stažení, ačkoliv většina obyvatel osadu opustilo již dříve bez odporu. Většina rodin se přesunula do dočasných utočiště do obce Nican ve vlastním Izraeli, kam bylo přemístěno několik set evakuovaných rodin z Guš Katifu.\n\nObyvatelstvo obce Gan Or bylo v databázi rady Ješa popisováno jako nábožensky založené. Šlo o menší sídlo vesnického typu. K 31. prosinci 2004 zde žilo 300 lidí. Během roku 2004 populace obce vzrostla o 11,1 %. Ke dni evakuace žilo v osadě 52 rodin, čítajících 320 obyvatel.\n\n\n"}
{"id": "325745", "url": "https://cs.wikipedia.org/wiki?curid=325745", "title": "Ganej Tal (Guš Katif)", "text": "Ganej Tal (Guš Katif)\n\nGanej Tal ( גַּנֵּי טַל, doslova \"\"Zahrady rosy\"\", Ganei Tal, přepisováno též Ganne Tal) byl mošav a izraelská osada v pásu osad Guš Katif, v jižním cípu Pásma Gazy.\n\nVesnice Ganej Tal vznikla v roce 1979 a jejími zakladateli byli absolventi škol provozovaných hnutím Bnej Akiva. Ekonomika obce byla založena na zemědělství, zejména na rozsáhlém skleníkovém hospodaření, včetně pěstování organické zeleniny, květin a koření. Do Evropy exportovala pelargónie a rajčata. Obyvatele Ganej Tal byli ze svých domovů nuceně vystěhováni 17. srpna 2005 v rámci plánu jednostranného stažení, který schválila izraelská vláda v roce 2004. Jejich domy byly zničeny a okolní půda předána palestinským Arabům.\n\nOsadníci z Ganej Tal pak po několik let žili v provizorních podmínkách. V roce 2010 pak došlo k založení nové vesnice Ganej Tal v centrálním Izraeli, kde se velká část z nich usídlila.\n\nObyvatelstvo obce Ganej Tal bylo v databázi rady Ješa popisováno jako nábožensky založené. Šlo o menší sídlo vesnického typu. K 31. prosinci 2004 zde žilo 300 lidí. Během roku 2004 populace obce vzrostla o 9,1 %.\n\n\n"}
{"id": "325746", "url": "https://cs.wikipedia.org/wiki?curid=325746", "title": "Prawica Rzeczypospolitej", "text": "Prawica Rzeczypospolitej\n\nPrawica Rzeczypospolitej (česky Pravice Polské republiky, Polská Pravice či Pravice Republiky) je konzervativní politická strana v Polsku. Založena byla v roce 2007 skupinou politiků, kteří vystoupili z tehdy vládní strany Prawo i Sprawiedliwość. Předsedou a nejvýraznější osobností strany je bývalý maršálek Sejmu Marek Jurek.\n\nV předčasných volbách v roce 2007 strana neuspěla, později se ale menší úspěchy dostavily: na společných kandidátkách s výše zmíněnou stranou Právo a spravedlnost získala strana v roce 2014 jednoho europoslance (Marek Jurek) a v roce 2015 jednoho poslance Sejmu (Jan Klawiter).\n\n"}
{"id": "325750", "url": "https://cs.wikipedia.org/wiki?curid=325750", "title": "Al-Ádid", "text": "Al-Ádid\n\nAl-Ádid (1149–1171) byl v letech 1160-1171 čtrnáctým a posledním fátimovským chalífou. Během jeho vlády značně podstoupil politický rozklad chalífátu, jehož centrum byl Egypt. Do Egypta začaly v 50. a 60. letech 12. století proudit nájezdy křižáků z Palestiny i muslimských Turků ze Sýrie ve snaze ovládnout bohatý a strategický Egypt. Chalífa a především tehdejší vezír Šávar, který vedl egyptskou politiku i armádu, v případě ohrožení jednou stranou okamžitě uzavírali spojenectví se stranou druhou. Nakonec v souboji o nadvládu nad Egyptem zvítězili Turci a jejich vládce Núr ad-Dín jehož vojevůdce se Saladin se prohlásil egyptským vezírem a po smrti Núr ad-Dína i al-Ádida sultánem.\n\nAl-Ádid nastoupil na egyptský trůn ještě jako nezletilý po smrti svého bratra al-Faize. Faktická vláda egyptských Fátimovců však již byla slabá a moc měli v rukou vezírové, ale ani jejich pozice byla vratká. Často byli po krátké době od svého uchopení moci sami svrženi nebo zavražděni. Politická dekadence nezůstala nepovšimnuta za egyptskými hranicemi a křižáci, vládci Jeruzalémského království začali pořádat do Egypta kořistnické výpravy, stejně jako Núr ad-Dínovi Turci začali s pokusy o uchvácení Egypta.\n\nRoku 1164 byl v Káhiře svržen vezír jménem Šávar, který, aby si zachránil život, uprchl do Aleppa k Núr ad-Dínovi, kterého požádal o pomoc. Ten na Šávarovu nabídku, že pokud mu Turci pomohou získat vezírát zpět, vezír uzná Núr ad-Dínovu svrchovanost nad Egyptem, přistoupil a jeho vojsko Šávara rychle dosadilo v Egyptě zpět do funkce vezíra. Šávar se poté v úřadu udržel až do roku 1169. Chalífovi již zbyla jen úloha náboženské ikony a ani neopouštěl svůj palác v Káhiře. Roku 1169 byl Šávar svržen Núr ad-Dínovým válečníkem Šírkúhem, který se za něho prohlásil egyptským vezírem. jeho synovec Saladin, který po Šírkúhově smrti byl egyptskými aristokraty zvolen vezírem, rozjel v Egyptě důmyslnou protifátimovskou propagandu. V konečném důsledku se dokonce z káhirských minaretů vyvolávaly modlitby za sunnitského abbásovského z Bagdádu, což egyptské obyvatelstvo, vyznáním šíitské, které již bylo unaveno z politické nestability státu, přijalo chladně. Saladin se ale nepokusil chalífu, jehož zdraví nebylo v nejlepším stavu, fyzicky odstranit, počkal, až al-Ádid zemře přirozenou smrtí a poté se postaral, aby již nenastoupil žádný chalífa z fátimovského rodu. Saladin se prohlásil za egyptského sultána a fátimovská dynastie v Egyptě tak skončila.\n\n\n"}
{"id": "325756", "url": "https://cs.wikipedia.org/wiki?curid=325756", "title": "Anny Ondráková", "text": "Anny Ondráková\n\nAnna Sophie Ondráková, také Anny Ondra (15. května 1902, Tarnów, Halič, Rakousko-Uhersko – 28. února 1987, Hollenstedt, Západní Německo), byla česká herečka v období první republiky. Kromě herectví byla i významnou postavou světového filmu. Jejím manželem byl Max Schmeling. \n\nSpolečně s celoživotním přítelem, hercem a režisérem Karlem Lamačem, Václavem Wassermanem a kameramanem Otto Hellerem tvořili tzv. silnou čtyřku meziválečné české kinematografie.\n\nJejí otec byl c. a k. důstojník Bohumír Ondrák (* 1853), matka Anna, rozená Mračková (* 1873), byla dcera nadlesního. Anna měla dva starší sourozence Tomáše a Jindřicha. Narodila se 15. května 1902 v polském Tarnově, vyrůstala v Pule, Terezíně a v Praze. O školních prázdninách jezdila na Moravu k prarodičům - její matka odtud pocházela. Několik let se věnovala baletu a jako malá dívka hrála i divadlo (např. roli Kadiži ve hře Franka Wedekinda \"Pandořina skříňka\"). Pro profesionální divadlo ji objevil Jiří Nedošinský, manžel herečky Antonie Nedošinské. Svoji hereckou kariéru započala v 17 letech ve filmu \"Palimpsest\" z roku 1919. V začátku kariéry používala kromě rodného jména i pseudonym \"Ossia Valdová\". V té době hrála ve Švandově divadle, kde se seznámila i s Karlem Lamačem. Po první světové válce nebylo povolání herečky příliš společensky vážené a tak, když se o jejím herectví a vztahu s Karlem Lamačem její rodina dozvěděla, došlo k roztržce s rodiči a výprasku. Teprve úspěch snímku \"Dáma s malou nožkou\" jejího otce a matku přesvědčil o jejím talentu. Jeptiškám, které ji vychovávaly, připadala chytrá, i když příliš temperamentní. \"Plavu jako ryba, jezdím jako kovboj a ráda bych to vše ve filmu uplatnila\", shrnula devatenáctiletá herečka své vzdělání. V letech 1921 a 1922 pracovala ve Vídni, poté se vrátila do Československa.\n\nSvou zahraniční filmovou kariéru začala u rakouské společnosti Sascha-Film hraběte Saši Kolowrata, kde byl pro ni nejvýznamnějším filmem titul \"Cikánská láska\" z roku 1922. Mezi její známé filmy patří \"Tu ten kámen aneb Kterak láskou možno v mžiku vzplanout třeba k nebožtíku\" (1923), \"Karel Havlíček Borovský\" (1925) či \"On a jeho sestra\" (1931). Ve dvacátých letech úzce spolupracovala s Karlem Lamačem ve společných filmových společnostech; a to \"KALOS\" ve dvacátých letech v Československu, a \"Ondra – Lamac Film\" v Německu od třicátých let – ta už výhradně natáčela zvukové filmy, první film v této společnosti SENSACE (1930). V roce 1925 a 1926 pracovala v Německu a Rakousku, v roce 1927 byla oslovena producenty z Anglie. Karel Lamač byl jejím celoživotním přítelem. Avšak když s ním chtěla založit rodinu, sliboval jí několikrát sňatek, ale ten stále odkládal, což zdůvodňoval pracovním vytížením. Anny ztvárnila v následujících letech mnoho filmových rolí. Hovořila česky, německy, anglicky a francouzsky. S Karlem Lamačem, Ondra-Lamač-Filmem a Československem se rozloučila DŮVODEM K ROZVODU (1937).Také si zahrála několik desítek rolí v německých a rakouských filmech. V roce 1929 hrála ve dvou filmech Alfreda Hitchcocka – \"Její zpověď\" (Blackmail – vydírání), \" …a neuveď nás v pokušení\" (The Manxman). Její angličtina však měla zpočátku přízvuk, proto byla dabována Joan Barryovou. Do českého zvukového filmu se vracela jen málo. Některé české zvukové filmy, ve kterých vystupovala, byly natáčeny i v cizojazyčných verzích. Naposledy česky hrála jako partnerka Oldřicha Nového a Adiny Mandlové ve veselohře \"Důvod k rozvodu\" (1937). Jejím poválečným comebackem se stal západoněmecký muzikál \"Schön muss man sein\" (Musí to být hezké – 1950), ve kterém se povznesla nad všechna klišé o stárnoucích hvězdách, a v postavě divadelní divy \"Rose de Lila\" zcela nenuceně přehrála neohrabané mládí deroucí se na její místo. Svůj poslední film natočila v roce 1957. Její filmografie čítá přes devadesát filmových rolí.\n\nV roce 1930 se poprvé setkala s německým boxerem Maxem Schmelingem, pozdějším mistrem světa v těžké váze (World Heavyweight Champion 1930–1932, proti Jacku Sharkeymu). Anny chtěla rodinu, avšak Lamač se ke svatbě stále neměl. Nakonec našla novou lásku v osobě německého boxera Maxe Schmelinga, a dne 6. července 1933 ve svých jedenatřiceti se za něj úředně provdala (církevní sňatek se konal 20. července 1933 v Bad Saarow). Jako filmová dvojice se s manželem setkali ve filmu Knockout z roku 1935. Spolu s ním také začala žít v Německu. V roce 1936 dostala nabídku na roli v jednom z prvních zpracování \"\"Jih proti Severu\"\" od Metro Goldwyn Mayer, ale odmítla jí, protože byla těhotná. Lída Baarová, která byla její přítelkyně, na počátku 90. let 20. století vypověděla, že tři roky po svatbě, v roce 1936, bylo jejich manželství poznamenáno osobní tragédií, když Anny přišla při autonehodě o nenarozené dítě. Toto neštěstí způsobilo, že již nikdy neotěhotněla. Manželství však vydrželo 57 let až do její smrti v roce 1987.\n\nJiž před druhou světovou válkou byli manželé významnými osobnostmi nacistického Německa. Nacisté se snažili jejich popularity zneužít k propagandě, ale oni nikdy s nacisty nespolupracovali. Zneužití nacistickou propagandou však zabránit nemohli. Už na svatbu jim Adolf Hitler poslal velkou květinu a sazenici stromu. V propagandě byl její manžel v roli nadčlověka a ona jako blonďatá árijka často k vidění na fotografiích s Josephem Goebbelsem a s Adolfem Hitlerem. Maxovi Schmelingovi bylo opakovaně nabízeno členství v NSDAP i nacistická vyznamenání, ale vždy odmítl. Zřejmě pomstou bylo, že musel nakonec narukovat do armády, přestože byl již mimo povolávací věk. Byl odveden k protiletadlové jednotce do východního Pruska, a později vyškolen u parašutistů. Účastnil se obsazení Kréty v květnu 1940 v operaci Merkur. Byl raněný, onemocněl úplavicí a málem zemřel. V lazaretu dal americkému novináři rozhovor, který rozlítil samotného Goebbelse. Teprve v osmdesátých letech vyšlo najevo, že během války Ondráková se Schmelingem zachránili dva židovské chlapce. Kvůli propagandistickému zneužití nacisty byli po porážce Německa i neprávem osočováni s kolaborace; Max musel zaplatit velkou pokutu. Na herečku byl válce vydán v Československu zatykač pro kolaboraci, takže se do ČSR nemohla vrátit.\n\nPo válce zůstal pár bez prostředků a majetku. V roce 1949 se přestěhoval do Hollenstedtu nedaleko Hamburku. Společně začali podnikat na svých pozemcích, měli farmu na chov norků. Později se její manžel stal manažerem ve společnosti Coca-Cola.. Od dubna 1952 pobývali Anny Ondráková s Maxem Schmellingem ve Štýrsku a zde je zastihla také zpráva o smrti Karla Lamače (zemřel 2. srpna 1952). Stačili se ještě vrátit a zúčastnit jeho pohřbu.\n\nJeště za jejího života byla natočen televizní film Ring of Passion (1977), ve kterém Anny ztvárnila Britt Ekland.\n\nPříběh Maxe Schmelinga a Joe Louise inspiroval film Souboj o vše (2002), tentokráte měla Anny tvář Pety Wilson. Po té se objevil divadelní muzikál Der Kampf des Jahrhunderts – Max Schmeling gegen Joe Louis (2008), tehdy se Anny stala Lada Kummar. Zatím poslední tváří Anny je Susanne Wuest z filmu Max Schmeling (2010).\n\nDo Československa se již nikdy nevrátila, i když hodně vzpomínala. Možná i pod dojmem osudů svých kolegyň Lídy Baarové a Věry Ferbasové. V roce 1965 s ní přinesl časopis Kino ojedinělý rozhovor, ve kterém nostalgicky vzpomínala na svou vlast, na příbuzné a přátele: \n\nSe svým mužem žila až do své smrti. Zemřela 28. února 1987 v Hollenstedtu. Nikdy na Československo nezapomněla. V roce 1997 poslal její manžel České republice 30 tisíc marek jako pomoc na odstranění škod po ničivé povodni.. Dědictví po Anny Ondrákové a Maxu Schmelingovi je určeno na základě jejich rozhodnutí nadaci nesoucí jméno Maxe Schmelinga.\n\n\n\n\n"}
{"id": "325763", "url": "https://cs.wikipedia.org/wiki?curid=325763", "title": "Luta (lublinské vojvodství)", "text": "Luta (lublinské vojvodství)\n\nLuta je vesnice v Polsku, ležící v lublinském vojvodství, nedaleko Włodawy. V letech 1975–1998 spadala administrativně do dnes již neexistujícího chelmského vojvodství.\n\nV roce 1863 se zde během lednového povstání střetli polští povstalci s ruskými vojsky.\n\nV roce 1940 byl Němci v Lutě založen pracovní tábor pro polské obyvatele židovského původu. Vězni zde bydleli v obytných domech a stodolách. V táboře pobývalo průměrně asi 400 vězňů, kteří vykonávali převážně meliorační práce v okolí vesnice.\n"}
{"id": "325766", "url": "https://cs.wikipedia.org/wiki?curid=325766", "title": "Zázrak (film)", "text": "Zázrak (film)\n\nZázrak (\"Il Miracolo\") je italský film režiséra Roberta Rosselini z roku 1948. Film natočen podle stejnojmenné povídky Frederica Felliniho, byl ve své době přijímán jako konroverzní dílo a to zvláště mezi katolíky. V USA byl film předmětem několika soudních sporů a významně ovlivnil tamní pojetí cenzury.\n\nFilm je obvykle promítán společně s krátkým \"La voce umana\" pod společným názvem \"L' Amore\".\n\nChudou, zbožnou ale nepříliš bystrou vesnickou dívku Nanni opije neznámý cizinec. Ta jej v náboženském poblouznění považuje za svatého Josefa. Když se druhý den probudí, pamatuje si jen matně co se dělo. Místní kněz ji však v setkání se svatým utvrdí, byť jeho mladší kolega tomu nevěří. Po několika měsících Nanni omdlí a ukáže se, že je těhotná a cizinec ji tedy patrně znásilnil. Nanni nabude přesvědčení, že nosí nového Krista. Stane se tak terčem útrpnosti starších, ale především posměšků mladších vesničanů. Když už jsou ústrky nesnesitelné, uprchne do ústraní. Před porodem vyhledá místo vesnice kostel, kam pronikne jen díku náhodě a šťastně porodí.\n\nV Itálii jej sice Katolické filmové centrum označilo za \"odporné zneuctění náboženských a mravních zásad\", ale film byl úspěšně uveden na festivalu v Benátkách. Pochvalná recenze se objevila i v novinách italské křesťanskodemokratické strany, či ´vatikánském listu L' Observatore Romano.\n\nMnohem kontroverzněji byl film přijat v USA. Po dovozu protestovala tamější katolická Legie slušnosti a dosáhla krátkodobého zákazu promítání. Ten byl ale zvrácen soudem vyšší instance. Poté se proti filmu ostře postavil například kardinál Spellman, vedoucí Newyorské arcidiecéze a dosáhl dalšího zákazu. V sérii soudních sporů, trvajících několik měsíců, nakonec rozhodl americký Nejvyšší soud, že nelze cenzurovat film na základě nařčení svatokrádežnosti, protože je to v rozporu s americkou ústavou.\n\n"}
{"id": "325769", "url": "https://cs.wikipedia.org/wiki?curid=325769", "title": "Katif", "text": "Katif\n\nKatif ( קטיף, podle nedaleké archeologické lokality Tel Katifa) byl mošav a izraelská osada v severní části bloku osad Guš Katif v Pásmu Gazy. Jako ortodoxní mošav fungovala od roku 1977.\n\nUž v roce 1973 byla cca 1 kilometr od pozdější vesnice Katif založena stejnojmenná polovojenská osada typu Nachal, která se v roce 1977 změnila na civilní sídlo pod názvem Necer Chazani. V roce 1985 pak jméno Katif získala nová osada, která vznikla nedaleko Necer Chazani na základě aktivit náboženské organizace Bnej Akiva a vojáků izraelské armády poté, co tito první osadníci prošli výcvikem ve vesnici Bnej Darom. Fungovala zde ješiva \"Ješivat cvija Katif\" (ישיבה התיכונית צביה קטיף), která kombinovala náboženské studium s ekologií. Významnou složkou místní ekonomiky bylo zemědělství, zejména skleníkového typu. Dále živočišná výroba, mlékárna nebo výroba zařízení pro skleníky.\n\nStejně jako všechny izraelské osady v Pásmu Gazy, byl i Katif evakuován v rámci Izraelského plánu jednostranného stažení v roce 2005. Zástavba byla zbořena a území předáno pod správu Palestinců.\n\nV roce 2012 začalo v Izraeli, v regionu Chevel Lachiš, budování nové vesnice Karmej Katif, do které se mělo nastěhovat 34 rodin ze zrušené osady Katif a dalších 26 rodin z jiných vysídlených židovských osad v Pásmu Gazy. Tito lidé po roce 2005 pobývali v provizorní obytné čtvrti v nedaleké vesnici Amacja.\n\nObyvatelstvo obce Katif bylo v databázi rady Ješa popisováno jako nábožensky založené. Šlo o menší sídlo vesnického typu. K 31. prosinci 2004 zde žilo 394 lidí. Během roku 2004 populace obce vzrostla o 6,8 %.\n\n\n"}
{"id": "325772", "url": "https://cs.wikipedia.org/wiki?curid=325772", "title": "Docetaxel", "text": "Docetaxel\n\nDocetaxel je polosyntetická látka vzniklá úpravou molekuly alkaloidu paclitaxelu, látky ze skupiny taxanů. V medicíně je využíván jako cytostatikum\n\nDocetaxel působí na mikrotubuly, kde poškozuje strukturu a funkci. Tímto ovlivňuje funkci dělícího vřeténka ve fázi mitózy buněčného dělení, čímž zabraňuje správné migraci chromozomů k pólům dělící se buňky. Současně může indukovat apoptózu nádorových buněk. Dále má anti-angiogenní vlastnosti.\n\nJedná se o látku druhu taxanů, látek extrahovaných z tisů, docetaxel konkrétně z druhu Taxus baccata, příbuzná látka paclitaxel z Taxus brevifolia.\n\nLéčivé přípravky s obsahem docetaxelu se nejčastěji používají při léčbě karcinomu prsu včetně metastáz, a to v kombinaci s jinými léčivy s protinádorovým účinkem - zejména doxorubicinem, cyklofosfamidem nebo látkami ze skupiny monoklonálních protilátek jako je trastuzumab. U malobuněčného karcinomu plic samostatně nebo v kombinaci s cisplatinou, a konečně u karcinomu prostaty u pacientů, kteří nereagují na hormonální léčbu.\n\nNejčastějším nežádoucím účinkem při léčbě je myeolotoxicita a retence tekutin v organismu, která se dá značně redukovat premedikací kortikoidy (dexamethason).\n\n"}
{"id": "325776", "url": "https://cs.wikipedia.org/wiki?curid=325776", "title": "Sajczyce", "text": "Sajczyce\n\nSajczyce jsou vesnicí ve východním Polsku, ležící v lublinském vojvodství, asi 12 km od Chełmu. V letech 1975-1998 spadaly administrativně do dnes již neexistujícího chelmského vojvodství.\n\nV červnu 1942 založili Němci v Sajczycích pracovní tábor pro Židy z Polska a Československa. Přebývalo v něm průměrně 600 osob. Pracovali zejména na regulaci řeky Garka. Tábor byl zlikvidován na přelomu let 1942/1943. Vězňové byli odvezeni do vyhlazovacího tábora Sobibor .\n"}
{"id": "325779", "url": "https://cs.wikipedia.org/wiki?curid=325779", "title": "Heptan", "text": "Heptan\n\nHeptan (nebo také \"n\"-heptan) je uhlovodík ze skupiny alkanů s přímým řetězcem a chemickým vzorcem HC(CH)CH nebo CH. S jeho pomocí je definovaná stupnice která určuje oktanové číslo paliva do spalovacích motorů.\n\nExistuje devět izomerů heptanu, případně jedenáct počítaje v to i enantiomery chirálních sloučenin:\nřetězec s pěti atomy uhlíku, ke druhému se vážou dvě methylové skupiny\nřetězec s pěti atomy uhlíku, ke třetímu se vážou dvě methylové skupiny\n\nHeptan se přirozeně vyskytuje v pryskyřici stromů jako jedno z rozpouštědel. Velmi vysoký obsah heptanu v pryskyřici má např. Borovice Jeffreyova z níž byl v minulosti izolován pro stanovování oktanového čísla. Malé množství heptanu se vyskytuje např. v silici lípy malolisté.\n\n"}
{"id": "325781", "url": "https://cs.wikipedia.org/wiki?curid=325781", "title": "Magdalena Buczek", "text": "Magdalena Buczek\n\nMagdalena Buczek, známá i jako Madzia Buczek, (* 6. března 1988 Łaziska Górne) je polská katolická aktivistka, zakladatelka organizace Podwórkowe Kółka Różańcowe Dzieci a redaktorka Radia Maryja a Televize Trwam.\n\nMadzia trpí vážnou chorobou (osteogenesis imperfecta) kvůli které měří jen 1 metr, váží zhruba 15 kilogramů a je upoutána na invalidní vozík. Značnou kritiku v Polsku vyvolalo, když se jí v televizním vysílání posmívala protikatolicky zaměřená feministka Kazimiera Szczuka. Ta později tvrdila, že o jejím postižení nevěděla a Madzie se omluvila, ale Polsat obdržel od Zemské rady pro rozhlasové a televizní vysílání (Krajowa Rada Radiofonii i Telewizji) pokutu 500 000 złotých.\n\n"}
{"id": "325783", "url": "https://cs.wikipedia.org/wiki?curid=325783", "title": "Kerem Acmona", "text": "Kerem Acmona\n\nKerem Acmona (: כרם עצמונה, doslova \"\"Vinice Acmony\"\", : Kerem Atzmona) byla maláizraelská osada v jižní části bloku Guš Katif, která se nacházela v jihozápadním cípu Pásma Gazy, a která byla evakuována v rámci Izraelského plánu jednostranného stažení v roce 2005.\n\nVesnice Kerem Acmona byla založena v roce 2001. Šlo o satelitní výběžek starší osady Bnej Acmon. Historie Kerem Acmony začala ještě před vypuknutím Intifády al-Aksá. Mezi osadami Morag a Bnej Acmon leželo několik tisíc dunamů nevyužíté půdy, kde se o deset let dříve rozkládaly vinice patřící k vesnici Bnej Acmon. V létě 2000 se druhá generace dětí osadníků z Guš Katif rozhodla uspořádat na této písečné plošině letní tábor. O několik měsíců později se před židovským svátkem Roš ha-šana dvě rodiny rozhodly přesunout se na toto místo a žít zde v karavanech. Následující jaro se je rozhodly následovat další rodiny, které zde žily v provizorních karavanech. Oficiální slavnost založení nové osady se odehrála 8. února 2001 na svátek Tu bi-švat. V roce 2001 se zde usadilo jádro 5 rodin. Zpočátku šlo o pouhou izolovanou výspu zástavby přináležející k osadě Bnej Acmon ale postupně se Kerem Acmona proměnila ve fakticky nezávislou obec, s vlastním zastoupením v Oblastní radě Chof Aza. Kromě obytných budov zde byla postavena synagoga, mikve pro muže a dětské hřiště. Mezi plány rozvoje osady byla výstavba jeslí a další stavební expanze. Osada nebyla nikdy plně uznána izraelskou vládou a její status byl podobný neschváleným předsunutým stanovištím (\"outpostům\").\n\nVšech 20 rodin žijících v Kerem Acmona bylo 17. srpna 2005 vystěhováno izraelskou armádou a izraelskou policií v rámci plánu jednostranného stažení. Karavany a jiné objekty byly zničeny a oblast byla předána palestinským Arabům.\n\nObyvatelstvo obce Kerem Acmona bylo v databázi rady Ješa popisováno jako nábožensky založené. Přesné údaje o populačním vývoji nejsou k dispozici, protože osada nebyla oficiálně uznávána jako samostatná obec a její obyvatelé byli považováni za rezidenty Bnej Acmon. Databáze Yesha ale k roku 2003 uvádí v Kerem Acmona 24 stálých obyvatel.\n\n\n"}
{"id": "325784", "url": "https://cs.wikipedia.org/wiki?curid=325784", "title": "Liga mistrů CONCACAF", "text": "Liga mistrů CONCACAF\n\nLiga mistrů CONCACAF ( CONCACAF Champions League) je každý rok konající se fotbalová soutěž pořádaná konfederací CONCACAF pro nejlepší kluby severoamerických, středoamerických a karibských lig. Její vítěz postupuje na Mistrovství světa ve fotbale klubů. V letech 1962 až 2008 se soutěž jmenovala CONCACAF Champions' Cup.\n\nNový formát podle vzoru Ligy mistrů UEFA byl zaveden od sezony 2008/09. Soutěž se rozšířila na 24 týmů místo dosavadních osmi.\n\nŠestnáctka týmů se účastní předkola hraného systémem doma-venku, ze kterého postupuje 8 vítězů do základních skupin, kde se přidají k osmičce přímo nasazených týmů. V základních skupinách jsou účastníci rozlosováni do čtyř skupin po čtyřech týmech, kde se utkají dvoukolově každý s každým systémem doma-venku. Do čtvrtfinále playoff postupují první dva celky každé skupiny. Playoff se hraje systémem doma a venku.\n\n<div id=\"1\"> Finálový zápas se nekonal, neboť o vítězi rozhodovala finálová skupina.\n<div id=\"2\"> O vítězství bylo rozhodnuto odřeknutím účasti nebo diskvalifikací týmů ve finálové skupině.\n<div id=\"3\"> Finálová skupina byla zrušena, všechny tři celky prohlášeny za vítěze.\n"}
{"id": "325785", "url": "https://cs.wikipedia.org/wiki?curid=325785", "title": "Richard Thomalla", "text": "Richard Thomalla\n\nRichard Thomalla (23. října 1903 Annahof – 12. května 1945 Jičín) byl německý nacistický válečný zločinec, SS-Hauptsturmführer, člen NSDAP a SS.\n\nByl architektem všech tří vyhlazovacích táborů v rámci Akce Reinhard – Treblinky, Bełżce a Sobiboru. Byl také jejich velitelem v době výstavby.\n\nZastřelen byl 12. května 1945 v Jičíně příslušníky sovětské NKVD.\n"}
{"id": "325788", "url": "https://cs.wikipedia.org/wiki?curid=325788", "title": "Nandovci", "text": "Nandovci\n\nNandovci byli během 5. a 4. století př. n. l. vládnoucí dynastií v staroindickém království Magadha (odtud občasné označení Nandovská říše). Na trůně Nandovci nahradili dynastii Šaišunágů. Podle tradice byl zakladatelem dynastie Nandovců Mahápadma Nanda, který měl mít osm synů, proto bývají Nandovci označováni někdy jako „dynastie devíti Nandovců“. Mahápadmovi je připisováno vyvraždění kšatrijů. Tento král žil 88 let, takže vládl velkou část z celkové stoleté doby kralování Nandovců. Podle některých historiků je však toto datování převzaté z \"Purán\" chybné a mělo trvat jen 22 let.\n\nV době svého největšího rozmachu dosahovala Nandovská říše od Biháru po Bengálsko. Posledního krále Nandovců pak vystřídal Čandragupta Maurja, zakladatel dynastie Maurjů, která poté v Magadze vládla. První Nandovci včetně samotného zakladatele královské dynastie Nandovců Mahápadmy Nandy byli podle tradice nízkého původu a je možné, že byli vůbec první vládnoucí dynastií, která nepocházela z kasty kšatrijů. Nandovci měli nashromáždit obrovskou armádu čítající mimo jiné přes 200 000 válečníků a 3000 válečných slonů, kteří měli dobýt pro Magadhu další území. Zejména díky systému daní měli Nandovci dostatek finančních prostředků nato, aby mohli dát postavit zavlažovací systémy i systém kanálů. Vzestup Nandovců však zastavil Čandragupta Maurja se svým věrným poradcem Čánakjou.\n\n"}
{"id": "325789", "url": "https://cs.wikipedia.org/wiki?curid=325789", "title": "Pseudoprvočíslo", "text": "Pseudoprvočíslo\n\nJako pseudoprvočísla se v teorii čísel označují taková celá čísla, která jsou sice složená, ale přitom splňují některé z testů, které dokáží většinu složených čísel odlišit od prvočísel. (Takové testy platí pro všechna prvočísla, ale většina složených čísel jim nevyhoví.) Jednotlivé druhy pseudoprvočísel jsou definovány podle konkrétních testů, kterými je nelze rozlišit od prvočísla.\n\nZákladní skupinou pseudoprvočísel jsou ta definovaná na základě Malé Fermatovy věty; pokud se hovoří o „pseudoprvočíslech“ bez upřesnění, míní se jimi zpravidla právě tato.\n\nMalá Fermatova věta popisuje rovnost platnou pro všechna prvočísla, splňují ji však i některá čísla složená, která jsou proto označována jako pseudoprvočísla. Fermatovým pseudoprvočíslem se tedy nazývá takové složené číslo formula_1, které splňuje (pro některé s ním nesoudělné celé číslo formula_2) vztah:\n\nPříkladem pseudoprvočísla při základu 5 je číslo 4, neboť\n\nExistují dokonce čísla, u kterých tato rovnost platí pro libovolný základ formula_2. Taková čísla se nazývají Carmichaelova čísla. Několik prvních Carmichaelových čísel je 561, 1105, 1729, 2465, 2821, … (sekvence v OEIS). Je dokázáno, že Carmichaelových čísel existuje nekonečně mnoho.\n\nČíslo, které je Fermatovým pseudoprvočíslem při základu 2, se označuje jako Pouletovo číslo. Prvních několik Pouletových čísel je 341, 561, 645, 1105, 1387, … (sekvence v OEIS).\n\nSložené číslo formula_7 se označuje jako silné pseudoprvočíslo v (s ním nesoudělném) základu formula_2, pokud platí alespoň jedna z následujících dvou podmínek:\n\nJako Eulerovo–Jacobiho pseudoprvočíslo o základu formula_2 se označuje liché složené číslo formula_1 (nesoudělné s formula_2), pro jehož Jacobiho symbol formula_14 platí:\n\nDalší pseudoprvočísla lze definovat na základě libovolného nedokonalého testu prvočíselnosti. Existují proto mimo jiné:\n\nPseudoprvočísla jsou důležitá pro testování prvočíselnosti, neboť způsobují, že některé potenciální testy nejsou spolehlivé.\n\nMnoho aplikací (např. v kryptografii pro generování klíčů v algoritmu RSA) potřebuje rychle generovat velmi velká prvočísla. Možným přístupem je náhodně generovat velká lichá čísla a testovat, zda jsou prvočísla; k tomu je potřeba rychlý test prvočíselnosti. Jednoduchým kandidátem na takový test je vztah podle Malé Fermatovy věty, avšak její splnění ještě nezaručuje, že je číslo prvočíslem, může se jednat pouze o pseudoprvočíslo. Pro některé aplikace to nemusí vadit a mohou používat přímo pseudoprvočísla.\n\nV jiných případech je potřeba použít silnější kritérium. U některých typů pseudoprvočísel neexistuje obdoba Carmichaelových čísel, tedy u nich vždy záleží na základu, vůči kterému se testuje, a každé složené číslo je možné takovým testem odhalit, pokud se použije vhodný základ. To vede k možnosti pravděpodobnostních algoritmů pro testování prvočíselnosti: test se provede vůči mnoha náhodně zvoleným základům, jakmile pro jediný základ nevyhoví, je zřejmé, že se jedná o číslo složené. Pokud je však test pro všechny báze splněn, jedná se s jistou pravděpodobností (tím vyšší, čím více testů bylo provedeno) o prvočíslo.\n\n"}
{"id": "325794", "url": "https://cs.wikipedia.org/wiki?curid=325794", "title": "Taxany", "text": "Taxany\n\nTaxany jsou cytostatika přírodního původu, extrahovaná z různých druhů tisů (rod \"Taxus\").\n\nJedná se zejména o látky paclitaxel, který je izolován z tisu tichomořského (\"Taxus brevifolia\") a docetaxel, polosyntetický derivát připravený z 10-deacetyl baccatinu III, který je izolován z tisu červeného (\"Taxus baccata\"). Působí jako vřeténkový jed (inhibují depolymerizaci mikrotubulů a vedou k tvorbě atypických mikrotubulů; výsledkem je inhibice mitózy). Mezi nežádoucí účinky antineoplastika paclitaxelu patří myelosuprese, alopecie a periferní neuropatie.\n\nKarcinom ovaria, karcinom prsu (pokročilá stádia), Kaposiho sarkom u nemocných AIDS. Používají se v kombinaci.\n"}
{"id": "325797", "url": "https://cs.wikipedia.org/wiki?curid=325797", "title": "DVD-Audio", "text": "DVD-Audio\n\nDVD-Audio (obvyklá zkratka DVD-A) je digitální formát, dodávající vysoce kvalitní reprodukci zvuku, obsaženou na médiích typu DVD. DVD-Audio neobsahuje video, nemělo by tedy být zaměňováno s video DVD, které obsahuje hudební videa. První disky tohoto formátu vstoupily na trh v roce 2000. DVD-Audio soupeří s formátem Super Audio CD (SACD), což je další formát pro reprodukci vysoce kvalitního zvuku. \n\nDVD-Audio nabízí mnoho možných konfigurací zvukových kanálů, od jedno kanálových mono po 5.1 prostorový zvuk v různých vzorkovacích kmitočtech a bitových hloubkách. \nVe srovnání s CD umožňuje větší kapacita média DVD zahrnout následující:\n\nAudio na disku DVD-Audio může být uloženo v mnoha rozmanitých přenosových rychlostech, vzorkovacích kmitočtech a kanálových kombinacích.\n\nRůzné přenosové rychlosti, vzorkovací kmitočty a kanálové kombinace mohou být použity na jednom disku. Například DVD-Audio disk může obsahovat 96 kHz / 24-bit 5.1-prostorový zvuk, stejně jako 192 kHz / 24-bit stereo audio stopu. Audio kanály mohou být také rozděleny na dvě skupiny a uloženy pod různými formáty. Například přední reproduktory mohou přehrávat 96 kHz / 24-bit 5.1-prostorový zvuk, zatímco postranní reproduktory přehrávají zvuk s parametry 48 kHz / 20-bit.\n\nUvedení formátu DVD-Audio vyžadovalo zpětnou kompatibilitu s již existujícími DVD-Video přehrávači. Proto většina DVD-Audio disků obsahuje minimálně audio stopu formátu Dolby Digital 5.1. Některé disky zahrnují zvuk formátu Dolby Digital 2.0, některé dokonce DTS 96/24 5.1.\n\nProtože je formát DVD-Audio členem rodiny DVD, jednotlivé disky mohou obsahovat více vrstev, popřípadě dvě strany, obsahující audio data. Některé tituly DVD obsahují formát DVD-Audio na jedné straně a na druhé straně obsahují klasický formát DVD-Video, příkladem jsou disky DVD-10: dvě strany, jedna vrstva na každé straně.\n\nExistují softwarové přehrávače, které podporují přehrávání DVD-Audia. Příkladem těchto přehrávačů jsou WinDVD a PowerDVD.\n\nZ čistě technického hlediska je kvalita disků DVD-Audio podstatně vyšší, než je standard, definovaný v Red book (Červená kniha) pro CD audio. DVD-Audio podporuje až 24bitovou hloubku a vzorkovací frekvenci až 192 kHz, z čehož vychází frekvenční odezva až 96 kHz a dynamický rozsah 144 dB.\n\nTři z hlavních distributorů hudby - Universal Music, EMI a Warner Bros Records a několik menších organizací hudebního průmyslu dále vydává hudbu ve formátu DVD-Audio, ale poměr oproti prodaným nosičům CD audio je minimální. \n\nNové tituly jsou většinou uvolňovány v následujících formátech\n"}
{"id": "325798", "url": "https://cs.wikipedia.org/wiki?curid=325798", "title": "Dougga", "text": "Dougga\n\nDougga nebo Thugga jsou ruiny římského města v severním Tunisku, roztroušené na ploše 65 hektarů. Pro své zachovalé stavební památky byla lokalita Dougga zapsána na Seznam světového dědictví UNESCO v roce 1997.\n\nDougga bylo původně opevněnou berberskou vesnicí (\"Thugga\" znamená „pastviny“). Později, ve 2. století př. n. l., sloužilo jako sídlo numidského krále Massinisse. Římané obsadili město na konci 2. století př. n. l. Dougga bylo také pod byzantskou a poté vandalskou nadvládou.\n"}
{"id": "325801", "url": "https://cs.wikipedia.org/wiki?curid=325801", "title": "František Hossa", "text": "František Hossa\n\nFrantišek Hossa (13. září 1954, Smižany, Československo) je někdejší hokejový obránce a bývalý hlavní trenér slovenské národní reprezentace v ledním hokeji. Vedl slovenské mužstvo na MS 2003 (bronz), 2004 (4. místo), 2005 (5. místo), 2006 (8. místo) a na Olympijských hrách v Turíně (5. místo).\n\nPo olympiádě Františkovi Hossovi skončila smlouva. Slovenský svaz ledního hokeje ji prodloužil ještě do Mistrovství světa 2006 v Lotyšsku. Krátce po šampionátu potvrdil svůj odchod a o několik dní později byl jmenován generálním manažerem Dukly Trenčín. Dne 19. listopadu 2006 se stal hlavním trenérem klubu slovenské hokejové extraligy HK Aquacity ŠKP Poprad.\n\nZúčastnil sa i světového šampionátu 2007 - zde působil ve funkci generální manažera.\n\nZároveň s tím byl členem výkonného výboru a předsedou trenérsko-metodické komise Slovenského svazu ledního hokeje. V červnu 2007 se svého svazového působení vzdal, jako důvod uvedl své klubové vytížení.\n\nJe otcem bývalých ledních hokejistů Mariána Hossy, který naposledy hrál v klubu Chicaga Blackhawks, a Marcela Hossy, který ukončil kariéru v Dukle Trenčín.\n\n"}
{"id": "325811", "url": "https://cs.wikipedia.org/wiki?curid=325811", "title": "Alfresco (software)", "text": "Alfresco (software)\n\nAlfresco je open source Enterprise Content Management systém určený pro Microsoft Windows a Unix-like operační systémy. Alfresco obsahuje vlastní úložiště obsahu, out-of-the-box web portál framework pro ovládání manipulace se standardními typy portálového obsahu, vlastní fileserver (jLAN) s podporou CIFS, FTP, WebDAV a SharePoint protokol (od verze 3.4), které poskytují souborovou kompatibilitu s Microsoft Windows + Microsoft Office a Unix-like operačními systémy. Dále Alfresco podporuje Web Content Management System umožňující virtualizaci webových aplikací a statického obsahu přes Apache, aplikační server Apache Tomcat, Lucene nebo SOLR indexaci a jBPM (standardně do v. 3.4.e) nebo Activiti (od verze 4) workflow. Alfresco je vyvíjeno na technologické platformě Java za využití frameworku Spring.\n\n \n"}
{"id": "325816", "url": "https://cs.wikipedia.org/wiki?curid=325816", "title": "Seznam vedlejších postav seriálu Simpsonovi", "text": "Seznam vedlejších postav seriálu Simpsonovi\n\nToto je seznam vedlejších postav seriálu Simpsonovi.\n\nAbigail „Abbie“ Winstonová je nevlastní sestra Homera Simpsona, která bydlí v Anglii s její matkou Edwinou. Její otec je Abe Simpson. Abbie je výsledkem románku jejích rodičů během 2. světové války. Znovu se setkali až v současnosti na letišti v Londýně, kdy celá rodina Simpsonů odjížděla zpět domů. Když Abe zjistil pravdu, tak utekl. Homer poté Abbie řekl: „Slečno, vy jste krásná. Vedle vás Tootsie vypadá jako chlap.„ Odpověděla mu: \"„Vy jste taky fešák.“\"\n\nAlcatraz je rapper který se objevil v epizodě \"Rošťácký rap\" a na konci pronesl jedno z největších seriálových mouder: „\"V životě jsou chvíle, kdy pravda není černá ani bílá ale světle šedá, vole, a když je stezka spravedlnosti zahalená mlhou nejistoty, zbejvá jen jedno řešení, PAŘBA!!!!\"“\n\nArtie Ziff se poprvé objevil jako Margin přítel se „všetečnýma ručkama“ ve vzpomínkové epizodě \"Takoví jsme byli\". Vrátil se v pozdější epizodě, kde je představen jako sebestředný a domýšlivý softwarový miliardář. Nabídne Simpsonovým milion dolarů za víkend se svou dětskou láskou, Marge. V originále ho dabuje Jon Lovitz, s výjimkou epizody \"Nastrčená osoba\", kde jej namluvil Dan Castellaneta.\n\nArtie se vrací v epizodě \"Hádej, kdo přijde na večeři\", kde potom, co dá Homerovi svou krachující firmu, je Homer zatčen, protože je pokládán za skutečného majitele firmy. Později se Ziff objevuje, když hasí cigarety ostatním vězňům rozprašovačem. Marge řekla dětem, aby řekly Arttiemu sbohem, jako by už nikdy neměli vidět Ziffa naživu. Je snob a zjevně věří, že je to důvod, proč není populární (když Marge řekla jestli ví, proč ho všichni nesnáší, řekl: „nadutost?“). Ziffova postava je založena na muži jménem Mark Eisenberg, který chodil na střední školu s Davidem Silvermanem.\n\nBernice Dlahová je manželka doktora Julia Dlahy. Má s ním 3 děti. V originále jí hlas propůjčila Tress MacNeille. Je afroameričanka, má černé vlasy a skoro neustále nosí fialové šaty. Poprvé se objevila v epizodě \"Spasitel trapitel\". V seriálu skoro nemluví. Je alkoholička.\n\nClancy Bouvier vyrůstal v chudé rodině, dokud nepoznal Jacquline Bouvierovou. Prožil s ní asi 56 let a měli spolu tři děti: Patty (* 1956), Selma (* 1956) a Marge (* 1968).\n\nDame Underdunk je matka Leváka Boba. Poprvé se objevila v epizodě Pohřeb nepřítele. Spolu s jejím manželem Dr. Robertem Terwilligerem mají ještě jednoho syna – Cecila. Jejich vnuk se jmenuje Gino. Její snacha je Francesca.\n\nDaphne Burnsová je matkou springfieldského milionáře pana Burnse, se kterým nevychází dobře. Vyskytuje se v epizodě Homer ve službě. Je jí 122 let a má již omezené schopnosti, podle Smitherse umí jen vytočit telefonní číslo a ječet. Měla aféru s americkým prezidentem Williamem Howardem Taftem, za což ji pan Burns nesnáší.\n\nDewey Largo je učitel hudby Springfieldské základní škole. V originále ho namluvil Harry Shearer. Poprvé se objevil v epizodě \"Vánoce u Simpsonových\". V epizodě \"Vočko v jednom ohni\" vyjde najevo, že je gay. V seriálu se objevuje jen vzácně. Jeho příjmení \"Largo\" je italským slovem v hudbě, znamenající velmi pomalé tempo. V epizodě \"Čí je vlastně Homer?\" zjišťuje, že byl kdysi přijat na Juilliard School, což je hudební škola. On ale nedostal dopis s tímto oznámením, protože pošťák zmrznul na hoře Mt. Springfield. Místo toho skončil jako učitel hudby na základní škole. Má šedé vlasy. Nosí neustále šedý svetr a růžového motýlka. Lze ho vidět v úvodní seriálové sekvenci, kde učí ve sboru.\n\nDolph Starbeam (celým jménem \"Dolphin Starbeam\") tvoří spolu s Kearneym a Jimbem trojici springfieldských školních tyranů. Dolph nosí tmavé oblečení a hnědé vlasy sčesané do patky. Je žid. Mluví několika jazyky: španělsky, německy, arabsky, korejsky, latinsky, starou angličtinou, klingonštinou a esperantem.\n\nDeclan Desmond je britský dokumentarista. V epizodě \"Vyrůstáme ve Springfieldu\" (13. epizoda 18. série) natáčel stejnojmenný dokument o životě místních obyvatel. Začal když byli ve 3. třídě a poté se každých 8 let vracel. V originále ho namluvil Eric Idle a v češtině Tomáš Borůvka. Poprvé se objevil v epizodě \"Vraťte mi hvězdnou oblohu\". Pak se objevil ještě v epizodě \"Komiksák a chlapeček\".\n\nDrederick Tatum poprvé vystoupil v epizodě \"Zuřící býk Homer\". Drederick Tatum je afroamerického původu a profesionální springfieldský boxer v kategorii těžká váha. Pyšní se především svým titulem mistra světa v těžké vaze a zlatou sochou ve Springfieldu. I přes jeho slávu se mu nepodařilo uniknout trestu za zločin, který spáchal. Drederick kdysi shodil svou matku ze schodů a za tento zločin byl poslán do vězení, kde se ho ale ostatní trestanci obávali. Když splatil svůj trest státu, byl propuštěn. A hned vzápětí byl postaven proti novému soupeři – Homeru Simpsonovi – v zápase s názvem \"Tatum vs. Simpson: Odplata\", který měl rozhodnout o tom, kdo bude novým mistrem světa v těžké váze. Tatum Simpsona porazil a svůj titul tak obhájil.\n\nEddie a Lou jsou policisté, jejich nadřízený je vrchní strážník Clancy Wiggum. Slouží na policejní stanici ve Springfieldu. Poprvé se v Simpsonových objevili v epizodě „Taková nenormální rodinka“. Jejich příjmení nikdo nikdy neřekl. Eddie má žlutou barvu pleti, Lou černou. V seriálu se častěji objevuje Lou než Eddie.\n\n\"Lou\" ze začátku neměl rád svého šéfa a plnil jeho rozkazy s odporem. I když je podřízeným šerifa Wigguma, je schopnější policista než šerif. Má rád zbraně a dobře se v nich vyzná. Původně byl představen jako člověk s žlutou pletí, ale pak ji změnil na barvu Afrického Američana. V originále ho mluví Hank Azaria. \"Eddie\" je v originále namluven Harrym Shearerem.\n\nEddie\nEddie je přihlouplý policista, který pracuje pod šerifem Clancym Wiggumem. Občas se s Louem přou, kdo z nich je u šéfa oblíbenější, ale i přesto jsou to ti nejlepší přátelé. V pracovní době si chodí kupovat koblihy a pivo, a nebo jíst hamburgery do Krusty Burgeru. Se šéfem hrají přiblblé hry, tzn. třeba střílení se zavázanýma očima. Jo, a občas taky se šerifem řeší nějaký ten případ, ale většinou ne moc úspěšně.\n\nFrancesca je manželka Leváka Boba a matka Gina. Poznali se v Itálii. Poprvé se v seriálu objevila v díle \"Taliján Bob\". Pak se objevila v epizodě \"Pohřeb nepřítele\". Její tchán je Dr. Robertem Terwilligerem a její tchyně je Dame Underdunk. Její švagr se jmenuje Cecil.\n\nFrank je Homerův bratranec, o kterém se jen mluví v epizodě \"Lízino první slovo\". V roce 1970 se z něj stala Františka a pak se dal k sektě a nyní mu prý říkají Matka Shabubu.\n\nFrank Grimes mladší je syn Franka Grimese, který se poprvé objevil v epizodě Homerův nepřítel. Jediné vystoupení Franka Grimese mladšího proběhlo poprvé (a zřejmě i naposled) v epizodě \"Kdo chce zabít Homera?\". Je z nevěstince, které jeho otec vymetal, jak sám Frank Jr. řekl.\n\nFrank Grimes starší je Homerův kolega z práce, který doplatil na Homerovu \"pracovní\" morálku. Protože chtěl ukázat jaký je Homer pomatenec, úplně zcvoknul a zemřel při předvádění Homerových kousků tak že se chytl elektrického vedení.\n\nGerald je zlé malé mimino. Má velké srostlé obočí černé barvy. Je to nepřítel Maggie Simpsonové. Poprvé se objevil v epizodě Skinner - sladký nepřítel. V této epizodě upozorní Líza na nepřátelství Geralda a Maggie. Vidět ho také můžete v úvodní seriálové sekvenci.\n\nGil Gunderson se vyskytuje v několika dílech. Je ztělesněním ztroskotance a člověka, kterému se nic nedaří. V epizodě Kill Gil - první a druhý díl je jednou z hlavních postav.\n\nHank Scorpio vystupuje v epizodě \"Dvojí stěhování\" (2. epizoda 8. série) jako prezident společnosti Globex, sídlící v městečku Cypress Creek. V díle zaměstná Homera, aby mu pomohl zprovoznit atomový reaktor, který chce použít ke svým plánům na ovládnutí světa. Je velice přátelský a neformální. Byl to asi Homerův nejlepší zaměstnavatel.\n\n\nHugo Simpson je fiktivní postava z amerického animovaného seriálu Simpsonovi. Byl siamské dvojče Barta Simpsona. Po narození je doktor Julius Dlaha rozdělil. Hugo se objevil jen v jednom díle, ve Speciálním čarodějnickém díle VII v části Věc a já.\n\nV této části článku byly použity texty z již smazaných verzí článku Hugo Simpson.\n\nCharlie pracuje v Springfieldské jaderné elektrárně, jeho přesná práce není uvedena.\n\nIggy Wiggum je veterán z 2. světové války, kde sloužil s Abem Simpsonem. Měl ženu Marthu a syna Clancyho.\n\nJacqueine Bouvierová je 80letá matka Marge, Patty a Selmy Bouvierových. Krátce se provdala za Abrahama Simpsona, ale manželství nevydrželo. Již ve věku 22 let se provdala za Clacyho Bouviera, kterému bylo 24 let. Avšak její manžel Clancy zemřel roku 1977. Vypadá jako Marge, až na to že je o dost menší a trochu \"při těle\", ale není moc obézní. Hodně kouří, proto nemluví, protože by mohla přijít o hlas. Má dokonce i vysoké vlasy jako Marge, ale trochu víc \"světlé\".\n\nJasper Beardley je více než 90letý muž žijící ve springfieldském domově důchodců se svým přítelem Abem Simpsonem. V epizodě \"Konec SRPŠ\" učí na Springfieldské ZŠ, byl třídním učitelem Lízy. Hlas v českém znění mu propůjčil Zdeněk Štěpán, v originále ho dabuje Harry Shearer.\n\nVěta z jeho první hodiny: \"Mluvit bez vyvolání, znamená výprask; koukat se z okna, znamená výprask; civět na mé sandály, znamená výprask; práskat práskací kuličky, oooohhhh, to si pak taky prásknu!\"(možná taky chtěl říct, že to znamená výprask).\n\nJessica Lovejoyová se poprvé objevila v epizodě \"Bartovo děvče\" (v originále Bart’s Girlfriend). Její otec je Tim Lovejoy a matka je Helen Lovejoyová. Její věk je přibližně 10 let. Má dlouhé černé vlasy (které podle Barta voní po kokoskách) a chodí oblečená v růžových šatech. Často také nosí ve vlasech růžovou mašli.\n\nNa první pohled působí jako milá a dokonalá dcera reverenda, ale ve skutečnosti je velká potížistka. Nejrůznější problémy často nejen vyhledává, ale i sama způsobuje (např. krádež peněz z kostelní sbírky). Své chováni odůvodňuje tím, že chce na sebe lákat pozornost. A zejména pozornost svého otce, který se jí podle všeho málo věnuje.\n\nV seriálu se v současnosti objevuje jen jako postava v pozadí. Je možné ji vidět například v nové úvodní znělce Simpsonových, kde je součástí sboru. Také se objevila v epizodě \"Dopis od Vočka\", kde byla se svým otcem na výletě na ostrově lasiček.\n\nJimbo Jones (celým jménem \"Corky James Jones\") jeden z trojice sprinfieldských chuligánů. Spolu s Kearneym a Dolphem rádi šikanují ostatní děti, někdy se k nim přidává i Nelson. Mezi jejich nejoblíbenější oběti patří Martin Prince a Milhouse Van Houten. Jeho matka se jmenuje Caroline.\n\nVždy nosí modré kalhoty a černé tričko s lebkou. Pod jeho tmavomodrou čepicí se skrývají dlouhé hnědé vlasy.\n\nKearney Zzyzwicz tvoří na základní škole ve společnosti Jimba a Dolpha obávanou partu chuligánů. Rádi šikanují ostatní studenty či kradou zboží v místním obchodě.\n\nZ celé trojice vypadá nejagresivněji, má urostlou postavu, vlasy má ostříhané téměř dohola. Nosí bílé otrhané tričko, krátké modré kalhoty a na každé ruce kožený náramek.\nV některých dílech se objevuje i se synem. Do školy chodil ještě s řidičem autobusu Ottou.\n\nEleanor Abernathyová zvaná Kočičí dáma je nejšílenější osoba ve Springfieldu, je posedlá kočkami. Po každém, koho potká, hází kočky. Někdy kočky taky pere v jezeře na valše. Od ní dostala Líza Sněhulku V. Původně měla ve škole jedničky, vystudovala medicínu na Harvardu a právo na Yale. Ve 32 letech si pořídila první kočku, zbláznila se a pořizovala si postupně další a další, až se z ní stala kočičí dáma. Má šedé vlasy a nosí růžové šaty. Je jí 40 let. Patrně trpí Diogenovým syndromem.\n\nKozarela, dřív Dekoltela (v angličtině \"Boobarella\") je žena s velkým poprsím vypadající jako upír. Ve svém televizním pořadu často odkazuje na své poprsí. Poprvé se objevila v epizodě Speluji, jak nejrychleji dovedu.\n\nLing Bouvierová je adoptivní dcera Selmy Bouvierové. Adoptovala ji v epizodě \"Čínskej nášup\" a Homer kvůli tomu musel předstírat, že je její manžel. Od té doby se Ling objevuje v epizodách celkem pravidelně, většinou v náručí Selmy. Ling je původem z Číny. V originále jí svůj hlas propůjčila Nancy Cartwright.\n\nLing je sestřenicí Barta, Lízy a Maggie a neteří Homera, Marge a Patty.\n\nLuann Van Houtenová je matka Milhouse a žena Kirka. V originále ji namluvila Maggie Roswell. V epizodě \"Rozdělený Milhouse\" (6. epizoda 8. série) se s Kirkem rozvede, aby se mohli znovu vzít v epizodě \"Sirotek Milhouse\" (6. epizoda 19. série). Poprvé se objevila v epizodě \"Homerova definice\". Má modré vlasy a nosí brýle, stejně jako její manžel a syn. Její matka pochází z Itálie. Luann se narodila v Shelbyvillu.\n\nMezi rozvodem a svatbou s Kirkem vedla velmi promiskuitní život. Chodila často se svalnatými muži. Mimo to chodila i s Disco Stuem\n\nLyle Lanley (dabovaný Philem Hartmanem) je podvodník ze Shellbyvillu. Prodává vadné jednokolejky. Objevil se pouze v epizodě Marge versus jednokolejka a byl vidět v klipech v díle Všichni zpívají a tančí.\nLuigi Risotto je Italoameričan, který vlastní italskou restauraci. Mluví lámanou angličtinou se silným italským přízvukem a předchází si místní mafii v čele s Tlustým Tonym.\n\nManjula Nahasapeemapetilonová je manželka Apua. Má s ním 8 dětí (osmerčata), která se narodí v epizodě Osm raubířů (7. epizoda 11. série). Než si ji Apu vzal, předstíral před svojí matkou, že je ženatý s Marge.\n\nDoktor Marvin Monroe je springfieldský psycholog. Hlas mu v originále propůjčil Harry Shearer. Provozuje poradnu pro agresivní rodiny, kterou Simpsonovi navštívili v 1. sérii v epizodě \"Taková nenormální rodinka\" (v této epizodě se doktor objevil poprvé). Kvůli tomu, že na ně jeho metody nezapůsobily (dokonce ani elektrošoky), dostali odškodné, za které si koupili novou televizi (v které dnes běží titulky).\n\nMarvin měl také svůj pořad v rádiu, byla to taková „manželská poradna po telefonu“, do které mu volaly rozhořčené manželky a on jim radil. Tento pořad si Homer občas pouští v jaderné elektrárně, tak se také dozvěděl, když do něj volala Marge.\n\nDále se Marvin objevuje v televizních zprávách s Kentem Brockmanem nebo v talkshow Kenta Brockmana, jako poradce ohledně psychologie (kupříkladu říkal svůj názor, když Marge protestovala proti Itchimu a Scratchymu).\n\nMichael D'Amico je syn Tlustého Tonyho. Jeho matka Anna Maria zemřela přirozenou smrtí. Jeho snem bylo stát se kuchařem, ale později si to rozmyslí a vydá se ve stopách svého otce, který obchoduje s odpadem, což je zástěrka pro Tonyho nelegální činnosti jako šéfa mafie. Otráví totiž nepřátele svého otce jídlem. To také přeruší jeho přátelství s Lízou. V originále mu svůj hlas propůjčila Tress MacNeille. Má hnědé vlasy a je mu asi 8 let.\n\nMurphy \"Krvavá dáseň\" je \"Jazzmann\" který se vyskytuje v seriálu zřídka. Jednou hraje s Lízou na mostě a podruhé umírá. Než zemřel, prozradil se Líze, že má ztraceného bratra, doktora tmavé pleti, jež se zasměje vždy v ten nejnevhodnější moment. Doktor Dlaha to zaslechl a svěřil se, že má také ztraceného bratra, jazzmana. Svou přezdívku má kvůli tomu, že v životě nebyl u zubaře. Za svého seriálového života vydal jednu desku.\n\nRich Texan (někdy nazýván jako Texaský zbohatlík) je ztělesním bohatého člověka. Je členem Springfieldské Republikánské strany a mluví s texaským přízvukem. Zpravidla na sobě má bílý kovbojský klobouk. Jeho chování se liší v každé epizodě. Jednou je sobecký a sadistický a jindy zdvořilý a přátelský. Je také obsesivně-kompulzivní, jak se ukázalo v epizodě \"Zdánlivě nekonečný příběh\". Je známý tím, že střílí do vzduchu ze svých dvou pistolí a křičí při tom „Yee Haw!“, pokud je šťastný nebo ho něco potěšilo. V epizodě \"Pomsta bývá nejsladší natřikrát\", se ukázalo, že Rich Texan je původem z Connecticutu, i přes jeho stereotyp jižana. To je odkaz ke kořenům George W. Bushe v Connecticutu. Jeho dcera se jmenuje Paris Texasanová. Vyskytuje se v epizodě \"Homerazzi\", kde je parodií na Paris Hilton.\n\nDr. Robert Terwilliger je otec Leváka Boba. Poprvé se objevil v epizodě \"Pohřeb nepřítele\". Spolu s jeho ženou Dame Underdunk mají ještě jednoho syna – Cecila. Jejich vnuk se jmenuje Gino. Jeho snacha je Francesca.\n\nSanjay Nahasapeemapetilon je bratr Apua, jemuž občas vypomáhá s vedením springfieldské pobočky Kwik-E-Martu.\n\nSarah Wiggumová (za svobodna Sarah Kanickee) je manželka vrchního strážníka Clancyho Wigguma a matka Ralpha Wigguma. Má fialové vlasy a asi 40 let. Spekuluje se, že ve skutečnosti jde o sestru jejího manžela Clancyho. V angličtině ji dabuje Pamela Hayden.\n\nSherri a Terri jsou sestry, identická dvojčata. Obě chodí na Springfieldskou základní školu do stejné třídy jako Bart. Mají dlouhé fialové vlasy. Je jim 10 let. Jejich otec byl ředitelem Homera ve Springfieldské jaderné elektrárně, jak je vidět v epizodě \"Homerova odysea\", kdy je Bartova třída na exkurzi v elektrárně. Pak byl ale Homer povýšen nad jejich otce v epizodě \"Homer šéfem odborů\". V originále je namluvila Russi Taylor. Jsou snobské a nikdy si neodpustí možnost rýpnout si do Barta nebo i Lízy. Často je i pomlouvají. V epizodě \"Futu-drama\", kdy profesor Frink ukazuje Bartovi a Líze jejich budoucnost, se objeví Sherri a Terri. Obě chodí s Nelsonem a obě jsou s ním těhotné. Obě porodí dvě dvojčata. Nelson od nich poté uteče a použije stejnou výmluvu jako jeho otec.\n\nTrenér Lugash (v originále dabován Danem Castellanetou) se objevil prozatím pouze ve dvou epizodách – „\"Homerem zapomenuté děti\"“ a „\"Malá vysokoškolačka\"“. Má silný románský přízvuk a velký natočený hnědý knír. Jeho původ je poněkud tajemný, on sám prohlašuje, že přišel do Spojených států v roce 1983 poté, co přemetem překonal Berlínskou zeď. Jiná postava o něm však v pozdější epizodě tvrdí, že zběhl do Východního Německa. V epizodě \"Malá vysokoškolačka\" učil Lízu gymnastiku, aby nepropadla z tělocviku. Jeho drsné, ale efektivní tréninkové techniky nakonec pomohly Líze dosáhnout výborných gymnastických schopností.\n\nMá rovněž ve zvyku zabavovat studentům psy a kočky a vracet je pouze pokud daný student úspěšně provede tělocvičný prvek. Ačkoliv jednou odmítl vrátit dívce psa, místo kterého ji předal cizí kočku se slovy: „Teď máš kočku!“. Pravidelně navštěvuje kurzy zvládání vzteku.\n„Bravo! To bylo úžasné! Ty moje malá princezničko, ještě se rozeběhni, přeskoč kozu, udělej přemet, proskoč oknem a utíkej říct rodičům, že seš nemotorné motovidlo bez špetky talentu a píle!“\n\nTlusťoch v klobouku se objevil v jednom díle Speciální čarodějnický díl XXIV, kde v části \"Ou, pojď se mnou a říkej D'oh!\" představoval hlavní roli.\n\nTyčka a Kulička jsou jazzmani. Vystupují v epizodě \"O jazzu a jiné zvířeně\". Tyčka je běloch a jmenuje se Difonso Palmer. Hraje na trubku. Kulička je černoch a jmenuje se Markus Le Marquez. Hraje na kontrabas. Oba mají tmavé vlasy a skoro neustále nosí sluneční brýle. Tyčka byl kdysi ženatý s Kuličkovou sestrou. Nyní je vdovec.\n\nÜter \"Fricek\" Zörker je obézní student na výměnu z Bavorska. Poprvé se objevil ve \"Speciálním čarodějnickém díle IV\", kde si sedl vedle Barta a zeptal se ho: „Ty nechtěla ochutnala líznout z mýho sugršpalek?“ V epizodě \"Lízina rivalka\" postaví diorama Karlík a továrna na čokoládu, ale protože nepřišel na řadu jako první, už ho má snědené. Ve \"Speciálním čarodějnickém díle V\" byl Fricek sněden. V epizodě \"Konec SRPŠ\" zůstal na exkurzi, když třída utíkala před rozzuřeným davem vojáků. V díle \"Hádejte, kdo kritizuje\" se jeho rodiče ptají Skinnera, kde Üter je. V epizodě \"24 minut\" byl ve ventilační šachtě školy.\n\nV originále ho dabuje Russi Taylor.\n\n"}
{"id": "325823", "url": "https://cs.wikipedia.org/wiki?curid=325823", "title": "Stanislav Štamberg", "text": "Stanislav Štamberg\n\nRNDr. Stanislav Štamberg, CSc. (17. července 1949) je východočeský mineralog a paleontolog z krajského města Hradce Králové. Specializuje se především na prvohorní paleoniscidní ryby a na nižší obratlovce období permo-karbonu (mladších prvohor). V současnosti působí v Muzeu východních Čech v Hradci Králové.\n\n"}
{"id": "325824", "url": "https://cs.wikipedia.org/wiki?curid=325824", "title": "Necer Chazani (Guš Katif)", "text": "Necer Chazani (Guš Katif)\n\nNecer Chazani ( נצר חזני, podle Michaela Chazaniho - někdejšího ministra sociálních věcí a zemědělství a průkopníka osadnického hnutí, Netzer Hazani) byla izraelská osada v severovýchodní části bloku osad Guš Katif, nacházející se v Pásmu Gazy, která byla evakuována v rámci Izraelského plánu jednostranného stažení v roce 2005.\n\nNecer Chazani byl původně založen 29. května 1973 pod názvem Katif (nezaměňovat s pozdější osadou Katif, která vyrostla cca 1 kilometr odtud), jako osada polovojenského typu Nachal. Do civilní správy byla osada předána v únoru 1977 a stala se prvním ortodoxním mošavem v bloku Guš Katif. V slavnostní den předání prohlásil tehdejší premiér Jicchak Rabin: \"„Dnešek je velký den pro Stát Izrael a pro židovské osady; den, který symbolizuje hluboce zakořeněnou přítomnost v této oblasti, která je od Šestidenní války integrální součástí Státu Izrael a jeho bezpečnosti.“\" Po ceremonii upevnil Rabin společně se synem ministra Chazaniho první mezuzu ke vstupním dveřím jednoho z domů. Prvními osadníky byla skupina 12 rodin. V obci fungovala zařízení předškolní péče o děti, základní školství bylo v nedaleké obci Neve Dekalim. Většina obyvatel si vydělávala na živobytí v zemědělství. V 70. a 80. letech se zde pěstovaly hlavně květiny. Později v 90. letech nahradila ve sklenících květiny zelenina. Ke konci 90. let se rolníci z Necer Chazani připojili k ostatním zemědělcům bloku Guš Katif v pěstování listové zeleniny, bylin a koření. Velice nadějné se ukázalo i eko-zemědělství. Dále tu byly rybí sádky. Během Druhé intifády se bezpečnostní situace v oblasti zhoršila. 20. prosince 2002 byl teroristou z Islámského džihádu zavražděn vrchní rabín osady Necer Chazani, Jicchak Arama (ve věku 40 let, otec 6 dětí), když cestoval se svou rodinou po Guš Katifu.\n\nNecer Chazani byla izraelskou armádou a izraelskou policií evakuována 18. srpna 2005 v rámci plánu jednostranného stažení. Zástavba v obci pak byla zbořena. Část obyvatel z Necer Chazani pak našla nové bydliště v mošavu Avnej Ejtan na Golanských výšinách, kam přesídlilo 16 rodin (podle jiného pramene dokonce 25 rodin). V roce 2010 pak byla založena (a roku 2013 osídlena) nová vesnice Necer Chazani, situovaná v centrálním Izraeli, do sousedství vesnice Jesodot.\n\nObyvatelstvo obce Necer Chazani bylo v databázi rady Ješa popisováno jako nábožensky založené. Šlo o menší sídlo vesnického typu. K 31. prosinci 2004 zde žilo 369 lidí. Během roku 2004 populace obce vzrostla o 11,8 %. Ke dni evakuace zde žilo dokonce 84 rodin čítajících přes 410 lidí.\n\n\n"}
{"id": "325827", "url": "https://cs.wikipedia.org/wiki?curid=325827", "title": "Vulcanodon", "text": "Vulcanodon\n\nVulcanodon (\"Sopečný zub\") byl poměrně malý, raný sauropodní dinosaurus z čeledi Vulcanodontidae. Žil v období spodní jury (před 201 až 196 miliony let) na území dnešní jižní Afriky. Jeho celková délka činila asi 6,5 až 11 metrů a hmotnost dosahovala asi kolem 3,5 tuny, takže šlo o jednoho z menších zástupců své vývojové skupiny. Podle jiných odhadů činila hmotnost tohoto druhu až kolem 9800 kilogramů.\n\nTypový druh \"V. karibaensis\" byl formálně popsán paleontologem Michaelem A. Raathem v roce 1972. První zkameněliny dinosaura byly objeveny roku 1969 v oblasti jezera Kariba na území Zimbabwe. Na místě byly objeveny také fosilní zuby neznámého teropoda, který zřejmě hodoval na mršině vulkanodona.\n"}
{"id": "325830", "url": "https://cs.wikipedia.org/wiki?curid=325830", "title": "Kanál (digitální obraz)", "text": "Kanál (digitální obraz)\n\nKanál ( ) je v oblasti rastrové počítačové grafiky názvem pro množinu obrazových bodů (pixelů) o dané bitové hloubce, tvořících souvisle vyplněnou obrazovou plochu (rastr). Rastrový obraz může být tvořen nejméně jedním kanálem, složeným z pixelů (standardně 1-8bit, řidčeji také 12-16bit), jejichž bitová hloubka definuje maximální počet odstínů kanálu, celkovým počtem kanálů je definováno maximum barev jednoho obrazu (komplexní údaj o bitové hloubce je dán součtem bitových hloubek na každý kanál). Např. standardní 24bitový rastrový obraz barvového prostoru RGB je definován 3 kanály (R=red, G=green, B=blue) po 8 bitech/kanál a obraz tedy může obsahovat informaci o maximálně (2) (= 16.777.216) různých barvách, z nichž každé jedné může nabýt každý jeden z pixelů (elementární nosná jednotka rastrové obrazové informace), jimiž je obraz tvořen.\n\nSpecifickým druhem popisu rastrového obrazu jsou tzv. indexové (také indexované nebo konkrétní) barvy, které díky odlišné filozofii barvové definice vystačí s 2bitovou až 8bitovou hloubkou - maximální počet barev (nikoli výhradně odstínů!) je tedy 2 (= 256) a každá je popsána údajem v tabulce barev konkrétního obrazu (odtud \"index\"). Jednoduchou redefinicí určité barvové položky v tabulce barev lze pak v jediném kroku změnit veškeré pixely obrazu, které danou barvu nesou, a modifikovat tak celkový barevný výraz nebo kontrast obrazu, či lze jednu z barev v indexu vyhradit pro informaci o transparenci obrazu (zejména populární grafický datový formát GIF). Oproti výhodě této v principu jednoduché a ve výsledku značně úsporné datové struktury je nevýhodou její naprostá nevhodnost pro předtiskovou přípravu, neboť díky omezené barvové škále zpravidla vylučuje potřebné přepočtové operace při převzorkování, neumožňuje plnohodnotnou retuš a často také nezahrnuje dostatečnou informaci o rozlišení, která - zatímco např. u webové grafiky bývá podružná - v prepressu patří ke zdaleka nejdůležitějším.\n\nČastou laickou či začátečnickou chybou bývá prosté zaměňování funkce kanálu za funkci vrstvy (angl. layer). Je třeba chápat, že vedle základní vrstvy (tzv. pozadí, angl. background) musí případná každá další vrstva nést znovu nejméně týž počet kanálů (plus případný maskovací kanál), z čehož vyvěrají podstatně vyšší nároky jak na výkon systému při zpracování obrazu, tak na úložný diskový prostor při jeho archivaci.\n"}
{"id": "325833", "url": "https://cs.wikipedia.org/wiki?curid=325833", "title": "Slav", "text": "Slav\n\nSlav (: שליו, doslova „\"Křepelka\"“) byla izraelská osada v bloku Guš Katif, který se nacházel v jihozápadním cípu Pásma Gazy. Obyvatelé osady byli vystěhováni v rámci Izraelského plánu jednostranného stažení v roce 2005.\n\nSlav byla založena v roce 1980, jako osada polovojenské jednotky Nachal. Pojmenována byla podle druhu ptáka (křepelka), kterého Izraelité jedli během svého putování pouští při exodu z Egypta. V roce 1982 se Slav stala v důsledku podepsání Egyptsko-izraelské mírové smlouvy a následného izraelského stažení ze Sinajského poloostrova tranzitním táborem pro bývalé osadníky ze Sinaje a rovněž dočasným domovem pro dívčí náboženský seminář \"Midrešet Hadarom\". Počátkem 90. let bylo toto území rozděleno na vojenskou základnu a obytnou oblast, kde žilo několik rodin. V roce 2001 se počet obyvatel osady zvýšil o malou skupinu lidí, mezi kterou patřil vojenský personál a studenti vojenské přípravné školy Ocem, která se nacházela v nedaleké vesnici Bnej Acmon. Osada Slav nikdy nenabyla oficiálního statusu samostatné obce, třebaže fakticky šlo o nezávislou osadu.\n\n12 rodin žijících v Slav muselo opustit své domovy 21. srpna 2005. Jejich domy byly zničeny a celá oblast byla v rámci plánu jednostranného stažení předána palestinským Arabům.\n\nÚdaje o vývoji počtu obyvatel pro osadu Slav neexistují, protože z hlediska statistických šetření nebyla považována za samostatnou obec. Databáze Peace Now zde k roku 2005 uvádí cca 50 obyvatel.\n\n\n"}
{"id": "325843", "url": "https://cs.wikipedia.org/wiki?curid=325843", "title": "Jan Żabiński", "text": "Jan Żabiński\n\nJan Żabiński (8. dubna 1897 Varšava – 26. července 1974 tamtéž) byl slavný polský zoolog, zootechnik a fyziolog, žák Jana Sosnowského. Byl spoluzakladatel a druhý ředitel Varšavské zoologické zahrady (1928/1929-1951) a vrchní správce městských veřejných parků ve Varšavě. \n\nJe autorem celé řady populárně naučných knih o zvířatech a jejich etologii, podílel se i na tvorbě řady rozhlasových pořadů s týmž zaměřením. Hrál významnou roli při záchraně zubra a jeho navrácení do přírody. \n\nZa druhé světové války spolupracoval se Żegotou, spolu se svou ženou Antoninou a synem Ryszardem ukryl ve Varšavské zoo coby přechodném útočišti stovky Židů uprchlých z Varšavského ghetta, někteří zůstali i dlouhodobě. Jako poručík Zemské armády bojoval ve Varšavském povstání, byl zraněn, zajat a do konce války žil jako válečný zajatec v německých zajateckých táborech. \n\nV roce 1965 ho i jeho manželku Jad vašem prohlásil za spravedlivé mezi národy. V roce 2007 napsala americká spisovatelka Diane Ackerman knihu \"The Zookeeper's Wife: A War Story\", která pojednává o válečné činnosti Żabińských (založena je především na denících jeho ženy).\n\nVydal 60 populárně naučných a 32 vědeckých knih.\n\n\n\n"}
{"id": "325845", "url": "https://cs.wikipedia.org/wiki?curid=325845", "title": "Tretí deň", "text": "Tretí deň\n\nTretí deň je slovenská křesťanská kapela. Založena byla roku 1992 v Košicích. Zakladateli byli Miroslav Tóth, Samuel Evin a Marcela Bertová. Kapela se stylem řadí mezi pop a gospel. V červenci 2008 vystoupila na benefičním koncertu „PRO UKRAJINU“ na Velehradě, který odvysílala TV Noe.\n\n\nBoh je mojou spásou (1999)\n1. Privítajme Pána\n2. Viem, že mój Pán\n3. Spasenie moj Pán mi dal\n4. Všetky národy\n5. Ty si pánom mojich dní\n6. Dobroreč Pánovi\n7. Ostanem stáť\n8. Ty naplňáš chválou naše ústa\n9. Si večný Boh\n10. Viem, že si blízko\n11. Boh je mojou spásou\n12. Ježíš je víťaz z Júdy\n13. Stále túžím ísť a hlásať\n\nNiekto ti chýba (2002)\n1. Tu sme\n2. Nehanbím sa nehanbím\n3. Niekto ti chýba\n4. Máš iba jediný život\n5. Kam sa všeci ponáhľame\n6. Nič nie je nemožné\n7. Eště nie som v cieli\n8. Neobstojí žiadna zbraň\n9. Aj keby nekvitol fík\n10. Boh zostúpí k nám\n11. Nikto ma nemože odľučiť od Tvojej lásky\n\nK Tebe blízko (2005)\n1. Smädní po Tebe\n2. Túžim prísť\n3. Svieť nám\n4. Keď vstúpi Boh\n5. Pane príď\n6. S Tebou sa dá...\n7. Boh je zdrojom síl\n8. K Tebe blízko\n9. Ľúbiť Ťa chcem\n10. Chcem z Tvojej živej vody pit'\n11. Hledám Tvoji tvář\n12. Len Tebe\n13. Mnoho krát\n14. Otvor mi oči\n"}
{"id": "325846", "url": "https://cs.wikipedia.org/wiki?curid=325846", "title": "Tel Katifa", "text": "Tel Katifa\n\nTel Katifa (: תל קטיפה, podle stejnojmenného archeologického naleziště z Kanaánského období) byla malá izraelská osada nacházející se v severovýchodní části bloku osad Guš Katif v Pásmu Gazy, která byla evakuována v rámci Izraelského plánu jednostranného stažení v roce 2005.\n\nTel Katifa byla založena v květnu 1992 několik měsíců před podpisem mírové dohody z Osla na středomořském pobřeží. Zakladateli byla druhá generace farmářů z bloku Guš Katif. Obyvatelé se zabývali zemědělstvím a turistikou. Kromě přilehlé pláže u Středozemního moře disponovala osada i přírodním jezerem s písečnými břehy. Jezero bylo využíváno pro zavlažování skleníků. Malé vojenské předsunuté stanoviště s několika izraelskými vojáky mělo stanoviště u hlavní brány, strážnou věž a tank. Osada měla provizorní charakter a nezískala oficiální statut samostatné obce, třebaže fakticky šlo o samostatné sídlo s vlastním zastoupením v Oblastní radě Chof Aza. Několik prvních let byly podmínky bydlení nelehké. Osadníci přebývali v mobilních karavanech a elektřina byla poskytována generátorem, který však nepracoval celý den. Tlak vody byl nízký, a když byly zavlažovány skleníky, nebyl dostatek vody pro osobní použití. Situace se však zlepšila v roce 1998 a v roce 2000, kdy se osada rozšířila o některé obyvatele osad Ganej Tal, Katif a Neve Dekalim. Byly vybudovány obytné domy, jesle a mikve. Územní plán obce počítal s výhledovou výstavbou 64 domů a se zřízením turistického letoviska okolo zdejšího jezera.\n\nTel Katifa byla 17. srpna 2005 evakuována izraelskou armádou a izraelskou policií. Domy osadníků byly poté zdemolovány a předány palestinským Arabům.\n\nObyvatelstvo Tel Katifa bylo smíšené, tedy složené ze sekulárních i nábožensky založených Izraelců. Přesné údaje o demografickém vývoji nejsou k dispozici, protože osada nezískala formální statut samostatné obce. Databáze rady Ješa tu ale k roku 2003 uvádí 60 stálých obyvatel.\n\n\n"}
{"id": "325848", "url": "https://cs.wikipedia.org/wiki?curid=325848", "title": "Země královny Maud", "text": "Země královny Maud\n\nZemě královny Maud (norsky \"Dronning Maud Land\") je část Antarktidy o rozloze 2,5 milionu km², kterou Norsko prohlásilo 14. ledna 1939 za své závislé území. Toto prohlášení nebylo všeobecně mezinárodně uznáno (jako ostatně žádné prohlášení o zabrání antarktického území) a podléhá Antarktickému smluvnímu systému. Norský nárok byl oficiálně uznán pouze Austrálií, Francií, Novým Zélandem a Velkou Británií.\n\nZemě královny Maud byla pojmenována po Maud Waleské, vnučce britské královny Viktorie a manželce norského krále Haakona VII., která zemřela 20. listopadu 1938.\n\nZemě královny Maud je rozdělena na pět pobřežních regionů a Plošinu Haakona VII. (Antarktickou plošinu).\n\nNachází se zde výzkumné stanice mnoha států – Norska (\"Troll\" a \"Tor\"), Jihoafrické republiky (\"SANAE IV\", \"SANAE E\" a \"Sarie Marais\"), Německa (\"Kohnen\" a \"Neumayer Station\"), Švédska (\"Svea Station\" a \"Nordenskiöld Base\"), Indie (\"Maitri\") a dalších.\n\nNejvyšší horou Země královny Maud je Jøkulkyrkja (\"„ledovcový kostel“\"), jejíž výška činí 3148 m.\n"}
{"id": "325851", "url": "https://cs.wikipedia.org/wiki?curid=325851", "title": "Barbora Tachecí", "text": "Barbora Tachecí\n\nBarbora Tachecí, rozená Dolečková (* 25. ledna 1963) je česká manažerka a novinářka. V současnosti moderuje pořad Osobnost Plus v Českém rozhlasu Plus.\n\nPráci v médiích započala v roce 1986, kdy působila jako redaktorka ekonomické redakce tehdejšího Československého rozhlasu. Od roku 1992 začala pracovat jako redaktorka a moderátorka pořadu Jedenadvacítka (ve 21:00) České televize, kde zpovídala různé politiky. Později se střídaly s tehdy neznámou Janou Bobošíkovou. Českou televizi opustila o šest let později a stala se ředitelkou odboru vnějších vztahů banky IPB. Na mediální scénu se vrátila v roce 2002, kdy nastoupila jako programová ředitelka rádia Frekvence 1. V roce 2007 jí byla nabídnuta funkce ředitelky veřejnoprávního Českého rozhlasu Radiožurnálu s cílem vypracovat a realizovat novou podobu vysílání stanice. Do funkce nastoupila 1. listopadu 2007. Na personální změny, zejména však podobu stanice od 1. ledna 2008, zareagovala část posluchačů nesouhlasem. Dne 5. února 2008 byla Tachecí z funkce odvolána. \n\nOd 1. června 2008 uváděla na zpravodajské televizní stanici Z1 svůj pořad \"Interview B. T.\" Po jejím odchodu z této televize byl pořad přejmenován na \"Interview Z1\". V srpnu 2009 ohlásila vznik nového zpravodajského pořadu \"Fakta Barbory Tachecí\", který v televizi Prima moderovala každý všední den. \n\nV únoru 2012 zažaloval Barboru Tachecí Tomio Okamura; ohradil se tak proti jejímu tvrzení, že doporučoval vystěhování jako „konečné řešení cikánské otázky\", soud však jeho žalobu na ochranu osobnosti v červnu téhož roku zamítl.\n\nV roce 2013 se vrátila do Českého rozhlasu na stanici Plus jako moderátorka pořadů \"Den podle Barbory Tachecí\" (ve všední dny) a \"Osobnost Plus\" (o víkendech).\n\nOd 10. září 2018 moderuje premiérový pořad \"Osobnost Plus\" každý všední den po 10:30. \n\nAbsolvovala pražskou Vysokou školu ekonomickou, obor finance. V roce 2008 jí byla diagnostikována bipolární afektivní porucha. Je rozvedená, má syna Sebastiana (* 1994).\n\nArchiv článků pořadu Osobnost Plus\n"}
{"id": "325855", "url": "https://cs.wikipedia.org/wiki?curid=325855", "title": "Myxom", "text": "Myxom\n\nMyxom je vzácný benigní nádor srdce. Tvoří se hlavně v levé srdeční síni a vede k srdeční arytmii a emboliím.\n\nMyxom asi 3× častěji postihuje muže. Věkové rozpětí je mezi 40–60 lety. Asi 5 % pacientů postižených myxomem má v rodině takzvaný myxom-syndrom. Vedle srdečních myxomů se také vyskytují myxomy v pigmentových buňkách pod kůží.\n\nNádor se může vyskytovat ve všech srdečních dutinách, avšak v 85% se vyskytuje v levé síni.\n\nNachází-li se tumor v levé síni, může způsobit obstrukci či poškození chlopně. Způsobuje zúžení dvojcípé chlopně (\"stenózu mitrální chlopně\"). Mimo to se vyskytují problémy zažívacího traktu, horečka, vysílenost, únava, anémie, objevují se problémy se srdečním rytmem.\n"}
{"id": "325857", "url": "https://cs.wikipedia.org/wiki?curid=325857", "title": "O Mourince a Lojzíkovi aneb Pohádkové čtení se zpěvy", "text": "O Mourince a Lojzíkovi aneb Pohádkové čtení se zpěvy\n\nO Mourince a Lojzíkovi aneb Pohádkové čtení se zpěvy je název šestého řadového alba pražské písničkářky Radůzy, které vyšlo 1. září 2008 u hudebního vydavatelství Indies MG Records. Jedná se o dvojalbum, které obsahuje audio verzi autorčiny knihy \"O Mourince a Lojzíkovi\" a dvě desítky nových skladeb.\n"}
{"id": "325861", "url": "https://cs.wikipedia.org/wiki?curid=325861", "title": "Mnichovka", "text": "Mnichovka\n\nMnichovka (též Mnichovický potok) je potok v okrese Praha-východ ve Středočeském kraji. Je to pravostranný přítok řeky Sázavy. Délka toku činí 13,2 km. Plocha povodí měří 55,9 km².\n\nMnichovka pramení jihozápadně od Svojetic v nadmořské výšce okolo 490 m. Teče převážně jižním směrem. Protéká městem Mnichovice a obcí Senohraby, pod kterými ústí do Sázavy na jejím 37,3 říčním kilometru v nadmořské výšce 268 m.\n\n\nPrůměrný průtok u ústí činí 0,23 m³/s.\n\nM-denní průtoky u ústí:\n\n"}
{"id": "325865", "url": "https://cs.wikipedia.org/wiki?curid=325865", "title": "Elisabeth Abeggová", "text": "Elisabeth Abeggová\n\nElisabeth Abeggová, nepřechýleně Elisabeth Abegg (3. března 1882 Štrasburk – 8. srpna 1974 Berlín), byla německá učitelka a členka německého protinacistického odboje.\n\nByla kvakerka a promovaná pedagožka (s akademickým titulem Dr. phil.), která vyučovala dějepis na \"Luisenoberlyceum\" v městské části Berlín-Střed (\"Berlin-Mitte\"). V roce 1935 musela z této školy odejít pro nepřátelský postoj k nacionálně-socialistickému režimu. Poté byla za trest přeřazena na Rückertovo gymnázium v městské části Schöneberg. V roce 1941 byla udána a poslána do penze.\n\nV roce 1942 začala za pomoci příbuzných, hlavně své sestry Julie Abeggové, dále též přátel, kvakerských souvěrců a bývalých žáků skrývat Židy před pronásledováním a deportacemi. Vytvořila rozsáhlou podzemní organizaci pokrývající Berlín a jeho okolí, Východní Prusko a Alsasko, která ukrývala Židy a zásobovala je. Řada Židů, zejména dětí, našla dočasné útočiště v jejím vlastním domě, na provoz své organizace obětovala veškeré své úspory i rodinné cennosti.\n\nPo skončení druhé světové války pracovala opět ve školství. V roce 1967 ji izraelská organizace Jad vašem prohlásila za spravedlivou mezi národy. V Berlíně na ni upomíná pamětní deska v ulici Tempelhofer Damm na domě č. 56. V berlínské čtvrti Berlín-Střed je po ní nazvána jedna ulice (\"Elisabeth-Abegg-Strasse\"). \n\n"}
{"id": "325871", "url": "https://cs.wikipedia.org/wiki?curid=325871", "title": "Jiří Wimmer", "text": "Jiří Wimmer\n\nJiří Wimmer (21. září 1943 Praha – 25. ledna 2001 Praha) byl český herec, komik a bavič, básník, kreslíř, autor.\n\nJiří Wimmer, alias „Klobouk“, byl mnohostranně nadaný muž s výrazným komediálním talentem, jenž psal básně, dobře zpíval, kreslil anekdoty a vymýšlel vtipy, měl výborný hudební sluch a rád sportoval, miloval tenis. Po absolutoriu DAMU v roce 1965 (jeho tehdejším spolužákem a kamarádem byl herec Vladimír Pucholt) získal své první divadelní angažmá v Ostravě v Divadle Petra Bezruče, kde působil v letech 1965 až 1970 a kde sehrál nadprůměrně mnoho vážných divadelních rolí. Souběžně hrál i v někdejším ostravském divadle malých forem Waterloo, dva roky působil v ostravském Státním divadle. Odtud přešel do Prahy, kde společně s Janem Valou uváděl koncerty skupiny Rangers - Plavci. Vystupoval i v libereckém a pražském Divadle Ypsilon, v devadesátých letech hrál v Prozatímním divadle Františka Ringo Čecha a v Divadle Jiřího Grossmanna. Vytvořil komickou dvojici se zpěvákem Karlem Černochem, se kterým vystupoval jak na různých estrádách tak i v Československé televizi v pořadu \"Ring volný\" a \"Možná přijde i kouzelník\". Hrál také ve Směšném divadle Luďka Soboty, který byl jeho velký kamarád.\n\nByl dvakrát ženat a dvakrát rozvedený. Téměř po celý svůj život trpěl silnými depresemi a psychickými problémy, třikrát se neúspěšně pokusil o sebevraždu, několikrát se léčil z alkoholismu v protialkoholní léčebně. V osmdesátých letech měl těžkou autonehodu, usnul a naboural do stromu. Zemřel tragicky sražen autobusem, když pod vlivem alkoholu přelézal zábradlí na Vítězném náměstí v Praze-Dejvicích.\n\n\n"}
{"id": "325874", "url": "https://cs.wikipedia.org/wiki?curid=325874", "title": "Jirčany", "text": "Jirčany\n\nNázev Jirčany má více částí obcí:\n"}
{"id": "325879", "url": "https://cs.wikipedia.org/wiki?curid=325879", "title": "Radnevo", "text": "Radnevo\n\nRadnevo ( \"Раднево\") je bulharské město ve starozagorské oblasti. Leží v Hornothrácké nížině. Město je správním centrem obštiny Radnevo. Žije tu přes 11 tisíc stálých obyvatel.\n\nMezi nejslavnější rodáky z tohoto města patří básník Geo Milev (1895 – 1925).\n\nSídlo bylo pravděpodobně založeno roku 1700. K jeho přeměně na město došlo v důsledku postavení železniční trati Simenovgrad – Nova Zagora v roce 1873. Až do roku 1906 se nazývalo Radne mahle.\n\nVe městě žije 11 656 stálých obyvatel a je zde trvale hlášeno 14 262 obyvatel. Podle sčítáni 1. února 2011 bylo národnostní složení následující:\n"}
{"id": "325880", "url": "https://cs.wikipedia.org/wiki?curid=325880", "title": "Šišunágové", "text": "Šišunágové\n\nŠišunágové, též Šaišunágové, byla vládnoucí dynastie, která podle tradice založila v roce 684 př. n. l. Magadhskou říši. Jejím hlavním centrem byla Rádžagrha (dnešní Rádžgir) a později Patáliputra, která se dnes nachází nedaleko Patny. Během vlády Šišunágů působil Buddha i Mahávíra. Zprávy o králích šišunágovské dynastie se dochovaly v relativně podrobné podobě v buddhistických textech.\n\nPodle tradičních podání byl zakladatelem této dynastie král Šišunága (vládl kolem 684 př. n. l.). Jeho asi nejznámějším nástupcem pak byl král Bimbisára (asi 545-346 př. n. l.), který pomocí vojenských výprav i obratné politice rozšířil území Magadhy o sousední mahádžanapady. Důležité bylo dobytí Angy, díky čemuž Magadha převzala kontrolu nad lodním obchodem na Ganze. Po Bimbisárovi nastoupil na trůn jeho potomek Adžátašatru, pod jehož patronací dosáhla šišunágovská Magadha svého největšího rozmachu. Měl vládnout mezi lety 551-519 př. n. l. a za jeho vlády se Magadha utkala v boji se zemí Liččhaviů, kterou nakonec porazila a zabrala její území. V pozdějších letech, ještě za Šišunágů, bylo hlavní město Magadhy přeneseno z Rádžagrhy do Patáliputry. Po skončení vlády Šišunágů se na magadhském trůně usadili Nandovci\n"}
{"id": "325896", "url": "https://cs.wikipedia.org/wiki?curid=325896", "title": "Produkční kodex", "text": "Produkční kodex\n\nProdukční kodex (\"Production code\"), někdy také nazývaný Haysův kodex byl předpis, určující pravidla cenzury v americké filmové produkci a distribuci. Byl ustanoven v roce 1930, silně utužen v roce 1934 a zrušen v roce 1968, kdy byl nahrazen klasifikací ratingu MPAA.\n\nProdukční kodex podrobně popisoval, co je ve veřejně promítaných filmech z hlediska morálky ještě akceptovatelné a co už ne. Cenzura podle tohoto kodexu probíhala od námětu, přes jednotlivé fáze výroby až po schválení k distribuci. Hollywoodská studia se touto samoregulací vyhnula přímé státní kontrole.\nPrvní verzi vytvořili v roce 1930 jezuita Daniel Lord a katolický novinář Martin Quiegley. 13. června 1934 pak vstoupil v platnost dodatek dokumentu, který zavazoval všechna kina, sdružená v asociaci filmových distributorů, promítat pouze schválené filmy. \n\nKromě produkčního kodexu existovala i jiná omezení. Zvláštní cenzuru si prováděli Mormoni a pro americké katolíky bylo závazné ještě schválení Legií slušnosti.\n\n"}
{"id": "325897", "url": "https://cs.wikipedia.org/wiki?curid=325897", "title": "Hana Librová", "text": "Hana Librová\n\nHana Librová (* 26. listopadu 1943 Brno), rozená Nechutová, je česká bioložka, socioložka a environmentalistka. Odborně se zabývá především environmentálními souvislostmi životního způsobu/životního stylu a hodnotovými řešeními ekologických otázek. Dle vlastních slov ji velmi ovlivnila Milena Rychnovská. Je sestrou klasické filoložky Jany Nechutové. Je vdaná, má dceru.\n\nV roce 1967 absolvovala biologii na Přírodovědecké fakultě Univerzity J. E. Purkyně v Brně (později Masarykovy univerzity) a nastoupila jako technička v Algologické laboratoři Mikrobiologického ústavu ČSAV v Třeboni. Od roku 1968 pracovala na Katedře sociologie Filozofické fakulty UJEP. Byla zapojena do Ekologické sekce Biologické společnosti při ČSAV, v níž se formovala ideová environmentalistická opozice. Zde poznala Bedřicha Moldana, Josefa Vavrouška, Emila Hadače, Václava Mezřického anebo Igora Míchala.\n\nOd roku 1997 profesorka sociologie. V roce 1998 založila studijní obor Humanitní environmentalistika a následně v roce 1999 Katedru environmentálních studií Fakulty sociálních studií Masarykovy univerzity, kterou do roku 2003 vedla.\n\nV roce 1998 jí Nadace Charty 77 udělila Cenu Josefa Vavrouška. V roce 2004 získala Cenu ministra životního prostředí za celoživotní výzkumnou a popularizační práci v oblasti ekologicky příznivého životního způsobu. Popularizační úsilí věnuje především časopisům Respekt, Vesmír a Sedmá generace. V roce 2009 obdržela Medaili Ministerstva školství 1. stupně a v roce 2010 byla nominována na cenu Milady Paulové. V roce 2004 byla pro změnu nominována na Cenu předsedy Grantové agentury ČR za řešení badatelského projektu \"Trvale udržitelný způsob život jako marginální a jako perspektivní fenomén\".\n\nJe členkou vědecké rady Fakulty sociálních studií a Filozofické fakulty Masarykovy univerzity a předsedkyní oborové komise oboru Humanitní environmentalistika. Dále je kupříkladu členkou čestného předsednictva Společnosti pro trvale udržitelný život.\n\n\n\n"}
{"id": "325899", "url": "https://cs.wikipedia.org/wiki?curid=325899", "title": "Dar", "text": "Dar\n\nDar je něco cenného nebo žádoucího, co se prostřednictvím darování dobrovolně převádí z majetku dárce do vlastnictví obdarovaného, a to bez protihodnoty (např. zaplacení).\n\nDarování a dary jsou ve všech lidských společnostech běžné, mohou však mít velmi různé významy, například:\n\nZvláštní druh daru nebo odkazu s dlouhodobým působením je nadace, majetek, z jehož výnosu se financuje nějaká obecně prospěšná činnost.\n\nPočínaje zakladatelským dílem francouzského etnologa M. Mausse \"Esej o daru\" (1923) je systém darů (také výměna darů) významným tématem při studiu lidských společností, starých i současných. Podle Mausse znamená členství v mnoha archaických společnostech přijetí trojího závazku:\nDarem přitom může být jak nějaký předmět, tak také například titul, čestné jméno nebo oprávnění zpívat určitou píseň. Jakkoli se jedná o věci žádoucí a ceněné, hlavním smyslem není vlastnictví daru, nýbrž vytváření a udržování společenských vztahů a sítě závazků, které společnost udržují pohromadě.\n\nKlasickým příkladem je melanéská kula, která kulturně a společensky spojuje obyvatele rozptýlených Trobriandských ostrovů při pobřeží Nové Guineje. Slovo \"kula\" znamená „kruh“ a v jejím rámci skutečně obíhají dva druhy symbolických předmětů (náhrdelníky a náramky) po pevně dané trase naproti sobě. Držitel některého z těchto velmi ceněných předmětů dlouho vyjednává s partnery z následujícího ostrova, komu jej předá, ale po uplynutí jisté doby jej musí „poslat dál“. Výsledkem tedy není hromadění bohatství, nýbrž vzájemné vztahy, závazky a příležitost k setkávání a vyjednávání.\n\nJiným typem systému darů je severoamerický potlač, indiánský společenský obřad, při němž se hraje o prestiž. Náčelník nebo jiný významný muž sezve hosty z okolních vesnic a zahrnuje je dary, aby dokázal svoji převahu. Jinde se cenné předměty (např. tkané pokrývky) házely do ohně jako „dary“ zemřelým předkům. Host, který by nedokázal držet krok s hostitelem, ztratil čest stejně jako hostitel, jemuž by došly zásoby. Protože potlače často končily násilnostmi, bělošské úřady je už koncem 19. století zakazovaly.\n\nPři hlubším studiu se ukázalo, že podobné soutěživé hry o prestiž, kterou přináší dávání darů, byly kdysi patrně běžné i v mnoha jiných kulturách. Vyskytují se v islandských ságách, v německé Písni o Niebelunzích a téhož původu je patrně i české označení Štědrý den – původně příležitost, kdy se bohatí lidé mohli veřejně „blýsknout“ svou štědrostí. Teprve křesťanství tento zvyk přeznačilo tak, že naopak chudí koledníci poskytují bohatým příležitost k almužně jako dobrému skutku.\n\nNa toto studium systému darů v dávných společnostech navázaly studie o významu darů v nedávné minulosti a v přítomnosti. Čínský antropolog Y. Yan v podrobné studii poměrů na severočínské vesnici prokázal, že systém darů tam fungoval ještě v 70. letech 20. století jako jediné účinné sociální zabezpečení: lidé, kteří při velkém hladomoru zahynuli, byli právě ti, kteří se na systému darů nepodíleli.\n\nVýznam darů jako prostředků k získávání “sociálního kapitálu“ studoval francouzský sociolog Pierre Bourdieu, který si také všímal především neformálních závazků, které přijetím daru vznikají. Bourdieu hovoří o „neviditelných provázcích“, které mohou být k daru přivázány a dají se pak při vhodné příležitosti využít.\n\nOběť patří mezi nejstarší a nejrozšířenější rituály a má dvojí stránku: je to jednak dar obětin božstvům (zemřelým předkům, určitému bohu) a na druhé straně slavnost společenství. První stránka se projevuje jako zničení obětin (spálení, vylití na zem), druhá jako společná hostina. Obětiny jsou obvykle domácí zvířata nebo produkty (obilí, víno, ovoce, vejce). Smysl je jednak vyjádření vděčnosti životadárným bohům, jednak snaha si je naklonit i do budoucna, a společná hostina znamená potvrzení a upevnění společenství: ti, kdo spolu jedí totéž jídlo, mají nadále něco společného, skoro jako kdyby byli příbuzní.\n\nV křesťanství se oběti tohoto druhu nekonají, ale jeden z nejznámějších biblických příběhů Nového zákona je klanění Tří králů, mudrců z východu, kteří novorozenému Ježíšovi přinesli královské dary (Mt 2,11).\n\nDarování se provádí prostřednictvím \"darovací smlouvy\", která může být reálná, dojde-li zároveň k odevzdání daru, nebo konsenzuální, pokud se \"dárce\" zaváže teprve v budoucnu vlastnické právo k daru převést a \"obdarovaný\" tuto nabídku přijme. Pouhý slib darování nezavazuje. Podstatou darování je dobrovolnost, nemůže tedy jít o plnění právní povinnosti, a bezúplatnost, nelze proto za poskytnutý dar požadovat majetkové protiplnění (dar však lze podmínit příkazy nebo jinými podmínkami, na rozdíl od minulosti je např. připuštěno i darování pro případ smrti). Předmětem daru může být prakticky jakákoli věc v právním smyslu, je-li v majetku dárce. Darování je zásadně neformální, darovací smlouvu je nutné uzavřít písemně jen tehdy, pokud jde o věc zapsanou ve veřejném seznamu, jako je např. katastr nemovitostí, nebo jde-li o konsenzuální darování. Dar je výjimečně odvolatelný – dostane-li se dárce do stavu takové nouze, že nemá ani na vlastní nutnou výživu či není schopen plnit zákonné výživné vůči jinému, nebo pokud mu nevděčný obdarovaný ublíží tak, že úmyslně nebo z hrubé nedbalosti zjevně poruší dobré mravy, může žádat vrácení daru.\n\nV evropských zemích se od pozdního středověku dávají o Vánocích dárky dětem, které přináší ve Francii Pere Noël, svatý Mikuláš (od 19. století i \"Santa Claus\") nebo Ježíšek, právě narozený v Betlémě. Smyslem bylo původně připomenout, že i když dárky obstarávají rodiče, vděčnost za ně patří Bohu. Postupem času se tento význam mnohde vytratil a „Ježíšek“ se pak chápal jako sice nevinný, nicméně podvod na dětech.\n\nV moderní době se Vánoce staly významnou příležitostí k mimořádným nákupům a hrají v obchodě velkou roli. Nicméně i dnes se dodržují jistá pravidla, která tyto dary odlišují: dárky jsou anonymní, pečlivě se balí a nesmí na nich zůstat cenovky z obchodu. Nehodí se také dávat něco, co člověk sám jako dárek dostal; stejně (nebo ještě více) nevhodné je také dary prodávat.\n\nDanajský dar znamená léčku, která se skrývá v domnělém daru. Naráží na příhodu s „trojským koněm“ z Homérova líčení dobytí Tróje: Řekové („Danaové“) marně obléhající Tróju vyrobili nakonec velkého dřevěného koně, v němž byli skryti bojovníci. Když se jej Trójané zmocnili a vtáhli dovnitř do města, bojovníci v noci otevřeli bránu a způsobili tak dobytí města. Odtud okřídlené rčení „Bojím se Danaů, i když dary přinášejí“ (lat. \"Timeo Danaos et dona ferentes\"). Báseň o dobytí Tróje se sice nezachovala, příhoda se ale zmiňuje v Odysseji (8,493 nn.), ve 2. zpěvu Vergiliovy \"Aeneis\" a byla i později mnohokrát zpracována.\n\nV přeneseném (metaforickém) smyslu se někdy hovoří o „darech Země“, tj. plodinách, o „darech moře“ atd. I když jejich vypěstování nebo ulovení stálo nějaké úsilí, lidé dobře cítili, že je nevyrobili sami.\n\nO lidech se také říká, že „mají dar“, to znamená výjimečnou schopnost nebo vlohu, talent nebo nadání.\n\nIndiánský dar (anglicky \"indian gift\") znamená dar, který si dárce možná vezme nazpátek, anebo přinejmenším bude vyžadovat jeho oplacení.\n\n\n\n"}
{"id": "325902", "url": "https://cs.wikipedia.org/wiki?curid=325902", "title": "Jennifer Hofová", "text": "Jennifer Hofová\n\nJennifer Hofová (* 15. květen 1991 Langen) je německá modelka. Je vítězkou německé televizní reality show s názvem \"Germany's Next Top Model 2008\".\n\nHofová děla reklamu pro C&A a pracovala pro magazíny jako Cosmopolitan.\n\n"}
{"id": "325906", "url": "https://cs.wikipedia.org/wiki?curid=325906", "title": "FM", "text": "FM\n\nSpojení písmen F a M může mít různé významy:\n\n\n\n"}
{"id": "325907", "url": "https://cs.wikipedia.org/wiki?curid=325907", "title": "Sátaváhanové", "text": "Sátaváhanové\n\nSátaváhanové (: सातवाहन; : శాతవాహనులు) byla dynastie, která ovládala přibližně střední část území Indického subkontinentu. Tato královská dynastie nastoupila po pádu Maurjovské říše, tedy někdy kolem 2. století př. n. l. Údaje o době její vlády se liší, pravděpodobně však vládla 450 let, někdy do doby kolem roku 220. Hlavním městem říše Sátaváhanovů byla Pratišthája (dnes Paithan).\n"}
{"id": "325908", "url": "https://cs.wikipedia.org/wiki?curid=325908", "title": "Taifas", "text": "Taifas\n\nTaifas (arabsky طوائف, tj. \"ṭawā'if\", singulár taifa, arabsky طائفة, tj. \"ṭā'ifa\") byly drobné muslimské státy na území Pyrenejského poloostrova, které se vytvořily po pádu Córdobského chalífátu roku 1031. Označení coby taifských království je ale nepřesné. Nejednalo se o království v evropském slova smyslu, ve skutečnosti až na Sevillu se jednalo o emiráty, každý z nich měl vládce s titulem emíra. Bojovala mezi sebou o vojenskou i kulturní prestiž, avšak celkově nebyla vojensky srovnatelná s křesťanskými státy na severu poloostrova. Období taifských států ukončila invaze Almorávidů po pádu Toleda roku 1085. Poté nastalo druhé období taifských států, které bylo ukončeno vpádem Almohadů po dobytí Lisabonu křesťanskými vojsky (1147). Přes snahu těchto reformních berberských hnutí postupem času byla stále větší část muslimských území získávána do rukou křesťanů. Posledním z těchto samostatných knížectví byla Granada, kterou dobyla křesťanská vojska až roku 1492.\n\nPo svržení posledního umajjovského chalífy se kdysi mocná muslimská říše rozštěpila na větší množství suverénních knížectví či emirátů. Státy, které takto vznikly, měly hranice uspořádány buď na základě původních okresů či jiných administrativních jednotek, nebo podle rozdělení vládnoucích špiček státu mezi Araby, Berbery, španělské muslimy (tzv. Muládíe, kterých byla v Al-Andalusu téměř většina) a bývalé slovanské otroky z východní Evropy. Během rozkvětu taifských států v 11. století mezi sebou emírové (vládci) těchto států soutěžili nejen o vojenskou, ale i o kulturní převahu. Snažili se tedy získat na své dvory co nejvýznamnější a nejznámější básníky a řemeslníky. V době chalífátu často platily severní křesťanské státy svému mocnějšímu jižnímu sousedovi vynucené dávky. Nyní se situace obrátila a taifské státy se často musely zavázat k placení poplatků křesťanským státům, zejména pak království Leónu (později Kastílie).\n\nKvůli svému slabému vojenskému potenciálu se taifská knížata obrátila na bojovníky ze severní Afriky (Almorávidy a Almohady) a po pádu Toleda (1085) pozvala Almorávidy do Al-Andalusu. Avšak místo pomoci muslimským státům Almorávidé většinu taifských států obsadili a začlenili do své říše. Později se i moc Almorávidů postupně začala vytrácet a jejich území na pyrenejském poloostrově se opět rozpadlo na řady menších nezávislých států jako dřív. Po pádu Lisabonu (1147) byli na Pyrenejský poloostrov tentokrát pozváni Almohadové a celý scénář se opakoval. Vojska severních křesťanských států posléze dobývala zbytky muslimského panství na poloostrově. Posledním z těchto států byla Granada, která padla roku 1492 do rukou katolických králů Isabely Kastilské a Ferdinanda Aragonského.\n\nJména států jsou v moderní portugalštině nebo śpanělštině.\n\n"}
{"id": "325910", "url": "https://cs.wikipedia.org/wiki?curid=325910", "title": "Aj Čching", "text": "Aj Čching\n\nAj Čching (, 16. prosince 1910, provincie Če-ťiang – 5. května 1996) byl čínský básník, považovaný za jednoho z největších čínských lyriků 20. století. \n\nAj Čching byl umělecký pseudonym, jeho vlastní jméno bylo Ťiang Čeng-chan (), používal též pseudonym Ťiang Chaj-čcheng ().\n\nOd roku 1929 studoval ve Francii malířství. V roce 1932 se vrátil do Šanghaje kde začal psát poezii (vliv na něj měla avantgarda, například Majakovskij); pro účast v levicovém odboji proti japonské invazi byl až do roku 1935 vězněn Kuomintangem. Následujícího roku vydal svůj debut \"Ta-jen-che\" (jméno jeho chůvy), v roce 1939 jedno ze svých mistrovských děl, \"Sever\" (Pej-fang). Poté následovalo jeho nejplodnější období, kdy do roku 1942 putoval po zemi a poznával čínský venkov. Básně z této doby jsou chmurné obrazy plné teskné atmosféry zoufalství i naděje.\n\nDo padesátých let se účastnil komunistických aktivit. V této době začal být také překládán. Kromě poezie psal i teoretické knihy o literatuře. V roce 1958 byl obviněn z \"pravičáctví“ a během Kulturní revoluce vězněn v různých pracovních táborech. Znovu publikovat směl až od roku 1978. O dva roky později podnikl svou druhou cestu do Francie, kde jej v roce 1985 François Mitterrand jmenoval rytířem Řádu umění a literatury. Jeho synem je čínský výtvarník a politický aktivista Aj Wej-wej, spoluautor návrhu Olympijského stadiónu v Pekingu.\n\n\n\nDo češtiny byly přeloženy jeho básně \"Mám rád tuto zemi\", \"Trakař\", \"Podzim\" (Nový Orient 8, 1953), a \"Jsou rybníky v zimě…\" (\"Sto moderních básníků\", Československý spisovatel, 1967). V posledně jmenované knize se na str. 12 píše: \"„stal se obětí jednoho z nejbrutálnějších útoků tehdejší čistky a dnes není o jeho osudu nic známo“.\") Všechny básně přeložila Dana Heroldová-Šťovíčková.\n\n\n"}
{"id": "325912", "url": "https://cs.wikipedia.org/wiki?curid=325912", "title": "Šamši-Adad V.", "text": "Šamši-Adad V.\n\nŠamši-Adad V. (z akkad. «\"Mé slunce [bůh] Adad\"») byl asyrským králem v letech 823 až 811 př. n. l.\nDíky jeho jmenování nástupcem vypuklo v zemi povstání vedené jeho starším bratrem Aššur-dan-aplim. Začalo ještě za života jeho otce a trvalo několik let, než bylo poraženo. To se mu povedlo až s pomocí Babylónu, kterému za to udělil nezávislost. Avšak ihned po zkonsolidování poměrů se vypravil na jih, aby získal Babylón zpět.\nBěhem jeho vlády se na severovýchodních hranicích říše poprvé objevili bojovní Médové, kteří později způsobí pád Asyrské říše.\nZemřel příliš brzy, aby mohl dokázat více.\n\n"}
{"id": "325913", "url": "https://cs.wikipedia.org/wiki?curid=325913", "title": "Lex Barker", "text": "Lex Barker\n\nLex Barker, vlastním jménem Alexander Crichlow Barker Jr. (8. května 1919 New York – 11. května 1973 New York), byl americký herec.\n\nJeho otcem byl Alexander Crichlow Barker Sr. původem z Kanady, jeho matka Marion Thornton Bealsová ze Spojených států amerických. Jeho otec později pracoval jako burzovní makléř. Lex Barker měl starší sestru Fredericu Amelii Barlowovou (1917-1980). V mládí navštěvoval Fessenden School a absolvoval Akademii Phillips Exeter. Poté začal studovat na Princetonské univerzitě, ale studium ukončil, aby se k nelibosti jeho rodiny, připojil k divadelní společnosti. Byl pětkrát ženatý. \n\nV Spojených státech amerických proslul zejména v roli Tarzana, kterého v letech 1949–1953 ztělesnil v pěti filmech. V Evropě se proslavil jako představitel filmového Old Shatterhanda ze západoněmeckých filmů natočených v 60. letech 20. století na motivy knih Karla Maye. V těchto filmech jeho pokrevního bratra Vinnetoua, náčelníka indiánského kmene Apačů ztvárnil francouzský herec Pierre Brice. Hrál ve více než 50 filmech. Pětkrát ztvárnil Tarzana a v letech 1962–1968 sedmkrát Old Shatterhanda. Hrál také Robina Hooda ve filmu Robin Hood a piráti a mnoha dalších westernových, kriminálních a dobrodružných filmech.\n\nKe konci života holdoval hojně alkoholu. Zemřel tři dny po svých 54. narozeninách, 11. května 1973 na infarkt myokardu na newyorské ulici, kde se setkal se svou snoubenkou, herečkou Karen Kondazianovou. Pohřeb byl v New Yorku. Jeho ostatky byly zpopelněny a popel jeho žena Carmen Cervera převezla do Španělska.\n\n\n\n\n"}
{"id": "325915", "url": "https://cs.wikipedia.org/wiki?curid=325915", "title": "Jan Zubryckyj", "text": "Jan Zubryckyj\n\nJan Zubryckyj (* 21. listopadu 1954 Rychnov nad Kněžnou) je český písničkář. Do 15 let věku žil v Solnici. Od sedmi let hrál na klavír, později na kytaru. Narodil se v křesťanské rodině z Církve adventistů sedmého dne. Z této církve byl ale vyloučen pro rozpory ve výkladu vyznání víry. Většina jeho písní má duchovní podtext. V roce 1988 se přihlásil do soutěže písničkářů O ptáka Noha (vyhlašovali ji Jan Burian či Vladimír Merta), ve které zvítězil. V 90. letech hrával méně, debutové album vydal až v roce 2002. Je členem volného sdružení „osamělých písničkářů“.\n\nPřed rokem 1989 pracoval jako projektant, mistr a stavbyvedoucí HSV a PSV, v 90. letech 20. století podnikal ve stavebnictví.\n\n\n"}
{"id": "325916", "url": "https://cs.wikipedia.org/wiki?curid=325916", "title": "Střední průmyslová škola Ostrava-Vítkovice", "text": "Střední průmyslová škola Ostrava-Vítkovice\n\nStřední průmyslová škola, Ostrava - Vítkovice, příspěvková organizace byla založena roku 1919. Budova školy pochází z roku 1923. Původní název školy byl \"SPŠ Strojnická\", jak je zaznamenáno nad jejím vchodem. Škola se nachází na Zengrově ulici a je jednou z nejstarších dodnes fungujících středních škol v Ostravě.\n\nNa škole se vyučují v současnosti tyto studijní obory:\n\nŠkola pořádá různé zájmové aktivity jako jsou například různé sporty, kroužky 3D tisku, a přípravné kurzy jak pro přijímací řízení, tak k maturitním zkouškám.\n\n"}
{"id": "325920", "url": "https://cs.wikipedia.org/wiki?curid=325920", "title": "Charles Voisin", "text": "Charles Voisin\n\nCharles Voisin (12. července 1882, Lyon – 26. září 1912, Belleville-sur-Saône) byl francouzský průkopník letectví, mladší bratr letce a konstruktéra Gabriela Voisina.\n\nAčkoliv je jeho starší bratr v počátcích letectví známější osobností, Charles provedl 16. března 1907 u Neuilly-Bagatelle let o délce 10 metrů a stal se tak šestým člověkem na světě a prvním Francouzem letícím na stroji těžším vzduchu.\n\nV roce 1906 založili Charles a Gabriel firmu \"Les Fréres Voisin\", pozdější Aéroplanes Voisin. První úspěšný stroj postavili v roce 1907.\n\nCharles Voisin zemřel při automobilové nehodě 26. září 1912 poblíž Belleville-sur-Saône. Při tomto incidentu byla zraněna i průkopnice letectví Baronka de Laroche.\n"}
{"id": "325922", "url": "https://cs.wikipedia.org/wiki?curid=325922", "title": "Jana Bobošíková", "text": "Jana Bobošíková\n\nJana Bobošíková (* 29. srpna 1964 Praha) je česká moderátorka, redaktorka a politička. Vystudovala Vysokou školu ekonomickou a poté byla zaměstnána v České televizi, Hospodářských novinách, Českém rozhlasu, v rádiu Frekvence 1 a na TV Nova. Veřejně známou se stala při krizi v České televizi na přelomu let 2000 a 2001, kdy byla hlavní tváří náhradního oficiálního vysílání a jedním ze dvou manažerů ČT, kteří nejviditelněji čelili vzbouřeným redaktorům. V politice se profiluje euroskepticky. U veřejnosti proslula také mnoha svými kandidaturami do různých politických funkcí.\n\nPo studiu na Gymnáziu Budějovická v Praze 4 (v letech 1978–1982) absolvovala roku 1987 studium na Obchodní fakultě Vysoké školy ekonomické v Praze. Během studia působila v SSM, což však bylo kvůli studiu VŠ v té době nezbytností. Působila však také ve volených funkcích včetně jeho ústředního výboru. Dne 25. 6. 1985 předávala před Staroměstskou radnicí kytici socialistickému prezidentu Gustávu Husákovi, k čemuž se s hrdostí hlásí. Po získání inženýrského titulu studovala v letech 1988 až 1990 postgraduálně na Národohospodářské fakultě VŠE v Praze, kde byla posluchačkou oboru výuka ekonomických předmětů. Během postgraduálního studia si rok přivydělávala jako uklízečka.\n\nOd prosince 1989 začala Bobošíková pracovat jako redaktorka domácí rubriky v Československé televizi, kde se zabývala tématy Občanského fóra a privatizace. V následujících letech 1993 a 1994 působila v Hospodářských novinách nejdříve jako redaktorka a později jako vedoucí oddělení hospodářské politiky. Paralelně spolupracovala s Radiožurnálem, dnes prvním okruhem Českého rozhlasu. Od listopadu 1994 až do prosince 1998 byla ekonomickou redaktorkou Redakce zpravodajství České televize. Současně moderovala v České televizi zpravodajský pořad „21“ a spolupracovala s rádiem Frekvence 1.\n\n1. dubna 1998 se spolu s vrcholným managementem ujal své funkce nově jmenovaný generální ředitel ČT Jakub Puchalský. Šéfredaktorem zpravodajství se od 1. dubna stal londýnský reportér České televize Ivan Kytka. Ivan Kytka měl za úkol zásadně zreformovat práci ve zpravodajství České televize. Spolu s ním otevřeně kritizovala práci redaktorů i Jana Bobošíková. Ivan Kytka byl ze své funkce odvolán 21. května 1998 a ve funkci šéfredaktora jej nahradil Zdeněk Šámal, dnešní ředitel zpravodajství. Jana Bobošíková nadále kritizovala editorskou a personální politiku televize a zejména způsob řízení zpravodajství. V prosinci 1998 oznámila svůj plánovaný odchod z České televize a v tisku se kriticky vyjadřovala k situaci v ČT. Zdeněk Šámal ji za to tehdy stáhl z moderování pořadu „21“ a z přípravy zpravodajských relací. Místo toho jí Šámal dal za úkol zpracovat analýzu pořadu \"Dobré jitro s ČT\", který Bobošíková dříve také kritizovala. Následně Jana Bobošíková během prosince 1998 z České televize odešla.\n\nPo odchodu z České televize v prosinci 1998 se v březnu 1999 zúčastnila konkursu na místo generální ředitelky Českého rozhlasu, kam nebyla vybrána. V červenci 2000 neúspěšně kandidovala do Rady pro rozhlasové a televizní vysílání. Od září 2000 byla během vrcholu tzv. internetové horečky redaktorkou a spolumajitelkou internetového zpravodajského serveru Interview21 pro ekonomiku a politiku, jehož provoz byl ukončen v únoru 2002. Od 24. prosince 2000 byla během tzv. televizní krize ředitelkou zpravodajství ČT až do svého odvolání 9. ledna 2001. Tomuto období ČT se říkalo posměšně „Bobovize“. Českou televizi opustila definitivně 15. února 2001.\n\nOd 9. září 2001 moderovala diskusní pořad televize Nova Sedmička až do 4. dubna 2004. Touto nedělní debatou s politiky Jana Bobošíková zakončila svou dosavadní práci v médiích. Ke konci května 2003 byla Bobošíková v souvislosti s výroky a otázkami, které pokládala v pořadu Sedmička vyslýchána policií.\n\nDne 13. května 2009 Jana Bobošíková postoupila do druhého kola volby ředitele ČT. V druhém kole volby 15. července 2009 nezískala od radních ani jeden hlas a generálním ředitelem ČT byl znovu zvolen Jiří Janeček.\n\nJana Bobošíková působila také jako konzultantka a vysokoškolská pedagožka (odborná asistentka) na Katedře Public Relations a komunikace Vysoké školy mezinárodních a veřejných vztahů v Praze, kde vyučovala předmět Mediální komunikace.\n\nV roce 2004 byla spolu s Vladimírem Železným zvolena do Evropského parlamentu za hnutí NEZÁVISLÍ, z kterého později vystoupila a stala se předsedkyní strany Politika 21. V Evropském parlamentu působila jako nezařazená poslankyně, byla členkou Výboru pro regionální rozvoj (REGI), který je příslušný pro záležitosti týkající se Evropského fondu pro regionální rozvoj, Fondu soudružnosti a dalších nástrojů regionální politiky. Bobošíková byla dále členkou parlamentní delegace ve Výboru pro parlamentní spolupráci EU–Ukrajina. V červnu 2009 se neúspěšně pokoušela o znovuzvolení do Evropského parlamentu jako volební lídryně koalice strany Politika 21 se Stranou zdravého rozumu pod názvem Suverenita.\n\nV roce 2008 byla KSČM nominována jako kandidátka na post prezidenta České republiky pro druhou volbu. V den druhé prezidentské volby, konané 15. února 2008, pak na Pražském hradě sice pronesla svůj projev, aby pak po rozpravě ostatních zákonodárců oznámila, že svou kandidaturu stahuje. Nezasáhla tak tedy ani do prvního kola druhé prezidentské volby.\n\nVe volbách 2010 neúspěšně kandidovala ve dnech 28. a 29. května 2010 do Poslanecké sněmovny na kandidátce Suverenity pro Moravskoslezský kraj. Zároveň byla Bobošíková celostátní lídryní strany. Strana Suverenita se ziskem 3,67 % hlasů obsadila ve volbách 8. místo a nedostala se do Poslanecké sněmovny. V květnu 2010 se její jméno objevilo na internetovém seznamu pravicových osobností určených k likvidaci, jimž bylo na něm uvedeným osobnostem vyhrožováno fyzickou likvidací.\n\nKromě voleb do senátu byla Jana Bobošíková v roce 2010 také kandidátkou v komunálních volbách a byla navržena stranou Suverenita jako kandidátka na primátorku Prahy.\n\nVe volbách 2010 neúspěšně kandidovala do Senátu za obvod č. 22 - Praha 10, když se ziskem 9,20 % hlasů obsadila 4. místo. Bobošíková kandidovala i v doplňovacích volbách do Senátu v březnu 2011, ve kterých se obsazovalo v Kladně místo po zemřelém senátorovi Jiřím Dienstbierovi. Ani v těchto volbách Bobošíková se ziskem 7,29 % hlasů neuspěla a nepostoupila ani do druhého kola.\n\nJana Bobošíková kandidovala na prezidentku ČR v prezidentských volbách v roce 2013. Podle původního rozhodnutí Ministerstva vnitra ale nezískala potřebných 50 000 podpisů, proti čemuž podala stížnost k Nejvyššímu správnímu soudu, který jí vyhověl a nechal ji zaregistrovat jako jednu z devíti kandidujících. Ve volbách pak se ziskem 2,39 % hlasů skončila na posledním místě.\n\nVe volbách do Poslanecké sněmovny PČR v roce 2013 neúspěšně kandidovala ve Středočeském kraji jako lídryně hnutí Hlavu vzhůru.\n\nV roce 2015 byla Bobošíková zvolena předsedkyní Lidické pobočky Českého svazu bojovníků za svobodu. To přimělo některé příslušníky této skupiny, včetně posledních 3 žijících \"Lidických žen\", k odchodu z organizace. Důvodem bylo podezření ze snahy zviditelnit se a údajné xenofobní výroky.\n\nVyslovila se pro zrušení zákazu osvojení dětí homosexuálními páry.\n\n\n\n"}
{"id": "325924", "url": "https://cs.wikipedia.org/wiki?curid=325924", "title": "Osteom", "text": "Osteom\n\nOsteom je benigní nádor kostí. Roste pomalu a vyskytuje se jako lokalizovaný novotvar v kostní substanci. Vzniká hlavně v kostech lebky, zejména v nosní dutině.\n\nZde nejsou způsobovány žádné symptomy, proto přírůstek bývá často nalezen náhodně. Prokázán bývá často na rentgenovém snímku, kde vydává jasně ohraničený stín. S jeho barvou slonové kosti vystupuje ze zbylé kostní tkáně. Pod mikroskopem se ukazuje jako vyzrálá, plně mineralizovaná kostní tkáň v destičkách s uspořádanými vrstvami.\n\nOsteoidní osteom je benigní nádor projevující se noční bolestivostí, která příznivě reaguje na acylpirin. Vyskytuje se v koriové části kosti, kde edémem kolem sebe působí bolesti okostice. Ošetřuje se prostým vyříznutím z kosti nebo miniinvazívně radiofrekvenční ablací.\n"}
{"id": "325943", "url": "https://cs.wikipedia.org/wiki?curid=325943", "title": "Seznam písní Marty Kubišové", "text": "Seznam písní Marty Kubišové\n\nToto je seznam písní, jejichž interpretkou je zpěvačka Marta Kubišová.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "325945", "url": "https://cs.wikipedia.org/wiki?curid=325945", "title": "MB02", "text": "MB02\n\nMB-02+ je diskový interface pro počítače ZX Spectrum a kompatibilní vyvinutý v polovině devadesátých let ve Zlínské firmě 8BC s.r.o. Kromě práce s floppy disky a hardisky rozšiřuje možnosti počítače ZX Spectrum v mnoha dalších ohledech.\n\n\n\nJádrem floppy řadiče je procesor WD2797A. Rychlost přenosu dat zajišťuje procesor Z80-DMA. \n\nExistuje doplňkový interface MBIDE aktuálně ve verzi 3, který lze integrovat přímo do MB02+. Prostřednictvím MBIDE je možné připojit dvojici pevných disků s IDE (PATA) rozhraním. Tento interface je systémem BS-DOS podporován prostřednictvím patche, který zpřístupňuje obrazy disket uložené na pevném disku ve virtuálních mechanikách. Nejnovější verze tohoto patche, nazvaná EasyHDD, přiřazuje virtuální mechaniky od čísla 3 do čísla 127 pro první IDE disk a 131 až 255 pro druhý IDE disk.\n\nDisketový řadič ke svojí činnosti využívá následující porty:\n\nV případě použití ZX-IDE IF jsou použity ještě následující porty\n\n\n"}
{"id": "325948", "url": "https://cs.wikipedia.org/wiki?curid=325948", "title": "Olga Špátová", "text": "Olga Špátová\n\nOlga Špátová (* 6. března 1984 Praha) je česká dokumentaristka. \n\nOlga Špátová pochází z filmařské rodiny, její otec byl filmový režisér Jan Špáta, matka Olga Sommerová je rovněž autorkou celé řady dokumentárních snímků. Bratr Jakub Sommer se taktéž věnuje filmové tvorbě.\n\nZa své krátké hrané filmy získala několik cen na amatérských i profesionálních festivalech doma i v zahraničí. O vztahu se svou matkou natočila film \"(Ne)cenzurované rozhovory\" a jednu ze dvou částí společného filmu \"Láska včera, dnes a zítra\".\n\nV roce 2007 natočila dokument o pražské písničkářce Radůze s názvem \"Půjdu, kam chci\" a televizní dokument o inscenaci jazzové opery Jiřího Suchého a Jiřího Šlitra \"Dobře placená procházka\" v Národním divadle v režii Miloše a Petra Formanových. V roce 2009 uvedla v televizi dokument o Karlu Gottovi \"Fenomén Gott\" a v dubnu 2010 měl v kinech premiéru její film \"Oko nad Prahou\" o stavbě nové Národní knihovny od Jana Kaplického.\n\nOd roku 2009 pracovala na filmu \"Největší přání III\", který měl premiéru 20. září 2012. Film navazuje na dvojici dokumentárních filmů svého otce z let 1964 a 1989, majících za úkol reflektovat názorový stav společnosti a jeho proměnu v čase.\n\nVe spolupráci s Českou televizi natočila v roce 2017 dokumentární cyklus \"Rodiče napořád\", který se věnuje pěstounské péči.\n\nNa webových stránkách hnutí ANO 2011 je uvedena jako jeho podporovatelka v sekci \"\"Podporují nás\"\". Když se jí na to v červnu 2019 ptali novináři, odpověděla: \"„Nejsem vůbec, vůbec žádná podporovatelka ANO, absolutně ne. Kdysi jsem podpořila (europoslankyni) Martinu Dlabajovou.“\" Dodala také, že by byla ráda, kdyby z webové stránky hnutí zmizela.\n\n"}
{"id": "325949", "url": "https://cs.wikipedia.org/wiki?curid=325949", "title": "Arthur Seyß-Inquart", "text": "Arthur Seyß-Inquart\n\nArthur Seyß-Inquart (; 22. července 1892 Stonařov u Jihlavy – 16. října 1946 Norimberk, Německo) byl právník, nacista, rakouský spolkový kancléř a později říšský místodržící obsazeného Rakouska a komisař Říšského komisariátu Nizozemsko. V roce 1946 byl v Norimberském procesu odsouzen k trestu smrti.\n\nSeyß-Inquart se narodil v roce 1892 ve Stonařově u Jihlavy na Vysočině. Jeho rodiče, Emil Seyss a Augustina Hyrenbachová, byli rakouskými přistěhovalci, kteří zde hledali práci. V roce 1907 se rodina vrátila do Vídně, kde Emil Seyss po smrti svého strýce převzal s celou svojí rodinou jeho příjmení jako přívlastek Inquart. Seyss-Inquart měl pět sourozenců: Hedwigu (* 1881), Richarda (* 1883), Irenu (* 1885), Henriettu (* 1887) a Roberta (* 1891). Později studoval práva na vídeňské universitě. Po vypuknutí první světové války odešel na frontu. Sloužil na ruské, rumunské a také italské frontě. V roce 1917 byl zraněn.\n\nV roce 1911 se poznali s Gertrudou Maschkovou, kterou si vzal a měli spolu tři děti: Ingeborgu Carolinu (* 1917), Richarda (* 1921) a Dorothu (* 1928). Byl přítelem také Engelberta Dollfuße. \n\nByl horlivým zastáncem anšlusu Rakouska. V roce 1931 vstoupil do rakouské NSDAP. V roce 1938, po nátlaku Adolfa Hitlera, jej rakouský kancléř Kurt Schuschnigg jmenoval do vlády na post rakouského ministra vnitra.\n\nDne 11. března 1938 nahradil Schuschnigga ve funkci rakouského spolkového kancléře. Jeho úkolem bylo povolat vojsko Třetí říše na pomoc a připojit Rakousko k Německu. Poté byl povýšen na obergruppenführera SS a Hitler jej jmenoval říšským ministrem bez portfeje.\n\nV roce 1940 byl jmenován říšským komisařem pro obsazené Nizozemsko, kde setrval až do těsného konce války. Uspořádával zde všední život dle nacistické ideologie a podporoval nizozemskou stranu Nationaal-Socialistische Beweging, jakákoliv jiná politická uskupení zakázal. Povolil zřídit Landwacht, který působil jako asistující sbor policie. Dále zde za jeho vedení probíhala masivní deportace židovských občanů do koncentračních táborů. Poté, co Hitler spáchal sebevraždu, měl být podle jeho poslední vůle jmenován ministrem zahraničí, avšak admirál Karl Dönitz, nový říšský prezident, místo něj jmenoval Ludwiga Schwerina von Krosigk. 8. května 1945 byl Seyß-Inquart zatčen v Hamburku.\n\nPo druhé světové válce byl souzen v Norimberském procesu. Byl obviněn ze spáchání zločinů proti míru, válečných zločinů, zločinů proti lidskosti a ze spiknutí. Obvinění byl zproštěn jen v prvním bodě, zločinů proti míru. Za zbylá obvinění byl odsouzen k trestu smrti, který byl vykonán 16. října 1946 v Norimberku.\n\nÚdaje použity z: ruská Wikipedie-Зейсс-Инкварт, Артур/Награды\n\n"}
{"id": "325953", "url": "https://cs.wikipedia.org/wiki?curid=325953", "title": "Nová vídeňská scéna", "text": "Nová vídeňská scéna\n\nNová vídeňská scéna (Neue Wiener Bühne) bylo známé divadlo v IX. vídeňském okresu (Alsergrund). \n\nBudovu ve stylu historismu postavil v letech 1864 – 1865 mladý architekt Otto Wagner pro baronku Pasqualati v ulici Wasagasse (přímo proti vyústění ulice Harmoniegasse). Divadlo bylo otevřeno v roce 1866 pod názvem \"Harmonietheater\" a hrály se zde především hry se zpěvy a operety. Sál měl přes 900 sedadel, 20 lóží a 450 míst k stání. Hned v prvním období zde pod pseudonymem Ludwig Gruber vystupoval jako herec rakouský dramatik a spisovatel Ludwig Anzengruber. Jako první dirigent zde působil skladatel Carl Ferdinand Konradin, později ho vystřídal Karl (Carl) Joseph Millöcker, jehož opereta \"Diana\" zde měla roku 1867 premiéru. Roku 1868 bylo divadlo přeměněno na varieté a dostalo název \"Orpheum\". Od roku 1872 zažívalo varieté pod pozměněným názvem \"Danzers Orpheum\" období největší slávy, kdy je návštěvou poctily i pomazané hlavy (např. princ waleský nebo srbský král Milan I. Obrenović). Pravidelně se zde konal slavný \"Fiakerball\" za účasti významných vídeňských šlechtických rodů. Asi poslední významnější událostí tohoto období byla premiéra operety vídeňského skladatele Lea Aschera \"Die Grüne Redoute\" v březnu 1908.\n\nRoku 1908 bylo divadlo přejmenováno na \"Neue Wiener Bühne\" a začaly se zde hrát činohry. Režisér Adolf Steinert zde ve světové premiéře uvedl tragédii \"Der Moloch\" židovského dramatika Lea Birinského. Divadlo se začalo profilovat jako moderní literární scéna s ambicí uvádět hodnotný repertoár. V letech 1912 – 1922 zde jako ředitel působil Emil Geyer, který toto směřování dále rozvinul snahou o inscenování expresionistických dramat. Hned v září 1912 se divadlo podílelo na mnohočetné současné premiéře Birinského úspěšné komedie \"Mumraj\". Po odchodu ředitele Geyera začala umělecká úroveň divadla klesat a postupně se z něj opět stala zábavní scéna. Roku 1928 muselo být divadlo kvůli špatnému technickému stavu uzavřeno, roku 1934 byl sál stržen a z celého domu se zachovala jen fasáda. V současné době slouží budova ve Wasagasse 33 jako obytný dům a někdejší existenci divadelního sálu naznačuje jen neobvykle členěné průčelí.\n\n\n"}
{"id": "325956", "url": "https://cs.wikipedia.org/wiki?curid=325956", "title": "Sawin", "text": "Sawin\n\nSawin je vesnice v Polsku, ležící v lublinském vojvodství, nedaleko Chełmu. V letech 1975-1998 spadala administrativně do dnes již neexistujícího chelmského vojvodství. Je hlavním sídlem obce (\"gminy\") Sawin.\n\nOsada Sawin vznikla již v polovině 14. století. Asi v roce 1492 získala městská práva. Od roku 1795 byl Sawin v rakouském záboru. Od roku 1809 patřil k Varšavskému knížectví a od roku 1815 ke Kongresovému Polsku. Během lednového povstání v roce 1863 došlo v okolí Sawinu k několika potyčkám mezi polskými povstalci a ruskými vojsky. V roce 1869 ztratil Sawin městská práva. Během první světové války Sawin v roce 1915 vypálila ustupující ruská vojska.\n\nV meziválečném období žilo v Sawinu 622 Židů (stav k roku 1921), tedy 48% celkové populace.\nPo zahájení druhé světové války v září 1939 došlo v okolí Sawinu k jednodenní bitvě polských oddílů s utočícími Němci. Ke konci války Němci v okolí Sawinu prováděli pokusy s raketami V-2. V okolí obce bylo činné polské partyzánské hnutí. Sawin byl osvobozen ruskými vojsky v červenci 1944.\n\nV roce 1940 Němci v Sawině založili pracovní tábor pro Židy, kteří sem byli přiváženi z Polska, Československa, Francie, Jugoslávie a Rakouska. Průměrně pobývalo v táboře 1000 osob, celkem jím prošlo asi 3000 vězňů . Mezi jejich hlavní pracovní činnosti patřila výstavba cest a pohraničních opevnění. Regulovali také tok řek Uherka a Lepietucha. Mnoho vězňů zemřelo díky tvrdým pracovním podmínkám, nemocím a hladu. V červnu 1943 byli všichni Židé ze Sawina odvezeni do vyhlazovacího tábora v Sobiboru. Po povstání v Sobiboru bylo na stanici Wehrmachtu v Sawinu zadrženo 6 uprchlých Židů.\n\n\n"}
{"id": "325959", "url": "https://cs.wikipedia.org/wiki?curid=325959", "title": "Soukup", "text": "Soukup\n\nČeské příjmení Soukup nosí více různých osobností:\n\n\n\n"}
{"id": "325972", "url": "https://cs.wikipedia.org/wiki?curid=325972", "title": "Pierre Brice", "text": "Pierre Brice\n\nBaron Pierre Brice, vlastním jménem Pierre Louis Baron de Bris (6. února 1929 Brest, Francie – 6. června 2015 Paříž, Francie), byl francouzský herec a zpěvák. Pocházel ze staré francouzské šlechtické rodiny. Znám je především jako filmový představitel Vinnetoua ze série západoněmeckých dobrodružných filmů.\n\nZahrál si v řadě koprodukčních dobrodružných filmů, jež byly natočeny v 60. letech 20. století na motivy dobrodružných románů německého spisovatele Karla Maye.\n\nVe skutečnosti roli Vinetoua získal jen náhodou. Původně ji mělo získat pár dalších herců, nakonec jej však filmový producent Horst Wendlandt zahlédl na filmovem festivalu v Berline, kdy byl ještě poněkud neznámý. Režisér Harald Reinl mu tuto roli nabídl a nechtěl již o předchozích adeptech ani slyšet. Nejprve sice on sám, který o Vinnetouovi nikdy neslyšel, nesouhlasil, jeho agent ho ale přesvědčil, a tak se zrodila jeho proslulost. Vždy na premiérách filmů, které byly v šedesátých letech minulého století hitem, jej vítaly davy fanoušků a fanynek a smrt jím ztvárňovaného filmového hrdiny způsobila u mnohých zklamání.\n\nJeho pokrevního bratra Old Shatterhanda tehdy na filmovém plátně ztvárnil americký herec Lex Barker. V dalších filmech hrál po jeho boku roli Vinnetouova přítele Old Surehanda tehdy známý holywoodský herec Stewart Granger, se kterým si ale údajně nerozuměl, zatímco s Barkerem ano a dokonce se s ním i spřátelil. Nutno dodat, že filmy s dvojicí Barker a Brice jsou ze všech mayovek nejznámější. Oba tito herci si pak zahráli hlavní role v jiném westernu s názvem \"Peklo Manitoby\", ale proslulost z Vinnetoua již nepřekonala.\n\nV českém znění jej daboval Stanislav Fišer. V souvislosti s filmem napsal Karel Deniš (pseudonymem Karel Jordán) dvě knihy \"Můj bratr Vinnetou\" a \"Tenkrát na Západě\".\n\nV roce 2008 byl pozván jako host na Trutnov Open Air Music Festival, známý svými odkazy na indiánskou kulturu. Na festivalu se mu dostalo bouřlivého přivítání a byl prohlášen „náčelníkem spřáteleného kmene Apačů“. V roce 2013 se na hudební festival opět vrátil.\n\nV roce 2015 se o Pieru Briceovi uvažovalo jako o možném představiteli Vinnetouova otce Inču-čuny v plánovaných nových třech filmech televizní společnosti RTL.\n\nPierre Brice zemřel 6. června 2015 na zápal plic za přítomnosti své manželky v nemocnici.\n\n\n\n"}
{"id": "325983", "url": "https://cs.wikipedia.org/wiki?curid=325983", "title": "John Marshall (antropolog)", "text": "John Marshall (antropolog)\n\nJohn Kennedy Marshall (12. listopadu 1932 Cambridge, Massachusetts – 22. dubna 2005 Boston, Massachusetts) byl americký filmař a antropolog, který se věnoval především vizuální antropologii. Hlavní oblastí jeho zájmu byla Afrika, natáčel především v Namibii.\n\n\n\n"}
{"id": "325985", "url": "https://cs.wikipedia.org/wiki?curid=325985", "title": "John Marshall", "text": "John Marshall\n\nNositelů jména John Marshall je více:\n\n"}
{"id": "325990", "url": "https://cs.wikipedia.org/wiki?curid=325990", "title": "Zlatý kruh Ruska", "text": "Zlatý kruh Ruska\n\nZlatý kruh Ruska ( ) je označení pro skupinu možných turistických výletů po historických ruských městech, nacházejících se severovýchodně od Moskvy, v regionu v minulosti zvaném Zálesí, považovaném za kolébku ruské státnosti. V těchto městech, centrech národních řemesel, jsou zachovány unikátní památníky historie a kultury Ruska. Skladba turistických cest po jednotlivých městech v jednotlivých výletech je individuální.\n\nMěsta Zlatého kruhu Ruska se v rámci administrativního členění Ruska nacházejí v pěti oblastech: Moskevské, Vladimirské, Ivanovské, Kostromské a Jaroslavské. Po Zlatém kruhu Ruska je možné cestovat prakticky celoročně a bez větších problémů, neboť se jedná o centrální a relativně hustě obydlené oblasti Ruské federace.\n\nDo seznamu měst Zlatého kruhu patří celkem 8 měst (v seznamu vyznačena tučně). Ostatní uváděná města jsou diskutabilní.\n\n\n"}
{"id": "325996", "url": "https://cs.wikipedia.org/wiki?curid=325996", "title": "Polda", "text": "Polda\n\nPolda má více významů:\n\n\n\n\n\n"}
{"id": "325997", "url": "https://cs.wikipedia.org/wiki?curid=325997", "title": "Liberty (album)", "text": "Liberty (album)\n\nStudiové album skupiny Duran Duran, které vyšlo v roce 1990 u EMI Records v sestavě Simon LeBon, John Taylor, Nick Rhodes, Warren Cuccurullo a Sterling Campbell.\n\n4:20 Violence Of Summer\n5:01 Liberty\n3:30 Hothead\n4:20 Serious\n3:50 All Along The Water\n5:00 My Antarctica\n5:27 First Impression\n4:29 Read My Lips\n3:46 Can You Deal With It?\n5:11 Venice Drowning\n5:20 Downtown\n\n\n4:20 Violence Of Summer\n5:01 Liberty\n3:30 Hothead\n4:20 Serious\n3:50 All Along The Water\n5:00 My Antarctica\n5:27 First Impression\n4:29 Read My Lips\n3:46 Can You Deal With It?\n5:11 Venice Drowning\n5:20 Downtown \n\n3:03 Yo Bad Azizi\n4:27 Throb\n3:14 Violence of Summer (Story mix)\n\n\n\n\n\n"}
{"id": "326001", "url": "https://cs.wikipedia.org/wiki?curid=326001", "title": "Kouř (rozcestník)", "text": "Kouř (rozcestník)\n\nKouř může znamenat:\n\n"}
{"id": "326002", "url": "https://cs.wikipedia.org/wiki?curid=326002", "title": "Plejtvák obrovský", "text": "Plejtvák obrovský\n\nPlejtvák obrovský (\"Balaenoptera musculus\"), v jiných jazycích známý jako \"modrá velryba\" (anglicky \"blue whale\", německy \"Blauwal\"), je mořský savec z řádu kytovců. Jde o největšího současného žijícího živočicha a podle dosavadních informací i o největšího živočicha vůbec, alespoň z hlediska tělesné hmotnosti. Délkou jej však předčí trubýš pochybný a několik rodů druhohorních sauropodních dinosaurů.\n\nPlejtvák obrovský dorůstá maximální délky asi 30,5 až 33,6 metru a váží až kolem 190 tun. Delší tak byli pouze někteří druhohorní sauropodní dinosauři, nebyli ale tak těžcí (hmotnost největších zřejmě nepřesahovala asi 80 až 120 tun). Jen jeho jazyk váží cca 4 tuny, tedy prakticky tolik jako dospělý slon.\n\nProudnicový tvar těla a především kůže všech kytovců je speciálně uzpůsobena tak, aby snižovala tření a zabraňovala vzniku turbulencí. To mu umožňuje plout rychlostí až 37 km/h a proto patří k nejrychlejším mořským tvorům.\n\nPlejtvák obrovský se živí výlučně krilem tvořeným drobnými korýši. Denně pozře odhadem na 40 miliónů těchto drobných korýšů. Plejtváci jsou savci, dýchají vzduch a rodí živá mláďata. Mají mléčné žlázy, kterými krmí svá mláďata. Mládě dokáže vypít až 230 litrů mléka, které obsahuje 50 % tuku. Od mléka je mládě odstavené až po 7-8 měsících, kdy váží cca 23 tun.\n\nJedno nabrání potravy plejtvákem (směsi krilu a vody) může mít hmotnost až 40 tun. Toto množství pak přecedí přes kosticovité zuby, jako přes mohutné síto. Ty jsou dlouhé až jeden metr a široké 50-55 cm. Tento útvar, který nahrazuje chybějící zuby, se nachází ve velkém počtu v horní čelisti. Kostic bývá 230 až 470, fungují jako zvláštní kartáče, které filtrují vodu a zachytávají drobné mikroorganismy. Aby byla velryba sytá, musí zpracovat denně asi 1,5 miliónu kilokalorií. Plejtvák obrovský denně spotřebuje 3 až 5 tun potravy. Sezóna, po kterou se kytovci „pasou“, trvá 4 až 5 měsíců.\n\nBěhem sezony spotřebují velcí plejtváci 450 až 750 tun potravy. Získat takové množství potravy není nejjednodušší a tak kytovci musejí podstupovat dlouhé cesty. Zajímavé je, že se při nich vždy drží na své mateřské polokouli a nikdy nepřekračují rovník. Velryby, stejně jako lidé, mají srdce se čtyřmi komorami. Tepny „modré velryby“ jsou v průměru velké asi 20 cm. Přestože jsou velryby výborně adaptovány k životu pod vodou, vědci zatím věří, že se vyvinuly ze suchozemských čtyřnohých savců. Mají vynikající sluch a zvláštní schopnost, která jim umožňuje využít kyslík z nadechovaného vzduchu dvakrát až třikrát účinněji, než je tomu u suchozemských savců. Plejtváci mají stlačitelný hrudník, který jim napomáhá při ponorech do velkých hloubek. Plaví se většinou na dlouhé vzdálenosti sami nebo po dvojicích, maximálně však ve třech. Z lidského pohledu jsou sice samotáři, ale vzhledem k jejich dorozumívání plují ve velké společnosti, i když jsou od sebe vzdáleni desítky kilometrů.\n\nKdysi těchto velryb žilo ve vodách jižně od Austrálie přibližně 250 000. Některé druhy se však po příchodu velrybářů dostaly až na samý pokraj vyhubení. Celková populace velryb je dnes nejasná, odhady hovoří o 10 000 – 25 000 kusech, což je 3–11 % populace z roku 1911.\n\n\n"}
{"id": "326005", "url": "https://cs.wikipedia.org/wiki?curid=326005", "title": "Dušan Moravčík", "text": "Dušan Moravčík\n\nDušan Moravčík (* 27. května 1948 v Bánově, Československo) je bývalý československý atlet, držitel stříbrné medaile z mistrovství Evropy 1971 na 3000 metrů překážek (8:26,2).\n\nS atletikou začínal ve Zbrojovce Brno. Poté přestoupil do Dukly Praha, kde ho trénoval Alexander Zvolenský . Je několikanásobným československým mistrem a držitel 5 českých rekordů na trati 3 km překážek (8:23,8 – je dosud platný). Reprezentoval ve 23 mezistátních utkáních v letech 1971 až 1980. Účastnil se třech letních olympijských her (Mnichov 1972, Montreal 1976 a Moskva 1980) . Nejlépe dopadl v roce 1972 v Mnichově, kde obsadil páté místo.\n\n"}
{"id": "326008", "url": "https://cs.wikipedia.org/wiki?curid=326008", "title": "Jamalo-něnecký autonomní okruh", "text": "Jamalo-něnecký autonomní okruh\n\nJamalo-něnecký autonomní okruh ( , něnecky Ямалы-Ненёцие автономной ӈокрук) je administrativní částí Ruska (autonomní okruh) a součást Ťumenské oblasti. Je začleněn do Uralského federálního okruhu.\n\nRozprostírá se ve střední části arktické oblasti Ruska, na severu západní Sibiře. Jeho součástí je i skupina ostrovů v Karském moři (např. Bílý ostrov), které ho omývá ze severu a poloostrov Jamal, který dal celému okruhu jméno.\n\nPrvní zmínky o této oblasti a jejich obyvatelích jsou již z 11. století, kdy „Konce světa“ (to je doslovný překlad slova \"Jamal\" z něnečtiny) dosáhli obchodníci z Novgorodu. Od roku 1187 bylo území na dolním toku Obu podřízené Novgorodu až do jeho pádu. Od roku 1502 spadalo pod správu moskevských knížat. V roce 1592 car Fjodor zorganizoval výpravu, jejímž cílem bylo konečné podmanění oblastí kolem řeky Ob. V roce 1595 jedna z kozáckých jednotek vybudovala pevnost Obdorsk (nyní hlavní město Jamalskoněneckého AO – Salechard). O 6 let později v roce 1601 byla založena pevnost Mangazeja na řece Taz, která se stala hlavní základnou pro další dobývání Sibiře. Oblast měla obrovský ekonomický význam především z důvodu lovu kožešinové zvěře.\n\nJamalo-něnecký národnostní okruh byl oficiálně vyhlášen 10. prosince 1930 v rámci Uralské oblasti. 20. června 1933 byla vesnice Obdorsk přejmenována na město Salechard. Později byl okruh součástí Obsko-irtyšské a Omské oblasti. 14. srpna 1944 se stal součástí Ťumeňské oblasti. V roce 1977 byl statut okruhu změněn z národnostního na autonomní. 18. října 1991 vyhlásila Jamalskoněnecká republika deklaraci suverenity a od roku 1992 je plnoprávnou součástí Ruské federace.\n\nJamalo-něnecký autonomní okruh zabírá severní část Západosibiřské nížiny a podnebí má především arktické a subarktické. Díky převažující nízké nadmořské výšce a vysokým srážkovým úhrnům je zde velké množství jezer a bažin. Do Karského moře, které je součástí Severního ledového oceánu, se zde vlévají řeky Ob (do Obského zálivu), Nadym, Pur a Taz. Obecně je pro klima typické velmi krátké léto a dlouhé a chladné zimy (až -50 °C). Léto trvá jen 50-60 dnů a je to jediné období v roce, kdy teplota vystoupá nad bod mrazu.\n\nOkruh sousedí s Krasnojarským krajem, Něneckým autonomním okruhem, republikou Komi a Chantymansijským autonomním okruhem.\n\nStejně jako ostatní sibiřské regiony, je i tento významný především díky ložiskům důležitých surovin. Je proto nazýván pánví („pánevní kostí“) ruské ekonomiky. Odhaduje se, že na jeho území se nachází až 90 % ruských (tzn. cca 1/3 světových) zásob zemního plynu a 10 % ruských zásob ropy. Okruh má sice jen 0,4 % z celkového počtu obyvatel Ruska, přispívá však do HNP 2,8 %.\n\nRozvoj dopravy je velmi úzce spojen s rozvojem těžby ropy a zemního plynu. Hlavní význam má železniční doprava, kterou nyní tvoří dvě hlavní trasy a další části jsou ve výstavbě. Automobilová doprava má význam především z hlediska přepravy nákladu mezi průmyslovými a těžebními centry a jednotlivými železničními stanicemi nebo přístavy. Osobní automobilová doprava je zatím omezena nedostatečnou infrastrukturou, která by měla být zlepšena po napojení na dálniční síť Ruska. Říční doprava je historicky velmi významná, především ve spojení směrem jih-sever. Významná je i námořní doprava po Severní mořské cestě do Murmanska, která bude využívána především na transport kapalného plynu.\n\nCelá oblast je velmi řídce osídlena a podle sčítání lidu r. 2002 zde žilo 507 006 obyvatel. Administrativním centrem je Salechard s 40 600 obyvateli, který ale není největším městem regionu. Největšími městy jsou Novyj Urengoj (117 000), Nojabrsk (109 900) a Nadym (48 500). Stejně jako jinde na Sibiři i zde tvoří původní obyvatelé Něnci pouze malou část – 5,9% obyvatelstva. Početně je převyšují imigranti z celého bývalého Sovětského svazu. Historický vývoj složení obyvatelstva:\nPohyb obyvatelstva (2005):\n\n\nPohyb obyvatelstva (2007):\n\n\n\n\n\n\n"}
{"id": "326015", "url": "https://cs.wikipedia.org/wiki?curid=326015", "title": "Nikon D50", "text": "Nikon D50\n\nNikon D50 je jednooká digitální zrcadlovka firmy Nikon. Fotoaparát byl v prodeji v letech 2005–2007. Šlo o první z řady tzv. low-endových zrcadlovek, které nabízí základní funkce za dostupnou cenu. Vzhledem k výbornému poměru cena/výkon se stal tento fotoaparát legendou díky svému rozlišení 6,1 megapixelů, pěti zaostřovacím bodům a rychlosti snímání 2,5 obr/s. Přístroje byly vyráběny ve dvou barevných provedeních – stříbrná a černá. Fotoaparát podporuje objektivy Nikon Nikkor, kromě řady IX Nikkor. Je možné použít objektivy jiných výrobců (Tamron, Sigma, Tokina, apod.) s bajonetem pro fotoaparáty Nikon. Nástupcem tohoto modelu se stal Nikon D40.\n\n"}
{"id": "326023", "url": "https://cs.wikipedia.org/wiki?curid=326023", "title": "INFJ", "text": "INFJ\n\nINFJ (Introversion, iNtuition, Feeling, Judgment, tj. převažující Introverze, Intuice, Cítění a Usuzování) je jeden z šestnácti osobnostních typů podle MBTI, který je česky popisován jako Introvertní intuitivní typ usuzující s převahou cítění \"(Důvěrník, Poradce, Advokát, Umělec)\".\n\nHluboké, uvážlivé a složité typy. Mají rádi strukturu a řád. V práci odpovědní se sklonem k perfekcionismu. Charismatičtí, vizionářští, rozhodní, působí tajemně a sugestivně, jsou umělecky založení a empatičtí. \n\nJedná se o nejvzácněji se vyskytující typ (tvoří asi 1 % světové populace). Má umělecké vlohy, ale na rozdíl od ostatních uměleckých typů (INFP, ISFP) je orientován více prakticky, snadno se rozhoduje a má rád pořádek. Má duchovní vnímání, zajímá se o smysl života a spiritualitu, proto mezi INFJ často najdeme filozofy, kněze nebo zasvěcené osoby. Empatie z nich dělá výborné psychology a poradce. Protože chtějí na světě zanechat stopu, nabízí se jim k realizaci i politika nebo působení v humanitárních službách. Vysoké sociální schopnosti, loajalita a diskrétnost je může profilovat i jako pracovníky tajných/zpravodajských služeb. \n\nINFJ bývá obestřen tajemstvím, je obtížné ho skutečně poznat. Má extrovertní a rozvinuté cítění, přesto však je zdrženlivý. Na jedné straně projevuje upřímný zájem o to, co ostatní cítí a co si myslí, na druhé straně ze svého vlastního nitra odhaluje velmi málo. Ostýchavě se projevuje hlavně v nových situacích a ve společnosti, kde nikoho nezná. Někdy na sebe bere ochranný krunýř odtažitosti, která může působit chladně a arogantně. Pokud se však INFJ uvolní, dokáže být příjemným a vtipným společníkem, zejména díky přirozené empatii a citlivosti k různým sociálním situacím. \n\nINFJ je vynikající pozorovatel citlivý na atmosféru a emoce. Lehce odhaduje druhé lidi. Je mysticky založený se smyslem pro spravedlnost a pomstu. Často upozorňuje na příkoří páchané na slabších a neváhá za ně bojovat. Dokáže být velmi přesvědčivý v prosazování svých zájmů. INFJ jsou inspirující a senzitivní, působí charismaticky, klidně a zodpovědně. Pokud se však jejich ego zvrtne do temné podoby, stávají se z nich exhibicionisté se znaky narcismu, toužící po moci a obdivu. Z těch, kteří nedokáží integrovat stínové vlastnosti, se mohou stát vůdci sekt, mafií a zkorumpovaní politici. Když do toho INFJ zamíchá duchovní aspekt, je to typický manipulativní guru. Rozvine-li se jejich introvertní intuice nepoměrně k ostatním funkcím, posune se u nich práh emocionální bolesti. Takový INFJ potom připomíná spíš chladného a pragmatického INTJ. Mezi INFJ tak najdeme bohužel mnoho diktátorů a ideologů: Adolf Hitler, Robert Mugabe, Ajjatolah Chomejni, Lev Trockij, Usama bin Ladin. \n\nINFJ se dokáží snadno přizpůsobit různým sociálním situacím, s druhými nacházejí řeč lépe, než jiné introvertní typy. Jsou proto někdy mylně považování za extroverty. Rádi řeší komplikované otázky a snaží se je řešit tvůrčím způsobem. Často se stávají přáteli a důvěrníky uzavřených lidí. Mají talent pro vyjadřování vřelou, citlivou mluvou s používáním běžných lidských výrazů, spíše než pro používání čisté logiky a faktů. Díky empatii se přitom dokáží lehce naladit na různé druhy posluchačů. To je činí sympatickými, protože lidé mají pocit, že jim INFJ rozumí a hovoří jejich řečí. I to může mít negativní aspekt, když INFJ říká druhým jen to, co chtějí slyšet, aby si je neznepřátelil nebo získal výhody. \n\nINFJ jsou tajnůstkáři s bohatým vnitřním světem. Často si na sebe vezmou příliš zodpovědnosti. Jsou hluboce zakořeněni, tajemní, složití, ale dokonale komplexně uspořádaní. Často okolí překvapí nějakým aspektem povahy, o kterém nikdo neměl tušení. Upřednostňují hluboké vztahy, věrnost a loajalitu. Vztahová zranění nebo ztráta důvěry jsou pro ně velmi bolestnou a dlouhodobou záležitostí, i když to nemusejí dávat najevo. Jsou schopni v sobě nést křivdu dlouhá léta a pomstít se, když vycítí příležitost. \n\nVelmi si rozumí s typy ENFJ, INFP a INTJ, dobré spojení může vzniknout i s ENTJ. \n\n\n\n\n\n"}
{"id": "326033", "url": "https://cs.wikipedia.org/wiki?curid=326033", "title": "Hrádek (Kutná Hora)", "text": "Hrádek (Kutná Hora)\n\nHrádek v Kutné Hoře je původně gotická tvrz, která se nachází na terase nad údolím říčky Vrchlice. Počátkem patnáctého století byla přestavěna nejprve na hradní sídlo a poté na přelomu 15. a 16. století došlo k přestavbě hradu na patricijský palác. V 17. století Hrádek sloužil jako jezuitská škola. V roce 1966 byl zařazen mezi kulturní památky a od roku 1996 se zde nachází expozice Českého muzea stříbra.\nPředchůdcem dnešního Hrádku byla nevelká dřevěná tvrz založená na přelomu 13. a 14. století na jihozápadním okraji tehdejšího města. Měla zřejmě přispět k ochraně vznikajícího hornického sídliště od západu, které bylo snadno zranitelné z pláně, na níž dnes stojí Jezuitská kolej a Chrám svaté Barbory. První písemná zmínka o Hrádku pochází z roku 1312.\n\nNa počátku 15. století byl majitelem Hrádku královský rychtář Václav z Donína. Ten v letech 1400–1420 přestavěl původní tvrz ve vrcholně gotické sídlo-hrádek, který se skládal ze dvou protilehlých obytných křídel hradu, spojených hradební zdí s přistavěnými hospodářskými budovami. Starší hranolová věž byla tehdy připojena k palácovém křídlu. Následně Hrádek vlastnily rodiny královských oblíbenců, úředníků královských i městských, rodiny zbohatlých rudokupců.\nNejvýznamnějším majitelem se stal proslulý obchodník s rudou a mědí a majitel dolů, Jan Smíšek z Vrchoviště, který nechal Hrádek poškozený za husitských válek koncem 15. století přestavět ze středověké tvrze na patricijský palác ve stylu vladislavské gotiky, s velkými sály, arkýři, kaplí,kdy byla použita výzdoba s hornickými motivy i již renesanční malované stropy.\n\nJeště jednou byl Hrádek významně stavebně upraven roku 1620, kdy bylo postaveno patro jižního křídla. V roce 1684 byl Hrádek na žádost rektora jezuitské koleje prodán jezuitskému řádu. Jezuité zde o dva roky později zřídili seminář a následně i jezuitskou školu, která zde fungovala až do zrušení jezuitského řádu v roce 1773, poté zde sídlily další školy, mimo jiné i učitelský ústav ve kterém působil proslulý pedagog Adolf Lindner. \n\nPočátkem 20. století byl Hrádek odkoupen městem, které chtělo památku rekonstruovat a zřídit zde muzeum. Tyto snahy zmařily světové války a rekonstrukce proběhla až v letech 1952–1959, po ní následovalo otevření hornického muzea, které bylo kvůli plánování další rekonstrukce po krátké době uzavřeno. Zamýšlená rekonstrukce byla provedena až v 90. letech (restaurace kamenických prvků, fresek a dřevěných stropů) a roku 1996 zde byla otevřena expozice Českého muzea stříbra. Ve sbírce muzea jsou uloženy rozsáhlé sbírkové soubory uměleckořemeslné, výtvarné, etnografické, ale především numismatické, geologické a unikátní exponáty z oboru hornictví, hutnictví a mincovnictví. Najdeme zde také bohatou muzejní knihovnu. Součástí muzea je i zachovalá středověká Štola svatého Jiří ze 14. století.\n\nPůvodně věžovitá tvrz stála na jihozápadním okraji tehdejšího města. Jádro Hrádku tehdy tvořila věž, z níž pocházejí některé zdi sklepů pod dnešní dvoupatrovou věží. V době svého vzniku byla věž z velké části dřevěná a k její přeměně v kamennou stavbu došlo až v polovině 14. století. K věži přiléhala obytná budova v místech dnešního západního křídla. Přístup k tvrzi byl od západu přes příkop a val městského opevnění, které zde tvořily též hlavní opevnění tvrze. Na jižní straně byl Hrádek chráněn strmým svahem do údolí Vrchlice, na východní a severní straně v místech dnešní Barborské ulice byl pravděpodobně opevněn proti městu.\n\nHlavní částí hradu byl těsně k městským hradbám přiléhající západní palác, jehož severní zakončení tvořila věž. Na západní straně, která byla nepřítelem snadno zranitelná, byly pouze větrací otvory. Dnešní okna tam byla prolomena až v 18. století, kdy Hrádek již ztratil obranný význam.\n\nZ donínské úpravy prvního patra západního traktu se zachoval pouze tzv. rytířský sál v prvním patře věže, který představuje jeden z umělecky nejcennějších vrcholně gotických profánních prostorů v kutnohorské architektuře. Východní křídlo si zachovalo pouze obvodní zdi. Dnešní zaklenutí pochází až z pozdější úpravy. Hospodářské příslušenství Hrádku bylo v této době soustředěno při severní hradbě, jižní stranu nádvoří uzavírala pouze hradební zeď. Přístup do místností prvního patra byl zajištěn schodištěm, umístěným v přístavku v jihovýchodním rohu nádvoří, a potom po dřevěných pavlačích, které obklopovaly celé nádvoří, z nichž se na západní straně zachovaly krakorce. Úpravy byly dokončeny na počátku husitských válek. Osudy Hrádku v neklidné době válek nejsou známy a ddalší informace jsou teprve z roku 1460, kdy jako odúmrť po Anežce z Donína, dceři Václava z Donína, připadl městu Kutné Hoře.\n\nVěž byla kryta vysokou valbovou střechou, ostatní budovy měly vysoké sedlové střechy. K malebnosti nově vybudovaného městského paláce přispívalo i to, že střechy byly kryty různobarevnými lesklými taškami. Prostranství před východním vstupním křídlem bylo odděleno od města nevysokou hradební zdí, která se zachovala až do konce 19. století. Tato zeď však již neměla obranný charakter, nýbrž vytvářela jen uzavřený prostor před vlastním vstupem do Hrádku a tvořila tak jakési vstupní nádvoří. Na západní straně Hrádku při městských hradbách vznikla zahrada, patřící k západnímu obytnému křídlu. I při založení zahrady se projevily renesanční vlivy. V souvislosti s přetvořením Hrádku v honosné patricijské obydlí zaniklo i původní opevnění. Ještě před úplným dokončením Hrádku Jan Smíšek v roce 1501 zemřel a Hrádek zdědil jeho syn Kryštof Smíšek.\n\nPři úpravě interiéru pro potřeby jezuitské školy v 17. století došlo k zakrytí nebo i odstranění některých pozdně gotických kleneb, byl zakryt kazetový strop v západním křídle, v jednotlivých místnostech byly vybudovány nové příčky, změněno původní rozložení oken, byly odstraňovány různé architektonické prvky.\n\nPo zrušení jezuitského řádu v roce 1773 byla budova upravena pro účely hlavní školy. Při úpravách v této době byly odstraněny poslední zbytky dřevěných pavlačí v nádvoří a propojení interiérů bylo provedeno nově prolomenými vchody uvnitř budovy. Menší úpravy budovy byly prováděny v roce 1830 a v letech 1859–1861. V době přeměny Hrádku na školu byly odstraněny původní vysoké střechy a nahrazeny dnešním nízkým zastřešením. \n\nRoku 1910 odkupuje od Učitelského ústavu uprázdněnou budovu město Kutná Hora a začíná provádět drobné opravy. K první větší opravě Hrádku však došlo až v letech 1954–1961, kdy v interiéru byly odstraněny některé nevhodné zásahy z doby školního využití budovy, byly odkryty původní stropy a provedena odborná konzervace jednotlivých architektonických prvků a objevených nástěnných maleb. \n\nV 90. letech 20.století proběhla generální rekonstrukce Hrádku a to včetně restaurování kamenických prvků, fresek a dřevěných stropů.\n\nVysoké stavení na způsob pravého hrádku se vypíná nad údolím, kudy se proplétá řeka Vrchlice a na první pohled splývá s ostatní městskou zástavbou. Zatímco vnější ráz stavby je ještě spíše gotický, v interiéru byly použity i prvky renesance. \n\nV jihozápadním rohu se vypíná věž, s dříve vysokou sedlovou střechou, dnes nahrazenou nízkým zastřešením, které je gotickému charakteru budovy cizí.\n\nReprezentační poslání místností prvního patra východního křídla je zdůrazněno vybudováním dvou arkýřů. Na severovýchodním rohu stojí arkýř na mohutném, postupně se rozšiřujícím sloupu. Tento arkýř náležel ke kapli. Arkýř má pět souměrně rozložených štíhlých gotických oken s jednoduchými kružbami trojího druhu. Druhý arkýř se nachází na západní straně směrem do ulice a stojí též na sloupu, na kterém se kroutí mohutné pruty. Hlavice sloupu je ozdobena ornamentem, jehož prvky jsou vzaty z motivů zvířecích (lev), květinových (bodlák) a figurálních (putti) a bohatě spojeny páskami a proplétajícími se listy. Tento arkýř je určený pro vyhlídku a je velice jednoduchý s obdélnými okny. Kamenná střecha arkýře je původní.\n\nPři přestavbě za Jana Smíška z Vrchoviště v 15.stol byla většina místností zaklenuta gotickou křížovou žebrovou klenbou v jejíchž svornících se často opakuje motiv znaku Jana Smíška. Na východní straně v prvním poschodí bývala chodba, která byla při opravách roku 1861 zazděna. Pod ní je možné rozeznat též zazděnou chodbu s dvěma oblouky a pevným hrubým sloupem. V horním poschodí bývaly velké sklenuté světnice, kde pobýval pan domácí. Dnes jsou tyto veliké místnosti rozděleny příčkami. Interier celého objektu je nyní podřízen požadavkům pro provoz Muzea stříbra. \n\nKaple svatého Václava je klenuta síťovitě členěnou klenbou, jejíž žebra vybíhají z jednoduchých přípor ukončených na podokenní římse. Na místě svorníku se nachází jediný plně dochovaný znak Jana Smíška z Vrchoviště. V kapli jsou zachovány původní nástěnné malby s náboženskými motivy pocházející z období před rokem 1504. Pět gotických oken osvětluje kapli, jejichž rohy zdobí erby hašplířský, erb lva, jednorožec Smíškův, erb kverkův a erb pregéřův. \n\nRytířský sál byl vybudován v původní obytné věži, jejíž půdorys – nepravidelný obdélník – musel respektovat. Je sklenut čtyřmi poli žebrové čtvercové křížové klenby, která jsou nesena štíhlým lehkým středním sloupem s gotickou patkou, ale žádnou hlavicí, neboť 8 žeber vybíhá přímo ze sloupového dříku. Celý prostor působí vzdušně, lehce a elegantně. Svorníky jsou kruhové a hladké. Osvětlení síně je zajištěno třemi obdélnými okny směřujícími do zahrady a do ulice. Sál byl vybudován jako reprezentační prostor majitele Hrádku. Ve velké síni v prvním patře se nachází malovaný raně renesanční kazetový strop datovaný rokem 1493, který navozuje dojem honosných zámeckých síní a napovídá na spojení s architekturou královského hradu v v Budíně. Lemován je vlysem s rostlinnými dekorativními motivy.\n\n\n"}
{"id": "326038", "url": "https://cs.wikipedia.org/wiki?curid=326038", "title": "Z1 (televizní stanice)", "text": "Z1 (televizní stanice)\n\nZ1 byla česká digitální zpravodajsko-publicistická televizní stanice, vysílající v letech 2008–2011. Držitelem vysílací licence byla společnost První zpravodajská, a. s., jediným akcionářem skupina J&T. Stanice začala vysílat 1. června 2008 v 19.00 hodin, svůj provoz ukončila 24. ledna 2011 ve 23.59 hodin.\n\nZpravodajsko-publicistická televize Z1 byla první českou komerční zpravodajskou stanicí se standardem kontinuálního informačního servisu, který je známý například z amerických stanic CNN, CNBC, Fox News, britské Sky News, německé N24, italských SKY TG24, Rai News 24 nebo slovenské TA3. Zpravodajská televize Z1 vysílala od června 2008 všemi digitálními cestami (DVB-T; DVB-S; DVB-C; IPTV), její signál byl šířen i kabelovými rozvody, satelitně na pozici Astra 1E 23,5° E a živě i na internetu na adrese Z1tv.cz.\n\nDržitelem vysílací licence televize Z1 byla společnost První zpravodajská, a.s. Jejím jediným akcionářem pak skupina J&T.\n\nTelevize Z1 měla v České republice několik prvenství:\n\nProjekt televize Z1 začal vznikat v roce 2004. Rada pro rozhlasové a televizní vysílání (RRTV) začala připravovat licenční řízení pro nové digitální televize. Do tohoto licenčního řízení se chtěla TV Z1 přihlásit, proto její zakládající tým začal připravovat projekt. Projekt byl v rámci licenčního řízení RRTV předložen v roce 2005. RRTV pak v dubnu 2006 vybrala z předložených projektů celkem 6, které licenci obdržely. Tzv. digitální televizní licence v dubnu 2006 obdržela televize Z1 – a kromě ní také televize Febio, Óčko, TV Barrandov, TV Pohoda a RTA.\n\nPo udělení licencí tak v létě 2006 naplno začaly přípravy na vysílání televize Z1. Ty však musely po několika měsících v říjnu 2006 skončit, protože Městský soud v Praze rozhodl o neplatnosti udělených licencí. Soud tak rozhodl na základě žádosti TV Nova, která udělení digitálních licencí u soudu napadla. Přípravný tým televize Z1 tak byl rozpuštěn a přípravy ukončeny.\n\nV průběhu roku 2007 byla v Poslanecké sněmovně Parlamentu České republiky z obav před mezinárodními arbitrážemi připravena novela zákona, která udělovala tzv. kompenzační digitální licence. Tyto licence měly být podle zákona uděleny společnostem, které získaly licence v dubnu 2006 a později o ně soudním rozhodnutím přišly. A kompenzační licence měly být uděleny také již vysílajícím televizím jako kompenzace za pozdější uvolnění analogových frekvencí.\n\nNa základě novely zákona o kompenzačních licencích byly na podzim 2007 přípravy na vysílání TV Z1 obnoveny. Nejprve byly vybírány prostory pro vysílání (4. patro kancelářské budovy v Jankovcově ulici č. 53 v Praze 7) a dodavatel vysílací technologie (vybraným integrátorem byla společnost Visual Connection, která dodala kompletní televizní technologii založenou na francouzském zpravodajském redakčním systému Dalet). Do dubna 2008 probíhaly v prostorách Z1 stavební práce, pak byla instalována televizní technologie. V květnu 2008 probíhaly testy technologie a tzv. vysílání do zdi. Televize začala vysílat v neděli 1. června 2008 v 19.00. Prvním vysílaným programem byly hlavní večerní zprávy.\n\nZákladem programu televize Z1 bylo zpravodajství, které bylo v průběhu dne vysíláno každých 30 minut. Velkou část programu tvořila také publicistika, tematické magazíny a dokumenty ze známých světových produkcí (Z1 byla mimo jiné největším zákazníkem BBC v České republice).\nZpravodajství televize Z1 mělo všeobecný charakter – v průběhu dne se ale úzce zaměřovalo na ekonomické dění. Podrobně sledovalo hlavní burzovní trhy a aktuálně informovalo o světových trendech. Od září 2008 bylo ekonomické zpravodajství ještě více prohloubeno. Na obrazovce se v průběhu celého dne objevovaly on-line informace z pražské burzy cenných papírů (od začátku roku 2009 tu byly on-line také informace z vybraných světových burz).\nZpravodajství Z1 se kromě toho zaměřovalo na zprostředkování domácích i světových událostí v přímém přenosu. Na aktuální události reagovalo stejně rychle jako televize CNN či Sky News. Rychlostí reakce na aktuální události a šíří poskytovaných informací patřila Z1 mezi nejlepší česká média.\n\nV létě 2009 se majitel Z1 J&T rozhodl pro razantní úsporná opatření. Během června a července 2009 skončilo původní vedení televize. Nové vedení mělo za úkol razantně snížit náklady a vysílaný program zaměřit úzce pouze na ekonomické události.\nOd podzimu 2009 tak Z1 přestala být plnohodnotnou zpravodajskou televizí.\n\nZákladem programu Z1 byly ekonomické informace a finanční zpravodajství, a s byznysem související zprávy, vysílané od pondělí do pátku od 7.00 do 23.00 hodin. Kontinuální informační servis doplňoval specializovaný půlhodinový pořad „Téma Z1“. V něm dostávaly nejzajímavější události a trendy ze všech oblastí byznysu větší prostor, ať už prostřednictvím rozhovoru s lidmi z první linie české i evropské ekonomiky, tak i prostřednictvím pravidelných rubrik. Vysílání je určeno především aktivním divákům, kteří se zajímají o události kolem sebe v souvislostech. Součástí vysílání Z1 byl také pořad Interview Z1 – profilový rozhovor s osobností, která má vliv na dění ve svém oboru a souvisejících oblastech a která vyvolává zájem veřejnosti a má co říci. Zpravodajské vysílání Z1 doplňovaly aktuální přímé přenosy zásadních událostí týkajících se světa ekonomiky a financí nebo specializované besedy obsazované klíčovými hráči byznysu a politiky.\n\nVečerní a víkendové vysílání televize Z1 naplňovaly především aktuální dokumenty zahraniční provenience, které na jiných českých televizních stanicích nebyly k vidění. Jejich tématy byly především historie 20. století, vojenství, významné světové události, ekonomika, fenomény moderního světa, trendy vědy a techniky, životní styl.\n\n\n\n\nKontinuální zpravodajský servis s podrobnými zprávami ze všech oblastí ekonomiky,\nz domova i ze světa:\n\nModerátoři: Aneta Snopová, Jana Víšková, Jakub Žižka, Jan Zika, Daniel Častvaj, David Hora, Ivana Šalomonová a Aneta Savarová\n\nByznys a politika, Podniky, Reality, Peníze, Věda, Sport, Vzdělání, Ekologie\n\n21.00–21.30\n\nModerátoři: Aneta Snopová, Jana Víšková, Jakub Žižka, Jan Zika, Daniel Častvaj, David Hora,\nIvana Šalomonová a Aneta Savarová\n\nKaždý všední den, naživo, od 21.00. To je „Téma Z1“ – diskusní pořad, který se každý den zaměřoval na dvě ekonomická témata. Hosty byli zajímaví lidé, kteří hýbou českým i světovým byznysem. Patří mezi ně zástupci nejrůznějších firem, ekonomové, analytici i politici.\nKaždý den se pořad zaměřoval na specifický obor.\nV pondělí si Aneta Snopová zvala do studia lidi, jejichž názory rozhodují ve vztazích byznysu s politikou.\n\nV úterý se Jana Víšková věnovala firmám a podnikům. Středa s Jakubem Žižkou patřila realitám. Každý čtvrtek se Jan Zika se svými hosty zaměřoval na svět financí a investic. V pátek patřilo Téma Z1 Danielu Častvajovi nebo Ivaně Šalomonové a nejrůznějším aspektům ekonomiky, které ovlivňují celou společnost.\nReprízy: vždy následující všední den v 9.30 a 15.00 hod.\n\n21.30–22.00\n\nModerátoři: Naděžda Fořtová-Hávová, Tomáš Cikrt, Eugen Korda\n\nKaždý všední den, naživo, od 21.30 hod. To bylo „Interview Z1“, ve kterém osobnosti kulturního, vědeckého, ekonomického, politického, sportovního i společenského života hovořily o aktuálních tématech, ale hlavně o sobě a své práci. Osobnostní rozhovor „jeden na jednoho“ představil během 23 minut lidi proslulé, o kterých možná nevíme všechno, i ty veřejnosti méně známé, které bychom však znát měli.\nHosty do studia zval vždy jeden z trojice střídajících se moderátorů. Naděžda Hávová měla obvykle pondělky a každou druhou středu. Tomáš Cikrt úterky a každou druhou středu. Z Bratislavy přijížděl Eugen Korda, aby moderoval vždy ve čtvrtek a v pátek.\nReprízy: vždy následující všední den ve 12.35, 18.00 a 24.00 hod.\na o víkendu v 12.05, 14.15, 16.35, 18.40 a 22.40 hod.\n\nTelevize Z1\n\nJankovcova 53\n\n170 00 Praha\n\nTelevize Z1 vysílala všemi digitálními cestami.\n\nZ1 vysílala v multiplexu 3 Českých radiokomunikací s pokrytím 84,4 %. Pokryta je většina Čech a část Moravy (okolí Brna a Ostravy).\n\nNekódovaně, pozice Astra 1E, 23,5° E (downlink 11,797 GHz/Horizontal; šířka pásma 27,5 MSym/s; FEC Rate 3/4; modulace QPSK).\n\nZákladní nabídka „must carry“ byla u provozovatelů kabelových televizí a operátorů televizního vysílání internetovým protokolem (IPTV).\n\nŽivé vysílání stanice a stručné zpravodajské přehledy. Živě po internetu nebyly vysílány některé zahraniční dokumenty, na jejichž internetové vysílání nemá Z1 licenci.\n\n"}
{"id": "326041", "url": "https://cs.wikipedia.org/wiki?curid=326041", "title": "Lokpool", "text": "Lokpool\n\nLokpool je označení společnosti nebo organizace, která se zabývá pronájmem, případně též leasingem, lokomotiv či jiných hnacích vozidel a elektrických či motorových jednotek. Tyto společnosti jsou zakládány především finančními institucemi nebo výrobci těchto vozidel.\n\nMezi významné evropské lokpooly patří např.:\n\nPronájem lokomotiv pro potřeby dopravců nabízí v Česku společnost BF Logistics, která tuto činnost sama označuje jako lokpool.\n"}
{"id": "326045", "url": "https://cs.wikipedia.org/wiki?curid=326045", "title": "M2 Browning", "text": "M2 Browning\n\nM2 Browning je těžký kulomet navržený a zavedený jako vz. 1924 koncem první světové války Johnem Browningem. Američtí vojáci mu přezdívají \"Ma Deuce\" nebo s odkazem na jeho ráži prostě . Zbraň je známa pod mnoha označeními, oficiální označení současné verze pro pozemní vojsko zavedené v roce 1933 je Browning Machine Gun, Cal. .50, M2, HB, Flexible. Je účinná proti pěchotě, nepancéřovaným nebo lehce pancéřovaným vozidlům a člunům, lehkým opevněním a proti nízkoletícím letadlům/vrtulníkům.\n\nKulomet M2 byl zkonstruován podle původního těžkého kulometu Browning Model 1921, zavedeného do výzbroje krátce po první světové válce. Ve třicátých letech byla jeho konstrukce zjednodušena a obdržel silnější hlaveň – odtud označení HB \"(Heavy Barrel – těžká hlaveň)\". Od té doby zůstává prakticky nezměněn.\n\nZa války ve Vietnamu byl používán na hlídkových věžích jako účinná odstřelovací zbraň schopná bránit až 1 km úsek.\n\nJeho výroba byla zastavena v sedmdesátých letech, ale přes četné pokusy se nepodařilo nalézt dostatečně účinnou náhradu. Proto byla nakonec výroba v USA a Belgii obnovena a různí výrobci nabízejí jeho zdokonalené verze.\n\nTěžký kulomet Browning .50 je ozbrojenými silami USA používán od dvacátých let 20. století po současnost ve všech významných konfliktech, kterých se zúčastnily. Užívá se také jako letecký kulomet, či kulomet montovaný na vozidle. Je to též hlavní těžký kulomet zemí NATO a je používán i v mnoha dalších zemích. Dodnes se používá pouze s několika úpravami a je tak nejdéle používanou pěchotní zbraní v USA. Jeho design je velice podobný těžkému kulometu M1919 Browning, ze kterého konstrukčně vychází.\n\nNejdelší potvrzený zásah touto zbraní, na 3 200 m, se povedl příslušníkovi bezpečnostní agentury proti obsluze minometu v Afghánistánu. Dávka měla být jen výstražná, ale byla tak přesná, že zkosila celou obsluhu.\n\n"}
{"id": "326050", "url": "https://cs.wikipedia.org/wiki?curid=326050", "title": "Petra Paroubková", "text": "Petra Paroubková\n\nPetra Paroubková, rozená Kováčová (* 30. srpna 1973 Nitra), je česká tlumočnice slovenského původu a druhá manželka Jiřího Paroubka, bývalého českého premiéra a předsedy ČSSD.\n\nAbsolvovala Filozofickou fakultu Univerzity Karlovy, obor amerikanistika a anglistika v kombinaci s rusistikou.\n\nZa Jiřího Paroubka se provdala dne 17. listopadu 2007 a v listopadu 2009 se jim narodila dcera. Do všeobecného povědomí vešla její věta \"„nejvíc sexy na muži je mozek“\" coby odpověď na otázku, čím ji (tehdy ještě partner) Jiří Paroubek zaujal. Petra Paroubková porodila 1. listopadu 2009 v pražské motolské nemocnici dceru Margaritu. Porod se konal plánovaně císařským řezem.\n\nV únoru 2015 byla Petra Paroubková hospitalizována kvůli krvácení do mozku.\n\nPetra Paroubková měla či má i vlastní aktivity, kupříkladu v souvislosti s projektem výstavby nové budovy Národní knihovny. Reakce politiků na její iniciativu uspořádat na výstavbu celonárodní sbírku ale byly převážně odmítavé. \n\nV několika případech vzbudila pozornost některá její vyjádření v tisku. V jednom ze svých prvních rozhovorů prohlásila, že komunismus je dle jejího názoru dobrá, ale prakticky nepoužitelná myšlenka. Po prohraném soudu o karikatury v časopise Reflex prohlásila o mladých ženách v politice: \"„Političky stávající koalice se dostaly na svá místa intimním stykem“\". Vydavatelství Columbus uvedlo 9. prosince 2010 na trh knihu Petry Paroubkové \"V botičkách od Diora\". Podle anotace knihy „\"na 170 stránkách autorka v několika kapitolách popisuje mediální štvanici na ni a jejího manžela, dceru nevyjímaje.\"“\n\nV dubnu 2011 založila s vydavatelem Martinem Feldekem společnost COLUMBUS HOLDINGS spol. s r.o.\n\n\n\n"}
{"id": "326054", "url": "https://cs.wikipedia.org/wiki?curid=326054", "title": "Ruda-Opalin", "text": "Ruda-Opalin\n\nRuda-Opalin je vesnice v Polsku, ležící v lublinském vojvodství, nedaleko Chełmu. V letech 1975–1998 spadala administrativně do dnes již neexistujícího chelmského vojvodství.\n\nVe vesnici se nachází ruiny někdejší sklářské hutě, je zde také již nečinná železniční stanice na trati Chełm-Włodawa.\n\nV roce 1940 založili Němci v obci pracovní tábor pro polské Židy. Pobývalo v něm průměrně 1500 osob, které v okolí obce prováděly meliorační práce .\n\n"}
{"id": "326064", "url": "https://cs.wikipedia.org/wiki?curid=326064", "title": "Bija", "text": "Bija\n\nBija ( ) je řeka v Altajské republice a v Altajském kraji v Rusku. Je dlouhá 301 km. Povodí řeky má rozlohu 37 000 km².\n\nOdtéká z Teleckého jezera a na horním toku protéká úzkou dolinou, přičemž překonává řadu peřejí. Pod ústím řeky Lebeď se dolina rozšiřuje. Je pravou zdrojnicí Obu v Altajském kraji, kde se stéká s řekou Katuň 19 km jihozápadně od města Bijsk.\n\nVodní režim je obdobný jako u všech sibiřských řek a je určován zejména táním sněhu, ale také dešťovými srážkami. Období vyšších vodních stavů je protáhlé. Průměrný roční průtok vody u Bijsku činí 477 m³/s. Zamrzá v období od poloviny listopadu (dolní tok) do začátku prosince (horní tok), přičemž některé úseky nezamrzají každý rok. Led vydrží až do počátku (horní tok) až konce dubna (dolní tok).\n\nPrůměrné měsíční průtoky řeky ve stanici Bijsk v letech 1936 až 2000:\n\nPokud není zamrzlá, je splavná pro vodáky. Pravidelná vodní doprava je provozována od ústí do města Bijsk a při vysoké vodě je možné pokračovat až do vzdálenosti přibližně 200 km od ústí.\n"}
{"id": "326069", "url": "https://cs.wikipedia.org/wiki?curid=326069", "title": "Státní znak Německa", "text": "Státní znak Německa\n\nStátní znak Německa tvoří černá orlice s červenou zbrojí na žlutém štítu. Jako znak byl přijat 20. ledna 1950 ovšem pouze Spolkovou republikou Německou (Západním Německem), pro Německou demokratickou republiku (Východní Německo) byl v té době nepřijatelný, ale jako státní znak znovusjednoceného Německa se používá od 3. září 1990. Orlici z tohoto znaku se lidově také říká \"Reichsadler\".\n\nSymbol černé orlice na zlatém podkladu se vyskytuje již na mincích z 12. století a patří tak k nejstarším znakům na světě. Jako znak používali nejdříve jednohlavou později dvouhlavou orlici resp. orla císaři Svaté říše římské a jako znak této říše zůstal orel až do jejího zániku v roce 1806. Stejné symboly použili pro svůj znak Habsburkové, jelikož dlouhou dobu byli císaři Svaté říše římské a po nich tento znak převzali (či podědili) s drobnými úpravami Lotrinkové resp. Habsbursko-Lotrinská dynastie a tento dvouhlavý orel se stal v roce 1804 znakem rakouského císařství. Když v roce 1806 zanikla Svatá říše římská národa německého a jejím nástupcem se v roce 1815 stal Německý spolek, tak se jeho znakem stala právě orel podobný tomu, jejž používala Svatá říše římská národa německého.\n\nKdyž došlo v roce 1871 ke sjednocení Německa a vytvoření Německého císařství se stala ovšem jednohlavá orlice oficiálním znakem Německa a je od té doby ve znaku neustále, orlice však od té doby již nikdy neměla v pařátech panovnické insignie moci jako je meč, žezlo nebo říšské jablko. Od roku 1889 se státním znakem Německého císařství resp. Německé říše stala pouze orlice, jež nebyla součástí štítu a jež nesla na prsou znak Pruska na němž byl erb vládnoucí dynastie Hohenzollernů a kolem orlice byl obtočen Řád černé orlice a nad hlavou orlice byla císařská koruna (existující jen jako heraldický model), ale orlice jí neměla na hlavě ale nad ní. Německé císařství mělo ještě velký znak i dkyž ten byl používán zřídka nebo spíše jako znak císaře. Od malého znaku se lišil tím, že orlice byla součástí klasického žlutého štítu nad kterým byla císařská koruna (heraldický model) a kolem tohoto štítu byl obtočen Řád černé orlice a na boku stáli dva štítonoši, tzv. bájní Heráklové neboli divý mužové kteří drželi korouhve, jenž jedna byla se znakem pruska (černá orlice) a se znakem Braniborska (červená orlice). Toto celé byl součástí (císař.) stanu, jenž byl (neobvykle) žlutý či zlatý s tinkturou černých orlic na jehož vrcholu byla další císařská koruna a korouhev s vlajkou Německého císařství.\n\nPo vyhlášení Výmarské republiky v roce 1918 byly všechny části znaku připomínající monarchii odstraněny (císařská koruna, řád černé orlice a štít se znakem Pruska a Hohenzollernů) a orlice se jako státní znak opět vrátila na žlutý či zlatý štít. Po nástupu nacismu v roce 1933 se znakem stala opět orlice ovšem jednoduchá černá orlice, jež nesla hákový kříž. Na tradici znaku s orlicí navázalo v roce 1959 tzv. Západní Německo jenž přijal za svůj znak (graficky) jednoduchou orlici, ale pro Východní Německo byl v té době nepřijatelný, ale jako státní znak znovusjednoceného Německa se stejný znak s orlicí jaký používalo Západní Německo používá od 3. září 1990.\n\nStátní znak NDR byl tvořen kruhovým červeným polem se žlutým kladivem a kružítkem. Kolem kruhu byl věnec zlatých pšeničných klasů, obtočených stuhou v německých národních barvách (černá, červená, žlutá). Kladivo symbolizuje dělníky, kružítko inteligenci, pšeničné klasy rolníky.\n\n"}
{"id": "326070", "url": "https://cs.wikipedia.org/wiki?curid=326070", "title": "Něnecký autonomní okruh", "text": "Něnecký autonomní okruh\n\nNěnecký autonomní okruh ( , něnecky Ненёцие автономной ӈокрук) je administrativní částí Ruska (autonomní okruh) v rámci Archangelské oblasti a součást Severozápadního federálního okruhu. Leží na severním pobřeží evropské části Ruska. Na jihu sousedí s republikou Komi, na jihozápadě s Archangelskou oblastí a na východě s Jamalo-něneckým autonomním okruhem.\n\nNěnci začali osídlovat území nynějšího Něneckého autonomního okruhu pravděpodobně v 10.–11. století. Ruské kroniky zmiňují podřízenost Pečory a Jugry kyjevským knížatům a jejich povinnost odvádět jim daně. Skutečné upevnění vlády Novgorodu nad tímto územím nastalo v 13.–15. století. Po pádu Novgorodu 1478 přešla správa tohoto území pod Moskevské velkoknížectví. Povodí dolní Pečory a pobřeží Barentsova moře však osídlili nejen Rusové a Něnci, ale i Komijci. V 18. století byl osídlen i Kaninský poloostrov. Na přelomu 19. a 20. století se tato oblast stala součástí Archangelské gubernie.\n\n15. července 1929 byl vyhlášen Něnecký národnostní okruh, jehož statut se v roce 1977 změnil na autonomní. V souladu s Ústavou Ruské federace se v roce 1993 Něnecký autonomní okruh stal plnoprávnou součástí Ruska.\n\nNěnecký autonomní okruh se rozkládá těsně za severním polárním kruhem na pobřeží Barentsova moře. Dále jeho břehy omývá částečně i Bílé moře, Pečorské moře a Karské moře, jež jsou spolu s Barentsovým součástí Severního ledového oceánu. Součástí okruhu je mimo jiné i Kaninský poloostrov a ostrovy Kolgujev a Vajgač. Na jeho území ústí do moře i řeka Pečora, na jejímž břehu leží administrativní centrum okruhu – Narjan-Mar. Charakter krajiny je převážně rovinatý s velkým množstvím vodních ploch.\n\nNejvýznamnějším odvětvím hospodářství je těžba ropy, díky které dosahuje tento autonomní okruh velmi solidního hospodářského růstu.\n\nJedná se o velmi řídce osídlenou oblast s převahou městského obyvatelstva (více než 63 %). Níže uvedená data vycházejí z posledního sčítání lidu. Historický vývoj složení obyvatelstva:\nPohyb obyvatelstva (2005)\n\n"}
{"id": "326071", "url": "https://cs.wikipedia.org/wiki?curid=326071", "title": "Bratrstvo (Jirásek)", "text": "Bratrstvo (Jirásek)\n\nBratrstvo je třídílná kniha Aloise Jiráska z období husitství. Navazuje na knihy \"Mezi proudy\" a \"Proti všem\", avšak její děj se nyní odehrává na Slovensku. Husitství sice zažívá velký rozmach, ale nemá s původním táborským vzorem moc společného. Ačkoliv hlavní hrdinové mají kladné vlastnosti typické pro Žižkovy bojovníky – odvahu, čest a ochotu vždy hájit boží pravdu, setkáváme se u nich rovněž s mnohými zápornými rysy. Většina z nich holduje častému pití a války jsou pro ně vším. Neumí nic jiného než bojovat a to nejen bránit své území, ale také přepadat a loupit.\n\nJirásek tento úpadek velmi pečlivě popisuje a trilogii dovede až do doby, kdy Bratrstvo zaniká. Valná část žoldnéřů padne a kdo ne, žene se dále za kořistí. Vojáci už neslouží „vyšším cílům“ jako původní husité, ale putují pouze tam, kde dostanou větší žold.\n\nDo zemanské rodiny Koziců se z bitev ve službách Jana Jiskry vrátil nejstarší syn, Janko. Přivezl si velkou kořist, a tak láká svého nejmladšího bratra, Ondrejka, a další pány ze sousedství, aby se na příští výpravu vydali s ním. Starý otec však nechce Ondrejka pustit, protože Janko se nevrátil s prostředním bratrem, Štefanem. Ten ale zanedlouho přijde, jenže těžce zmrzačený. Padl do zajetí a Uhři mu usekli obě ruce a vypíchli oko. Otec se velmi rozzlobil a Ondrejka s Jankem poslal, jen aby se pomstil. Družina zemanů z celého okolí se tedy vypraví za Janem Jiskrou.\n\nStejným směrem míří i rota „Pobery z Lomu nevím kam domů“, válečníka, který málem padl v bitvě s Němci. Vyvázl sice živý, ale holou hlavu mu zdobilo třináct jizev. Pobera se na své cestě zastavil u Žiliny a jeho vojsko přenocovalo před branami. Pobera se však seznámil se zadluženým Žiliňanem Bodorovským, jenž přišel na nápad, že by své dluhy mohl splatit prodáním ženy. Uherskou manželku také kdysi koupil a vzhledem k její kráse by ji mohl prodat za hodně peněz. Temperamentní Mária je v Žilině nešťastná a neustále touží spatřit svého milého, Imricha. Nemá o něm vůbec žádné zprávy, ale když ji Bodorovský nabídne, že se vydají na cestu, souhlasí. Pobera se ji ovšem od začátku protiví a když zjistí, že ji manžel prodal právě mu, hodně se naštve. Rotmistr se snaží získat její srdce, ale Mária se spolčí s dalším vojevůdcem, Talafúsem, který ji tajně odveze pryč. Pobera se ve vzteku snaží Márii najít, jenže to už volají povinnosti – musí na výpravu do Uher.\n\nTam se vydá společně s oddílem Janka Kozice. Jejich houfy se sice rozdělí, ale oba jsou úspěšné a vrátí se s velkou kořistí. Janko ovšem přišel o tři jízdné – zemany zajali Uhři – a také bratr Ondrejko byl těžce raněn. Při návratu se Kozicové utáboří na Lučenci. Zatímco se Ondrejko jen pozvolna zotavuje (hlavně díky masti, kterou má od své Zuzky), Janko odjíždí na jiný hrad. Pobera rovněž míří jinam.\n\nMária se schovává na hradě u Talafúse, ale je tam spíš jako ve vězení. Talafús se navíc také snaží dostat do její přízně, čehož Mária využívá k vylepšení situace uherských zajatců, svých krajanů. Podaří se jí navíc vypátrat stopu svého Imricha. K jejímu zármutku však má potvrzené, že Imrich padl. Zasloužil se o to Talafús (aniž by o tom věděl) a Mária se rozhodne škodit Talafúsovi, kde jen může. Nejprve ale vyvolá zdání, že se stane jeho ženou – právě tak si jej omotá kolem prstu.\n\nUhři mezitím dorazí k Lučenci s obrovskou armádou, zatímco na hradě je jen nepočetná posádka. Huňad, krutý uherský vůdce, se domnívá, že hrad brzo obsadí, nicméně Češi a Slováci kladou odpor. Huňad dá ze vzteku popravit a upálit zajatce, o které Janko přišel v Uhrách. Češi se brání tím více, ale dlouho se jim nedaří. V neustálém vedru jim dochází voda a pomoc se neblíží. Uzdravený Ondrejko i další chtějí vytáhnout na poslední boj a v něm se buď prosekat nebo padnout, ale velitel jim to nedovolí. Slíbil Janu Jiskrovi, že Uhry udrží co nejdéle. Nakonec však podlehne a pošle k Huňadovi posla o vyjednání předání hradu výměnou za život pěti set bojovníků. Huňad se jim ovšem vysměje a podnikne velký útok. Jenže to už dorazily posily – Jan Jiskra se vrací z bitvy, stejně jako Pobera i Janko Kozic. Dohromady s lučenskou posádkou Uhry rozmetají.\n\nNa konci prvního svazku si ještě znepřátelení Pobera a Talafús slíbí souboj na život a na smrt, jen co jim skončí válečné povinnosti. Pobera totiž Talafúsovi neodpustil únos Márie.\n\nVálka mezi Janem Jiskrou a Huňadem se pomalu obnovuje a tentokrát má navrch uherský gubernátor. Ačkoliv vyhrává většinu důležitých bitev, pomalu se schyluje k míru. Do popředí se totiž dostává problém nezletilého krále Ladislava. Všechny části říše chtějí mít Pohrobka pro sebe, aby se po jeho plnoletosti dostaly k moci. O to usilují i Uhři, kteří by rádi ukončili válku a místo toho se soustředili na získání královy přízně.\n\nMária mezitím stál pobývá s Talafúsem. Její zášť vůči němu přetrvává, ale zároveň se do jejího srdce pomalu vkrádá opravdová náklonnost. Mária bojuje s touhou pomstít se za Imricha a vůbec všem Čechům, ale zároveň si uvědomuje, že Talafúsovi vděčí za mnohé. Postupem času se k němu chová lépe, nicméně z velké části je to vypočítavostí. Snaží se z něj vymámit jakékoliv vojenské nebo politické tajemství, které pak pomocí svého uherského sluhy předává do své vlasti.\n\nVelkou sílu prokáže v době, kdy je na Talafúsově hradě vězněn Jagerský biskup. Mária mu posílá jídlo na přilepšenou a také tajně zprávy o dění ve světě. Poté, co je smluven mír mezi Jiskrou a Huňadem, musí být biskup propuštěn. Setkává se s Máriou a nabádá ji, aby ve svém úkolu škodit Čechům vytrvala.\n\nJakmile vojna skončí, dohodnou se Pobera a Talafús na slíbený souboj. Na Jiskrově dvoře se do sebe pustí a Pobera Talafúse těžce zraní. Ten se z bitvy dlouho zotavuje a Mária o něj doma pečuje. Postupem času se ale dostává do podezření, že je to právě ona, kdo Uhrům posílá tajné zprávy. Talafús o ničem netuší a nechce vědět, ale Jiskrův informátor už její počínání sleduje. Nedaří se mu ovšem sehnat důkazy, a tak je bezmocný.\n\nRota Janka Kozice prožívá klidnější období. Často se stává, že není s kým bojovat, a tak žoldnéři zahálejí. Jenže jednou se zemané dostanou do vesnice, kterou se Uhři chystají vyrabovat. Překvapené soupeře zaženou, ale Janko je, stejně jako Chujava Slimáček, raněn. O všechny raněné se pak na hradě stará knězova sestra Eva. Milé děvče si oblíbí jak Janko, tak upovídaný Chujava. K pokusu získat si její srdce se nakonec odhodlá jen Slimáček, ale neuspěje.\n\nDoma u Koziců hodně strádá zmrzačený Štefan. Tomu se stala Ondrejkova Zuzka blízkou přítelkyní, až se do ni nechtíc také zamiloval. Zuzka se samozřejmě těší na svého Ondrejka a o strastech Štefana nemá nejmenší zdání. Prostřední z bratrů se velmi trápí a chystá se utéct z domu, protože už si neví rady. Jakmile je vyhlášen mír, Ondrejko se vrací domů za Zuzkou, kdežto Štefan tajně prchne za Jankem.\n\nJiskra musel na žádost krále odevzdat všechny své hrady do uherské správy, ale všichni jeho vojáci přešli pod Petra Aksamita z Bratrstva. Na hlavní základnu, Spišský zámek, se stěhují také Talafús s Máriou, Janko Kozic, Pobera a další.\n\nNa Uhry útočí z jihu Turci, čehož chce bratrstvo využít ve svůj prospěch. Připraví velké tažení, kterým chce uherské vojsko zaskočit. Jenže Mária, dále věrná Uhrům, posílá prostřednictvím svého sluhy Mihála varování a bratříci padnou do léčky. Výpravě velí Talafús, ale Pobera s Kozicem jej neposlechnou a vydají se s jízdními dále, než mají. Jakmile se jejich roty ocitnou v pasti, je posila daleko. Situace je velmi vážná, ale Talafús s částí vojska na poslední chvíli obklíčené druhy vyseká. Sám je však těžce raněn.\n\nBitva pokračuje poté, co na místo dorazily pěší oddíly bratrstva. Talafús je mezitím přemístěn do bezpečí. To ovšem netrvá dlouho – uherské vojsko, které se chystalo na Turky, překvapilo a vydalo se místo toho jednou provždy vypudit Čechy z „Horní země“. Oblehnou samotný Spišský hrad, kde sídlí Aksamit. Pevnost je ale dobře chráněná a má vlastní zásoby vody. Není tedy snadné ji vyležet. Uhři včetně Jagerského biskupa podniknou několik útoků, ale díky skvělé obraně se posádka hradu drží. Mária s Mihálym však nezahálí. Chystají další zradu a využijí k tomu zmrzačeného Štefana Kozice. Právě jeho jizbou se Mihály vydává do ležení Uhrů podat nejnovější zprávy a vrací se v doprovodu mnoha vojáků. Uhři se pustí do velkého útoku a díky lstivém průniku do hradu vítězí. Mnoho Čechů a Slováků v obraně padne včetně Štefana. Zbytek se stáhne na horní část hradu, kde se znovu opevní. Z obklíčení jsou žoldnéři osvobozeni až díky zásahu Pobery a Janka Kozice.\n\nMária se v bitvě dostane na stranu Uhrů a ubytuje se v jejich ležení. Jagerský biskup se ji chce za věrné služby odměnit, ale má také jiné postranní úmysly. Toho se Mária leká, a i když je ráda, že Bratrstvo dostalo díky ní tvrdou ránu, Talafús ji chybí. Právě kvůli němu prchne na nový hrad Bratrstva, Tábor. Jde tedy znovu do nepřátelského prostředí, ale stále věří, že nikdo z Bratrstva nemá důkazy o její zradě. Mýlí se však – někdejší Jiskrův informátor Žáček o ní ví všechno.\n\nZatímco Talafús stále věří v Máriinu nevinu, zbytek velitelů ji tvrdě odsuzuje a Talafúse s ní. Janko Kozic, kterému Mária zabila bratra Štefana, na ni nalíčí past a odveze ji za vyhlášeným černokněžníkem. Mária se před ním dozná ke všemu kromě zrady Talafúse – toho prý opravdu miluje. Přiznání vyslechnou velitelé rot a rozzlobeni Márii málem zabijí. Talafús přijíždí právě včas, aby se s umírající Máriou rozloučil.\n\nBratrstvo se pak znovu postaví útoku Uhrů, ale tentokrát proti nim stojí obrovská přesila. Aksamit, Janko Kozic i Pobera ve velké bitvě padnou a s nimi i drtivá většina Bratrstva. Talafús a pár dalších se sice zachrání, ale musí prchnout. Všichni se nechají naverbovat do služeb Jiskry, který se na pověření krále vrací. Talafús ovšem odjíždí domů na Moravu. Brzy na to je ale vyhlášen mír, aby mohli Uhři zaútočit na Turky.\n\nŽoldnéře dlouhá zahálka unavuje, a tak se vydají za výdělkem jinam – většinou do Polska. Ani tam však dlouho nevydrží, jenže už nemají kam jít. Postupně se z nich stávají „žebráci“, kteří se nechají najmout, kdekoliv to jenom jde. Je jim jedno, na čí straně bojují.\n\n\nJiráskova trilogie vyšla česky více než dvacetkrát, uvádíme vydání v nakladatelství Československý spisovatel.\n"}
{"id": "326072", "url": "https://cs.wikipedia.org/wiki?curid=326072", "title": "Žebrovník Waltlův", "text": "Žebrovník Waltlův\n\nŽebrovník Waltlův (\"Pleurodeles waltl\") je mlok dorůstající 15–30 centimetrů.\n\nŽebrovník Waltlův (Pleurodeles waltl) se vyskytuje na Pyrenejském poloostrově a v Maroku.\n\nTento druh žebrovníka vyhledává stojaté vody s teplotou od 15 do 24 °C. Aktivní je během celého dne, živí se nitěnkami, larvami komárů, žížalami. Přes zimu žebrovník zhruba 1 až 2 měsíce zimuje.\n\nSamička na jaře naklade 150–800 vajíček na rostliny nebo kameny. Larvy se živí napřed nálevníky a pak perloočkami. Proměna skončí za 3–5 měsíců. Při chovu v zajetí je třeba pak mladé jedince třídit podle velikosti.\n\nPři chovu se doporučuje chov dvou jedinců v akváriu o rozměrech 70 × 50 × 40 s teplotou vody asi 15–24 °C. Hloubka by neměla přesahovat 25 cm. Dno by mělo být pokryto štěrkem a ideálně osázeno vodními rostlinami. Žádoucí je vytvořit na hladině několik ostrůvků z kamenů nebo kořenů. Žebrovník se snáší s jedinci stejné velikosti. Jako krmení se doporučuje jednou týdně kostka komářích larev. Žere též žížaly, jiné drobné živočichy, kousky masa, kousky ovoce.\n\nZazimování se provádí před rozmnožováním v krabici s vlhkou rašelinou nebo vodou o teplotě 5 až 10 °C. Zimování se musí začít snižováním množstvím potravy.\n"}
{"id": "326073", "url": "https://cs.wikipedia.org/wiki?curid=326073", "title": "Coco (řeka)", "text": "Coco (řeka)\n\nCoco ( ) (v minulosti známá pod názvem ) je nejdelší středoamerická řeka. Protéká Hondurasem (departement Choluteca) a Nikaraguou (horní tok protéká departementy Nueva Segovia, Madriz a Jinotega). Celý střední a dolní tok řeky tvoří státní hranici mezi oběma zeměmi. Je 750 km dlouhá. Povodí má rozlohu 25 400 km².\n\nPramení na jihu Hondurasu u městečka San Marcos de Colón. Lidské osídlení podél toku je nerovnoměrné. Zatímco na horním toku je krajina hustě zalidněna a ekonomicky využívána, dolní tok řeky prochází tropickým deštným lesem bez významnějšího lidského osídlení. Při ústí řeky do Karibského moře se vyskytují bažiny a mangrovové porosty.\n"}
{"id": "326075", "url": "https://cs.wikipedia.org/wiki?curid=326075", "title": "Coco", "text": "Coco\n\nCoco může být:\n\n\n"}
{"id": "326078", "url": "https://cs.wikipedia.org/wiki?curid=326078", "title": "Neštětická hora", "text": "Neštětická hora\n\nNeštětická hora je 534 m vysoký zalesněný vrch v katastrálním území Neštětice města Neveklov v okrese Benešov, mezi vesnicemi Chvojínek, Neštětice a Černíkovice, asi čtyři kilometry severovýchodně od centra města Neveklov. Na vrcholu stojí rozhledna s částečným výhledem. Jde o nejvyšší vrch na Neveklovsku a v této části Posázaví.\n\nRoku 1627 vypuklo povstání sedláků z okolí, kteří se bouřili proti útlaku svého pána Pavla Michny z Vacínova. V boji mělo převahu panské vojsko; sedláci se proto uchýlili na Neštětickou horu, kde však byli nakonec poraženi.\n\nNa připomínku této události se obyvatelé Neveklova počátkem 20. století rozhodli vybudovat na vrcholu rozhlednu. Betonová stavba byla slavnostně uvedena do provozu za účasti asi 20 tisíc osob 18. srpna 1927.\n\nRozhledna má čtyřpodlažní železobetonovou nosnou konstrukci v podstatě na čtvercovém základu s přizděným půlkruhovým závěrem na východní straně, ve kterém je na každé podlaží dvouramenné schodiště vždy s úzkým oknem na mezipodestě. Ve výšce 12 metrů je na západní straně malá nekrytá terasa, na kterou navazuje vyhlídkový ochoz. Ten měl původně parapetní zídku vyzděnou mezi ocelové sloupky. Zídka byla zřejmě postupně sházena dolů a nyní je mezi ocelové sloupky nataženo drátěné pletivo. Celkovou výšku 16 metrů ukončuje železobetonový strop vytažený do elegantní tenké markýzy nad vyhlídkovým ochozem.\n\nZ rozhledny je však kvůli vzrostlým stromům otevřený výhled pouze směrem na Posázaví přibližně od Jílového k Týnci nad Sázavou. Na terénu jsou patrné zbytky půlkruhového nástupu k rozhledně s několika vyrovnávacími stupni na terasu před rozhlednou.\n\nRozhledna je volně přístupná, avšak je ve značně zchátralém stavu. Na vrchol Neštětické hory vede od Neštětic žlutá turistická značka, vrchol lze dosáhnout také po upravené cestě na kole a s jistými obtížemi i autem.\n\n"}
{"id": "326082", "url": "https://cs.wikipedia.org/wiki?curid=326082", "title": "Seznam nejvyšších hrází světa", "text": "Seznam nejvyšších hrází světa\n\nSeznam nejvyšších hrází světa zachycuje hráze napříč říčními údolími, které jsou vyšší než 215 m. V případě dokončení vznikly za nimi přehradní nádrže. Od roku 2012 je nejvyšší přehradní hrází s 305 metry Ťin-pching I v Čínské lidové republice. \n\nV roce 1976 byla v Tádžikistánu zahájena výstavba Rogunské přehrady, jejíž hráz měla být 335 metrů vysoká. Stavba se však zastavila po kolapsu Sovětského svazu a ve stavbě se dále nepokračuje. Tádžická vláda s dokončením přehrady stále počítá, když největší spory se vedou právě o výšce přehradní hráze.. Nejvyšší přehradní hrází, jejíž výstavba opravdu probíhá, je tak íránská Bakhtiari, jejíž výška má dosáhnout 325 metrů. \n"}
{"id": "326095", "url": "https://cs.wikipedia.org/wiki?curid=326095", "title": "Příseka (Brtnice)", "text": "Příseka (Brtnice)\n\nPříseka () je částí města Brtnice nacházející se v okrese Jihlava v Kraji Vysočina.\n\nNázev se vyvíjel od varianty \"Presseka\" (1234), \"Prziessek\" (1318), \"Prziesnyk\" (1447), \"Przieseku\" (1579), \"Priesznikh\" (1678), \"Priesnick\" (1718), \"Prisinck\" (1751), \"Prisznek\" a \"Příseky\" (1846), \"Prisnek\" a \"Příseka\" (1872) až k podobě Příseka v letech 1881 a 1924. Místní jméno vzniklo ze staročeského obecného jména přieseka (příseka, prosek v lese).\n\nZe zmíněného názvu lze odvodit, že obec vznikla v proseku lesa na Haberské stezce. První písemná zmínka o obci pochází z roku 1234. Ve 13. století Příseka patřila olomouckému biskupství, v té době zde vzniká kostel. Roku 1318 ves získal Jan z Řecka. Po jeho umrtí připadla v roce 1327 Jindřichovi z Lipé. Dále měla ves řadu držitelů, z roku 1438 je zde znám Mikulášek Beránek z Petrovic, v roce 1542 se píše na Přísece také Volf Beránek, Beránkové na Příseku přenesli své sídlo ze dnes zaniklé tvrze v Petrovicích. V roce 1579 ves kupuje Hynek Brtnický z Valdštejna, roku 1602 se stává majetkem rodu Křineckých, těm vša byl majetek za účast ve stavovském odboji majetek zkonfiskován. Majitelem vsi se proto stává brtnický hrabě Rombaldo XIII. Collalto. V letech 1869–1909 k obci spadala osada Uhřínovice. V letech 1869–1930 pod Příseku jako osada patřily Komárovice. Sbor dobrovolných hasičů vznikl v roce 1883. V roce 2013 má 80 členů. 1. ledna 1989 se obec stala místní částí Brtnice.\n\nPříseka leží v okrese Jihlava v Kraji Vysočina. Nachází se 2,5 km jižně od Puklic, 2 km západně od Komárovic, 5,5 km severně od Brtnice a 8 km jihovýchodně od Jihlavy. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jehož rámci spadá pod geomorfologický okrsek Puklická pahorkatina. Průměrná nadmořská výška činí 566 metrů. Nejvyšší bod s nadmořskou výškou 659 metrů leží na západním okraji katastru. Na území Příseky se nachází Katova hora (636 m n. m.) a Rezkův vršek (630 m n. m.). Na Příseckém potoce v okolí Příseky se nacházejí Podstranecký rybník a Mlýnský rybník. Do severní části katastru zasahuje Puklický potok, na němž se rozkládá přírodní památka Starý Přísecký Rybník.\n\nPodle sčítání 1930 zde žilo v 55 domech 319 obyvatel. 310 obyvatel se hlásilo k československé národnosti a 1 k německé. Žilo zde 12 římských katolíků, 2 příslušníci Církve československé husitské a 3 židé.\n\nRodákem této obce je i výsadkář Václav Málek, který poté žil v Okříškách nedaleko Třebíče.\n\nV Přísece sídlí firma Foukané izolace, s.r.o. Prochází tudy silnice II. třídy č. 405 z Jihlavy do Uhřínovic a komunikace III. třídy č. 4053 do Puklic. Dopravní obslužnost zajišťují dopravci ICOM transport a TRADO-BUS. Autobusy jezdí ve směrech Jihlava, Kněžice, Předín, Želetava, Brtnice, Dolní Smrčné, Třebíč a Přímělkov.\n\nPobočku tu má Městská knihovna v Brtnici. Působí zde Sbor dobrovolných hasičů Příseka. Směrem na Brtnici se nachází golfové hřiště společnosti PaSport, s.r.o.\n\nV Přísece jsou tři kulturní památky ČR :\n\nJiné zajímavosti:\n\n"}
{"id": "326096", "url": "https://cs.wikipedia.org/wiki?curid=326096", "title": "Nupedia", "text": "Nupedia\n\nNupedia byla webová encyklopedie v angličtině, němčině, španělštině, francouzštině a italštině jejíž články byly psány experty pod svobodnou licencí. Byla založena Jimmym Walesem pod hlavičkou firmy Bomis v březnu 2000 s Larrym Sangerem jako šéfredaktorem. Svou činnost ukončila v září 2003. Je známá především jako předchůdce Wikipedie.\n\nNupedia nebyla veřejně upravovatelná encyklopedie typu wiki. Byla založena na procesu peer-review (obdoba recenze), který měl zaručit kvalitu srovnatelnou s komerčními encyklopediemi. Požadavky na přispěvatele do Nupedie byly poměrně vysoké – „\"Redaktoři by měli být ve svém oboru skutečnými experty a (s několika výjimkami) měli by vlastnit titul PhD\"“. Na druhou stranu však měli experti pracovat na článcích zdarma.\n\nPřed ukončením své činnosti Nupedia vyprodukovala 25 článků, které prošly celým schvalovacím procesem a 74 dalších článků bylo ve vývoji.\n\n"}
{"id": "326097", "url": "https://cs.wikipedia.org/wiki?curid=326097", "title": "Quae ad nos", "text": "Quae ad nos\n\nQuae ad nos je krátká encyklika papeže Lva XIII. vyhlášená 22. listopadu 1902 a určená českým a moravským biskupům v čele s pražským arcibiskupem Lvem Skrbenským. Papež v textu kritizuje rychlý postup sekularizace českého a moravského národa a vyzývá biskupy k podniknutí naléhavých protiopatření. Encyklika navrhuje svolání konference všech českých a moravských biskupů, která by se měla tomuto problému věnovat a najít cesty k jeho řešení, a vyzývá český klérus k jednotě. \n\n"}
{"id": "326104", "url": "https://cs.wikipedia.org/wiki?curid=326104", "title": "Verrucomicrobia", "text": "Verrucomicrobia\n\nVerrucomicrobia je malý kmen gramnegativních bakterií, který nemá zcela ustálenou systematiku. Zatímco dříve se k němu řadil jen jeden řád, Verrucomicrobiales (v rámci třídy Verrucomicrobieae), studie z rodu 2007 navrhuje nové řády, Opitutales a Puniceicoccales (oba v rámci nové třídy Opitutae). Dále jsou nové druhy a jiné taxonomické jednotky popisovány. Některé vědecké portály se stále drží původní systematiky a nové řády nezmiňují.\n\nVerrucomicrobia jsou izolovány z sladké vody, půdy a lidské stolice. Další jsou ektosymbionti prvoků či endosymbionti hlístic (Nematoda). Zdá se, že jsou poměrně hojní. Sesterskými kmeny jsou chlamydie (Chmalydiae) a navrhovaného kmene Lentisphaerae. Podle Cavalier-Smithe jsou Verrucomicrobia v rámci vývojové větve Planctobacteria (a ta dále v Gracilicutes).\n\nMezi známější rody patří Verrucomicrobium a Prosthecobacter a mnoho nedávno popsaných rodů (\"Akkermansia\", \"Rubritalea\", \"Opitutus\", \"Alterococcus\", \"Puniceicoccus\", \"Pelagicoccus\", \"Coraliomargarita\", \"Cerasiococcus\", …)\n"}
{"id": "326105", "url": "https://cs.wikipedia.org/wiki?curid=326105", "title": "Alyth", "text": "Alyth\n\nAlyth je malé skotské okresní město, které se rozkládá pod stejnojmennou horou, 8 km severovýchodně od města Blairgowrie, na okraji rozsáhlého vřesoviště, táhnoucího se až k vesnici Braemar. Rozrostl se z malé vesničky v severní části oblasti Perth and Kinross.\n\nV roce 2011 v obci žilo 2301 obyvatel.\n\nV roce 1488 udělil král Jakub III. Alythu městské právo neboli \"Burgh of Barony\" s právem pořádat trhy a jarmarky.\n\nV okolí je většina půdy využívána zemědělsky jako pastviny pro dobytek, rozlehlá pole obilí, kukuřice a brambor, a úhledných, dlouhých řádků malin, rybízu, angreštu a dalších bobulovin. Přes sezónu se Alyth zaplní množstvím sběračů, přijíždějících z východní Evropy, bydlících v karavanových kempech v okolí statků.\n\nAlyth má pravidelné autobusové spojení s většími městy (Perth a Dundee) a také lze odtud vycestovat na Vysočinu, autobusem přes Blairgowrie na Braemar nebo na Pitlochry.\nV Alythu a okolí je kromě ovocnářských hospodářství a pasoucího se dobytka i několik golfových hřišť, hotel, obchody se základním zbožím, rychlé občerstvení u „Tin Tina“, pošta, banka a asi 5 hospůdek a barů. Každý rok v červenci se v místním lesoparku \"„Den of Alyth“\" pořádá minifestival s účastí místních kapel \"„Jam in the Den“\". Alyth má i svůj dudácký band \"Alyth & District Pipe Band\" a vydávají místní měsíčník \"Alyth Voice\".\n\nAsi 8 kilometrů severně od Alythu se na řece Isla nachází vodopád Reekie Linn, jenž patří mezi přístupné vodopády a je situován nedaleko Craigisla Bridge na silnici B954. Za normálních podmínek padá voda v Reekie Linn do hloubky 6 metrů, a pak následuje větší, 18metrový vodopád. Když se řeka rozvodní, oba vodopády splynou do jediného vopádu, který měří 24 metrů.\n\nZhruba 10 kilometrů jihovýchodně se tyčí 345 metrů vysoký kopec Kinpurney Hill s výhledem do údolí Strathmore. Na vrcholu stojí kamenná vyhlídková věž z 18. století.\n\nAsi 3 km severovýchodně od Alythu na kopci Barry Hill (208 m) se nalézají pozůstatky pevnosti ve které podle Artušovských legend věznil král Mordred královnu Guinevru, choť Artušovu. Pozůstatky se skládají ze série rozpadlých, volných kamenných hradeb, které využívají v místní topografii.\n"}
{"id": "326107", "url": "https://cs.wikipedia.org/wiki?curid=326107", "title": "Q kód", "text": "Q kód\n\nQ kód může být označení například pro \n\nViz též článek o písmenu Q. \n"}
{"id": "326108", "url": "https://cs.wikipedia.org/wiki?curid=326108", "title": "Dar (rozcestník)", "text": "Dar (rozcestník)\n\nSlovo dar může označovat:\n\n\nViz také:\n"}
{"id": "326109", "url": "https://cs.wikipedia.org/wiki?curid=326109", "title": "Dictyoglomi", "text": "Dictyoglomi\n\nDictyoglomi je kmen bakterií tvořený jen jedním známým druhem, Dictyoglomus thermophilum. Je to gramnegativní extrémně termofilní (70 °C), striktně anaerobní a chemoorganotrofní bakterie, které nesporuluje. Buňky, které tvoří vlákna dlouhá 5-25 μm, jsou nepohyblivé.\n\nZajímavostí je, že tento druh tvoří enzym xylanázu, která je schopná rozložit xylan (heteropolymer cukru xylóza). Tento poznatek by se mohl uplatnit v papírenském průmyslu (konkrétně v bělení papíru).\n\nDictyoglomus byl izolován jak z prostředí vytvořených člověkem, tak z novozélandských horkých pramenech.\n"}
{"id": "326114", "url": "https://cs.wikipedia.org/wiki?curid=326114", "title": "Obléhání Bagdádu", "text": "Obléhání Bagdádu\n\nObléhání Bagdádu a následné dobytí roku 1258 Mongoly znamenalo další krok v mongolské kampani proti muslimům. Bagdád dobyli Mongolové, ale i jejich křesťanští spojenci, vedení chánem Hülegüm, vnukem Čingischána a zakladatele Ílchanátu v Persii. Dobytý Bagdád byl vydrancován a srovnán se zemí. Bagdádský chalífa byl zavražděn, což znamenalo definitivní konec sunnitského abbásovského chalífátu.\n\nBagdád byl hlavním městem abbásovského chalífátu, islámského státu, jehož centrum se nacházelo v Dzezíře. Abbásovský chalífa se považoval za nejvyšší autoritu sunnitských muslimů a po vyvrácení fátimovského chalífátu s centrem v Egyptě i za hlavu šíitů. Chalífovu svrchovanost formálně uznávaly všechny muslimské státy na Předním východě.\n\nV polovině 13. století dosahovala populace v Bagdádu přibližně jednoho milionů obyvatel a vojsko dosahovalo kolem 60 000 vojáků. Kdysi mocní Abbásovci však začali ztrácet kontrolu nad svou islámskou říší, ze které zbyla jen malá část pod kontrolou chalífátu. Ačkoliv chalífové již dávno ztratili svůj vliv na faktickou vládu, kterou drželi mamlúčtí a turečtí vezíři, zůstali chalífové významným islámským symbolem a Bagdád bohatým a kulturně vyspělým městem.\n\nMongolská vojska vedená chánem Hülegüm a jeho čínským pobočníkem Guo Kanem se vydala směrem k Bagdádu v listopadu 1257. Hülegü měl k dispozici jednu z největších armád, jaké kdy Mongolové postavili. Z rozkazu chána Möngkeho, přímého pána Hülegüho, byl k jeho vojsku přiřazen každý desátý bojeschopný muž z celé Mongolské říše. Vojsko bylo posíleno o kontingenty z křesťanských zemí, které s Mongoly aktivně spolupracovaly proti muslimům. Přítomni byli vojáci z Gruzínského království, kteří měli na dobytí Bagdádu aktivní podíl. Podíleli se rovněž franští křižáci z Antiochijského knížectví a 1 000 čínských odborníků na obléhání a další turečtí, arménští a perští vojáci.\n\nKdyž Mongolové a jejich spojenci vpadli do oblasti severní Džezíry, Hülegü nabídl chalífovi kapitulaci. Ten však odmítl a Mongoly varoval, že budou čelit hněvu Alláhovu, zaútočí-li na něj. Chalífa al-Musta'sim se na obléhání nijak zvlášť nepřipravoval a jeho arogance Hülegüho popudila. Mongolové se tak rozhodli pro boj. Nejprve vytáhli proti mocné muslimské sektě Assassinů, které porazili a rozbili tak mýtus o jejich neporazitelnosti. Jejich horskou pevnost Alamút Hülegü dobyl bez boje.\n\nKdyž Mongolové dorazili k Bagdádu, Hülegü rozdělil své síly, aby ohrožovaly město z obou stran, východního i západního břehu Tigridu. Chalífova armáda zaútočila od západu a zpočátku se jí podařilo mongolský postup odrazit, nicméně v další bitvě byli muslimové poraženi. Útočící Mongolové zničili na Tigridu několik hrází, čímž zatopili území za chalífovou armádou, které tak odřízli ústupovou cestu do města. Část muslimské armády byla pobita, část zajata.\n\nDruhá část armády vedená Guo Kanem na druhé straně města zatím na obranu svého tábora postavila palisádu a vykopala příkop. Čínští tesaři se následně dali do vyrábění obléhacích zařízení a katapultů. 29. ledna 1258 obléhání začalo. Bez většiny armády, která by bránila město, Mongolové dobývali hradby hladce a 5. února již ovládali celé úseky hradeb. Chalífa al-Musta'sim se v zoufalé situaci pokoušel s Mongoly vyjednávat, byl však odmítnut.\n\n10. února bagdádská obrana kapitulovala a o tři dny později vítězové vstoupili do města. Následovalo pro Mongoly typické drancování a vraždění. Mnozí obyvatelé se pokusili na lodích uprchnout, ale byli zastaveni mongolskými vojáky a stejně jako ti, kteří ve městě zůstali, byli zabiti. Zemřít mohlo 200 000–1 000 000 lidí.\n\nRok po pádu Bagdádu byl Hülegü jmenován guvernérem Bagdádu, dolní Mezopotámie a Kurdistánu. Díky zásahu Hülegüho manželky Dokuz Chatun, která byla vyznáním nestoriánská křesťanka, byli křesťané na Mongoly dobytých územích ušetřeni. Hülegü poté nabídl chalífův palác v Bagdádu východnímu patriarchovi Mar Makkikhovi II. a nařídil v Bagdádu pro patriarchu vybudovat katedrálu.\n\n\n\n"}
{"id": "326120", "url": "https://cs.wikipedia.org/wiki?curid=326120", "title": "Chrysiogenetes", "text": "Chrysiogenetes\n\nChrysiogenetes je kmen bakterií, do něhož se doposud řadí několik extrémofilních zástupců žijících v neobvyklých podmínkách. \n\nKmen je pojmenován podle prvního zástupce, \"Chrysiogenes arsenatis\". Je to tyčinkovitá gramnegativní a striktně anaerobní bakterie. Její respirace probíhá (namísto s kyslíkem) díky arseničnanům a dusičnanům. Arzeničnany jsou díky enzymu arsenát reduktáze redukovány na arsenitany. Jako donoru elektronů používá acetát. Tato bakterie je výjimečná právě tím, že využívá arsen, který je pro většinu organismů toxický. Proto může \"Chrysiogenes\" růst i v oblastech, zamořených arsenem.\n\nK dalším identifikovaným zástupcům patří rody \"Desulfurispira\" a \"Desulfurispirillum\".\n"}
{"id": "326125", "url": "https://cs.wikipedia.org/wiki?curid=326125", "title": "Honorius II.", "text": "Honorius II.\n\nHonorius II. (vlastním jménem Lamberto Scannabecchi) (9. února 1060 Fagnano – 13. února 1130 Řím) byl papežem od 21. prosince 1124 až do své smrti. Během jeho pontifikátu dostali premonstráti a templáři papežské sankce.\n"}
{"id": "326126", "url": "https://cs.wikipedia.org/wiki?curid=326126", "title": "Glenn Close", "text": "Glenn Close\n\nGlenn Close (* 19. března 1947 Greenwich, Connecticut, USA) je americká herečka a zpěvačka. Vyhrála třikrát Emmy a dvakrát Zlatý glóbus a k tomu byla na obě ceny ještě desetkrát nominovaná, třikrát získala Tony Award, byla nominovaná sedmkrát na Oscara a třikrát na Grammy.\n\nNarodila se Bettine a Williamu Closeovým. Její otec působil v Belgickém Kongu a sloužil jako osobní lékař prezidenta Mobutu Sese Seko. Oba její rodiče pocházeli z prominentních rodin. Její předkové pomáhali v 17. století zakládat její rodné město. Její děd z otcovy strany byl manželem dědičky velké společnosti vyrábějící cereálie Post Cereals. Je zároveň příbuznou režiséra a scenáristy Prestona Sturgese a hereček Diny Merrill a Brooke Shields.\n\nStudovala prestižní internátní školu v Connecticutu a pak College of William and Mary ve Virginii.\n\nBěhem své dlouhé kariéry se uplatnila jako všestranná herečka a umělkyně. Nejlépe známa je díky rolím markýzy de Merteuil ve filmu \"Nebezpečné známosti\" a psychotické knižní editorky Alex ve filmu \"Osudová přitažlivost\", za obě tyto role byla také nominována na Oscara za nejlepší ženský herecký výkon v hlavní roli. Další nominace, tentokrát ve vedlejší roli, jí přinesli filmy \"Přirozený talent\", \"Velké rozčarování\" a \"Svět podle Garpa\".\n\nV devadesátých letech začala hrát také televizní role. Ty jí vynesly celkem osm nominací na Emmy (jednou vyhrála) a devět Zlatých glóbů (dvakrát vyhrála). Objevila se také v komediálním dramatu \"Noviny\", jako první dáma USA v parodii \"Mars útočí!\", jako Cruella de Vil ve filmu \"101 dalmatinů\" a jeho pokračování \"102 dalmatinů\", jako viceprezidentka USA prezidenta, kterého ztvárnil Harrison Ford v \"Air Force One\". Úspěch získala také díky televizní tvorbě – muzikál \"Jižní Pacifik\", seriály \"The Shield\" a \"\" (angl. \"Damages\").\n\nSklízí úspěchy také na Broadwayi. Jednou z jejích nejúspěšnějších broadwayských rolí je Norma Desmond v muzikálu Andrewa Lloyda Webbera \"Sunset Boulevard\", za kterou získala i Tony Award v roce 1994. Tuto roli má také v roce 2020 ztvárnit ve filmu podle muzikálu. Kromě ceny za \"Sunset Boulevard\" získala cenu Tony také za \"The Real Thing\" a \"Death and the Maiden\".\n\nV únoru 2006 se provdala za svého dlouholetého přítele Davida E. Shawa. Předtím byla vdaná již dvakrát – za Cabota Wadea a Jamese Marlase. Má jednu dceru – Annie Maude Starke (* 26. dubna 1988) z předchozí vztahu s Johnem Starkem. Close finančně podporovala prezidentskou kampaň demokratických kandidátů, např. Hillary Clinton, John Edwardse, Howarda Deana nebo Baracka Obamy.\n\n"}
{"id": "326140", "url": "https://cs.wikipedia.org/wiki?curid=326140", "title": "Chlorobi", "text": "Chlorobi\n\nChlorobi (též zelené sirné bakterie) jsou kmen obligátně anaerobních fotoautotrofních bakterií, k němuž se však zařazuje pouze jedna čeleď s několika rody. Chlorobi jsou příbuzné kmenu Bacteroidetes. Jsou to nejčastěji nepohyblivé druhy a mohou se vyskytovat jako koky, tyčinky i spirály.\n\nModelovou bakterií v této skupině je \"Chlorobium tepidum\".\n\nTyto bakterie jsou schopné fotosyntézy, a to zejména díky barvivu bakteriochlorofylu. Mnohá barviva také bývají v speciálních tělískách, chlorozomech. Donorem elektronů pro fotosyntézu jsou sulfidové ionty, vodík či oxid železnatý. Pokud je jím síra, často se po redukci ukládá mimo buňku, kde může být v budoucnu oxidována.\n\nChlorobi byly nalezeny například poblíž černých kuřáků v oceánu u Mexika, v hloubce 2500 metrů. V této hloubce žije bakterie \"GSB1\", a ačkoliv by se zdálo, že v takové hloubce není dostatek světla k fotosyntéze, vystačí si tato bakterie s tlumeným zářením z rozžhavených hornin\n\n"}
{"id": "326148", "url": "https://cs.wikipedia.org/wiki?curid=326148", "title": "Woolworth Building", "text": "Woolworth Building\n\nWoolworth Building je jeden z nejstarších mrakodrapů v New Yorku. Více než 100 let po jeho postavení je stále jeden z 50 nejvyšších v Spojených státech a také jeden z 20 nejvyšších v New Yorku. V roce 1966 byla stavba zařazena mezi Národní historické památky.\n\nBudova má 55 pater a byla postavena v letech 1910–1913 v neogotickém stylu, navrhl ji architekt Cass Gilbert a stála 13 500 000 USD. S výškou 241 m (původně se plánovalo 190,5 m) byla nejvyšší budovou na světě až do 1930, kdy postavili 40 Wall Street.\n\n"}
{"id": "326152", "url": "https://cs.wikipedia.org/wiki?curid=326152", "title": "Muzeum RKK Eněrgija", "text": "Muzeum RKK Eněrgija\n\nMuzeum RKK Eněrgija je muzeum věnované začátečním pokusům sovětského vesmírného programu. Nalézá se na pozemku továrny výrobce ruských kosmických raket RKK Eněrgija ve městě Koroljovu nedaleko Moskvy.\n\nMezi vystavenými exponáty nechybí záchranná kapsle modulu Vostok 1, ve které Jurij Gagarin jako první člověk vzlétl do vesmíru. Dále kapsle Vostoku 6, což byla mise s Valentinou Těreškovovou, první ženou ve vesmíru. Voschod 2 připomíná první výstup člověka do otevřeného prostoru na oběžné dráze Alexejem Leonovem. Je zde také maketa řídícího modulu lodi Apollo z programu Sojuz-Apollo.\n\nSoučástí muzea je malý obchod se suvenýry.\n\nMuzeum je určené pouze pro předem domluvené exkurze skupiny lidí.\n\n \n"}
{"id": "326153", "url": "https://cs.wikipedia.org/wiki?curid=326153", "title": "Marie de Guise", "text": "Marie de Guise\n\nMarie de Guise (22. listopad 1515, Bar-le-Duc, Francie – 11. červen 1560, Edinburgh, Skotsko) byla skotská královna, regentka (1554–1559), druhá manželka skotského krále Jakuba V. a matka Marie Stuartovny.\n\nPocházela z rodu de Guise. Narodila se jako nejstarší dcera vévody Klaudia Lotrinského, vévody de Guise a jeho manželky Antonie Bourbonské. Když jí bylo osmnáct let, vdala se 4. srpna 1534 v kapli královského paláce v Louvru za Ludvíka Orleánského, vévodu z Longueville. O rok později, 30. prosince 1535, se jí narodilo první dítě, syn František.\n\nV zimě následujícího roku byla pozvána do Skotska, kde se konala svatba krále Jakuba V. a francouzské princezny Magdalény z Valois, nejstarší dcery francouzského krále Františka I. Když 9. června 1537 Mariin manžel Ludvík Orleánský zemřel, stala se ve věku 21 let vdovou. O dva měsíce později porodila své druhé dítě, syna Ludvíka, který však ve věku čtyř měsíců zemřel.\n\nPo smrti Jakubovy manželky Magdalény z Valois se skotský král opět vydal do Francie pro nevěstu. Marie de Guise byla dobrou partií i pro krále, což dokazuje i to, že se o její ruku ucházel i sám Jindřich VIII., čehož hlavním důvodem bylo, aby Jakub nemohl posílit své vztahy s katolickou Francií. Katoličtí Guisovci však dali přednost stejně nábožensky orientovanému Jakubovi.\n\nMarie byla šokovaná, když jí oznámili, že pro ni sjednali nový sňatek. Dosud žila v prosperujícím, téměř luxusním prostředí, a vůbec se jí nechtělo opustit kulturně vyspělejší a krásnější Francii a odjet daleko od své rodiny, do podle ní barbarského a drsného Skotska. Na její nevůli se podepsal i fakt, že uplynul jen krátký čas, co ovdověla a přišla o syna, ale nakonec se podvolila žádosti svého otce. Svatba se konala v květnu 1538 v pařížském chrámu Notre-Dame, kde si vzala za manžela skotského krále Jakuba V., v zastoupení Roberta, lorda Maxwella.\n\nKdyž Marie v červnu opustila Francii, zanechala doma svého prvorozeného syna, kterého si nesměla s sebou vzít do svého nového domova. Na pobřeží Skotska přistála 10. června 1538, a ve Fife ji oficiálně přivítal její manžel Jakub. Marie byla překvapená uvítáním, protože přicházela s přesvědčením, že její nová vlast je barbarská a nekulturní zem. Naproti tomu přinesla Marie do Skotska renesančního ducha, módu i zvyky. Několik dní po Mariině příjezdu se konala svatba ještě jednou, tentokrát se jí ale zúčastnil Jakub osobně, a 22. února 1540 byla Marie v Holyroodském opatství korunovaná na skotskou královnu.\n\n22. května 1540, jen tři měsíce po korunovaci, přivedla Marie v St. Andrews na svět svého prvního syna – následníka trůnu Jakuba, který však žil jenom rok. 24. dubna 1541 porodila druhého syna, Roberta, vévodu z Albany, který ale o dva dny později zemřel rovněž. Další dítě, tentokrát dcera, se narodila 8. prosince 1542. Jen několik dní po narození malé Marie Stuartovny se Marie de Guise stala podruhé vdovou, když duševně zlomený Jakub V. zemřel ve svém paláci Falkland.\n\nPo Jakubově smrti se novou královnou stala jen několikadenní Marie Stuartovna. Protože ještě nebyla schopna sama vládnout, regentkou se stala její matka Marie de Guise. Regentství neproběhlo bez problémů - čím dál víc musela bojovat proti protestantům, které tajně podporovala anglická královna Alžběta I. Marie poslala svou dceru na výchovu na francouzský dvůr, kde měla vyrůstat spolu s dětmi krále Jindřicha II. a následně se stát manželkou Jindřichova syna a budoucího francouzského krále Františka II. Marie nechala dceru v rukou své rodiny de Guise a nepřestávala se zajímat o její pokroky, ale navštívila ji ve Francii pouze jedenkrát. V roce 1559 skotský parlament zbavil Marii regentství.\n\nZemřela 11. června 1560 v Edinburghu na vodnatost. Její tělo bylo převezeno do Francie a pochováno v kostele v ženském klášteře v Remeši, kde byla abatyší její sestra Renée.\n"}
{"id": "326155", "url": "https://cs.wikipedia.org/wiki?curid=326155", "title": "Římskokatolická farnost Černá Hora", "text": "Římskokatolická farnost Černá Hora\n\nŘímskokatolická farnost Černá Hora je jedno z územních společenství římských katolíků v obci Černá Hora s farním kostelem sv. Vavřince.\n\n\nPrvní zmínka o kostele v obci je z roku 1424. Kostel byl roku 1707 stržen a o tři roky později nahrazen novým, postaveným v barokním slohu. Věž pak byla přistavěna v roce 1840. \n\nPůvodně patřila Černá Hora do bořitovské farnosti. Na konci 16. století zde působil nekatolický duchovní. Zdejší kaple byla filiálním kostelem bořitovského farního chrámu. Roku1784 byla založena lokálie, samostatná farnost vznikla roku 1857. Fara byla postavena roku 1806, roku 1830 byla přestavěna a rozšířena.\nSedmým lokalistou a prvním farářem se stal od září 1858 František Polanský. \n\nFarářem byl od 15. září 2005 R. D. Ing. Vladislav Valentík. Novým duchovním správcem se jako administrátor excurrendo stal od 1. srpna 2017 R. D. Mgr. Václav Knotek, farář v Lipůvce.\n\nKaždoročně se na území farnosti koná tříkrálová sbírka, v roce 2014 se při ní vybralo 41 498 korun,o rok později pak 41 570 korun.V roce 2017 dosáhl výtěžek sbírky 41 507 korun. Následující rok se při sbírce vybralo dokonce 53 905 korun.\n\nDnem vzájemných modliteb farností za bohoslovce a bohoslovců za farnosti brněnské diecéze je 13. leden. Adorační den připadá na 6. leden.\n"}
{"id": "326157", "url": "https://cs.wikipedia.org/wiki?curid=326157", "title": "Sáňkařská dráha na Ještědu", "text": "Sáňkařská dráha na Ještědu\n\nSáňkařská dráha na Ještědu byla otevřena 2. ledna 1910 při příležitosti mistrovství Jizerských hor v sáňkování. V Čechách se sáňkování rozšířilo nejprve v německy mluvících oblastech Sudet a na počátku 20. století se stal Ještěd středem sáňkařského sportu pro celé Sudety. Tomuto rozmachu napomohla právě umělá sáňkařská dráha, jejíž stavbu umožnil Adolf Hoffmann ze Zhořelce a provozoval ji Německý horský spolek pro Ještědské a Jizerské hory (DGVJI).\n\nDřevěná sáňkařská dráha na Ještědu byla budována v letech 1909–1911 jako první svého druhu na světě. Zasloužil se o to Německý horský spolek pro Ještědské a Jizerské hory, jemuž patřil i tehdejší horský hotel na vrcholu hory a zakladatel spolku Adolf Hoffmann.\n\nPůvodní délka dráhy byla 3300 m, šířka konstrukce 8 metrů a převýšení 440 metrů. Startovní rampa byla nad silnicí z Výpřeže na Ještěd. Silničku dráha podcházela tunelem a pěší cesty překonávala po mostech, končila u hostince U krásné vyhlídky. Na dráze se konala řada mezinárodních závodů, zejména první evropské mistrovství v sáňkování v roce 1914, které vyhrál rakousko-uherský reprezentant Rudolf Kauschka z Reichenbergu (Liberce). Prvního veřejného závodu na skibobech v roce 1914 se zde účastnilo 25 000 diváků. Ještě v roce 1936 obsahoval turistický popis obce Oberhanichen (Horní Hanychov) zmínku o „nejkrásnější a sportovně náročné sáňkařské dráze evropské úrovně se 14 převýšenými zatáčkami“. Na konci 30. let dráhu poničily polomy, mistrovství Evropy v roce 1939 se proto jelo na zkrácené dráze. Postupně byla dráha zkrácena na délku 700 metrů.\n\nV 60. letech 20. století byla v místech dolní konce dřívější dráhy postavena nová dráha. (Ještě novější dráha údajně pocházela z 80. let.) Nachází se v blízkosti Horního Hanychova, zčásti podél dolní části tradiční, modře značené hlavní pěší cesty na vrchol. Její nosná konstrukce je zachována, ale chybí značná část prken. V první polovině 90. let se Tělovýchovná jednota Ještěd pokusila dráhu zrekonstruovat, ale materiál dovezený na opravu byl rozkraden.\n\n"}
{"id": "326158", "url": "https://cs.wikipedia.org/wiki?curid=326158", "title": "Vůz BRcm ZSSK", "text": "Vůz BRcm ZSSK\n\nVozy BRcm, číslované v intervalu 51 56 85-40, byly řadou osobních lehátkových vozů s barovým oddílem z vozového parku Železničné spoločnosti Slovensko. Všech 20 těchto vozů (000–019) pro tehdejší Československé státní dráhy vyrobila vagonka VEB Vaggonbau Bautzen v roce 1984. Po rozdělení připadlo Slovenským drahám 13 těchto vozů.\n\nByly to neklimatizované typu UIC-Z o délce 26 400 mm. Vozy měly podvozky GP 200 S 25 vybavené kotoučovými brzdami. Jejich nejvyšší povolená rychlost byla 140 km/h.\n\nVnější nástupní dveře těchto vozů byly předsuvné, ovládané pákou. Přechodové mezivozové byly manuálně posuvné do strany. Vozy měly polospouštěcí okna.\n\nVozy měly pět oddílů po osmi sedačkách, celkem tedy 40 míst předělatelných na 30 lehátek. Mimo to ještě disponovaly dalšími 24 místy k sezení v barové části.\n\nNátěr byl celý červený s bílým pruhem.\n\nV roce 2003 byly tři vozy rekonstruovány na řadu ARmeer.\n\nV letech 2008–2009 bylo osm vozů rekonstruováno na řadu WRmeer a jeden vůz na WGmeer.\n\nVozy jezdily na významných mezistátních rychlících a Expresech, např. mezi Košicemi a Prahou, případně Budapeští.\n\nV roce 2002 vyhořel v Žilině vůz BRm č. 001 Českých drah, a slovenskou stranou byl jako náhrada předán vůz právě této řady.\n\n\n"}
{"id": "326162", "url": "https://cs.wikipedia.org/wiki?curid=326162", "title": "Fotometrické veličiny", "text": "Fotometrické veličiny\n\nFotometrické veličiny jsou charakteristiky světla, tedy elektromagnetického záření viditelného lidským okem, které kvantitativně popisují vizuální vjem tohoto záření. \n\nPřestože popisují subjektivní vnímání, jako fyzikální veličiny jsou definovány objektivně. Vztah k radiometrickým veličinám (charakteristikám elektromagnetického záření nezávislým na lidském vnímání) je dán normativní spektrální světelnou účinností, tedy průběhem světelné účinnosti monochromatického záření odpovídajícího normálnímu lidskému vidění. Její standardní hodnoty pro oko adaptované na světlo byly přijaty Mezinárodní komisí pro osvětlení (\"Commission Internationale de l’éclairage\", CIE) v roce 1971 a schváleny Mezinárodním výborem pro míry a váhy (\"Comité international des poids et mesures\", CIPM) v roce 1972.\n\nV soustavě SI mají vlastní základní veličinu, a sice svítivost se základní jednotkou kandela, a tedy i specifický fyzikální rozměr.\n\nIntegrální veličiny popisují celkový účinek viditelného světla na celém rozsahu vlnové délky viditelného světla.\n\n\n\n\n\nSpektrální veličny popisují účinek viditelného světla na určité vlnové délce \"λ\".\n\n\n\n\n\n"}
{"id": "326163", "url": "https://cs.wikipedia.org/wiki?curid=326163", "title": "Zavřené zahájení", "text": "Zavřené zahájení\n\nZavřené zahájení je šachové zahájení, při kterém bílý nezačíná tahem 1.e4. Tato zahájení jsou oproti ostatním (tedy těm, jež začínají tahem 1.e4) mladší. Jejich rozvoj nastal až ve 20. století hypermodernistickou školou s hráči a teoretiky jako Aaron Nimcovič. V zavřených hrách se obvykle uplatňuje poněkud jiný styl boje než v otevřených zahájeních a polootevřených zahájeních. Drtivá většina šachových trenérů a knih svým svěřencům a čtenářům důrazně doporučuje napřed se vyznat v pozicích po zahajovacím tahu 1.e4 a až potom pomalu objevovat taje ostatních zahájení. Mezi nejhranější zavřené hry patří: královská indická obrana, dámský gambit, Grünfeldova indická obrana, anglická hra, Nimcovičova indická obrana. Nejčastějším zahajovacím tahem kromě 1.e4 je 1.d4.\n"}
{"id": "326166", "url": "https://cs.wikipedia.org/wiki?curid=326166", "title": "Starzach", "text": "Starzach\n\nStarzach je německá samosprávná obec v okrese Tübingen ve spolkové zemi Bádensko-Württembersko. Nachází se v údolí řeky Neckar mezi městy Rottenburg am Neckar a Horb am Neckar, přibližně 20 km od okresního města Tübingen při dálnici A81.\n\nObec Starzach vznikla 1. ledna 1972 spojením tří vesnic: \"Bierlingen\", \"Felldorf\" a \"Wachendorf\". Její název byl vytvořen podle jmen dvou říček, které ji ohraničují: \"Starzel\" a \"Eyach\". Am 1. června 1973 k ní byla připojena její nejmenší část, \"Sulzau\", a 1. února 1974 došlo k připojení poslední části, \"Börstingenu\".\n\nSídlo místní správy se nachází v místní části Bierlingen.\n\n\n"}
{"id": "326168", "url": "https://cs.wikipedia.org/wiki?curid=326168", "title": "Shine a Light", "text": "Shine a Light\n\nShine a Light je film Martina Scorseseho z roku 2008 dokumentující dva koncerty rockové kapely The Rolling Stones, které se odehrály v roce 2006 v rámci A Bigger Bang tour. Ve filmu jsou obsaženy také archivní záběry dokumentující historii kapely. Film byl pojmenován po písni z alba \"Exile on Main St.\" z roku 1972. Soundtrack k filmu byl vydán v dubnu 2008 u labelu Universal.\n\nDva nafilmované koncerty se uskutečnily v newyorském Bacon Theater 29. října a 1. listopadu 2006. Před koncertní záznam je zařazena polo-fikitivní reportáž o přípravě koncertů a do samotného záznamu jsou vkládány historické materiály a rozhovory s členy kapely. Koncerty se uskutečnily výhradně za účelem natáčení tohoto filmu a The Rolling Stones při nich hráli odlišné písně než při standardním koncertu v rámci turné. Mezi diváky bylo mnoho mediálně známých osobností včetně bývalého prezidenta Billa Clintona. Spolu s kapelou vystoupili Jack White, Buddy Guy a Christina Aguilera.\n\nFilm měl být původně uveden do kin 21. září 2007, ale Paramount posunul premiéru až na duben 2008. Světová premiéra se uskutečnila na 58. Berlínském mezinárodním filmovém festivalu. Film bude promítán také v některých kinech IMAX.\n\nVětšina záznamu byla pořízena během druhého koncertu. Autory písní jsou Mick Jagger a Keith Richards, pokud není uvedeno jinak.\n\n\nDalší písně jsou obsaženy v závěrečných titulcích:\n"}
{"id": "326169", "url": "https://cs.wikipedia.org/wiki?curid=326169", "title": "Trolejbusová doprava ve Vídni", "text": "Trolejbusová doprava ve Vídni\n\nNa současném území Vídně existovaly v různých obdobích celkem tři tratě trolejbusové dopravy. Dvě z nich patří do takzvaného „historického“ období (systém Stoll), čtvrtá pak byla zprovozněna po druhé světové válce.\n\nV roce 1901 byla zprovozněna tramvajová trať do vídeňské čtvrti Pötzleinsdorf (na severozápadě města). Tehdy šlo o koňku, elektrifikace a tedy zavedení elektrických tramvají se uskutečnilo na začátku roku 1902. V pokračování tratě do Salmannsdorfu však bránilo strmé stoupání (přibližně 10 %). V roce 1907 však zahájila svůj provoz první trolejbusová dráha na území tehdejší monarchie – trať v Gmündu (nyní částečně na území Českých Velenic) – a 18. vídeňský okres se o tento nový druh přepravy začal v souvislosti s problémy v Pötzleinsdorfu zabývat. Městská rada „výstavbu bezkolejové dráhy z Pötzleinsdorfu do Salmannsdorfu“ povolila, 18. dubna 1908 obdrželo město koncesi a po půl roce stavby byla první trolejbusová trať ve Vídni zprovozněna. Stalo se tak 14. října 1908. Pro pozdější výstavbu bylo také plánováno prodloužení této 2,2 km dlouhé trati do Neuwaldeggu ke konečné stanici tramvajové dráhy. Vozový park tvořily čtyři trolejbusy se šasi společnosti \"Daimler-Motoren-Gesellschaft\" z Vídeňského Nového Města a karoserií od firmy \"Hofwagenfabrik Jakob Lohner & Co.\"\n\nProvoz trolejbusů v počátcích přerušovaly stavby kanalizace či vodovodů (při jedné takové výluce v roce 1913 byla dokonce v provozu náhradní autobusová doprava). V letech 1910 a 1911 byl na trati zkoušen trolejbus s přívěsem. Vlečný vůz ale ve smyčce Pötzleinsdorf příliš vybočoval a proto byly tyto pokusy ukončeny. Během první světové války byly vozy kvůli svému špatnému technickému stavu přestavěny (karoserie byla přemontována na nové šasi) a na trati je dočasně zastoupily klasické autobusy, které měly místo benzínového motoru provizorně umístěn elektromotor. Nové karoserie obdržely všechny trolejbusy v roce 1926. O dva roky později byl také zakoupen nový vůz od firmy \"Perl\". V této době byl již trolejbusový systém Stoll zastaralý, nicméně Vídeň si tuto svou jedinou trať stále držela. Trať \nPötzleinsdorf – Salmannsdorf tak vydržela ještě dlouhých 10 let, osudným se jí stalo až zavedení pravostranného provozu na podzim roku 1938. Poslední trolejbusy vyjely na tuto dráhu 30. října 1938.\n\nDruhou trolejbusovou tratí na území dnešní Vídně byla dráha spojující tehdy samostatné obce Kalksburg a Liesing. O spojení těchto dvou vesnic, respektive spojení Kalksburgu s nádražím v Liesingu, se uvažovalo již na konci 19. století. Tehdejší plány počítaly s tramvajovou dráhou mezi liesingskou železniční stanicí a obcí Breitenfurt (dodnes není součástí Vídně) přes Kalksburg. Tento projekt ale uskutečněn nebyl (stejně jako další s autobusovou linkou). Až po zprovoznění trolejbusové tratě v Klosterneuburgu se obec Kalksburg rozhodla právě pro dráhu trolejbusovou.\n\nTrolejbusová trať systému Stoll o délce 3,8 km byla zprovozněna 17. července 1909 po třech měsících výstavby. Vedla od nádraží v Liesingu po \"Breitenfurter Straße\" k Lichtenštejnskému mostu v Kalksburgu, kde byly umístěny garáže. Při zahájení provozu byly k dispozici tři trolejbusy. Provoz začal poměrně úspěšně, za den bylo přepraveno kolem 450 cestujících.\n\nPřes určité problémy (např. dočasné zabavení dvou vozů ministerstvem války) přečkal provoz téměř celou první světovou válku. Provoz na trati byl přerušen až 15. září 1918 v důsledku nedostatku materiálu, obručí pro kola vozů a poškozené motory. Díky finanční nabídce centrální banky mohly být tyto nedostatky odstraněny a 15. března 1919 opět vyjely vozy na trať. Existence tohoto trolejbusového provozu ale netrvala dlouho. Kvůli zvýšení cen elektrické energie nahradila obec Kalksburg 8. ledna 1920 trolejbusy za autobusy (jejich provoz byl zastaven o tři čtvrtě roku později). Zajímavostí je, že bývalá trolejbusová vozovna existuje dosud.\n\nPráce na první „moderní“ vídeňské trolejbusové trati, která měla nahradit autobusovou linku, začaly v roce 1942. Vrchní vedení bylo dokončeno již v roce 1944, takže mohly byt uskutečněny zkušební jízdy. Definitivní zprovoznění však zkomplikoval konec války a s tím související bombardování Vídně. Například část již dodaných vozů byla zničena při náletu 16. července 1944. Po ukončení války nastaly další problémy v podobě přerušených dodávek elektrického proudu. Proto další zkušební jízdy proběhly až na začátku roku 1946.\n\n5,9 km dlouhá trať byla definitivně zprovozněna 9. září 1946, jezdilo na ni 6 vozů. Další čtyři trolejbusy byly dodány v roce 1949. Kvůli velkému zájmu ale musela být tato linka doplňována autobusy s benzínovými či naftovými motory. Během dalších let se ve Vídni střetávaly názory na stavbu dalších trolejbusových tratí ve městě, takže linka 22, jak byla trať Währinger Gürtel – Salmannsdorf označena, zůstala jedinou své trakce. Zrušena byla 3. prosince 1958 při změně směru jednosměrných ulic kolem nádraží Währinger Gürtel. Deset trolejbusů, které ve Vídni jezdily, bylo předáno do Kapfenbergu na tamní trolejbusovou síť.\n\n"}
{"id": "326170", "url": "https://cs.wikipedia.org/wiki?curid=326170", "title": "FK Rīga", "text": "FK Rīga\n\nFK Rīga je lotyšský fotbalový klub hrající nejvyšší lotyšskou ligu – Virslīga. Klub vznikl v roce 1999 z velké části na hráčské základně bankrotujícího klubu LU/Daugava Rīga, který ukončil svoji činnost v roce 2000. Hned první rok své existence se klubu podařilo získat lotyšský fotbalový pohár. Ve finále porazil svého městského rivala Skonto FC, který v letech 1994–2002 získal 14 ligových titulů v řadě. Díky tomu si tým zahrál v roce 2000 předkolo Poháru UEFA, v němž ale přes švédský Helsingborg nepostoupil. Díky třetímu místu v sezoně 2007 si v roce 2008 zahrál poslední ročník poháru Intertoto a taktéž druhý ročník Baltic League, což je pobaltská obdoba skandinávské Royal League.\n\n\n"}
{"id": "326173", "url": "https://cs.wikipedia.org/wiki?curid=326173", "title": "Gomaringen", "text": "Gomaringen\n\nGomaringen je německá samosprávná obec v okrese Tübingen ve spolkové zemi Bádensko-Württembersko. Nachází se přibližně 10 km od okresního města Tübingen.\n\nKoncovka \"ingen\" dokládá vznik osady v období alamanského osídlení oblasti. První písemná zmínka ale pochází až z roku 1191.\n\nNa počátku 14. století byl vystavěn místní hrad, který byl za renesance přestavěn na zámek. Mezi lety 1837 a 1841 sloužil jako fara.\n\nRoku 1973 se obec stala součástí okresu Tübingen. Do té doby spadala pod město Reutlingen.\n\n\n\n"}
{"id": "326176", "url": "https://cs.wikipedia.org/wiki?curid=326176", "title": "Daewoo", "text": "Daewoo\n\nDaewoo je zaniklý jihokorejský koncern zabývající širokým oborem činností (čebol) zahrnující výrobu automobilů a elektroniky, finanční služby a stavebnictví. Založil ji Kim Woo-jung 22. března 1967. Dnes automobilka patří GM a v Asii je známá jako GM Daewoo.\n\n\n\n"}
{"id": "326177", "url": "https://cs.wikipedia.org/wiki?curid=326177", "title": "Arménská revoluční federace", "text": "Arménská revoluční federace\n\nArménská revoluční federace ( \"Հայ Հեղափոխական Դաշնակցություն\", \"Haj Heghaphochakan Dašnakcuthjun\"), zkratkou ARF ( \"ՀՀԴ\", \"HHD\") nebo Dašnakcuthjun (odtud označení členů – „dašnaci“), je arménská politická strana vzniklá roku 1890 v Tbilisi (dnes hlavní město Gruzie). Mimo Arménskou republiku působí v zemích, kde existují \"arménské diaspory\", především tedy v Libanonu a Náhorno-karabašské republice.\n\nStrana zahájila činnost v devadesátých letech devatenáctého století v Osmanské říši, kdy pomocí ozbrojeného odporu chránila arménské vesnice před častými masakry. Požadovala vytvoření \"svobodné Arménie\". V roce 1917 se podílela na založení Demokratické republiky Arménie, která nicméně v roce 1920 spadla pod vliv Rudé armády, čímž vznikla Zakavkazská sovětská federativní socialistická republika. Členové strany získali po masové emigraci silné zastoupení v diasporách, kde se pokoušeli uchovat arménskou kulturu. Po pádu Sovětského svazu se podařilo ARF opět nabýt významného postavení na domácí politické scéně.\n\nARF zastává socialistické (zároveň i antikomunistické) a nacionalistické názory, je členem Socialistické internacionály.\n\nPrvní stranický program nazvaný \"Obecná teorie\" obsahoval socialistické party, doporučoval ozbrojený odpor proti osmanskému režimu.\nV následujícím století byl základní program přeformulován v duchu pojetí moderního socialismu, demokracie a práva na sebeurčení.\n\nProgramové priority jsou:\n\nMezinárodní spolupráci se socialistickým hnutím navázala strana Dašnakcutjun roku 1907, nicméně v roce 1960 se rozhodla vystoupit ze Socialistické internacionály. V roce 1996 byla znovu přijata jako pozorovatel, v roce 1999 se stala opět plnoprávným členem.\n\nMotto strany zní: \"\"Svoboda nebo smrt\"\".\n\nV roce 1890 se některé z nich sjednotily, aby tím zvětšily svůj vliv. Tak vznikla \"Federace arménských revolucionářů\", později přejmenovaná na Arménskou revoluční federaci. Mezi zakladateli figurovali: Christapor Mikaeljan, Simon Zavarjan a Stepan Zorjean. Strana po určité období úzce spolupracovala s Arménskou hentčakistickou sociální demokracií, ta nicméně po čase s ARF přestala kooperovat kvůli programovým neshodám (ARF byla spíše nacionalistickou než marxistickou stranou). Na prvním hlavním sjezdu strany v roce 1892 byla přijata rezoluce, podle níž se měly pobočky strany řídit danou místní politickou realitou. Dále se ARF přihlásila k budování demokratické společnosti, založené na svobodě shromažďování, svobodě tisku, svobodě vyznání a provedení agrární reformy.\n\nNa území Ruské říše se podařilo ARF vybudovat si silnou základnu mezi ruskými Armény, především proto, že se strana těšila podpoře centrální vlády (protiosmanská politika strany byla v souladu s ruskou zahraniční politikou). Nicméně poté, co byl roku 1903 vydán carský dekret zahrnující všechny arménské kostely pod své vlastnictví, ARF přešla do opozice proti carskému režimu. V období let 1905 až 1907 proběhla vlna násilných masakrů mezi Armény a muslimskými Tatary (ty měla údajně podnítit ruská vláda s cílem utužit své pravomoci po revoluční vřavě roku 1905). ARF se aktivně zapojila do bojů, přičemž její role v konfliktu je sporná: pohlíží se na ní jako na hrdinného obránce šikanovaného obyvatelstva, ale i jako na teroristy, kteří vyhlazovali celé muslimské vesnice. Na začátku roku 1912 bylo souzeno 159 členů strany za jejich politické aktivity, jejich obhájcem byl Alexandr Fjodorovič Kerenskij. Obhajoba byla úspěšná, podařilo se totiž poukázat na nesmyslnost obžaloby a zaujatost policie, 94 členů strany bylo zproštěno obžaloby.\n\nNa území Osmanské říše se postavila ARF do čela ozbrojeného odporu proti útlaku arménské menšiny. Roku 1894 se výrazně podílela na odporu proti oficiálně řízeným čistkám. V roce 1896 vzbudila celoevropský zájem, když přímo v Istanbulu obsadila Osmanskou banku. V roce 1905 provedla nezdařený pokus o atentát na sultána Hamida II. Roku 1907 uznali arménští dašnaci a turečtí „mladoturci“ (členové turecké modernistické Strany jednoty a pokroku), že mají shodné cíle. Následující politická reforma, udílející Arménům více parlamentních křesel revolucionáře neuspokojila. Druhý sjezd sjednocené opozice proběhl v Paříži v roce 1907. Nicméně poté, co byl sultán mladoturky svržen (1908), slibovaná autonomie se nekonala: opět byl pouze mírně navýšen počet arménských mandátů v parlamentu. I nadále tak pokračovaly násilné boje a vzájemná antipatie. ARF se stala hlavním obráncem Arménů během světové války, zároveň tedy i cílem arménské genocidy.\n\nV roce 1907 proběhlo setkání vůdců ARF, přezdívané „4. kongres“, na kterém se projednávala možná účast strany na Íránské konstituční revoluci. Následně začali íránští Arméni tlačit směr revoluce k zavedení demokracie a rozšíření občanských práv.\nVýrazným činitelem ARF v Íránu se stal Jeprem Chan.\n\nPo skončení první světové války stala ARF oficiálním zástupcem arménského národa při vyjednáváních. Na základě Brestl-litevské smlouvy připadl Turecku západ Arménie, situace však zašla tak daleko, že vedoucí činitelé arménského státu uvažovali o evakuaci Jerevanu. Následně arménská armáda zaznamenala několik úspěšných bitev: oficiální vyhlášení DRA proběhlo v den bitvy u Sardarapatu. Důležité posty jako premiér, ministr obrany či ministr vnitra připadli členům ARF. Po invazi Rudé armády v roce 1920 byla strana zakázána a její představitelé odešli do exilu.\n\nARF začala působit mezi arménskými uprchlíky ihned po rozdrcení DRA. Silné zastoupení si vybudovala zejména v Libanonu, v menší míře i v Sýrii. Arménské diaspory následně silně rozdělila Studená válka, kdy byla ARF podezírána (především Spojenými státy) z prosovětské činnosti (to vedlo i k rozdělení arménské církve).\n\nPo rozpadu Sovětského svazu obnovila ARF politické aktivity na území Arménie. V prosinci roku 1994 však prezident Levon Ter-Petrosjan veřejně vyhlásil zákaz strany pro údajné teroristické plány proti vedení státu. Vládní síly obsadily sídlo strany, zabraly počítače, faxy a tiskoviny, pozastavily činnost několika mládežnických, ženských a literárních spolků i stranických novin. Třicet jedna členů strany bylo zatčeno. Lidé blízcí prezidentovi později přiznali, že důvodem k represím byl možný úspěch ARF ve volbách 1995. Poté, co do čela státu nastoupil Robert Kočarjan, byl zákaz strany zrušen. V roce 2007 bylo v Jerevanu otevřeno muzeum mapující historii strany.\n\nV současné době je Arménská revoluční federace třetí nejsilnější stranou v Arménii. Vydává deník \"Jerkir\".\n\nV letech 1923 až 1958 probíhaly boje o ovládnutí arménských diaspor v Libanonu. Před vypuknutím libanonské občanské války (1975-1990) ARF úzce spolupracovala s křesťanskou stranou Katá'ib (\"Falangou\"), nicméně během války došlo k ozbrojenému konfliktu mezi ozbrojenci ARF a Libanonskými silami (křesťanská milice). V parlamentních volbách 2000 ARF odmítla na rozdíl od ostatních arménských stran v Libanonu volební spolupráci s koalicí Rafíka Haríra, následně čehož pak získala pouze jeden mandát (nejméně v historii). Po volbách v roce 2005 vlastní nyní dva poslanecké mandáty.\n\nDašnakcutjun je majoritní politickou silou Arménů v Libanonu. Vydává deník \"Aztag\" a provozuje radiovou stanici.\nV Náhorním Karabachu zřídila ARF svou stranickou pobočku v posledních letech fungování Sovětského svazu. V lednu 1990 vyhrála volby a coby vládní strana zasáhla do bojů o vyhlášení nezávislosti. Spolupracovala s \"Náhorno-karabašskou obrannou armádou\", které poskytla nejen zbraně, potraviny a léky, ale i dobrovolníky. Následujících parlamentních voleb se strana nezúčastnila. V roce 1999 obdržela 9 mandátů, v roce 2005 v koalici s \"Hnutím 88\" pouze 3 mandáty.\n\n"}
{"id": "326180", "url": "https://cs.wikipedia.org/wiki?curid=326180", "title": "Latvijas Universitates stadions", "text": "Latvijas Universitates stadions\n\nLatvijas Universitates stadions je multifunkční stadion v Rize. Stadion má 5 tisíc míst k sezení a je domovským stánkem fotbalistů FK Rīga. Mimo fotbalistů jej využívají také například ragbisté.\n\n"}
{"id": "326181", "url": "https://cs.wikipedia.org/wiki?curid=326181", "title": "Los Angeles International Airport", "text": "Los Angeles International Airport\n\nLos Angeles International Airport (IATA: LAX, ICAO: KLAX, FAA LID: LAX) je hlavní mezinárodní letiště obsluhující Los Angeles v Kalifornii. Často bývá nazýváno pouze svým letištním kódem LAX. LAX se nachází v jihozápadní části Los Angeles, 26 km od centra města.\n\nS 61 895 548 pasažéry v roce 2007 je pátým nejvytíženějším letištěm na světě. Z letiště létají přímé lety do Severní Ameriky, Latinské Ameriky, Evropy, Asie, Oceánie a na Blízký východ.\n\nLos Angeles International Airport má 10 terminálů.\n"}
{"id": "326182", "url": "https://cs.wikipedia.org/wiki?curid=326182", "title": "Carson City", "text": "Carson City\n\nCarson City (oficiálně Consolidated Municipality of Carson City) je hlavní město amerického státu Nevada a zároveň jeden z jeho okresů. Nachází se na západě státu, u hranic s Kalifornií. Žije zde asi 55 tisíc obyvatel, rozloha činí 407 km². Jako mnoho měst v Nevadě bylo i Carson City založeno v éře dobývání nerostného bohatství, konkrétně roku 1858. Své jméno dostalo po řece Carson, která kolem města protéká a která byla pojmenována po Kitu Carsonovi, horalu, vojákovi a objeviteli stříbrného dolu. V roce 1875 byla zřízena městská samospráva.\n\nDo roku 1969 bylo sídlem okresu Ormsby County, který byl zrušen a Carson City získalo status nezávislého města (městského okresu), jediného v Nevadě. Rovněž je metropolitní statistickou oblastí, nejmenší ze všech 366 takových oblastí v USA. Carson City je také jedním ze dvou hlavních měst států USA, které nejsou situovány uvnitř státu, ale sousedí i s jiným státem.\n\nPodle sčítání lidu z roku 2010 zde žilo 55 274 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 21,3 % populace.\n\n\nMedián ekonomického příjmu pro domácnost je 41 809 dolarů, z toho 35 296 pro muže a 27 418 pro ženy. Příjem „per capita“ činí 20 943 dolarů. Každý desátý obyvatel a každá patnáctá rodina (6,9 %) žije pod hranicí chudoby.\n\nCarson City se nachází v údolí ve výšce 1463 m nad mořem a je obklopeno kontinentální pouští. Podnebí je mírné, se čtyřmi rozeznatelnými roční obdobími. Nejvíce srážek je v zimě a na jaře, léto a podzim je naopak velmi suché. Po několik dnů zimy se objevuje sněhová nadílka. V létě teploty stoupají i přes 35 °C.\n\nCarson City spravuje 10 základních škol (z toho 4 druhého stupně), 3 střední a jednu vysokou školu (Western Nevada College, WNC).\n\nCarson City je jedno z 5 hlavních měst států USA, přes které vede mezistátní dálnice. Dálnice Interstate 580 spojuje město se severně položeným Renem a dálnicí Interstate 80.\n\nDalší hlavní silnice, které Carson City procházejí, jsou U. S. Route 50 a 395.\n\n\n"}
{"id": "326183", "url": "https://cs.wikipedia.org/wiki?curid=326183", "title": "Rychlost (rozcestník)", "text": "Rychlost (rozcestník)\n\nRychlost je míra nějakého děje (zejména pohybu) v závislosti na čase. \n\n\nJiné fyzikální veličiny povahy rychlosti a jejich aplikace či speciální případy: \n\nRychlosti pohybu v reálném světě, zejména v oboru dopravy a v přírodě, se týkají tyto články: \n\nRychlost v pojmech týkajících se jiných jevů než mechanického pohybu: \n\n"}
{"id": "326186", "url": "https://cs.wikipedia.org/wiki?curid=326186", "title": "Širší Střední východ", "text": "Širší Střední východ\n\nŠirší Střední východ (anglicky: \"Greater Middle East\"), v češtině též širší Blízký východ, je politické označení vytvořené Bushovou administrativou k označení různých států náležících k arabskému světu, dále pak Íránu a okrajových zemí jako jsou Afghánistán a Pákistán. Pod toto označení jsou někdy zahrnovány i některé středoasijské země, kavkazské země (Ázerbájdžán, Arménie a Gruzie), Kypr a Řecko. Někteří lidé používají toto označení pro státy s výraznou muslimskou většinou, avšak takovéto použití není univerzální.\n"}
{"id": "326193", "url": "https://cs.wikipedia.org/wiki?curid=326193", "title": "Fritz Sauckel", "text": "Fritz Sauckel\n\nErnst Friedrich Christoph „Fritz“ Sauckel (27. října 1894, Haßfurt, Německo – 16. října 1946, Norimberk, Německo) byl německý nacista, který organizoval systematické nasazování obyvatel z obsazeného území Třetí říší.\n\nSauckel se narodil v Haßfurtu roku 1894. Jeho otec byl listonoš a matka švadlena. Poté co jeho matka onemocněla, musel zanechat školy. V patnácti letech nastoupil k obchodnímu námořnictvu. Nejdříve na švédském škuneru, později na norských a německých lodích. Při vypuknutí první světové války se plavil do Austrálie. Poté co byla loď zajata, byl využit jako asistent ve Francii v srpnu 1914 až listopad 1918.\n\nPo válce se navrátil do Německa. V roce 1923 vstoupil do NSDAP. V roce 1924 si za ženu bere Elisabeth Wetzel, se kterou měl deset dětí. V roce 1927 se stal župním vedoucím v Durynsku. Od roku 1929 předsedou poslaneckého klubu NSDAP. V květnu 1933 získal post říšského místodržitele.\n\nTeprve 21. března 1942 byl, na doporučení Alberta Speera, jmenován generálním zmocněncem pro distribuci pracovních sil. Zde měl na starosti dostávat do Německa tolik pracovní síly, kolik bylo potřeba na pokrytí poptávky. Za jeho vedení bylo do Německa deportováno cca 5 milionů dělníků. Traduje se, že jeho praktiky byly maximálně násilné.\n\nV Norimberském procesu byl odsouzen k trestu smrti oběšením, který byl vykonán 16. října 1946. Poslední slova která pronesl před smrtí zní: „Ich sterbe unschuldig, mein Urteil ist ungerecht. Gott beschütze Deutschland!“ (česky: „Umírám nevinný, můj rozsudek je nespravedlivý. Bůh ochraňuj Německo!“).\n"}
{"id": "326194", "url": "https://cs.wikipedia.org/wiki?curid=326194", "title": "Královská indická obrana", "text": "Královská indická obrana\n\nKrálovská indická obrana nebo královská indická hra případně jen královská indická (ECO E60-E99) je hypermoderní šachové zahájení ze skupiny indických her charakterizované tahy\n\n1. d4 Jf6 2. c4 g6 (bez 3... d5)\n\nČerný dále fianchetuje svého královského střelce na g7, dámského pěšce posune o jedno pole d7-d6. Kdyby černý hrál dámským pěšcem o dvě pole na d5 místo na d6, vzniklo by samostatné zahájení Grünfeldova indická obrana. Královská indická obrana občas vzniká i po jiných úvodních tazích.\n\nOd poloviny dvacátého století, kdy se stala široce populární mezi nejlepšími šachisty, patří k nejčastěji hraným zavřeným zahájením.\n\nPrvní známý doklad o královské indické je z partie John Cochrane - Moheschunder Bonnerjee, hrané v Kalkatě roku 1851, kde bylo sehráno více než 25 partií s tímto zahájením. Později v roce 1889 se tak hrálo v zápase Adolf Schwarz - Louis Paulsen v Lipsku a stejní hráči ho zopakovali i na mezinárodním turnaji ve Wiesbadenu roku 1890, kde se objevila poprvé na mezinárodním turnaji.\nKrálovskou indickou začali zkoušet hypermodernisté ve 20. a 30. letech 20. století, nebyla však dlouho považována za příliš výhodné zahájení. To se změnilo od 40. let, kdy královské indické zjednali respekt svými analýzami tři ukrajinští velmistři Alexandr Konstantinopolskij, Izák Boleslavskij a David Bronštejn. Brzy ji začali používat i mistři světa Tigran Petrosjan a Michail Tal a velmistři Svetozar Gligorič a Jefim Geller, v 50. letech byla ve špičce velmi oblíbená. V 60. letech ji hrával i mistr světa Bobby Fischer. V 70. a 80. letech se ve špičce začala objevovat vzácněji, novou vlnu popularity ji ale přinesl v 90. letech mistr světa Garri Kasparov, který ji hrával často a použil ji i v zápase proti Karpovovi. Od poloviny 90. let její popularita mezi špičkovými hráči poklesla díky úspěchům Vladimira Kramnika bílými figurami, dnes se ale opět běžně objevuje v partiích světové špičky. Z předních velmistrů ji hrávali Alexandr Morozevič a Veselin Topalov, často ji používají Tejmur Radžabov a Anish Giri.\n\nČerný v královské indické obraně zprvu přenechává bílému střed a nejprve se vyvíjí, poté napadá bílé centrum tahem e7-e5. Na to po odpovědi bílého d4-d5 dochází často k zablokování centra a další strategický plán hry černého spočívá nejčastěji v útoku na královském křídle, zatímco bílý obvykle prosazuje svou převahu na křídle dámském. Někdy černý místo e7-e5 napadá centrum bílého tahem c7-c5, po čemž může hra přejít i do zahájení Ben-Oni.\n\n1. d4 Jf6 2. c4 g6 3. Jf3 Sg7 4. g3 0-0 5. Sg2 d6 6. 0-0 (ECO E60)\nBílý zde odkládá vývin jezdce Jc3, hraje-li ho, varianta přechází do následující varianty.\n\n1. d4 Jf6 2. c4 g6 3. Jc3 Sg7 4. Jf3 d6 5. g3 0-0 6. Sg2 (ECO E62-E69)\nčerný tu má na výběr několik možností:\n\n\n\n\n\n1. d4 Jf6 2. c4 g6 3. Jc3 Sg7 4. e4 d6 5. Sd3 (E70)\n5... 0-0 (možné je i 5... Jc6) 6. Jge2 hra je podobná Sämischově variantě, černý má protihru\n\n1. d4 Jf6 2. c4 g6 3. Jc3 Sg7 4. e4 d6 5. h3 0-0 (E71)\n\n6. Sg5 (po 6. Se3 e5 7. d5 c6 má černý dobrou protihru; 6. Jf3 je přechod do klasické varianty), a nyní si může černý vybrat mezi\n\n1. d4 Jf6 2.c4 g6 3. Jc3 Sg7 4. e4 d6 5. Se2 0-0 6.Sg5\n\nvede ke hře s oboustrannými šancemi, černý má řadu odpovědí 6... Jc6 ; 6... Jbd7 ; 6...h6 ; časté je 6... Ja6 a vůbec nejčastější odpovědí je 6... c5 7.d5 ve všech těchto variantách má černý protihru\n\n1. d4 Jf6 2.c4 g6 3. Jc3 Sg7 4. e4 d6 5. f4 0-0\n\nBílý bojuje o střed i pěšcem f. V době kolem poloviny 20. století často hraný postup, dnes se považuje za riskantní, protože bílý si oslabuje královské křídlo.\n\n\n\n1. d4 Jf6 2.c4 g6 3. Jc3 Sg7 4. e4 d6 5. f3\n\nBílý chce budovat pěšcový řetěz a uchovává si možnost rochovat na obě strany podle situace, může tedy vzniknout i pozice s opačnými rošádami.\n\nPo nejčastějším\n\n5... 0-0 6. Se3 má černý na výběr řadu možností, šance jsou na obou stranách.\n\n1. d4 Jf6 2.c4 g6 3. Jc3 Sg7 4. e4 d6 5. Jf3 0-0 6. Se2\n\nJe nejhranější variantou zahájení.\n\n1. d4 Jf6 2.c4 g6 3. Jc3 Sg7 4. e4 d6 5. Jf3 0-0 6. Se2\n\n\n\n\n1. d4 Jf6 2.c4 g6 3. Jc3 Sg7 4. e4 d6 5. Jf3 0-0 6. Se2 e5\n\n\n\n\n1. d4 Jf6 2.c4 g6 3. Jc3 Sg7 4. e4 d6 5. Jf3 0-0 6. Se2 e5 7. 0-0\n\n\n\n\n1. d4 Jf6 2.c4 g6 3. Jc3 Sg7 4. e4 d6 5. Jf3 0-0 6. Se2 e5 7. 0-0 Jc6 8. d5 (8. Se3 Jg4 s protihrou) 8...Je7\n\nje výchozí pozice hlavní varianty a bílý tu má řadu možností, nejčastější jsou:\n\n\n\n\nKrálovská indická občas vzniká i z jiných počátečních tahů\n\n\n\n\n\n\n"}
{"id": "326198", "url": "https://cs.wikipedia.org/wiki?curid=326198", "title": "Mathura", "text": "Mathura\n\nMathura (: मथुरा) je posvátné město v indickém státě Uttarpradéš. Leží přibližně 50 km severně od Ágry a 150 km jižně od Dillí. Mathura je administrativní centrum stejnojmenného okresu. Během období starověku byla relativně důležitým ekonomickým centrem, kudy proudily obchodní karavany. Podle tradice je Mathura místem, kde se narodil Krišna, jemuž zde byl již ve starověku vystavěn chrám. Podle \"Mahábháraty\" byla Mathura hlavním městem království Šúraséna, jehož vládnoucí rod Jádavů měl být rodově spřízněn s Krišnou.\n\nMathura je též známa jako jedna z prvních dvou oblastí, kde se začal zobrazovat Gautama Buddha v lidské podobě (druhou byla Gandhára) a nikoliv pomocí symbolů, jak bylo tehdy zvykem. I přesto, že zobrazování Buddhy začalo v obou oblastech přibližně ve stejné době, podoby jeho ztvárnění byly značně odlišné. Pro gandhárskou oblast byl příznačný vliv řeckého uměleckého slohu, který se projevoval např. v zobrazování Buddhy v antickém suknu, což byl oděv typický pro starověké Řeky naopak v Mathuře tento vliv nebyl znát.\n\nPočátky Mathury sahají hluboko do starověku. Během 6. století př. n. l. se Mathura stala hlavním městem Šúrasény. Později bylo město pod nadvládou dynastie Maurjů (4-2. století př. n. l.) a poté Šungů. Přibližně mezi lety 180-100 se Mathura stala součástí Indo-řeckého království. Ještě během 1. století př. n. l. pak město zabrali Skythové. V době dynastie Kušánů, kteří učinili Mathuru jedním ze svých hlavních měst (druhým byl Péšávár). Kušánci až na výjimky přáli buddhismu, sám Kaniška dokonce převzal patronaci nad třetím buddhistickým koncilem.\n\nMegasthenés se ve svém spise ze 3. století př. n. l. zmiňuje o Mathuře jako o velkém městě pod jménem Μέθορα (\"Méthora\"). Jedním z hlavních měst Kušánů zůstala Mathura až do třetího století. Když kolem roku 400 navštívil oblast poutník Fa-sien, popisoval město jako buddhistické centrum. Další poutník Süan-cang, který navštívil Mathuru roku 634, píše, že ve městě bylo 24 buddhistických klášterů a pět klášterů bráhmanských. V 11. století bylo město dobyto Mahmúdem z Ghazny, který nechal ve městě zbořit mnoho chrámů. Chrám boha Krišny byl částečně zničen za doby vlády mughalského vládce Aurangzéba, který stavební materiál ze zbořené části chrámu použil na stavbu nové mešity.\n\nDnešní Mathura se nachází na důležité vlakové i silniční obchodní trase. Známá dálnice z Dillí do Ágry vede skrze Mathuru, čímž je město v dobrém spojení s okolím. V Mathuře se nachází jedna z největších ropných rafinerií v Asii. Dále se ve městě zpracovává stříbro a textil. Město je hinduistickým i buddhistickým poutním místem. Podle údajů z roku 2001 měla Mathura 298 827 obyvatel.\n\n"}
{"id": "326200", "url": "https://cs.wikipedia.org/wiki?curid=326200", "title": "Městské divadlo Zlín", "text": "Městské divadlo Zlín\n\nMěstské divadlo Zlín (v letech 1946 až 1990 Divadlo pracujících) je jedno ze dvou profesionálních divadel ve Zlínském kraji. Bylo založeno v roce 1946. Do roku 1967 sídlilo v budově adaptovaného Komorního kina (dnes Malá scéna), následně se přestěhovalo do nově postavené budovy v centru města na třídě Tomáše Bati.\n\nDivadlo pořádá ples, koncerty i akce pro děti, prosklené vstupní prostory slouží jako výstavní galerie. V řadě mimorepertoárových aktivit vyniká pořádání festivalu Setkání – Stretnutie, který je přehlídkou původní dramatické a inscenační tvorby zejména českých a slovenských divadel. Městské divadlo Zlín dosáhlo mimořádných úspěchů při účinkování na festivalech v Německu, Slovinsku, Rakousku, Polsku a Slovensku.\n\nSvým návštěvníkům nabízí široce zaměřený repertoár od muzikálů až po komorní hry, a to jak inscenace původní, tak i nové. Každoročně se umísťuje na čelních příčkách v nominacích na nejvyšší ceny. Práce uměleckého souboru byla oceněna třemi individuálními Cenami Thálie, cenou diváků přidruženou k cenám Alfréda Radoka, jakož i cenou diváků pro nejlepší inscenaci přehlídky České divadlo 2009.\n\nUž na konci 30. let 20. století uvažoval Jan Antonín Baťa o zřízení stálého divadla ve Zlíně, snahy však překazila druhá světová válka. Profesionální divadlo tak bylo založeno až dne 14. srpna 1946 pod názvem \"Divadlo pracujících\". Svou činnost zahájilo divadlo slavnostně dne 17. září 1946 v budově adaptovaného Komorního kina (dnes Malá scéna), a to inscenací Jana Drdy s názvem \"Hrátky s čertem\".\n\nPředevším z finančních důvodů bylo divadlo od svého vzniku v roce 1946 součástí národního podniku Baťa jako jeho kulturní zařízení. V provozu továrny bylo vedeno jako dílna č. 9472 a všichni umělečtí i techničtí pracovníci byli vedeni jako zaměstnanci národního podniku Baťa. Až v roce 1951 se divadlo stalo zařízením Krajského národního výboru v Gottwaldově, v roce 1957 přešlo pod správu Městského národního výboru v Gottwaldově a v roce 1963 pak pod správu Krajského národního výboru v Brně. V roce 1957 byl zaveden nový typ předplatného, tzv. \"Divadlo mladým\".\n\nPrvním ředitelem se stal Jindřich Trousil (1946–1948), brzy následovali další: Zdeněk Míka (1948–1949), Jiří Dalík (1949–1952), Jiří Svoboda (1952–1956) a Alois Lhotský (1956–1970). Už během první divadelní sezony 1946/1947 přicházejí do Zlína herci jako například Jiří Adamíra, Věra Kubánková, Josef Langmiler, Jaroslav Moučka, Ilja Prachař, Otto Šimánek či Vítězslav Vejražka. K nim pak během 50. let 20. století přibyla řada dalších významných hereckých osobností jako Václav Babka, Božena Böhmová, Valerie Kaplanová, Jan Libíček, Bohuš Pastorek, Marie Rovenská a František Řehák. Pro většinu z nich se stalo zlínské divadlo „startovacím můstkem“ ke kariéře v pražských divadlech. V 50. a zejména v 60. letech dokázala dramaturgie společně s inscenátory vytvořit pestrý repertoár otevírající se světu, který se projevil velkým nárůstem návštěvnosti.\n\nV roce 1959 byla po dlouhých dohadech vyhlášena soutěž na projekt nové divadelní budovy, z níž jako vítěz vyšel návrh architektů Miroslava a Karla Řepových, který pak zpracoval tým pod vedením Františka Rozhona. Výstavba probíhala s několika přestávkami v letech 1960 až 1967. Dne 21. října 1967 se odehrálo poslední představení ve staré budově. Po tomto představení se uskutečnil veselý smuteční průvod, kterým se zaměstnanci divadla rozloučili s prostory dřívějšího Komorního kina (dnes Malá scéna). Nová budova v centru města (na dnešní třídě Tomáše Bati) byla slavnostně otevřena dne 11. listopadu 1967 premiérou hry Jiřího Mahena s názvem \"Janošík\" v titulní roli s Miroslavem Moravcem a v režii Karla Pokorného. V nové budově vznikla také menší scéna, nazvaná \"Divadélko v klubu\", která zahájila svou činnost dne 25. listopadu 1967 premiérou inscenace \"Román služky\" v režii Václava Beránka.\n\nHerecký soubor dále posílili Věra Nováková, Vladuna Polanská, Dana Klášterecká, Libuše Štědrá, Hynek Kubasta, Zdeněk Hradilák, Steva Maršálek, Gustav Opočenský, Jana Hliňáková, Jarmila Doležalová, Stanislav Tříska nebo Karel Semerád. Od začátku 60. let 20. století se na repertoár divadla dostávají soudobí domácí autoři Vratislav Blažek, Pavel Kohout, Peter Karvaš, Milan Kundera či Josef Topol. V dubnu 1965 byla uvedena premiéra hry Václava Havla s názvem \"Zahradní slavnost\".\n\nTaké do chodu divadla zasahuje okupace Československa v srpnu 1968. Dochází k úpravě repertoáru – v září 1968 proběhly premiéry inscenací \"Bílá nemoc\" od Karla Čapka a \"Filosofská historie\" od Aloise Jiráska, v listopadu 1968 byly uvedeny \"Čarodějky ze Salemu\" od Arthura Millera. Do Divadélka v klubu byla připravena inscenace \"Náš dobrý voják Švejk\" a pořad \"Koncert pro pana Masaryka\".\n\nV roce 1970 byl z funkce odvolán dramaturg Otakar Roubínek, zanedlouho po něm byli nuceni odejít i režisér Karel Pokorný, ředitel divadla Alois Lhotský a někteří členové hereckého souboru. Na místo nového ředitele byl vybrán Miloš Slavík (1970–1986). O rok později přichází do angažmá režisér Alois Hajda a budoucí opora hereckého souboru Roman Mecnarowski. V roce 1972 nastupují dramaturgové Miroslav Plešák a Lidmila Kraváková.\n\nBěhem 70. let přišla do Zlína řada umělců, oporou souboru se stávají mladí herci – Jan Honsa, Zdena Kružíková, Pavel Leicman, Vlasta Mecnarowská, Ondřej Mikulášek, Antonín Navrátil, Jana Tomečková nebo Marcela Večeřová. V březnu 1972 proběhla československá premiéra hry \"Balada o Hilébii\" od Erika Kraga v režii hostujícího Zdeňka Kaloče, čímž začala spolupráce divadla s „utajeným dramaturgem“ Ludvíkem Kunderou. Roku 1973 hostovalo divadlo s inscenací hry \"Muž jako muž\" od Bertolta Brechta jako jedna z mála evropských scén na festivalu v Berlíně. Brechtovské a shakespearovské inscenace se pak staly základem \"\"Hajdovy éry\"\" v Divadle pracujících Gottwaldov.\n\nNa počátku 80. let vystřídali ve stálém angažmá Aloise Hajdu režiséři Miloš Hynšt a Ivan Balaďa. V této době se mezi herci objevila jména jako například Helena Čermáková, Pavel Majkus, Milena Marcilisová, Rostislav Marek, Miloslav Mejzlík, Luděk Randár, Ivan Řehák, Dušan Sitek, Radoslav Šopík, Lubor Tokoš a Jana Kafková. V roce 1986 byl z postu ředitele divadla odvolán Miloš Slavík, na jeho místo nastupuje Jaromír Roštínský (1986–1990).\n\nV roce 1989 proběhla rekonstrukce Velkého sálu divadla. Jako náhradní prostor byla upravena zkušebna č. 1 a divadelní sál pro 100 diváků, který byl nazván Studio G (Gottwaldov) a později přejmenován na Studio Z (Zlín). Vznikla tak třetí scéna zlínského divadla. Během sametové revoluce v listopadu a prosinci 1989 se dočasně ujal vedení divadla stávkový výbor. Je upraven repertoár, z iniciativy souboru vzniklo představení \"Půjdem spolu do Betléma\" v režii Karla Semeráda.\n\nV roce 1990 je \"Divadlo pracujících\" přejmenováno na \"Městské divadlo Zlín\", jehož zřizovatelem se stalo statutární město Zlín. V letech 1990 až 1997 byl ředitelem divadla Ivan Kalina, v roce 1998 jej nahradil Antonín Sobek. Na postu uměleckého šéfa se postupně vystřídali čtyři muži: Stanislav Tříska, Jakub Korčák, Josef Morávek a Petr Veselý. Po roce 1990 posílili herecký soubor Eva Daňková, Milan Hloušek, Zdeněk Julina, Romana Julinová, Tamara Komínková, Radovan Král, Jaroslav Plesl, Gustav Řezníček, Tomáš Stolařík nebo Jeanette Zapletalová.\n\nV roce 1991 se uskutečnil první ročník česko-slovenského divadelního festivalu \"Setkání – Stretnutie\", který se orientuje na původní dramatickou a inscenační tvorbu českých a slovenských divadel. Svým zaměřením se jedná o jedinou akci svého druhu v České republice i na Slovensku a patrně i ve středoevropském kulturním prostoru; od roku 2003 se festival otevřel i pro zahraniční soubory. V roce 1994 byla založena \"Zlínská soukromá vyšší odborná škola umění\", kde se pedagogy dramatického ateliéru stali někteří členové uměleckého souboru divadla.\n\nV roce 1992 realizovalo divadlo velmi úspěšný muzikál \"Frankenstein\". S divadlem začal spolupracovat Jan Antonín Pitínský, a to když v roce 1995 režíroval inscenaci \"Osm a půl (a půl)\" v hlavní roli s Bolkem Polívkou (jako host). O rok později nastudoval Pitínský hru Gabriely Preissové s názvem \"Její pastorkyňa\", která se zúčastnila několika přehlídek, získala cenu \"Zlomená závora\" na těšínském Mezinárodním divadelním festivalu Na hranici a Helena Čermáková byla za svou roli Kostelničky nominována na Cenu Alfréda Radoka.\n\nV roce 1999 se poprvé konal minifestival \"Naráz\", který byl interní přehlídkou inscenací Městského divadla Zlín, a divácká anketa \"Aplaus\", v níž diváci zlínské scény každoročně hodnotí výkony uměleckého souboru ve třech kategoriích – Nejlepší ženský herecký výkon sezony, Nejlepší mužský herecký výkon sezony a Inscenace sezony.\n\nV letech 1998 až 2010 byl ředitelem divadla Antonín Sobek; na postu uměleckého šéfa se postupně vystřídali Silvester Lavrík (2000–2003), Miroslav Plešák (2003–2006), Dodo Gombár (2006–2009) a Petr Veselý (2009–2011). Herecký soubor po roce 2000 posílili například Petra Hřebíčková, Petra Králová (roz. Domžalová), Jan Leflík, Pavel Vacek, Kateřina Liďáková, Zdeněk Lambor nebo Josef Koller.\n\nV roce 2000 získalo divadlo první Cenu Thálie, konkrétně se jednalo o Cenu Thálie 1999 pro Helenu Čermákovou za roli \"Júdit\" ve stejnojmenné hře. Další Thálie získali bývalý člen hereckého souboru Lubor Tokoš (za celoživotní mistrovství, Cena Thálie 2001) a Petra Hřebíčková (v oboru činohra, Cena Thálie 2008 za roli \"Maryši\" ve stejnojmenné hře). Na Thálii byli také nominováni Helena Čermáková (2004 a 2006), Petra Hřebíčková (2005) a Dušan Sitek (2008).\n\nV rámci společného projektu Městského divadla Zlín a Filharmonie Bohuslava Martinů vznikla v roce 2006 v režii J. A. Pitínského a pod taktovkou dirigenta Romana Válka inscenace melodramatu Jaroslava Vrchlického a Zdeňka Fibicha s názvem \"Smrt Hippodamie\". Inscenaci byla udělena \"Divácká cena\" přidružená k Cenám Alfréda Radoka. Městské divadlo Zlín získalo rovněž Cenu Českého divadla 2009 v kategorii \"Divácká anketa\" za divácky nejúspěšnější inscenaci \"Maryša\" v režii Martina Františáka.\n\nV roce 2006 se uskutečnila první \"Klevetivá středa aneb divadlo v Arše\", tedy neformální setkání divadelníků a diváků před každou sobotní premiérou. Od roku 2007 se v divadle konají otevřené zkoušky.\n\nOd července 2010 se stal ředitelem zlínského divadla Petr Michálek, ve funkci nahradil Antonína Sobka. Od září 2017 je uměleckým šéfem souboru Patrik Lančarič, který nastoupil po Haně Mikoláškové (2012–2017). Dramaturgy jsou Vladimír Fekar (od 2003), Jana Kafková (od 1991, s přestávkami) a Katarína Kašpárková Koišová (od 2017); v letech 2010 až 2013 byl dramaturgem ještě Miroslav Ondra.\n\nStávající herecký soubor tvoří Marta Bačíková, Helena Čermáková, Eva Daňková, Markéta Holcmanová, Zdeněk Julina, Romana Julinová, Josef Koller, Tamara Kotrbová, Radovan Král, Petra Králová, Zdeněk Lambor, Jan Leflík, Pavel Leicman, Kateřina Liďáková, Milena Marcilisová, Rostislav Marek, Marek Příkazký, Luděk Randár, Gustav Řezníček, Lucie Rybnikářová, Radoslav Šopík, Matěj Štrunc, Jana Tomečková, Pavel Vacek a Marie Vančurová. Mezi pravidelně hostující herce patří Jana Drgová, Ivan Kalina, Jakub Malovaný, Štěpán Princ, Stanislav Valla nebo Richard Velísek.\n\nNěkolik dalších herců a hereček bylo po roce 2010 nominováno na Cenu Thálie, ale nikdo ji nezískal. Jednalo se o Kateřinu Liďákovou (2010 a 2017), Radovana Krále (2012), Hanu Tomáš Briešťanskou (2014), Tomáše Davida (2015) a Janu Tomečkovou (2016). V listopadu 2016 měl premiéru nekorektní kabaret \"Ovčáček čtveráček\" a v srpnu 2017 pak volné pokračování \"Ovčáček miláček\". Obě představení zaznamenala velký ohlas a jejich derniéry přenášela v přímém přenosu stovka kin po celé republice. \"Ovčáček miláček\" dokonce překonal co do návštěvnosti dosavadní rekord Divadla Járy Cimrmana.\n\nV roce 2010 se také minifestival \"Naráz\" přesunul do Prahy, kde se začal konat pod názvem \"Zlínský Náraz/Naráz\". Od ledna 2011 se z \"Divadélka v klubu\" stal divadelní a hudební klub s baťovským názvem \"Dílna 9472\". Během divadelních prázdnin 2011 byla kompletně zrekonstruována \"Dílna 9472\" a předsálí \"Studia Z\". V roce 2016 se ve spolupráci se Slováckým divadlem v Uherském Hradišti obnovila tradice podzimní přehlídky \"Naráz\", nově však pod názvem \"Zaráz\".\n\nSoubor Městského divadla Zlín v současnosti hraje na třech scénách – hlavní Velký sál (kapacita 687 míst), komorní Studio Z (kapacita 200 míst) a klubová Dílna s barem (kapacita 100 míst).\n\nV roce 2018 navštívilo Městské divadlo Zlín 131 375 diváků, v roce 2019 pak 133 287 diváků.\n\n\n\n\n\nzdroj\n\nDivadlo v sezoně 2019/2020 uvádí:\n\n\n\n\n\n\n"}
{"id": "326202", "url": "https://cs.wikipedia.org/wiki?curid=326202", "title": "Židovské město v Boskovicích", "text": "Židovské město v Boskovicích\n\nŽidovské město v Boskovicích se rozkládá v jižní části města Boskovice v okrese Blansko na ploše 5 hektarů. Patří k nejzachovalejším židovským památkám v Česku a je propagováno každoročním festivalem „Boskovice – Festival pro židovskou čtvrť“.\n\nCelá židovská čtvrť vytváří samostatný urbanistický celek nacházející se jižně od historického jádra Boskovic. Stejně jako v jiných městech drželi Židé svou komunitu od zbytku města a žili po staletí bez jakýchkoliv omezení. Obyvatele ovšem doprovázelo mnoho nevýhod. Například zákaz provozu podomního obchodu v okolních vesnicích, který vešel v platnost roku 1565 a nemohli překročit hranice ghetta v době křesťanských svátků a po setmění.\n\nStálo zde asi 100 domů, které byly rozděleny na 138 bytových jednotek. Ghetto zaznamenalo řadu požárů a to v letech 1696, 1823, 1839, 1870, 1882 a 1906.\n\nPrvní zpráva o Židech v Boskovicích pochází z období okolo roku 1343. V druhé polovině 16. století se komunita Židů rozrostla a vznikla židovská obec. Podíl na tom má rozhodnutí krále Ladislava roku 1454 vyhnat Židy z královských měst. Spolu s obcí se musel vystavět i židovský hřbitov, synagogy a další. Roku 1589 zde žilo asi 148 lidí ve 25 rodových domech. Mezi roky 1715-1716 při morové epidemii zahynulo několik stovek Židů. Tehdy byly zavřeny a zatlučeny brány, aby se nemoc dál nešířila.\n\nSamotné oddělené ghetto však vzniklo až roku 1727 a od poloviny 18. století bylo odděleno dvěma branami a řetězy. Třetí brána vznikla až po roce 1823 po velkém požáru.\n\nV roce 1727 se konalo první sčítání obce, které oznamovalo počet 1531 Židů, kteří bydleli ve 38 rodových domech, 97 přístavbách a 40 chalupách na pozemcích rodových domů. Brzy poté patřilo židovské ghetto v Boskovicích k největším na Moravě. Roku 1726 byl však vydán zákon, který v Boskovicích povoloval jen 326 židovských rodin.\n\nNejvětšího počtu obyvatel dosáhlo ghetto po emancipaci roku 1857, kdy byli obyvatelé uvolněni od předsudků obyvatelstva. Tehdy tu žilo 1810 Židů a domovské právo mělo 2018 Židů – třetina všech obyvatel Boskovic. V té době se ghetto změnilo na politicky samostatnou obec se starostou, policií a od roku 1863 i hasičským sborem. Patřilo mezi dvě židovská města na Moravě, která měla vlastní katastr. (Druhým takovým byla obec v Holešově.) Obec měla také svého vlastního rychtáře, který podléhal purkmistrovi.\n\nRoku 1851 se stal zdejší rabín Abraham Placzek moravským zemským rabínem (a byl jím až do své smrti roku 1884). Tím dostala obec plnější význam.\n\nVe 2. polovině 19. století se začali majetnější Židé stěhovat z ghetta do větších ekonomicky přitažlivějších měst. To znamenalo, že se židovská obec stala domovem chudé vrstvy obyvatelstva. Samostatná židovská politická obec zanikla roku 1919 sloučením s městem Boskovice. Počet obyvatel se za první republiky snížil na necelých 400. V průběhu druhé světové války, ve dnech 14.–15. března 1942, nacistické úřady deportovaly 458 Židů do koncentračního tábora Terezín a do dalších táborů. Po skončení druhé světové války se vrátilo pouze okolo 20 osob. Většina z nich však brzy odešla.\n\nV roce 1953 bylo zrušeno samostatné katastrální území židovského města a společně s rovněž zrušenými katastry Dolního a Horního Předměstí bylo sloučeno s katastrem historického jádra Boskovic.\n\nV židovské části města Boskovice se nachází 20 památkově chráněných staveb spolu s bránou, kašnou a masnými krámy. Podle nálezů ve sklepích domů se za nejstarší část Židovského města považuje okolí náměstí U Vážné studny, ulice U Koupadel a ulice Traplová.\n\nK největšímu rozšíření ghetta došlo na počátku 18. století s nástupem rodu Dietrichsteinů směrem k Plačkové ulici a k Bílkové ulici. V 19. století nastalo přistavění domků na obvodu na tzv. židovských zahradách. Ve 20. století se čtvrť rozrostla o část bývalého zámeckého parku.\n\nMezi významné architektonické prvky patří zdůraznění nároží budov arkýři. Díky požárům a různým architektonickým slohům byla zástavba ovlivněna několika slohy. Objevovaly se zde prvky, od gotických portálů přes barokní prvky kleneb až po renesanční domy. V současné době je vzhled budov převážně klasicistní díky poslednímu požáru 1. května roku 1823. Domy získaly převážně empírový vzhled s ornamentálními prvky. Většina domů se však dočkala opravy až v letech 1990.\n\nNacházela se tu kondominia a na některých domech se také zachovala mezuza. Když se Židé vraceli domů, a nebo když přišli sousedé na návštěvu, mezuzy se dotkli a políbili si prsty. Tímto vzdali úctu tóře a také tím dali najevo, že ví, jak se mají v židovské domácnosti chovat. Mezuzy se pak dotkli při odchodu a tím potvrdili, že se proti dobrému chování neprohřešili. O obsah mezuzy se však muselo pečovat. Svitek s textem, který byl uvnitř, se nesměl poškodit a také ho jednou za čas zkontroloval písař.\n\nJedinou dochovanou vstupní bránu do bývalého ghetta lze nalézt na začátku Plačkovy ulice. Brána se začala stavět 5. května 1756 a byla dokončena 25. srpna 1753. Dříve byla její součástí vrata, která se na noc zavírala. Naplňovala tak smysl ghetta, jakožto čtvrti, v níž žijí odděleně lidé stejného náboženského či rasového původu. Od roku 1926 se usilovalo o její zbourání, ale tento zákrok nebyl povolen. Roku 1994 byla opatřena starobylou svítilnou (replika) a roku 1998 byly do brány přidány dva sloupky, aby bránu nepoškozovaly automobily.\nHned na počátku Plačkovy ulice se nachází obytný dům č. p. 5. Jeho fasáda v empírovém stylu pochází z doby po roce 1823, kdy přestála velký požár. Vedlejší domy č. p. 1 a č. p. 3 byly fasádou obdobné, ale roku 1970 byla fasáda znehodnocena tehdejšími majiteli.\n\nMajitelem obytného domu č. p. 6 byl při požáru Abraham Brand. Tehdy byl tento dům pouze přízemní. Po požáru bylo přistavěno patro a stavba změnila majitele. Dům zažil přestavbu roku 1980 a jeho vnitřní prostředí bylo narušeno. Nad vchodem se také nachází kovová deska s nápisem „Bílé na černém – na památku zničení – 1823“.\nZa nejhezčí dům z celé židovské čtvrti je považován obytný dům č. p. 12 s nepravidelným půdorysem a půlkruhovým přístavkem ve tvaru apsidy.\nZajímavý je téže obytný dům č. p. 25, jedna z nejstarších staveb v ghettu. Sklep domu je v renesančním stylu a zbytek domu je ve stylu barokním. Roku 1823 po požáru byl dům opraven. Koncem 19. století tento dům obýval známý rakouský rituální řezník Fleischman s rodinou.\n\nObytný dům č. p. 35 byl postaven roku 1823 po požáru a v tehdejší době patřil Wilhelmu Zwickerovi. Poté několikrát změnil majitele a roku 1855 bylo přistavěno schodiště do prvního patra. Roku 1997 byla fasáda domu obnovena a s ní i schodiště a střecha.\n\nNaproti domu č. p. 12 stojí Rabínský dům č. p. 45. Ten byl původně křesťanským gruntem, jehož majitel roku 1711 povolil na této parcele tři masné krámy. Za teoreticky neznámých okolností přešel dům do majetku vrchnosti. Proto poté sloužil jako hostinec. Koncem 18. století zde fungovala normální židovská škola. Od roku 1851 sloužil jako příbytek a úřadovna moravského zemského rabína Abrahama Plačka. V roce 1852 obec přikoupila část vedlejšího domu a masné krámy byly roku 1854 zrušeny.\n\nNáměstíčko se napojuje na ulici Plačkova. Židé si na něm vybudovali napůl zahloubené masné krámy. Roku 1854 zde bylo 5 masných krámů. Tím vyřešili místní terénní nerovnosti na ulici U Vážné studny a zároveň chlazení kvelbů. Na jejich místě bývalo sídlo obecního strážníka. Ta však byla zničena požárem.\n\nDům č. p. 3 – v roce 1855 tu bývala obecní kancelář.\n\nObytný dům č. p. 7 – v letech 1808–1860 zde bývala výrobna likérů s hospodou. V prvním patře se roku 1920 nacházela učebna 1. třídy obecné školy. Dům byl poté roku 1823 přestavěn. Interiér je v původní podobě.\n\nObytný dům č. p. 5 – v přízemí domu býval obchod a za druhé světové války zde sídlil řezník.\n\nObytný dům č. p. 9 – býval židovskou hospodou a roku 1887 byl přestavěn do dnešní podoby. Toto místo bylo také středem společenského života. Nacházel se zde divadelní a taneční sál, a kasino.\n\nDům č. p. 5 – sídlila zde továrna na výrobu bot, která zanikla roku 1935.\n\nDům č. p. 7 – bývalý obecní dům a škola tvořili celek s nemocnicí. Ta se datuje už k roku 1752. Obecní dům zde byl později a to roku 1824. Od roku 1849 do roku 1855 tu bylo okresní hejtmanství a později židovský obecní úřad a židovská německá škola. Po zrušení německé školy zde sídlila česká národní škola a od roku 1942 městská knihovna.\nObytný dům č. p. 13 – byl zachráněn před požárem roku 1823. V roce 1855 se zde nacházela hospoda a roku 1880 zde byla konfekční továrna M&J Mandel.\n\nDům č. p. 3 – bývalá továrna byla postavena roku 1880 Moritzem Saxi. Byla to továrna na výrobu plechových a dřevěných krabiček. Roku 1856 zde byla židovská mateřská a dívčí škola. Roku 1900 byla před ni přistavěna tělocvična spolku Makkabi. Po druhé světové válce škola zanikla.\n\nObytný dům č. p. 14 – byl obnoven po požáru roku 1823 a je to poslední dům židovského města. Po výstavbě domů v židovských zahradách zde byl upevněn řetěz. V podkroví je umístěna suka – dočasné obydlí používané při svátku Sukot.\n\nNachází se zde kamenná kašna z roku 1875. Na jejím místě stály původně mužské lázně, které vyhořely roku 1823. Kašna od roku 1856 sloužila jako zásobárna vody pro lázně.\nDům č. p. 8 – bývalé židovské lázně se nacházely na ulici U Koupadel a jejich existence je doložena k roku 1684. Lázně byly situovány u potůčku v nejnižším místě ghetta. Jejich součástí byla i rituální lázeň mikve na ulici U Templu. Tato mikve je jedinou zachovalou a přístupnou mikví na Moravě. Objevena byla teprve před několika lety. V roce 2005 byla opravena a zpřístupněna pro veřejnost. Byla tak hluboká, že se do ní vešel celý člověk a tekla do ní studená pramenitá voda. Ženy navštěvovaly mikve při několika příležitostech: nevěsta před svatbou, maminky po porodu a všechny ženy po menstruaci, muži zase před všemi židovskými svátky. V nádvorních arkádách stály kdysi také očistné lázně s deseti vanami, které byly v provozu ještě po roce 1950.\n\nDům č. p. 6 – býval tu obchod s obilím a sladem. Poté se stal tovární budovou.\n\nDům č. p. 1 Antonína Trapla, sloužil podle legendy jako knížecí palírna. Provozovali zde pálenici i hospodu. Později zde býval obchod se smíšeným zbožím.\n\nDům č. p. 11 „na císařské\" – v tomto domě se narodil spisovatel Hermann Ungar. Roku 1860 zde bývala výrobna a výčep likérů.\n\nObytný dům č. p. 5 – byl postaven roku 1709 a poničen požárem roku 1823. V roce 1994 zde byla ve sklepě objevena rituální lázeň mikve.\n\nSynagoga Maior je nejvýznamnější stavbou židovského města. Její starší část postavil roku 1639 italský architekt Sylvestr Fiota a na sklonku 17. století byla budova rozšířena směrem k náměstí. Poslední předválečné úpravy provedl brněnský architekt Ernst Wiesner. Bohatá výmalba památky, odborníky považovaná za příklad nejucelenější výzdoby synagog v českých zemích, pochází z 2. poloviny 17. a z počátku 18. století. Uvidíte tu přírodní motivy i tajemně vypadající hebrejské nápisy, které sloužily jako nápověda zbožným, ale chudým Židům, kteří neměli vlastní modlitební knížky. V synagoze si majetnější lidé mohli zaplatit vlastní sedadla.\n\nSynagoga Minor byla nejstarší synagogou židovského města. Existovala už v 16. století a první písemný doklad o její existenci se datuje k roku 1586. Ulice Traplova byla nejvíce asanována po roce 1945. Největší ztrátou na ulici byla právě synagoga Minor. Budova pak sloužila jako studovna, v přízemí se nacházela klenutá síň a ješiva. Vyučoval zde také talmudista Šemuel ha-Levi Kolin. V polovině 50. let 20. století byla synagoga zbourána kvůli špatnému stavu. (Zanikla také synagoga Löw Beerova, která stála naproti synagoze Minor. Tato synagoga sloužila jako modlitebna pro ženy v domě, kde se nacházel sirotčinec.)\n\nJihozápadně od židovského města, na území bývalého Dolního Předměstí, se nedaleko nachází židovský hřbitov, který s více než 2 500 náhrobky patří mezi jeden z největších v České republice. Počátky existence židovského hřbitova se datují k 16. století. A doklady, které potvrzují existenci se datují až k 17. století. Na židovském hřbitově v Boskovicích je také pohřbena řada významných osobností, jako například moravský zemský rabín Abraham Placzek. Hroby jsou umístěny ve vrstvách nad sebou kvůli malé ploše hřbitova. Proto jsou náhrobky rozmístěny blízko u sebe.\n\nGhetto mělo také v 19. století modlitebnu v budově židovské školy a ve třetí synagoze Löw-Beera (sirotčinci a nadačním domě).\n\nZápadně od domu č. p. 6 se nachází velká proluka. Ta je pozůstatkem válečných událostí druhé světové války. V květnu roku 1945 zde vybuchly 3 domy. Na protější straně ulice vznikla také proluka, kde byly roku 1997 nahrazeny dva zničené domy budovou „Středisko zdraví“.\n\nV rozmezí 15.–16. století jsou zde zaznamenány informace o řemeslech typu: koželuh, švec, jirchář, mečíř, sklenář, zlatník nebo hrnčíř. Některé historické záznamy potvrzují také informaci, že se Židé mohli po schválení magistrátem stát mistry v řeznickém cechu. Židé pracovali také jako obchodníci, lichváři a páleníci. Například zde měl tradici obchod s husami, který se připomíná každoročními Husími slavnostmi. Místní židé se v 19. století stali zakladateli moderní průmyslové výroby. Zakládali továrny jako (Ticho nebo Eisler, Popper, Löw Beer, atd.)\n\nV ghettu žili také významné osobnosti, jako například talmudisté, rabíni, herci, zpěváci, vědci nebo spisovatelé. Nejvýznamnějším spisovatelem byl Hermann Ungar. Žil zde také moravský zemský rabín Abraham Plaček nebo známý mág, astrolog a jasnovidec Erik Jan Hanussen.\n\n\nOd konce 80. let se občané snažili zachránit kulturní památku Židovské čtvrti. Sdružení Prostor se proto obrátilo na sdružení Unijazz a vznikl několikadenní letní festival Boskovice (s podtitulem „pro zachování a obnovu židovské čtvrti“).\n\nNa pořádání akce se podílí Městský úřad Boskovice, Ministerstvo kultury ČR, Nadace Český hudební fond, Česko-německý fond Budoucnosti, místní podnikatelé, školy a jiná zařízení, instituce nebo organizace.\n\nTento festival se koná od roku 1993 se spoluprací s mnoha organizacemi (především místní). Akce probíhá po celém městě – v letním kině, na hradě, v kině, v muzeu, v synagoze, v evangelickém kostele apod. V době festivalu je židovský hřbitov otevřený veřejnosti.\n\nDíky tomuto festivalu nastalo mnoho změn. Polovina soukromých domů se opravila, město nechalo opravit fasády městských domů a byly opraveny rozvodné sítě. Došlo také na opravu komunikací. Roku 1996 byla opravena brána a také zeď mezi ghettem a zámeckým parkem. Muzeum Boskovicka vytvořilo roku 1994 expozici věnovanou Židovské obci. Expozice se později roku 2002 přestěhovala do synagogy Maior, která byla nově kompletně zrekonstruována. Spolek přátel Boskovic vytvořil roku 1999 naučnou stezku přes Židovské město. V této stezce se nachází 27 objektů. V roce 2003 byla zrekonstruována kašna na náměstí U Vážné studny.\n\nV roce 1993 byla odhalena pamětní deska Hermanu Ungarovi a roku 1998 pamětní deska Ignáci Zvi-Tichovi. Veškeré opravy však ještě neskončily. Je nutné zastavět proluky po požáru z důvodu ohrožení okolních domů.\n\n"}
{"id": "326205", "url": "https://cs.wikipedia.org/wiki?curid=326205", "title": "Ošklivka Katka", "text": "Ošklivka Katka\n\nOšklivka Katka je český televizní seriál televize Prima, který představuje české zpracování známé kolumbijské telenovely \"Ošklivka Betty\". Vypráví o velmi důvtipné, ale špatně oblékané a upravované asistentce ředitele v pražské módní firmě. Titulní roli hrála Kateřina Janečková. První díl byl odvysílán 3. března 2008 a další následovaly vždy po dvou týdně. Od 27. října téhož roku Prima uváděla seriál už jen jedenkrát týdně. V dubnu 2009 televize seriál ukončila po 73 odvysílaných dílech.\n\nPrůměrná sledovanost za období od 25. srpna do 22. října 2008 byla dle údajů televize Prima 669 tisíc diváků, což činilo asi 18% podíl ze všech diváků. Finální 73. díl v 20. dubna 2009 s přeměnou ošklivky v krásku sledovalo rekordních téměř 1,4 milionu diváků. Avšak právě nízká sledovanost byla důvodem k předčasnému ukončení seriálu. Předběžně bylo ohlašováno pro první řadu 50 až 90 dílů a pokračování druhou řadou v případě úspěchu.\n\nSeriál je na filmových a televizních serverech hodnocen jako spíše slabší až velmi špatný (aktuální k 22. září 2014):\n\nPůvodní seriál \"Yo soy Betty, la fea\" (anglicky \"Ugly Betty\") byl vyroben společností RCN Television S. A., měl 335 dílů a byl natočen podle scénáře, který napsal Fernando Gaitan Salom. Přestože je seriál označován za telenovelu, resp. romantický seriál, už původní seriál byl spíše než romantickou telenovelou komediální parodií na jihoamerické telenovely a v tomto duchu prezentovala českou adaptaci seriálu i Prima.\n\nObdoby \"Ošklivky Betty\" nemají jen v Kolumbii nebo v Česku, ale i v Indii (ta koupila licenci jako první), v Rusku, Izraeli, Německu, USA, Chorvatsku, Španělsku, Belgii, Turecku nebo v Polsku.\n\n"}
{"id": "326208", "url": "https://cs.wikipedia.org/wiki?curid=326208", "title": "Nešer", "text": "Nešer\n\nNešer (hebrejsky , doslova „\"Orel\"“, v oficiálním přepisu do angličtiny Nesher) je město v Izraeli, v distriktu Haifa.\n\nLeží na úpatí pohoří Karmel a na okraji Zebulunského údolí, v jihovýchodní části aglomerace města Haifa. Na dopravní síť je napojeno pomocí dálnice číslo 75. Podél východního okraje města prochází koryto řeky Kišon, do které zde ze svahů Karmelu vtéká vádí Nachal Nešer. Poblíž města prochází i železniční trať v Jizre'elském údolí obnovená roku 2016, jež ale v okolí obce nemá stanici.\n\nNešer byl založen roku 1925. Pojmenován byl podle nedaleké cementárny Nešer, jejíž zaměstnanci tvořili základ pro obyvatelstvo nové osady. V roce 1952 byla obec povýšena na místní radu (malé město). Zároveň tehdy došlo k jejímu sloučení s okolními vesnicemi Tel Chanan, Ben Dor a Giv'at Nešer. Status města získala roku 1995. Starostou města je David Amar.\n\nPodle CBS se ve městě nachází devět škol s celkovým počtem 3 207 studentů. Z těchto devíti škol je šest základních (1 695 studentů) a tři střední (1 512 studentů). V roce 2001 bylo 80,7 % studentů 12. ročníků připuštěno k státní maturitní zkoušce.\n\nPodle údajů z roku 2009 tvořili naprostou většinu obyvatel Židé - cca 21 000 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 23 100 osob). Jde o středně velkou obec městského typu s dlouhodobě mírně rostoucí populací. K 31. prosinci 2015 zde žilo 23 400 lidí.\n\n"}
{"id": "326210", "url": "https://cs.wikipedia.org/wiki?curid=326210", "title": "FK Ekranas", "text": "FK Ekranas\n\nFK Ekranas Panevėžys je litevský fotbalový klub se sídlem ve městě Panevėžys. Klub byl založen v roce 1964 a od osmdesátých let 20. století má za sebou poměrně úspěšnou minulost. Třikrát vyhrál klub litevský fotbalový pohár, osmkrát triumfoval v domácí lize (k roku 2013) a v dvakrát získal litevský Superpohár.\n\n\nVysvětlivky: PVP - Pohár vítězů pohárů\n"}
{"id": "326213", "url": "https://cs.wikipedia.org/wiki?curid=326213", "title": "Ekoterorismus", "text": "Ekoterorismus\n\nEkoterorismus, též ekologický či environmentální terorismus je násilné jednání (terorismus) související s ekologií. Jako ekoterorismus je označováno násilné jednání, které má za cíl životní prostředí bránit, případně se zaměřuje na dílčí otázky, často např. práva zvířat, která brání např. poškozováním laboratoří, v nichž probíhají pokusy na zvířatech.\n\nZa ekoteroristy se někdy označují i ti ekologičtí aktivisté, kteří žádných teroristických metod nepoužívají. Označeny takto mohou být i některé politické strany.\n\nPůvodní význam slova, které se objevilo v poslední čtvrtině 20. století v USA, znamenal použití teroristických metod za účelem ochrany životního prostředí či práv zvířat. Hranice mezi ekoterorismem, prostým poškozováním cizího majetku a společensky akceptovatelnou mírou protestu jsou ovšem vnímány rozdílně a použití pojmu ekoterorismus je tak v mnohých případech velice kontroverzní. Dle M. Mareše lze za ekoterorismus označit i metodu terorismu spočívající v úmyslném poškození životního prostředí. Dle některých environmentalistů je ekoterorismem jakékoliv poškozování životního prostředí či útoky proti členům zeleného hnutí.\n\nAčkoliv první akce radikálních environmentalistů, některými zpětně označované za akty ekoterorismu, začaly být organizovány na přelomu 60. a 70. let 20. století, vznik ekoterorismu je nejčastěji odvozován od vydání knihy Edwarda Abbeyho \"The Monkey Wrench Gang\" z roku 1975, ve které skupina čtyř lidí bojuje proti ničení arizonské přírody vládou a soukromými společnostmi, které pro ně ztělesňuje přehrada Glen Canyon. Mezi jejich metody patří například sypání písku do palivových nádrží bagrů, ničení billboardů nebo poškozování železničních tratí určených k převozu uhlí do elektráren. Tato kniha se stala „biblí“ některých členů radikálně environmentalistického hnutí, kteří si osvojili metody v ní popsané. V roce 1976 vzniká radikální Animal Liberation Front, která se zaměřuje na ochranu práv zvířat; o rok později se objevila skupina Sea Shepherd, která se zaměřuje na ochranu oceánu a především velryb; bojuje proti zejména japonským velrybářským firmám porušujícím mezinárodní námořní právo, přičemž od roku 1979 potopili devět velrybářských lodí. V roce 1998 organizaci podpořil také tibetský dalajláma.\nV roce 1981 vzniká ve Spojených státech Earth First!, radikálně environmentalistická skupina, která se aktivně zapojuje do protestů například proti kácení stromů blokádami těžké techniky. Jeden z vůdců Earth First, Dave Foreman, napsal v roce 1985 knihu \"\", která detailně popisuje ekoteroristické metody, potřebné vybavení, s tím související propagandu či základy bezpečnosti. Tato kniha byla několikrát aktualizována a je dostupná na internetu. V knize je například představen jeden ze způsobů ochrany stromů proti kácení spočívající ve vtloukání dlouhých a tlustých hřebů do stromů, které při kácení zničí motorovou pilu. Postupně začaly vznikat další organizace s podobným zaměřením, například Earth Liberation Front, Evan Mecham Eco-Terrorist International Conspiracy, Animal Rights Militia a jejich pobočky se začaly objevovat i v zahraničí.\n\nZa typické ekoteroristické akce jsou označovány útoky na laboratoře provádějící testování na zvířatech, při kterých je ničeno vybavení laboratoří a zvířata vypouštěna do divoké přírody, dále ničení polí s geneticky modifikovanými potravinami, sabotáže a bombové útoky na těžkou stavební techniku či na automobily nepřátel, zapalování staveb boháčů atd. Označení některých metod za ekoterorismus je ovšem velice sporné, například zalepování zámků řeznictví, blokády vlaků s jaderným palivem či odpadem, nebo blokování velrybářských lodí.\n\nPravděpodobně největší ekoteroristickou akcí byla operace Earth Liberation Front provedená v říjnu 1998 ve Vailu v Coloradu, kde byly zapáleny čtyři vleky a pět budov v lyžarském středisku patřícímu společnosti Vail Resorts. ELF tuto společnost obviňovala z ničení nedotčené přírody Skalistých hor. Škoda vyšší než jeden milion dolarů byla způsobena při několika dalších útocích. FBI odhaduje, že škody způsobené ekoteroristickými útoky po roce 2003 přesahují 200 milionů dolarů, v období let 1996 až 2001 to podle FBI bylo 45 milionů dolarů a bylo spácháno asi 600 aktů ekoterorismu.\n\nV roce 2002 se objevuje výraz \"Green Scare\" („zelená hrozba“), kterou ochránci přírody v aluzi na tzv. „rudou hrozbu“ doby McCarthyho antikomunistického tažení označují sílící kriminalizaci ekologických aktivistů ze strany amerického establishmentu. Poškozování majetku (například jatek, těžařských zařízení, automobilů s extrémní spotřebou) je označováno za terorismus stejně jako vraždění nevinných civilistů: na tuto skutečnost upozornil například případ aktivisty Roda Coronada z let 2003–2008, který byl obviněn coby terorista poté, co pouze odpověděl na jednom z mítinků na otázku, jak kdysi vyrobil výbušninu.\n\nV Česku jsou za akty ekoterorismu považovány útoky vůči společnosti Biotest provádějící vivisekci na zvířatech v roce 2003 či zničení pole s geneticky upravenou kukuřicí v Branišovících na Znojemsku v roce 2002. \n\nMezi akce českých radikálních environmentalistů patří i poškozování plakátů zvoucích do cirkusu či zalepování zámků od řeznictví, avšak klasifikovat tyto činy jako akty ekoterorismu je krajně sporné.\n\n"}
{"id": "326214", "url": "https://cs.wikipedia.org/wiki?curid=326214", "title": "Maria Fedecka", "text": "Maria Fedecka\n\nMaria Fedecka (rozená Krzywiecka, 1904 Moskva – 21. prosince 1977) byla polská sociální pracovnice, odbojářka a členka antikomunistického sdružení \"Komitet Obrony Robotników\". Za druhé světové války působila ve Vilniusu, kde pomáhala ukrývat Židy a především židovské děti. Po druhé světové válce jednak zachraňovala polské rodiny ohrožené pronásledováním ze strany komunistů a Sovětského svazu a zajišťovala jim vycestování do západního Polska, jednak v reakci na pogromy páchané na druhou světovou válku přeživších Židech spoluzakládala organizaci \"Liga do Walki z Rasizmem\" (1947), která však byla rychle zlikvidována nastupujícím komunistickým režimem. V roce 1987 obdržela posmrtně titul spravedlivá mezi národy.\n\n"}
{"id": "326217", "url": "https://cs.wikipedia.org/wiki?curid=326217", "title": "Mořské právo", "text": "Mořské právo\n\nMořské právo je odvětví mezinárodního práva, které obsahuje zásady, instituty a normy užívání moří, vzdušného prostoru nad nimi, mořského dna a prostoru pod ním.\n\nNěkterá obyčejová pravidla byla kodifikována v roce 1958 v několika úmluvách:\n\nKomplexní úprava mořského práva byla přijata v roce 1982 Úmluvou OSN o mořském právu (UNCLOS).\n\nProstory, na něž se vztahuje režim mořského práva, pro námořní, leteckou nebo potrubní dopravu, pro hospodářské účely (např. rybolov nebo těžbu), pro zahraničně-politické donucovací akce (např. embargo), pro vědecký výzkum a podobně.\nMořské právo řeší zejména otázky:\n"}
{"id": "326220", "url": "https://cs.wikipedia.org/wiki?curid=326220", "title": "Río Grande de Matagalpa", "text": "Río Grande de Matagalpa\n\nRío Grande de Matagalpa je významná řeka ve Střední Americe. Celé její povodí se rozkládá ve státě Nikaragua. Svojí délkou 430 km je druhou nejdelší řekou v Nikaragui po řece Coco.\n\nPramení blízko města Matagalpa ve stejnojmenném departementu. Od pramene řeka směřuje jihozápadním směrem, po cca 25 km se otáčí a zbytek toku směřuje východním směrem, Protéká severní částí autonomního regionu Costa Caribe Sur\n\nZatímco na horním toku je krajina kolem řeky hustě zalidněna a ekonomicky využívána, dolní tok řeky prochází tropickým deštným lesem bez významnějšího lidského osídlení. Při ústí řeky do Karibského moře se vyskytují bažiny a mangrovové porosty. Na řece (především na horním toku) je vystavěno několik vodních elektráren.\n"}
{"id": "326222", "url": "https://cs.wikipedia.org/wiki?curid=326222", "title": "Pobřežní moře", "text": "Pobřežní moře\n\nJako pobřežní moře nebo pobřežní vody (jiné názvy: teritoriální vody, výsostné vody) se v mořském právu označuje pásmo mořských vod, které přiléhá k pevninskému území a vnitřním vodám pobřežního státu, v případě souostrovního státu k jeho souostrovním vodám. Šíře pobřežního moře může být maximálně 12 námořních mil (22,224 km), měřeno od základní linie, za kterou je považována mez nejzazšího odlivu, vyznačená na úředních mapách daného státu. O šíři ale existují spory a některé státy uplatňují i větší šíři pobřežních vod, až 200 námořních mil. Na výsostné vody navazuje přilehlá zóna a výlučná ekonomická zóna.\n\nV pásmu pobřežního moře disponují pobřežní státy rozsáhlou suverenitou na úrovni mezinárodního práva. Až na jednu výjimku jsou jejich kompetence shodné s výkonem svrchovanosti na pevnině. Touto výjimkou je povinnost umožnit pokojně a bez poplatků proplout pobřežním mořem všem subjektům mezinárodního práva. Pobřežní stát může v zájmu bezpečné plavby a ochrany životního prostředí přijmout zvláštní právní předpisy a v pobřežním moři stanovit plavební koridory.\n\nPrávní status pobřežních vod zakotvuje Úmluva Organizace spojených národů o mořském právu ze dne 10. prosince 1982 uzavřená v Montego Bay na Jamajce. Předtím byl dán Úmluvou o pobřežních vodách a pásmu přilehlém z roku 1958.\n\n\n"}
{"id": "326223", "url": "https://cs.wikipedia.org/wiki?curid=326223", "title": "Or Jehuda", "text": "Or Jehuda\n\nOr Jehuda (hebrejsky אוֹר יְהוּדָה, doslova „\"Jehudovo světlo\"“, v oficiálním přepisu do angličtiny Or Yehuda) je město v Izraeli v Telavivském distriktu. Starostou je David Josef.\n\nLeží v nadmořské výšce 30 metrů cca 10 kilometrů jihovýchodně od Tel Avivu v metropolitní oblasti Guš Dan, nedaleko od pobřeží Středozemního moře. Na východní straně města protéká drobné vádí Nachal Ono, které pak jižně od Or Jehuda ústí do Nachal Jehud. Jižně od Or Jehuda se rozkládá Ben Gurionovo mezinárodní letiště.\n\nObec se nachází v hustě osídlené oblasti, která je etnicky zcela židovská.\n\nMěsto je na dopravní síť napojeno pomocí četných komunikací v rámci aglomerace Tel Avivu, zejména silnicemi číslo 461 a 412, které na západním okraji města ústí do dálnice číslo 4 a dálnice číslo 1.\n\nOr Jehuda bylo založeno roku 1950, podle jiného zdroje roku 1949, jako osada pro nové sefardské židovské imigranty (takzvané Rozvojové město). Pojmenováno bylo podle Judy Alkalaje (1798–1878) ze Sarajeva, který je jedním ze zakladatelů náboženského sionismu v USA.\n\nPůvodně šlo o místní radu (malé město). Roku 1988 na město získalo status města.\n\nVe městě se nachází 14 škol s celkový počtem 5 147 studentů a žáků. Jsou rozděleni do 10 základních škol (2 894 žáků) a 6 středních škol (2 253 žáků). V roce 2001 bylo 55,7 % žáků 12. ročníků připuštěno ke státní maturitní zkoušce.\n\nNachází se na místě, kde stálo biblické město \"Kefar Ono\" (připomínané v názvu nedalekého Kirjat Ono).\n\nPodle izraelského statistického úřadu zde v roce 2001 žilo 13 900 mužů a 14 000 žen. Věková struktura obyvatelstva byla 34,6 % ve věku mladší 19 let, 17,7 % ve věku 20-29 let, 20,5 % ve věku 30-44 let, 15,8 % ve věku 45-59 let, 3,1 % ve věku 60-64 let a 8,2 % starších 65 let. Přirozený přírůstek dosahoval 3,4 %.\n\nPodle údajů z roku 2009 tvořili naprostou většinu obyvatel Židé – cca 33 700 osob (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství, cca 34 300 osob).\n\nJde o středně velkou obec městského typu s dlouhodobě mírně rostoucí populací. K 31. prosinci 2017 zde žilo 36 700 lidí.\n\n\"* údaje za rok 2001 a od roku 2010 zaokrouhleny na stovky\"\n\n"}
{"id": "326228", "url": "https://cs.wikipedia.org/wiki?curid=326228", "title": "Džulis", "text": "Džulis\n\nDžulis ( ג'ולס, جولس, v oficiálním přepisu do angličtiny Julis) je místní rada (malé město) v Severním distriktu v Izraeli, které obývají izraelští Drúzové.\n\nLeží v západní Galileji v nadmořské výšce 122 metrů. Severně od města prochází vádí Nachal Jasaf, na jižní straně je to vádí Nachal Chamra, které zde ústí do Nachal Jichar.\n\nVesnice byla založena počátkem 16. století. Navazuje ale na starší židovské sídlo zmiňované v Talmudu. Francouzský cestovatel Victor Guérin popisuje Džulis koncem 19. století jako vesnici obývanou 40 rodinami. Na místní radu (malé město) byla vesnice povýšena roku 1967. Současným předsedou místní rady je starosta Nadeem Amar.\n\nFungují tu čtyři mateřské školy, dvě základní školy a střední škola. U obce funguje průmyslová zóna. Nacházejí se tu některé památky drúzského náboženství.\n\nPodle údajů z roku 2009 tvořili naprostou většinu obyvatel izraelští Drúzové - cca 18 200 osob, coby samostatná, arabsky mluvící nábožensko-etnická komunita. Podle údajů z roku 2005 tvořili Drúzové 100,0 % obyvatel.\n\nJde o menší obec městského typu s dlouhodobě rostoucí populací. K 31. prosinci 2017 zde žilo 6300 lidí.\n\nSocioekonomický status obyvatelstva je mírně pod průměrem, ačkoliv v roce 2000, vysoké procento (72,1 % ve srovnání s 60,3 % v Tel Avivu) všech studentů získalo maturitní vysvědčení. Hrubý měsíční příjem na jednoho obyvatele je 3 499 šekelů (NIS) - ve srovnání s celostátním průměrem 6 835 šekelů.\n\n\"* údaje od roku 2010 zaokrouhleny na stovky\"\n"}
{"id": "326230", "url": "https://cs.wikipedia.org/wiki?curid=326230", "title": "Činčila", "text": "Činčila\n\nČinčila (\"Chinchilla\") je rod hlodavců z čeledi činčilovití (\"Chinchillidae\"). Původně pochází z jihoamerických And. Jejich teritorium se táhlo od Talca (v Chile) podél pobřeží na sever až do Argentiny, Bolívie a Peru. Činčily vlnaté (\"Chinchilla lanigera\") žily v jižní části tohoto rozsáhlého území, činčily krátkoocasé (\"Chinchilla brevicaudata\") v severní části; jejich teritoria se pravděpodobně setkávala v oblasti Potrerillos.\n\nČinčila dorůstá v dospělosti délky těla 25 – 35 cm, délky ocasu 15 – 20 cm a hmotnosti 400 – 600 gramů. Barva srsti je světle až tmavě šedá. Délka života se v přírodě pohybuje mezi 10 až 14 lety, v zajetí se dožívá 4 až 8 let ale jsou i výjimky, kdy činčily žijí 20 let. V přírodě mívá činčila 1–3 vrhy po 1–6 mláďatech. Březost trvá 111–113 dní, mláďata se rodí značně vyvinutá – hned po narození vidí a jsou osrstěná. Pohlavně dospívají v 5. až 6. měsíci.\n\nOba druhy činčil rodu \"Chinchilla\" jsou v současnosti vedeny na Červeném seznamu IUCN jako ohrožené.\n\n\nJako kožešinové zvíře lovili činčily již Inkové. Od 18. století se pak datuje vzestup zájmu o činčilí kůže v Evropě, což vedlo k nekontrolovatelnému lovu a přivedlo činčily téměř až na pokraj vyhubení. Ve 20. století se však podařilo zvládnout chov v zajetí, který poptávku po kůžích dokázal z velké části pokrýt. I přesto činčily stále patří mezi ohrožené druhy. V současnosti jsou činčily chovány i jako domácí mazlíčci, jejich chov je však náročnější něž u běžných hlodavců jako třeba morčat.\n\n"}
{"id": "326234", "url": "https://cs.wikipedia.org/wiki?curid=326234", "title": "Olga Fikotová", "text": "Olga Fikotová\n\nOlga Fikotová, provdaná Olga Connolly (* 13. listopadu 1932 v Praze) je americká sportovkyně českého původu, atletka-diskařka, mistryně Československa, československá rekordmanka a olympijská vítězka z roku 1956.\n\nSe sportem začala ve 40. letech 20. století v obci Libiš, kde za družstvo \"Tatran Libiš\" hrála košíkovou, házenou a odbíjenou, projevovala se však jako všestranná sportovkyně. Díky vynikajícím výsledkům byla v letech 1953 až 1956 členkou basketbalového klubu Sparta Praha (v sezóně 1955/1956 na 2. místě v československé basketbalové lize) a odehrála 16 zápasů za basketbalové reprezentační družstvo žen Československa, s nímž na Mistrovství Evropy 1954 v Bělehradě získala stříbrnou medaili.\n\nNadané sportovkyně si přitom všiml diskařský rekordman Zdeněk Čihák a v roce 1954 ji přivedl do \"Rudé hvězdy\", kde Fikotová už při prvním tréninku udivila hodem disku na vzdálenost 33 m. V roce 1955 se v této disciplíně stala mistryní republiky, v olympijské sezóně titul obhájila a na podzim 1956 se kvalifikovala na olympijské hry dvěma československými rekordy (51,71 a 51,80 m). Na Letních olympijských hrách v Melbourne v roce 1956 pak ustanovila nový olympijský rekord hodem na kótu 53,69 m. Zajímavostí je, že v té době byla posluchačkou lékařské fakulty a sport pro ni byl jen zábavou.\n\nTato olympiáda se jí však stala osudnou poté, co se zde seznámila s o rok starším americkým kladivářem Haroldem Connollym, za kterého se rozhodla provdat. V atmosféře dosud trvající studené války tím vzbudila údiv až odpor tehdejších československých úřadů, které ji začaly klást značné překážky. Díky velké osobní pomoci od manželů Zátopkových, a neúnavné snaze snoubence Harolda získat vízum, se za něj nakonec v roce 1957 provdala na Staroměstské radnici.\nKrátce po svatbě manželé odletěli do Bostonu, kde Harold působil jako učitel a Olga chtěla pokračovat ve studiu medicíny, to ale nakonec nezvládla. Měla přitom v úmyslu nadále reprezentovat Československo, ovšem československé úřady a tělovýchovné svazy její osobu začaly zcela ignorovat – neumožnily jí účast na kvalifikačních soutěžích a účast na Mistrovství Evropy ve Stockholmu 1958 jí nepovolily právě s poukazem na to, že neprošla kvalifikací. Oficiální prohlášení pak lživě uvádělo, že Conolly-Fikotová reprezentaci za Československo odmítla. Posledním kapkou do Olžiny trpělivosti pak byl dopis z Československého olympijského výboru, že nelze prokázat její trénink v domácích podmínkách a proto na příští olympiádě nemůže Československo reprezentovat.\n\nTento psychický nátlak, obzvlášť po narození syna Marka, již Conolly-Fikotová nedokázala udržet, oficiálně se odstěhovala za manželem do USA a k 1. 7. 1960 složila přísahu občana USA. Tím se stala tamní státní občankou a mohla tak na Letních olympijských hrách 1960 v Římě startovat za USA, přičemž skončila na 7. místě výkonem 50,95 metrů.\n\nZúčastnila se i Letních olympijských her v Tokiu v roce 1964, v Mexiku v roce 1968 (6. místo) a svoji poslední letní olympiádu absolvovala v roce 1972 v Mnichově, kde byla vůbec první neamerickou vlajkonoškou americké olympijské výpravy.\n\nSe svým manželem Haroldem také žila nějakou dobu ve Finsku, jejich manželství však nakonec skončilo rozvodem. Mají spolu celkem 4 děti, které se všechny aktivně věnují sportu.\n\n\n"}
{"id": "326237", "url": "https://cs.wikipedia.org/wiki?curid=326237", "title": "Bat Jam", "text": "Bat Jam\n\nBat Jam ( , doslova „\"Dcera moře\"“, v oficiálním přepisu do angličtiny Bat Yam) je město v Izraeli v Telavivském distriktu. Starostou je Šlomo Lachiani.\n\nLeží v nadmořské výšce 20 metrů jižně od Tel Avivu v metropolitní oblasti Guš Dan, při pobřeží Středozemního moře. Leží v hustě osídlené oblasti, která je etnicky převážně židovská, pouze na severu leží město Jaffa, dnes součást Tel Avivu, kterou zčásti obývají izraelští Arabové.\n\nMěsto je na dopravní síť napojeno pomocí četných komunikací v rámci aglomerace Tel Avivu, zejména dálnice číslo 20. Dálnici číslo 20 od roku 2011 sleduje i nová železniční trať Tel Aviv – Bnej Darom, na níž se nacházejí železniční stanice Bat Jam Joseftal a železniční stanice Bat Jam Komemijut.\n\nMěsto Bat Jam bylo založeno jako ortodoxní židovská osada roku 1926 pod názvem Bejt va-Gan (hebrejsky: בית וגן; „\"Dům a zahrada\"“). Během Arabských nepokojů v roce 1929 byl Bejt va-Gan pod soustavnými útoky arabských gangů ze sousední Jaffy a následně byl evakuován britskou správou před jeho znovuzaložením v roce 1930. V roce 1938 získalo město status místní rady (malého města) a v roce 1938 bylo přejmenováno na Bat Jam.\n\nPoté, co byl 29. listopadu 1947 schválen Plán OSN na rozdělení Palestiny vypuklo v zemi násilí a město se stalo cílem těžkých útoků z Jaffy, a to až do 13. května 1948, kdy Jaffa kapitulovala.\n\nBěhem let následujících let po vyhlášení izraelské nezávislosti se vzhledem k masové židovské migraci dramaticky rozrůstalo a v roce 1958 získalo status města. S narůstajícím příchodem nových imigrantů se začaly objevovat první socioekonomické problémy. Relativně nízká cena nemovitostí a rozmach stavebnictví v 70. a 80. letech způsobil ještě větší příliv migrantů z nižší socioekonomické vrstvy a do města se přestěhovávali hlavně druhá a třetí generace potomků židovských imigrantů z arabských zemí. Kvůli tomu se začali vystěhovávat obyvatele střední třídy. Stěhovali se zejména do nových předměstí města Rišon le-Cijon, která se nacházela jižně od města Bat Jam.\n\nMěsto rovněž získalo velkou židovskou komunitu z Turecka, a město tak v 90. letech 20. století navštívil turecký prezident Süleyman Demirel a premiérka Tansu Cillerová.\n\nPopulační rozmach zažilo město Bat Jam znovu počátkem 90. let díky masové migraci Židů ze zemí bývalého Sovětské svazu, kteří si volili Bat Jam jako svůj nový domov především díky blízkosti průmyslových center země a relativně nízkým cenám nemovitostí. Příliv Židů z Ruska a následující finanční skandály z počátku 21. století přivedly město na pokraj bankrotu. Bat Jam se stal synonymem upadajícího města.\n\nV roce 2003 byl zvolen nový starosta Šlomo Lachiani a město se pomalu začalo oživovat. Ve městě byla rovněž založena malá chasidská enkláva \"Bobover Chasidim\", známá jako \"Kirjat Bobov\".\n\nNa jižním okraji města se rozkládá velký hřbitov ha-Darom otevřený v 60. letech 20. století, centrální pohřebiště pro jižní části aglomerace Tel Avivu.\n\nBat Jam, ležící při Středozemním moři, je oblíbené přímořské letovisko. Kromě toho má město několik muzeí, včetně Městského muzea „Ben Ari“, Rybackova muzea „Ryback“ s kolekcemi maleb Issachara Ber Rybacka. Nachází se zde také muzeum věnované památce jidiš autora Šolema Aše, který posledních deset let svého života prožil v Bat Jam, a malé muzeum holocaustu.\n\nPodle údajů z roku 2009 tvořili naprostou většinu obyvatel Židé – cca 110 900 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 129 500 osob).\n\nJde o velkou obec městského typu s dlouhodobě stagnující populací. K 31. prosinci 2017 zde žilo 128 700 lidí.\n\n\"* údaje za rok 2001 a od roku 2010 zaokrouhleny na stovky\"\n\n\n"}
{"id": "326239", "url": "https://cs.wikipedia.org/wiki?curid=326239", "title": "Dettenhausen", "text": "Dettenhausen\n\nDettenhausen je německá samosprávná obec v okrese Tübingen ve spolkové zemi Bádensko-Württembersko. Nachází se v regionu Schönbuchlichtung přibližně 15 km jihozápadně od města Böblingen na severním okraji přírodního parku Schönbuch.\n\nPrvní písemná zmínka o obci pochází z roku 1100.\n\n\n\n"}
{"id": "326240", "url": "https://cs.wikipedia.org/wiki?curid=326240", "title": "Milan Richter", "text": "Milan Richter\n\nMilan Richter (* 8. listopadu 1975 Praha) je pražský politik (ODS) a podnikatel v oblasti luxusní módy. Dvakrát (v letech 2002 až 2006 a 2010 až 2013) byl starostou městské části Praha 10.\n\nRichter byl až do svého zvolení celopražským radním pro kulturu v roce 2006 veřejnosti neznámým politikem. Zájem o jeho osobu vyvolal až spor o systém kulturních grantů a mezi roky 2007 − 2009 i vztah s bývalou Miss World Taťánou Kuchařovou. V roce 2010 se stal náměstkem pražského primátora a spadal pod něj mj. boj proti korupci, čerpání fondů EU a informatika (mj. projekt OpenCard).\n\nMilan Richter vystudoval Bankovní institut (v té době vyšší odborná škola) a Provozně ekonomickou fakultu České zemědělské univerzity v Praze.\n\nRichter byl zvolen do zastupitelstva městské části Praha 10 v roce 1998. V Praze 10 mezi roky 1999-2002 předsedal Informační komisi. Od roku 2002 byl starostou Prahy 10 (v 27 letech byl nejmladším starostou v Praze). Po komunálních volbách v roce 2006 se stal uvolněným radním hlavního města Prahy pro oblast kultury, památek, cestovního ruchu a volnočasových aktivit a neuvolněným radním městské části Praha 10. V lednu 2010 byl zvolen náměstkem pražského primátora. V této pozici vystřídal členku SNK-ED Markétu Reedovou, která ze své funkce odstoupila.\n\nBlízkým spolupracovníkem Milana Richtera je kontroverzní politik Tomáš Hrdlička. Právě s Hrdličkou a také s Romanem Janouškem byl v srpnu 2011 na dovolené na řeckém ostrově Korfu ve vile Marka Dospivy, spolumajitele firmy Penta. Přičemž Penta měla získat pozemky, hotel a byznyscentrum Kongresového centra Praha za jeho oddlužení a Richter byl v září 2010, kdy se tento plán schvaloval, předsedou představenstva Kongresového centra Praha a radním hlavního města Prahy.\n\nV únoru 2014 rezignoval na post zastupitele Městské části Praha 10, ale v komunálních volbách v roce 2014 znovu kandidoval a byl zastupitelem znovu zvolen, když vedl tamní kandidátku ODS (vlivem preferenčních hlasů sice klesl na 3. místo, ale vzhledem k zisku 3 mandátů pro ODS to na zvolení zastupitelem ještě stačilo). Na přelomu května a června 2016 znovu rezignoval na post zastupitele Městské části Praha 10.\n\nMilan Richter je členem ODS, kde zasedá v pražské regionální radě strany a předsedá oblastnímu sdružení v Praze 10.\n\nBěhem sporů o způsobu udílení grantů mezi pražská divadla a kulturní instituce, jež probíhají od roku 2007, kdy pražské komerční divadlo Ta Fantastika podalo (a opět stáhlo) žalobu na stát, byly pozastaveny příspěvky na provoz divadel. Novopečený radní Milan Richter poté prosadil nový grantový systém, jemuž má podléhat rozdělování finančních prostředků. Jeho součástí je také tzv. dotace na vstupenku, na níž má být vynakládáno 25 % veřejných prostředků; to znamená, že divadlo dostane tím více prostředků, čím více utrží na vstupenkách. To ohrožuje především nezisková a experimentální divadla, která mají malý počet míst, popř. vstupné nevybírají, zatímco velká, např. muzikálová divadla či zisková divadla zaměřená na turisty z tohoto balíku získala nejvíce.\n\nNávrh, který tak nerozlišuje mezi komerčním a neziskovým sektorem, vzbudil svou kontroverzí odpor části umělecké obce i veřejnosti, jehož výrazem se stala petice Za Prahu kulturní. Přestože petici k 24. 4. 2008 podepsalo přes 9 000 osob, označoval radní Richter její signatáře jako skupinku divadelníků, kterým „jde prostě o peníze“, a neuznával ji jako výraz obecné nespokojenosti s kulturní politikou Hlavního města Prahy. 24. 4. tak proběhla demonstrace u pražského magistrátu, na níž byli nicméně přítomni také zastánci Richterovy politiky, zejména z řad příznivců soukromých divadel. Požadavky petice byly odmítnuty.\n\nProtože podpisů přibývalo (ke 4. 6. je jich již 28 660) a petice stále nebyla projednávána, vyhlásili signatáři Dny neklidu, jež měly upozornit na kritickou situaci v pražské kulturní sféře. Milan Richter celé dění označoval za nátlakovou akci části pražských umělců. Dny neklidu vyvrcholily 29. května, kdy proběhla před pražským magistrátem další demonstrace: bylo požadováno Richterovo odstoupení a probíhaly nejrůznější performance; zazněl také anonymní hit, který mixuje Richterův rozhlasový projev s podobnými výroky v proslovu Milouše Jakeše na Červeném Hrádku 17. července 1989. Poté protestující vešli na zasedání magistrátu a protože projednávání petice (šlo o poslední řádný termín) nebylo na programu, přerušili je křikem a zpěvem. Protože protestující nepustili ke slovu ani primátora Pavla Béma, bylo jednání přerušeno.\n\nNa počátku června 2008 se situace mění. Primátor Bém sice nadále nehodlá Milana Richtera odvolat, prohlásil však, že navrhne zrušení dotace na vstupenku.\n\nV roce 2012 získala Praha 10 titul Město stromů. Pořadatel soutěže, Nadace Partnerství, tak ocenil pokračování Prahy 10 v projektu Strom za narozené dítě, soutěž Dvorek roku, vytvoření naučné Zelené stezky Vršovic a Vinohrad, odborné semináře a přednášky a oblíbené vlastivědné vycházky.. Během roku 2012 se Praha 10 rovněž umístila na třetím místě soutěže Město pro byznys.\n\nSpoluvlastní rodinnou firmu zaměřenou na luxusní módu Salon Richter, která má sídlo na Vinohradské ulici v Praze 2.\n\nVe volném čase se věnuje opravám starých vozidel.\n\n"}
{"id": "326241", "url": "https://cs.wikipedia.org/wiki?curid=326241", "title": "Endotermická reakce", "text": "Endotermická reakce\n\nEndotermické (endotermní) reakce jsou takové, při nichž je spotřebováváno teplo. Pro proběhnutí reakce je nutné ho dodávat, jestliže není dodané odebere si ho z okolního prostředí (pokud by to nestačilo, reakce samozřejmě neproběhne jak má nebo vůbec). Potřebné teplo je odebráno z bezprostředního okolí. Je-li podloží kádinky mokré, zamrzne. Opakem je exotermická reakce, při které je teplo během chemických reakcí uvolňováno a rozptylováno do okolí bez dalšího využití, čehož příklad je hoření či výbuch. \n\nPři této reakci soustava látek teplo přijímá, reakční teplo má tedy kladnou hodnotu – Q = 178 kJ mol(KJ/mol). \n\nPříklady endotermické reakce jsou například hoření síry či fotosyntéza. Např. při procesu rozkladu organických látek v palivu, zvaném pyrolýza, kde k endotermickému procesu dochází v prvním stádiu štěpení organických látek. Příklad reakce: Ba(OH).8HO(s) + 2 NHSCN(s) = Ba(SCN)(s) + 2 NH(g) + 10 HO(l). Další příklad je, když uhličitan vápenatý CaCO reaguje za vzniku oxidu vápenatého CaO a oxidu uhličitého CO – CaCO (s) → CaO (s) + CO (g). \n\n"}
{"id": "326245", "url": "https://cs.wikipedia.org/wiki?curid=326245", "title": "Ofterdingen", "text": "Ofterdingen\n\nOfterdingen je německá samosprávná obec v okrese Tübingen ve spolkové zemi Bádensko-Württembersko. Nachází se přibližně 13 km od okresního města Tübingen na spolkové silnici B 27.\n\nObec leží v údolí říčky Steinlach, která je pravým přítokem řeky Neckar, na okraji chráněné krajinné oblasti Rammert.\n\nPrvní písemná zmínka o obci pochází z roku 1150.\n\n\n"}
{"id": "326247", "url": "https://cs.wikipedia.org/wiki?curid=326247", "title": "Thermomicrobia", "text": "Thermomicrobia\n\nThermomicrobia je třída bakterií v rámci kmene Chloroflexi, přestože je z něj někdy vyřazována jako samostatný kmen. Jsou to termofilní bakterie.\n"}
{"id": "326253", "url": "https://cs.wikipedia.org/wiki?curid=326253", "title": "Římskokatolická farnost Dlouhá Lhota", "text": "Římskokatolická farnost Dlouhá Lhota\n\nŘímskokatolická farnost Dlouhá Lhota je jedno z územních společenství římských katolíků v obci Dlouhá Lhota (okres Blansko) s farním kostelem sv. Bartoloměje.\n\nPrvní zmínka o obci pochází ze 13. století. Kostel a fara zde byly zřejmě nejpozději v patnáctém století. V nejstarších dobách měla farnost Dlouhá Lhota stále svého duchovního správce sídlem v Dlouhé Lhotě. Od roku 1625 do roku 1784 patřila obce do farnosti Bořitov. V roce 1784 byla v Dlouhé Lhotě zřízena tzv. lokálie, která byla v roce 1858 povýšena na faru. Nynější farní kostel byl postaven roku 1804\n\nAdministrátorem excurrendo je od 1. srpna 2012 R. D. Bohumil Němeček.\n\nDnem vzájemných modliteb farností za bohoslovce a bohoslovců za farnosti brněnské diecéze je 28. říjen. Adorační den připadá na 30. prosince.\n\nKaždoročně se ve farnosti koná tříkrálová sbírka. V roce 2017 dosáhl výtěžek sbírky v Dlouhé Lhotě 832 korun, v Brťově 12 880 korun a v Býkovicích 12 671 korun. Následující rok se při sbírce vybralo v Dlouhé Lhotě 1 050 korun, v Brtově 10 970 korun a v Býkovicích 15 852 korun.\n\n"}
{"id": "326256", "url": "https://cs.wikipedia.org/wiki?curid=326256", "title": "Bílá moc", "text": "Bílá moc\n\nBílá moc, neboli droga, konkrétně pervitin (perník či peří), je kniha, jejíž autorkou je Karolína Vaverková.\nRok 1995. Vypráví o šestnáctileté dívce ze Zlína. Rodiče se doma hádají, soustředí se jen na svou práci a své děti zanedbávají. Hlavní \"hrdinka\" (uvozovky proto, že pro ni je slovo hrdinka spíše ironické) je studentka fotografické školy, Eva. Díky problémům s rodiči hledá svou útěchu v marihuaně. Stýká se s všemožnými individui a je vlastně jedna z mála která jede v něčem \"lehčím\". Jednoho dne, při výletu na houseparty do Prahy, ji kamarádi přemluví aby si zkusila \"šňupnout\" peří (pervitin) Eva to zkusí, jenže zboží bylo slabé a Eva má cestou domů šílené dojezdy. Stav se ji líbil ale ten dojezd ne, proto si řekne že ji tráva bude stačit, nicméně že perník si dá tak jednou do měsíce. O týden později si šňupne znovu, tentokrát už je zboží kvalitní a Eva se tím dostává do kolotoče drog. Nějakou chvíli si vystačí se šňupáním, jenže po neustálé rýmě a krvácení z nosu se rozhodne pro \"ekonomičtější\" způsob-nastřelí se. A pak už to jde samo, je silně závislá na pervitinu, do toho se jí do rukou dostane kniha \"My děti ze stanice Zoo\" která vypráví o třináctileté dívce Christinne závislé na heroinu, Eva tím získává svou hrdinku – Christinne. Odstěhuje se od rodičů na kolej a o víkendech je spíše u své nejlepší kamarádky Michaely, která je na tom obdobně. Eva však po nějaké době zjistí, že takhle už přece dál nemůže. Když ještě není ve svém obvyklém deliriu napíše dopis své matce a rozhodne se jí ho co nejdříve předat. Píše o tom že je na drogách a že sama přestat nezvládne. Dopis ji později opravdu předá. Její máma ji nezavrhne a chce ji pomoct, jenže neví jak, zkušenosti s drogově závislými nemá. Po nějaké době a pár myšlenkách na sebevraždu se Eva ocitá v Brněnské léčebně. Zpočátku je apatická a s nikým se nebaví (je tam jediná drogově závislá a navíc nejmladší) ale mezi sestřičkami i společnými obyvatelkami pokoje si najde spřízněné duše. Vydrží tam dva měsíce a rozhodne se vrátit do normálního života bez drog. Po příjezdu domů je všechno jako ve snu, rodiče jsou na sebe milí a jezdí na výlety. Jenže to nemá dlouhého trvání, Eva si najde jiný útěk z reality – alkohol. S tím nakonec skoncuje stejně jako s drogami, další způsob jak se nesoustředit na hádky rodičů, začne hubnout…\n"}
{"id": "326262", "url": "https://cs.wikipedia.org/wiki?curid=326262", "title": "Ludvík Filip I. Orleánský", "text": "Ludvík Filip I. Orleánský\n\nLudvík Filip I. Orleánský (12. května 1725, Versailles – 18. listopadu 1785, zámek de Sainte-Assise) byl francouzský vévoda z rodu Bourbonů. Byl otcem politika Ludvíka Egalité a dědem pozdějšího francouzského krále Ludvíka Filipa.\n"}
{"id": "326264", "url": "https://cs.wikipedia.org/wiki?curid=326264", "title": "Tim Kring", "text": "Tim Kring\n\nRichard Timothy \"Tim\" Kring (* 9. července 1957, El Dorado County, Kalifornie, Spojené státy americké) je americký scenárista a producent. Má za sebou tvorbu tří televizních seriálů, jež se staly velmi úspěšnými: \"Strange World\", \"Crossing Jordan\" a \"Hrdinové\" (\"Heroes\"). Vystudoval University of Southern California - USC School of Cinematic Arts roku 1983.\n\nZačal jako scenárista u seriálu \"Knight Rider\". Jeden z jeho předchozích projektů byl \"Misfits of Science\", který je jako jeho pozdější projekt \"Hrdinové\" (\"Heroes\"), o lidech s nadpřirozenými schopnostmi. Jiný starší projekt byl \"Teen Wolf Too\", napsaný spolu s Jephem Loebem. Oba poté vytvořili znovu tým, při spolupráci na \"Hrdinech\".\n\n"}
{"id": "326266", "url": "https://cs.wikipedia.org/wiki?curid=326266", "title": "Ludvík Podéšť", "text": "Ludvík Podéšť\n\nLudvík Podéšť (19. prosince 1921 v Dubňanech u Hodonína – 27. února 1968 v Praze) byl český hudební skladatel, dirigent, hudební redaktor a publicista. Užíval také pseudonym Ludvík Binovský.\n\nZa války byl totálně nasazen. Po absolutoriu studia skladby na brněnské konzervatoři v roce 1948 se stal hudebním referentem v brněnském studiu Československého rozhlasu a zároveň s tím souběžně studoval na Masarykově univerzitě hudební vědu u profesora Bohumíra Štědroně a Jana Racka. V Brně též spolupracoval jako sbormistr s mládežnickým souborem Radost. V letech 1953 až 1956 převzal po Radimu Drejslovi vedení Armádního uměleckého souboru Víta Nejedlého v Praze, poté v letech 1958 až 1961 působil jakožto redaktor hudebního vysílání Československé televize. Po roce 1961 působil ve svobodném povolání, na konci šedesátých let pobýval se svojí ženou, jež byla lékařkou, v Maroku. Pohřben je v Praze na Vyšehradském hřbitově.\n\nJe autorem dvou oper a pěti operet, jeho dílo zahrnuje také hudbu k nejméně deseti českým celovečerním filmům, skládal též hudbu orchestrální (celkem 16 skladeb), díla vokální i komorní (celkem 13 opusů). Složil i řadu písní spadajících do žánru trampské hudby a popmusic. Spolu s Vítem Nejedlým a Radimem Drejslem je pokládán za jednoho z českých klasiků tzv. budovatelské písně. Jeho písničky byly chytlavé především svou líbivou melodikou a jásavým životním optimismem.\n\n\n\n\n"}
{"id": "326268", "url": "https://cs.wikipedia.org/wiki?curid=326268", "title": "Abdul Kerim", "text": "Abdul Kerim\n\nAbdul Kerim Çırpanlı (turecky Abdülkerim Nadir Paşa) 6.5. (1809–1883) byl osmanský maršál.\n\nVojenské vzdělání získal v Rakousku, jako důstojník sloužil v Mezopotámii a Arménii, během krymské války byl jmenován velitelem armády na Kavkaze. Poté působil ve vyšších velitelských funkcích na Balkáně, od roku 1868 vykonával funkci ministra války, zasloužil se o modernizaci osmanské armády podle evropského vzoru.\n\nRoku 1876 úspěšně velel armádě ve válce proti Srbsku, ve válce s Ruskem roku 1877 byl jmenován velitelem Dunajské armády. V této funkci nebyl schopen zabránit ruským vojskům v přechodu Dunaje, což vedlo k jeho odvolání a poslání do vyhnanství na ostrov Rhodos, kde zemřel.\n"}
{"id": "326270", "url": "https://cs.wikipedia.org/wiki?curid=326270", "title": "Seznam spisovatelů science fiction", "text": "Seznam spisovatelů science fiction\n\nZvlášť české spisovatele najdete v Seznamu českých spisovatelů science fiction.\n\n\n\n\n\n\n\n\n\n\n\n"}
{"id": "326271", "url": "https://cs.wikipedia.org/wiki?curid=326271", "title": "Muhamad Abdulláh", "text": "Muhamad Abdulláh\n\nŠejch Muhamad Abdulláh (5. prosince 1905 – 8. září 1982) byl kašmírský politik.\n\nV roce 1931 založil stranu Muslimská konference (1939 přejmenována na Národní konferenci) a stanul v jejím čele.\nNa podzim 1947 podpořil rozhodnutí hinduistického panovníka, na jehož základě byl převážně muslimský Kašmír připojen k Indii a nikoli k Pákistánu. V letech 1948 – 53 působil jako předseda místní vlády; v této době mj. vymohl pro svazový stát Džammú a Kašmír zvýšenou míru autonomie, jež byla právně stvrzena speciálními články Indické ústavy. 1953 byl z rozhodnutí ústřední indické vlády sesazen a uvězněn. 1964 propuštěn, brzy však znovu uvězněn. V listopadu 1974 uzavřel s indickou předsedkyní vlády I. Gándhíovou dohodu, která mu umožnila návrat k moci. V letech 1975 – 82 byl opět předsedou (hlavním ministrem) vlády Džammú a Kašmíru.\n"}
{"id": "326273", "url": "https://cs.wikipedia.org/wiki?curid=326273", "title": "Abraham Abulafia", "text": "Abraham Abulafia\n\nAbraham Abulafia (1240 – po 1292) byl židovský mystik-kabalista.\n\nAbraham Abulafia pocházel ze Španělska, podnikal řadu cest a v roce 1280 se snažil o konverzi papeže Mikuláše III. k židovství. Byl vězněn a odsouzen k smrti na hranici, ale díky úmrtí papeže z trestu vyvázl. Abulafia je autorem řady kabalistických spisů. Vrchol mystického zážitku spatřuje v extatickém splynutí duše mystika s Bohem. Sám měl řadu mystických vizí a vypravoval duchovní metody a cvičení umožňující dosažení mystických prožitků. Jejich základem byla kombinace různých variant božího jména, tedy kombinace hebrejských písmen, z nichž jsou variace božího jména složeny. Stálým opakováním těchto různých kombinací dosahoval mystického osvícení a extáze. Velmi si cenil nábožensko-filozofického díla Maimonida, kterého interpretoval mystickým způsobem.\n\nAbulafia měl značný vliv na další vývoj židovské mystiky, kabaly, protože ta se ubírala především cestou mystických úvah a extatickému prvku nepřikládala žádný význam.\n"}
{"id": "326276", "url": "https://cs.wikipedia.org/wiki?curid=326276", "title": "Bzince pod Javorinou", "text": "Bzince pod Javorinou\n\nBzince pod Javorinou jsou obec na Slovensku v okrese Nové Mesto nad Váhom. Žije zde  obyvatel.\n\nObec leží v podhůří Bílých Karpat na soutoku řeky Kamečnice a přítoku Vrzavky, asi 6 km severozápadně od Nového Mesta nad Váhom. Samotná obec je situována na úpatí masívu Salašiek (588 m). V katastru obce se nachází nejvyšší vrchol Bílých Karpat Velká Javořina s nadmořskou výškou 970 m n/m.\n\nV blízkosti obce se nachází známý Čachtický hrad, který sloužil jako sídlo hraběnky Alžběty Báthoryové.\n\n\nPrvní písemná zmínka o obci pochází z roku 1332, avšak asi okolo roku 1215 zde byl postaven kostel svatého Michala, tento údaj však není písemně doložený, takže se o něm může jen spekulovat.\n\nV místní části Cetuna zemřel 27. února 1945 Miloš Uher, partyzánský velitel.\n\n\n"}
{"id": "326279", "url": "https://cs.wikipedia.org/wiki?curid=326279", "title": "Bloodhound Gang", "text": "Bloodhound Gang\n\nBloodhound Gang byla americká rocková hudební skupina z Pensylvánie, která hraje alternativní comedy rock a jejíž písničky jsou plné typického satirického humoru. Skupina byla založena v roce 1992.\n\nSkupina Bloodhound Gang byla založena v roce 1992 jako alternativní skupina Bang Chamber 8. Jejími členy byli Jimmy Pop a Daddy Long Legs, absolventi střední školy Perkiomen Valley. Vydali titulní nahrávku a podle jejího názvu změnili název skupiny na Bloodhound Gang jako odkaz na dětský detektivní seriál televize PBS „The Bloodhound Gang“, který byl vysílán v rámci pořadu pro děti \"3-2-1 Contact\".\n\nProtože nedokázali najít jiné místo, skupina poprvé vystupovala v pokoji domu Jareda Hasselhoffa za cigarety Marlboro, pivo Schlitz a šanci dostat někam první demo nahrávku \"Just Another Demo\". Později začali hrát každý měsíc v newyorském klubu CBGB.\n\nV dubnu roku 1994 skupina vydala druhou demo nahrávku s názvem \"The Original Motion Picture Soundtrack to Hitler's Handicapped Helpers\". Díky tomu dostal Bloodhound Gang smlouvu s nahrávací společností Cheese Factory Records.\n\nV létě roku 1994 Jimmy Pop dostal malou roli v krátkém nezávislém filmu nezávislého režiséra Kurta Fitzpatricka - \"The Chick That Was Naked\", zároveň Jimmyho skupina nahrála písničku na soundtrack filmu.\n\nV listopadu téhož roku Bloodhound Gang vydal první EP pod názvem \"Dingleberry Haze\".\n\nV březnu roku 1995 skupina Bloodhound Gang podepsala smlouvu se společností Columbia Records a vydala první studiové album s názvem \"Use Your Fingers\". Začala koncertovat po Spojených státech. Tehdy Daddy Long Lengs a M.S.G., nespokojení se službami Columbia Records, opustili kapelu a založili vlastní rapovou skupinu Wolfpac. Jejich náhradou se stali basák Evil Jared Hasselhoff a klávesista Tard-E-Tard. Po skončení turné opustili skupinu dva členové, Skip O'Pot2Mus a Tard-E-Tard, a byla ukončena smlouva s Columbia Records.\n\nV březnu roku 1996 skupina s kompletně novou sestavou členů nahrála druhé studiové album nazvané \"One Fierce Beer Coaster\". Jeho prvním vydavatelem byla společnost Cheese Factory Records (nynější Republic Records) a druhým v roce 1998 Geffen Records. Obal prvního vydání byl vytvořen Michaelem Calleiem z Industrial Strength Design a obsahuje pivní tácek. Odehráli první „opravdové turné“ po Evropě a USA (členové skupiny údajně prohlásili, že „toto je první turné, na které nemusí přijet žádný z rodičů, aby odvezl skupinu poté, co se rozbije dodávka“). Toto album obsahuje \"Fire Water Burn\", píseň která se objevila ve filmu \"Fahrenheit 9/11\" aby naznačila, že se někteří američtí vojáci v Iráku nechovali dost lidsky.\n\nDne 29. února 2000 bylo vydáno třetí studiové album s názvem \"Hooray for Boobies\". Na tomto albu vyšel i hit \"The Bad Touch\", se kterým uspěli na dvou turné po Evropě, kde se skupina stala velmi populární. V Německu se singly \"The Bad Touch\" dostal na první místo v žebříčku. Prodalo se přes pět milionů alb.\n\nKapela vystupovala na známém českém festivalu Rock for People také v roce 2000\n\nV roce 2003 skupina vydala DVD nazvané \"One Fierce Beer Run\", které zaznamenává turné k albu \"One Fierce Beer Coaster.\n\nNejnovější album s názvem \"Hefty Fine\" bylo vydáno 27. září 2005. Spolu s albem byly vydány singly \"Foxtrot Uniform Charlie Kilo\" a Uhn Tiss Uhn Tiss Uhn Tiss.\n\nNa začátku roku 2006 opustil skupinu po vzájemné dohodě bubeník Willie the New Guy. Byl nahrazen bubeníkem se jménem The Yin (Adam Perry) ze skupiny A.\n\nSkupina také několikrát účinkovala v pořadech MTV \"Jackass\", \"Viva La Bam\", \"CKY4\" a \"The Howard Stern Show\".\n\nNový singl s názvem \"Screwing You On The Beach At Night\" byl vydán 17. července 2007 přes iTunes, videoklip pro tuto písničku byl vydán 20. srpna 2007 na Youtube. Videoklip je parodií na klip z roku 1989 \"Wicked Game\" od Chrise Isaaka. A v roce 2010 bylo vydáno Album (Show Us Your Hits), které obsahuje jejich největší hity, i nové písně.\n\n\n\n\n"}
{"id": "326285", "url": "https://cs.wikipedia.org/wiki?curid=326285", "title": "Meryl Streepová", "text": "Meryl Streepová\n\nMary Louise „Meryl“ Streep (* 22. června 1949 Summit, New Jersey) je americká divadelní, televizní a filmová herečka, osminásobná držitelka Zlatého glóbu, dvojnásobná držitelka Ceny Emmy a trojnásobná držitelka Oscara.\n\nNarodila se v roce 1949 v Summitu ve státě New Jersey. Její rodiče byli Mary W. a Harry William Streepovi. Má dva mladší bratry – Dana (1953) a Harryho (1951). Bakalářský titul v oboru umění získala na Vassar College v roce 1971 a magisterský na Yaleově univerzitě.\n\nSvoji první důležitou, i když malou, roli hrála ve filmu \"Julie\". Jejím druhým výrazným snímkem byl \"Lovec jelenů\" (1978), za něj získala první nominaci na Oscara. Následující rok tuto cenu získala za film \"Kramerová vs. Kramer\", kde hrála po boku Dustina Hoffmana. Druhý Oscar jí byl udělen v roce 1982 za hlavní roli ve filmu \"Sophiina volba\".\n\nV roce 1978 také získala svou první cenu Emmy za roli v minisérii \"Holocaust\". O rok později hrála ve filmu Woodyho Allena \"Manhattan\".\n\nV osmdesátých letech se objevila v úspěšných filmech jako \"Francouzova milenka\", \"Silkwoodová\" (s Kurtem Russellem a Cher), \"Vzpomínky na Afriku\" (s Robertem Redfordem) a \"Jako nepoddajný plevel\" (s Jackem Nicholsonem). Často obdržela dobré recenze a na Oscara byla nominována za roli aktivistky Karen Silkwoodové ve filmu \"Silkwoodová\". Ve filmu \"Výkřik ve tmě\" ztvárnila roli Lindy Chamberlainové, australské matky obviněné ze zodpovědnosti za smrt svého dítěte, když tvrdila, že ho napadl dingo. Za tuto roli získala cenu za nejlepší ženský herecký výkon na filmovém festivalu v Cannes.\n\nV devadesátých letech ztvárnila velké množství rozmanitých rolí jako např. vyšinutou herečku béčkových filmů ve filmové adaptaci novely spisovatelky Carrie Fisherové \"Pohlednice z Hollywoodu\", kde hrála spolu s Dennisem Quaidem a Shirley MacLaine. Spolu s Goldie Hawnovou a Brucem Willisem hrála ve filmu \"Smrt jí sluší\". Mezi její další filmy z této doby patří \"Dům duchů\", \"Divoká řeka\", \"Madisonské mosty\" (nominace na Oscara), \"Marvinův pokoj\" nebo \"Hudba mého srdce\".\n\nSvůj hlas propůjčila také několika postavám – třeba v seriálu \"Simpsonovi\" (dceři reverenda Timothy Lovejoye), nebo ve filmu Stevena Spielberga \"A.I. Umělá inteligence\".\n\nV roce 2002 hrála spolu s Nicolasem Cagem ve filmu \"Adaptace\" a s Nicole Kidmanovou a Julianne Mooreovou ve snímku \"Hodiny\". Spolu s Al Pacinem a Emmou Thompsonovou se objevila v televizní minisérii \"Andělé v Americe\", ve které ztvárnila hned čtyři role a získala za ni svou druhou cenu Emmy. Spolu s Liamem Neesonem uváděla v roce 2001 v Oslu také koncert Nobelovy ceny míru.\n\nMezi její filmy patří také \"Prime\", \"Zítra nehrajeme!\" (s Lindsay Lohan a Lily Tomlin) a \"Ďábel nosí Pradu\" s Anne Hathaway, za který získala Zlatý glóbus a čtrnáctou nominaci na Oscara. V roce 2008 měl premiéru film \"Mamma Mia!\", natočený podle \"stejnojmenného\" muzikálu, upraveného dle původní hudby skupiny ABBA. Dále snímek \"Pochyby\", v němž ztvárnila roli ředitelky katolické školy.\n\nV roce 2009 natočila film \"Nějak se to komplikuje\", motto filmu zní: Dva muži se zamilují do jedné ženy. Ztvárnila zde tuto ženu, Jane Adlerovou, a za tuto roli získala nominaci na Zlatý glóbus za nejlepší ženský herecký výkon v komedii nebo muzikálu.\n\nV roce 2010 se objevila v internetovém seriálu Lisy Kudrow s názvem Web Teraphy a objevila se hned ve třech dílech.\n\nV roce 2011 natočila film Železná lady, kde hrála bývalou britskou premiérku Margaret Thatcherovou. Režie se ujala Phyllida Lloyd, která s Meryl pracovala na muzikálu Mamma mia! Partnera Meryl Denise Thatchera ve filmu hraje oscarový herec Jim Broadbent. Meryl Streepová za roli Thatcherové byla oceněná Zlatým Glóbem, cenou BAFTA a třetím Oscarem.\n\nRok 2012 zakončila filmem Druhá šance, ve kterém hrála spolu s Tommy Lee Jonesem. Tato komedie pojednává o vztahu staršího páru, ve kterém manželka není příliš spokojena, nelíbí se jí stereotyp jejího manželství. A proto najde poradce pro manželské dvojice, aby jim pomohl získat ztracenou jiskru.\n\nV roce 2017 ztvárnila Meryl Streep charakterní roli vydavatelky deníku \"Washington Post\" Kay Grahamové ve filmu režiséra Stevena Spielberga (původní název byl \"The Post\").\n\nByla zasnoubená se svým kolegou z filmu \"Lovec jelenů\" Johnem Cazalem až do jeho smrti, kdy skonal na rakovinu kostí dne 12. března 1978. V září 1978 si vzala sochaře Dona Gummera, se kterým má čtyři děti – Henry W. \"Hank\" Gummer (nar. 1979), Mamie Gummer (nar. 1983), Grace Jane Gummer (nar. 1986) a Louisa Jacobson Gummer (nar. 1991). Dcery Mamie a Grace se staly také herečkami, prvorozený syn Henry je muzikant a zpěvák.\n\n\n"}
{"id": "326289", "url": "https://cs.wikipedia.org/wiki?curid=326289", "title": "Čachtice", "text": "Čachtice\n\nČachtice jsou obec na Slovensku v okrese Nové Mesto nad Váhom. Žije zde  obyvatel.\n\nObec se nachází na pomezí Bílých a Malých Karpat, přibližně 6 km jižně od Nového Mesta nad Váhom.\n\nPrvní písemná zmínka o obci pochází z roku 1248. Původně obec patřila k panství Čachtického hradu. Největší tragédii obce bylo její vyplenění Turky v roce 1599.\n\nHlavní dominantou a největší turistickou atrakcí je hrad Čachtice, v samotné obci kostel svatého Ladislava a nově také Čachtické podzemí (v roce 2017 přístupné v červenci a srpnu) a několik dalších památek. Poblíž obce je také národní přírodní památka Čachtická jeskyně.\n\nPůvodně zde byly tři kaštely (zámek nižší šlechty), dochoval se pouze pozdně renesanční Draškovičův kaštel, který slouží jako muzeum a je turisticky přístupný. Ze \"zámku Báthoryčky\" (Nádašdyovský kaštel) se dochovala pouze zeď, zbytek bašty a nově zpřístupněné Čachtické podzemí. Z Országhovského kaštela zbyla jen obvodová zeď s okrouhlou baštou.\n\nDrugetova kúria (č. p. 180) je skromnější sídlo nižší šlechty, počátkem 17. stol. ji nechal vybudovat Juraj III. Druget z Humenného, manžel Kataríny Nádašdyové, dcery Alžběty Nádašdyové (rozené Báthoryové).\n\n\n"}
{"id": "326290", "url": "https://cs.wikipedia.org/wiki?curid=326290", "title": "Duální mnohostěn", "text": "Duální mnohostěn\n\nDuální mnohostěn je takový mnohostěn, který vznikne, vytvoříme-li ze stěn nějakého původního mnohostěnu vrcholy a spojíme je (vytvoříme hrany) podle toho, zdali stěny v původním mnohostěnu sousedily.\n\nVezmeme-li kupříkladu krychli a vytvoříme k ní duální mnohostěn, vznikne osmistěn. (Viz obrázek.)\n\n"}
{"id": "326297", "url": "https://cs.wikipedia.org/wiki?curid=326297", "title": "Epitaxe", "text": "Epitaxe\n\nEpitaxe je proces, při němž na povrchu podložky (substrátu) roste tenká krystalická vrstva. Krystalická mřížka nově vznikající vrstvy navazuje bezprostředně na krystalickou mřížku substrátu. Termín epitaxe zavedl v roce 1936 L. Royer a pochází z řeckých \"epi\" „nad“ a \"taxis\" „uspořádaně“.\n\nEpitaxní vrstvy se mohou růst z plynných, tekutých nebo pevných prekurzorů (látky, ze kterých chceme růst vrstvu). Jestliže je vrstva ukládána na substrát stejného složení, mluvíme o homoepitaxi, v opačném případě o heteroepitaxi.\n\nHomoepitaxe je druh epitaxe prováděný pouze s jedním materiálem. Při homoepitaxi se tenká vrstva roste na substrát stejného materiálu. Toho se využívá, pokud chceme čistější vrstvu než je substrát nebo pokud má být nová vrstva jinak dopovaná.\n\nHeteroepitaxe je druh epitaxe prováděný s navzájem odlišnými materiály. Při heteroepitaxi se tenká vrstva ukládá na substrát z jiného materiálu. Tato metoda se často používá při růstu vrstev materiálů, u nichž nelze jinak získat monokrystal nebo k výrobě integrovaných krystalických vrstev různých materiálů. Například se jedná o galium nitrid (GaN) na safíru nebo aluminium galium indium fosfid (AlGaInP) na arsenidu galia (GaAs).\n\nEpitaxe se využívá ve výrobních postupech založených na křemíku při výrobě bipolárních tranzistorů a moderních CMOS, ale je obzvláště důležitá pro sloučeninové polovodiče jako galium arsenid (GaAs).\nProblémy při výrobě zahrnují kontrolu míry a rovnoměrnosti odporu a tloušťky ukládané vrstvy, čistoty povrchu, prostředí růstové komory, zabránění difuze dopantů z typicky mnohem více dopovaného substrátu do nové vrstvy, nedokonalosti růstového procesu a ochranu povrchů při výrobě a manipulaci.\n\nEpitaxe má široké využití v nanotechnologii a výrobě polovodičů. Je to vlastně jediná dostupná metoda pro vysoce kvalitní krystalický růst mnoha polovodičových materiálů jako je germanid křemíku (SiGe), nitrid galia (GaN), arsenid galia (GaAs) a fosfid india (InP).\n\nEpitaxní křemík se obvykle roste metodou epitaxe z plynné fáze. Epitaxe z molekulárních svazků (MBE) a epitaxe z tekuté fáze se využívají hlavně pro sloučeninové polovodiče.\n\nEpitaxe z plynné fáze (VPE - Vapor Phase Epitaxy) vytváří monokrystalickou vrstvu z plynné fáze. Křemík se nejčastěji získává z tetrachloridu křemíku ve vodíku při teplotě přibližně 1200 °C:\n\nRychlost růstu závisí na poměru dvou zdrojových plynů. Rychlost růstu nad 2 mikrometry za minutu vytvoří polykrystalický křemík. Záporná rychlost růstu (leptání) může nastat, jestliže je přítomné příliš velké množství HCl jako vedlejšího produktu. Někdy se chlorovodík přidává záměrně, aby se dosáhlo leptání materiálu. Další reakce leptání probíhá současně s ukládáním vrstvy:\n\nKřemíková epitaxe z plynné fáze může rovněž používat silan, dichlorsilan a trichlorsilan jako zdrojové plyny. Například reakce se silanem probíhá při teplotě 650 °C takto:\n\nTato reakce neleptá bezděčně materiál a nastává při nižších teplotách než ukládání materiálu z tetrachloridu křemíku. Pokud ale nebude přísně sledována, vytvoří se polykrystalická vrstva a umožní se oxidace produktů, které prosakují do reaktoru, kde kontaminují epitaxní vrstvu nechtěnými sloučeninami jako je oxid křemičitý.\n\nEpitaxe z plynné fáze se někdy dělí podle typu zdrojových plynů na hydridovou a organokovovou (MOVPE).\n\nEpitaxe z kapalné fáze (LPE - Liquid Phase Epitaxy) vytváří monokrystalickou vrstvu z kapalné fáze, typicky rychlostí 0.1 až 1 μm za minutu.\n\nLPE je metoda růstu polovodičových krystalických vrstev z roztaveného materiálu na pevných substrátech. To se děje při teplotách hluboko pod bodem tání ukládaného polovodiče. Polovodič je rozpuštěn v tavenině jiného materiálu. Za podmínek, které jsou blízké rovnováze kapalného materiálu a substrátu, se růst odehrává pomalu a stejnoměrně. Rovnovážné podmínky velmi závisí na teplotě a koncentraci rozptýleného polovodiče v tavenině. Růst vrstvy z kapalné fáze lze ovládat pomocí nuceného chladnutí roztavené směsi. Zanesení nečistot se dá velmi omezit. Dopování se provádí přidáním dopantů.\n\nTato metoda se používá zejména pro růst sloučeninových polovodičů. Je tak možné vyrobit velmi tenké, rovnoměrné a vysoce kvalitní vrstvy.\n\nTypický příklad využití této epitaxní metody je růst ternárních a kvaternárních (skupiny III-V) sloučenin na substrátech z galium arsenidu (GaAs). V tomto případě se jako rozpouštědlo často používá galium. Jiným často používaným substrátem je fosfid india (InP). Pro zvláštní účely se však mohou použít i jiné substráty jako sklo nebo keramika. Kvůli dobrému přilnutí a abychom se vyhnuli pnutí v rostené vrstvě, teplotní činitelé roztažnosti substrátu a vrstvy by měly být podobné.\n\nPři metodě MBE se zdrojový materiál pevného skupenství ohřívá na takovou teplotu, že se utváří proud částic. Tyto částice letí velmi vysokým vakuem (10 Pa) k substrátu, kde kondenzují. Touto metodou lze připravit velmi tenké vrstvy počínaje jednou atomární vrstvou.\n\n\n"}
{"id": "326299", "url": "https://cs.wikipedia.org/wiki?curid=326299", "title": "Čachtický hrad", "text": "Čachtický hrad\n\nČachtický hrad je zřícenina hradu na Slovensku v okrese Nové Mesto nad Váhom poblíž stejnojmenné obce Čachtice v Malých Karpatech. Nachází se na vápencovém kopci v nadmořské výšce 375 metrů. a tvoří tak nepřehlédnutelnou dominantu. Hrad vznikl ve 13. století jako strážní hrad, který měl chránit západní hranici Uherska. Brzo poté ho dobýval a silně poškodil český král Přemysl Otakar II. V 17. století začal ztrácet na významu jako ochranný hraniční hrad a začal upadat a pustnout.\n\nV roce 1981 se zde natáčela komedie Oldřicha Lipského \"Tajemství hradu v Karpatech.\" Na památku je zde umístěna pamětní deska.\n\nHrad proslul především díky Alžbětě Báthoryové, uherské šlechtičně přezdívané \"Čachtická paní,\" která byla pověstná tím, že se na svém zámku koupala v krvi dívek, aby si co nejdéle uchovala svou krásu. Roku 1611 byla odsouzena k doživotnímu žaláři v hradní věži. Zemřela o 4 roky později (21. srpna 1614) ve věku 54 let.\n\nJeden ze tří čachtických zámků (Nádašdyovský kaštel – hlavní sídlo Alžběty Báthoryové), se skutečně nacházel přímo v obci a patřil k Čachtickému hradu, ale dochovalo se jen torzo zdi a bašty. Pověsti říkají, že ze sklepení vedly zámecké chodby až na hrad a naopak. Chodby však byly údajně zasypány a nikdo se tedy nedozví, byly-li skutečností a nebo pouze pověstí. Skutečné (skromnější) zbytky Čachtického podzemí pod ruinami kaštela a bývalého vinného sklepa v obci jsou předmětem výzkumu a část je přístupná veřejnosti.\n\nV průběhu let 2012–2014 na hradě probíhaly rozsáhlé rekonstrukční práce, které památku zachránily před úplnou devastací. Projekt byl financován ze státního rozpočtu SR a eurofondů. Obnášel rozsáhlou stabilizaci narušeného zdiva, odlesnění, odkrytí a zpřístupnění několika zasypaných historických hradních struktur a místností, zastřešení kapličky a hospodářského objektu a další práce.\n\n\n"}
{"id": "326302", "url": "https://cs.wikipedia.org/wiki?curid=326302", "title": "Hypermodernismus", "text": "Hypermodernismus\n\nHypermodernismus je šachový koncept, týkající se šachové strategie v zahájení. Spočívá především v myšlence, že střed šachovnice není nutno obsazovat jen tlakem pěšců, jež jsou v jeho bezprostřední blízkosti, ale je možno ho pouze z dálky kontrolovat figurami. Toto schéma bylo vymyšleno a následně uvedeno do praxe ve dvacátých letech 20. století šachisty jako byli Aaron Nimcovič, Savielly Tartakower nebo Richard Réti. Pro propagaci hypermodernismu byly důležité knihy Můj systém Aarona Nimcoviče a Nové ideje v šachové hře od Richarda Rétiho.\n\nJsou většinou zavřené hry\nObjevují se však i mezi polootevřenými zahájeními\n"}
{"id": "326305", "url": "https://cs.wikipedia.org/wiki?curid=326305", "title": "Kmochův ostrov", "text": "Kmochův ostrov\n\nKmochův ostrov je větší (plocha 57 798 m²) ze dvou kolínských labských ostrovů. Nese jméno hudebního skladatele a kapelníka Františka Kmocha a je přístupný z obou břehů Labe přes lávky pro pěší a cyklisty. Celou plochu ostrova zaujímá park. Ostrov je využíván k rekreaci a pořádání různých kulturních akcí. Nachází se na něm amfiteátr dokončený v roce 2008, dětské hřiště, přístaviště výletní lodi a devítijamkové discgolfové hřiště.\n\n\n"}
{"id": "326310", "url": "https://cs.wikipedia.org/wiki?curid=326310", "title": "Bezvřetenové předení", "text": "Bezvřetenové předení\n\nBezvřetenové předení\nje český výraz pro technologii předení s otevřeným koncem niti, pro kterou se v mezinárodním styku nejčastěji používá anglické označení \"open end spinning\" (zkratka \"OE\"). Výsledná příze se nazývá bezvřetenová nebo \"rotorová\" (na rozdíl od klasické, \"prstencové\" příze).\n\nNákres vpravo znázorňuje vznik příze v přádní jednotce:\n\nZoubky rozvolňovacího válečku (2) uvolňují z podávaného posukovaného pramene (1) jednotlivá vlákna (3), ta jsou vtahována do drážky rotoru (4), kde se z nich vytváří tenká stužka. Konec hotové příze(5) se otáčí zároveň s rotorem, sbírá vlákna z drážky a zakrucuje je. Hotová příze probíhá tryskou rotoru k odváděcím válečkům a navíjí se na dutinku. \n\nPrůmyslovým způsobem se na bezvřetenových strojích zpracovává bavlna, umělá vlákna o délce 10-60 mm a jemnosti do 3,3 dtex a také vlákenné odpady. Vlna, lýková a jiná vlákna se dosud spřádají jen pokusně, v omezených množstvích. Technicky možný je výpřed až do jemnosti 10 tex, rentabilní je však jen výroba mykaných (tedy ne česaných) rotorových přízí asi do jemnosti 20 tex.\n\nDopřádacím strojům se předkládá posukovaný pramen (zpravidla s elektronicky vyregulovanou stejnoměrností), který se může při předení zjemnit až na 1/400 původní tloušťky.\n\nOtáčky rotorů dosahují v roce 2013 až 170.000 za minutu, což je cirka osminásobek maximální rychlosti vřeten prstencových dopřádacích strojů.\n\nCívky od rotorových strojů (o váze do 4 kg) se předkládají zpravidla bez soukání ke zpracování ve tkalcovně nebo pletárně. \n\nBezvřetenové dopřádací stroje jsou často vybaveny\n\nNa strojích je také možné instalovat \n\nOproti mykané přízi z prstencových strojů má bezvřetenová příze zejména\n\nZhruba od 30. let 19. století se naprostá většina staplových přízí vyráběla na prstencových dopřádacích strojích. (Až na malá množství předená např. na selfaktorech, \"křídlových\" nebo \"hrncových\" dopřádacích strojích).\nProtože možnosti vývoje této technologie jsou omezeny, zejména určitou rychlostí otáček vřeten, pracovalo se (hlavně v Evropě a v Japonsku) v polovině 20. století velmi intenzivně na výzkumu a vývoji alternativ k prstencovému dopřádání. \n\nV Československu dosáhli pracovníci Výzkumného ústavu bavlnářského v Ústí nad Orlicí určitý předstih na úseku „bezvřetenového\" předení, vyvinuli ve spolupráci s tamější firmou Kovostav prototyp stroje vhodný pro sériovou výrobu a v roce 1967 zde byla zahájena výroba v první rotorové přádelně na světě (s 2000 spřádacími jednotkami).\n\nV roce 2009 bylo ve světě instalováno přes 8 milionů spřádacích jednotek , na kterých bylo v roce 2011 vyrobeno 12,7 milionů tun příze (ø 40 tex) .\n\n"}
{"id": "326328", "url": "https://cs.wikipedia.org/wiki?curid=326328", "title": "Kambódža", "text": "Kambódža\n\nKambódža bylo malé království, známé především z \"Mahábháraty\", které se v době starověku nacházelo v oblasti centrální Asie. Kambódžané byli známí svými kvalitními koňmi, které mimo jiné používali ve válce s Arjávartou (severoidnické království védského období). V legendární bitvě u Kurukšétry stáli najatí žoldnéři z řad Kambódžanů jak na straně Pánduovců, tak Kuruovců.\n\nV \"Mahábháratě\" je Kambódža občas označována za republiku či zemi bez krále s volenými vůdci. Země bez krále se jinak označuje slovem \"aratta\". Tímto pojmem se však označují i západní království v oblasti okolo Kambódži jako bylo království Madra či Gandhára. Jiný pojem pro označení západních království je \"báhika\" („stojící vně“). Pojem tak naznačoval, že kultury byly vně, mimo kultury védské (jako království Kuruů, Paňčála či další země Indoganžské nížiny).\n\nBezprostřední sousední zemí Kambódži byla Gandhára, se kterou Kambódža patřila mezi tzv. 16 mahádžanapad, tedy šestnáct relativně malých státním útvarů rozkládající se na Indickém subkontinentu za dob Gautamy Buddhy. Hlavním pramenem, který pojednává o Kambódžském království je \"Mahábhárata\".\n"}
{"id": "326333", "url": "https://cs.wikipedia.org/wiki?curid=326333", "title": "Forrest Carter", "text": "Forrest Carter\n\nForrest Carter, vlastním jménem Asa Earl Carter (4. září 1925 – 7. června 1979) byl americký spisovatel a tvůrce proslovů. Proslovy psal pro guvernéra George Wallace, který byl stoupencem segregace nazývaným pro své názory „Jižan“. Carter se vydával za sirotka, který byl svěřen do péče svých prarodičů Čerokíů, a tvrdil, že ze svých zážitků sepsal knihu Škola Malého stromu, která se stala světovým bestsellerem.\nAsa Carter se narodil v Annistonu ve státě Alabama v roce 1925 jako nejstarší ze čtyř dětí. Ačkoli tvrdil, že je sirotek, vychovali jej ve skutečnosti rodiče \"Ralph a Hermione Carterovi\", kteří oba žili až do Carterovy dospělosti poblíž Oxfordu v Alabamě.\n\nCarter sloužil během 2. světové války v americkém námořnictvu na University of Colorado studoval žurnalistiku. Po válce si vzal indiánku Thelmu Walker. Měli čtyři děti a usídlili se v Birminghamu v Alabamě. Carter pracoval v několika rádiích, až nakonec zakotvil na stanici WILD v Birminghamu, kde pracoval v letech 1953–1955. Carterovy vstupy z radia WILD, byly sponzorovány American State's Rights Association a show byla nakonec zrušena a Carter vyhozen. Obecní radu přestal vést, poté co odmítl omezit svou antisemitskou rétoriku a zabývat se více otázkou segregace černochů. Carter pak založil skupinu politických odpadlíků pojmenovanou North Alabama Citizen's Council. Ve stejných letech si také založil vlastní čerpací stanici.\n\nV březnu 1956 pracoval Carter na národních zprávách jako mluvčí pro segregaci. Byl dokonce citován, že se Národní asociace pro podporu barevných infiltrovala mezi americké náctileté s nemorálními rokenrolovými nahrávkami a volal po vyčištění jukeboxů od černošských interpretů.\nV polovině padesátých let pak založil paramilitární skupinu odštěpenou od Ku Klux Klanu a začal vydávat měsíčník \"Jižan\", v němž vycházely teorie o nadřazenosti bílé rasy a antikomunistické články. Z této skupiny vzešli útočníci zodpovědní za útok na zpěváka \"Nata \"Kinga\" Colea\" v dubnu 1956 a za další útok na černošského nádeníka jménem Aaron. Carter se těchto akcí sám přímo neúčastnil. Sám pak v roce 1958 odštěpenou skupinu zrušil, poté co byli zastřeleni dva její členové při sporu o finance. Policie sice Cartera obžalovala, obvinění ale byla následně stažena.\n\nV 60. letech pracoval pro guvernéra Wallace, známého vyznavače segregační politiky. Carter je jedním ze dvou mužů, kterým se přičítá Wallaceův neblaze proslulý výrok: „Segregace dnes, segregace zítra, segregace navždy!“, který se objevil i ve Wallaceově inaugurační řeči v roce 1963. Carter pak spolupracoval i s Wallaceovou manželkou Lurleen, která byla zvolena guvernérkou Alabamy v roce 1966. Wallace nikdy neosvětlil Carterovu roli ve své politické kariéře a do své smrti odmítal, že by Asu Cartera znal.\n\nPo liberálním odklonu Wallace od původní politiky segregace Carter proti Wallacovi dokonce v roce 1970 kandidoval za bílou rasistickou platformu a skončil poslední s pouhými 1,51 % hlasů. Walace volby vyhrál a při jeho inauguraci se Carter a několik jeho přívrženců objevili s nápisy „Wallace je fanatik“ a „Osvoboďte naše bílé děti“. To bylo poslední Carterovo veřejné vystoupení.\n\nPoté co Carter prohrál volby, přestěhoval se do Sweetwater v Texasu, kde pozměnil svou dráhu a začal pracovat na své první knize. Dny trávil v místní veřejné knihovně, oddělil se od vlastní minulosti, synům začal říkat \"synovci\" a jméno si změnil na \"Forrest Carter\" na počest generála Nathana Bedforda Forresta, který bojoval v americké občanské válce. Se svou ženou se později přestěhoval na St. George's Island (Florida), kde dopsal pokračování ke své první knize a své dvě nové knihy s tematikou původních obyvatel USA. V druhé polovině 70. let se oddělil od ženy, která zůstala na Floridě a odjel zpět do Texasu do městečka Abilene.\n\nJeho nejzámější knihy jsou The Rebel Outlaw: Josey Wales (Gone to Texas) (1975) a Škola Malého stromu (1976), která se za Carterova života prodávala jen skromně, ale po jeho smrti se stala bestsellerem. V České republice se umístila v čele žebříčků nejprodávanějších knih roku 2013, nejprve v kategorii non-fiction a později v kategorii fiction.\n\nV roce 1978 vydal Carter knihu \"Odvedu vás do Sierry Madre\" (\"Watch for Me on the Mountain\"), fiktivní životopis apačského náčelníka Geronima. V době, kdy pracoval na pokračování Školy malého stromu a scénáři ke knize, zemřel v Abiene na zadušení jídlem a krevní sraženinou po pěstní bitce, údajně se svým synem. Pohřeb se konal v Annistonu v Alabamě bez účasti rodinných příslušníků.\n"}
{"id": "326337", "url": "https://cs.wikipedia.org/wiki?curid=326337", "title": "Hrádok", "text": "Hrádok\n\nHrádok je obec na Slovensku v okrese Nové Mesto nad Váhom. Žije zde  obyvatel.\n\nObec leží pod západními výběžky Povážského Jínovce, asi 10 km jihovýchodně od Nového Města nad Váhom\n\nPrvní písemná zmínka o obci pochází z roku 1246, ale osídlení zdejšího místa je o mnoho starší. Byly zde nalezeny železné hřivny z období Velkomoravské říše.\n\nNejvýznamnější památkou v obci barokně-klasicistický kostel Nanebevzetí Panny Marie postavený roku 1729, který stojí na místě původního kostelíku z 16. století.\n\n"}
{"id": "326343", "url": "https://cs.wikipedia.org/wiki?curid=326343", "title": "Ostrovy Juana Fernándeze", "text": "Ostrovy Juana Fernándeze\n\nOstrovy Juana Fernándeze je souostroví nalézající se v Tichém oceánu, 667 km západně od chilského pobřeží. Ostrovy administrativně patří do chilského regionu Valparaíso (do kterého také patří Velikonoční ostrov). Celková rozloha ostrovů je 99,67 km². Podle odhadu z roku 2017, žilo na ostrovech 1000 lidí; převážná většina pak v hlavním městě San Juan Bautista, nalézajícím se v Cumberlanském zálivu, na severním pobřeží Ostrova Robinsona Crusoe.\n\nSouostroví se skládá ze dvou hlavních ostrovů. Ostrov Robinsona Crusoe (původně ) leží blíže americké pevnině. V jeho blízkosti se jihozápadně nachází ostrov Santa Clara () a ostrůvky Juanango (), Villagra (), Chamelos () a El Verdago (). Ostrov Alexandra Selkirka () leží ve vzdálenosti 181 km západně od Ostrova Robinsona Crusoa.\nSouostroví bylo objeveno 22. listopadu 1574 španělským mořeplavcem Juanem Fernándezem, který se plavil mezi Peru a Valparaísem a náhodně se odchýlil od plánovaného kursu. Ostrovy pojmenoval na \"Más Afuera\", \"Más a Tierra\" a \"Islote de Santa Clara\". V sedmnáctém století byly ostrovy používány jako trestanecká kolonie a byly také útočištěm pirátů.\nRoku 1966 přejmenovala chilské vláda ostrov \"Isla Más Afuera\" na Ostrov Alexandra Selkirka a \"Isla Más a Tierra\" na Ostrov Robinson Crusoe ve snaze o podpoření turistického ruchu.\n\nV roce 1935 byl na souostroví vyhlášen jeden z chilských národních parků. Má rozlohu 9 571 ha a rozprostírá se na 3 hlavních ostrovech. Tento park byl později vyhlášen biosferickou rezervací UNESCO. \n\nOstrovy jsou vulkanického původu. Radiometrické měření dokázalo, že Santa Clara je nejstarším ostrovem souostroví. Vznikla před 5,8 miliónem let. Ostrov Robinsona Crusoe existuje 3,8 až 4,2 miliónů let a Ostrov Alexandra Selkirka 1 až 2,4 miliónu let. Ostrov Robinson Crusoe má největší rozlohu z ostrovů souostroví - 93 km². Nejvyšší horou je \"El Yunque\", vysoká 916 metrů. Ostrov Alexandra Selkirka má plochu 50 km² a jeho nejvyšší místo je vrchol \"Los Innocentes\", ve výšce 1319 metrů. Ostrov Santa Clara má plochu 2,2 km² a dosahuje výšky 350 metrů.\n\nKlima souostroví je subtropické, ovlivňované Humboldtovým proudem. Teplota se ročně pohybuje v rozmezí 3-34 °C, s průměrem 15,4 °C.\n\nNa souostroví se vyskytuje 209 původních druhů cévnatých rostlin, z nichž přibližně 150 druhů jsou kvetoucí rostliny a 50 druhů kapradiny. 126 druhů, tedy 62% jsou endemické rostliny. Mnoho druhů jsou charakteristické rostliny pro antarktickou oblast a jsou příbuzné rostlinám jižní části Jižní Ameriky, Nového Zélandu a Austrálie.\nVegetační zóny korespondují s nadmořskou výškou. V nižších polohách jsou travnaté a keři porostlé oblasti, ve středních polohách jsou zalesněná území, v nejvyšších pak opět oblasti keřů.\nOba hlavní ostrovy mají poněkud odlišné rostlinné společenství.\n\nNa souostroví převažují tři endemické druhy horských stromů: Drimys confertifolia na obou hlavních ostrovech, Myrceugenia fernandeziana na Ostrově Robinsona Crusoe a Myrceugenia schulzei na Ostrově Alexandra Selkirka. Z endemických kapradin je to na Ostrově Robinsona Crusoe Dicksonia berteriana a na Ostrově Alexandra Selkirka pak Dicksonia externa. Dále se na souostroví vyskytuje endemický druh stromových kapradin Thyrsopteris elegans.\nEndemický druh santalového stromu Santalum fernandezianum byl vykácen a protože od roku 1908 nebyl spatřen, věří se, že vyhynul. Ohroženým druhem je palma Juania australis.\n\n"}
{"id": "326344", "url": "https://cs.wikipedia.org/wiki?curid=326344", "title": "Vůz BDs450, 449 ČD", "text": "Vůz BDs450, 449 ČD\n\nVozy BDs, číslované v intervalu 50 54 82-40, a BDs, číslované v intervalu 51 54 82-40, původně značené jako BDa, v 80. letech též BDms, jsou řadami osobních vozů se služebním oddílem z vozového parku Českých drah. Všechny tyto vozy (000–440) byly vyrobeny mezi roky 1974 a 1981 ve vagónce VEB Waggonbau Bautzen.\n\nJsou to neklimatizované vozy se skříní typu UIC-Y o celkové délce 24 500 mm. Jejich nejvyšší povolená rychlost je 140 km/h. Mají podvozky \"Görlitz V\" (vozy z let 1974–1976) nebo \"Görlitz Va\" (vozy z roku 1981), shodně vybavené špalíkovou brzdou DAKO.\n\nNástupní dveře těchto vozů jsou zalamovací, dálkově zavírané a za jízdy blokované. Mezivozové přechodové jsou manuálně posuvné do strany. Vozy mají polospouštěcí okna.\n\nVůz je půdorysně rozdělen na dvě poloviny – služební oddíl (dělící se na kabinu pro vlakovou četu a prostor pro přepravu zavazadel) a prostor pro cestující. Ve služebním oddíle je k dispozici služba \"„Úschova během přepravy“\", a nejčastěji je využíván pro přepravu zavazadel, jízdních kol, případně nebo dětských kočárků. Mimo to může být využit i pro přepravu tělesně postižených osob, ale vůz pro ně není nijak uzpůsoben. Chodbička přes služební část vlaku je průchozí i pro cestující veřejnost.\n\nV prostoru pro cestující se nachází pět oddílů, každý se dvěma čtyřmístnými lavicemi potaženými červenou koženkou (nebo nověji látkou). Celkem je ve vozech 40 míst k sezení. Tato část bývá vyhrazena pro přednostní přepravu cestujících s malými dětmi.\n\nPro generování elektrické energie ve vozech jsou použity nápravové generátory. Elektrická energie se využívá např. pro osvětlení. Provozní osvětlení je zářivkové, vedlejší a nouzové žárovkové. Vozy mají teplovzdušné topení s možností regulace v jednotlivých oddílech.\n\nNátěr byl původně celozelený, ve stylu Československých státních drah, později přes okna zelený a zbytek bílý, nejnověji modrý podle korporátního schématu Najbrt.\n\nMezi roky 1992 a 1995 byly tři vozy BDs spolu s 31 vozy B přestavěny na osobní vůz řady Bee. Ve vozech byl zrušen služební oddíl a byl mj. kompletně zmodernizován interiér.\n\nV letech 2009–2012 byl do 12 vozů BDs dosazen centrální zdroj energie (CZE). Takto upravené vozy jsou označeny řadou BDsee.\n\nMimo to od roku 2009 probíhá revitalizace (původně nazývaná „humanizace“) některých vozů typu BDs. Při ní je opraven interiér vozu – sedačky jsou přečalouněny modrým, látkovým potahem, je opravena podlaha, stěny vozu jsou vymalovány, bývají přetěsněna okna apod.\n\nVšechny vozy byly původně dodány s možností mezinárodního provozu. Později byla některým vozům z ekonomických důvodů odebrána možnost mezinárodního provozu. Vozy BDs jsou proto určeny pouze pro vnitrostátní provoz. Vozy BDs splňují podmínky úmluv RIC pro mezistátní provoz, ale na mezistátní vlaky jsou nasazovány jen v případě mimořádností. Vozy lze potkat na rychlících složených z vozů klasické stavby po celé České republice.\n\nVozy BDs č. 386 a 427 byly nasazovány na vlacích, které vozily fanoušky do Polska během fotbalového mistrovství Evropy 2012 v Polsku. Při té příležitosti byly na skříně těchto vozů aplikovány polepy s fotbalovými motivy,\n\n"}
{"id": "326368", "url": "https://cs.wikipedia.org/wiki?curid=326368", "title": "Bohumil Němec", "text": "Bohumil Němec\n\nBohumil Němec (12. března 1873 Prasek u Nového Bydžova – 7. dubna 1966 Havlíčkův Brod) byl český botanik, mykolog, pedagog, rektor University Karlovy a meziválečný československý politik, který v roce 1935 byl zvažován jako kandidát na prezidenta Československa.\n\nNarodil se roku 1873 v selské rodině na východě Čech, v roce 1891 maturoval na gymnasiu v Novém Bydžově. Poté studoval přírodní vědy na filosofické fakultě Karlo-Ferdinandovy university v Praze. Zpočátku se věnoval zoologii, ale později se jeho zájem soustředil na botaniku. Zkušenosti získané při studiu zoologie uplatnil v experimentálních metodách, které vnesl do botaniky. V roce 1893 byl perzekvován v procesu s Omladinou. Roku 1895, před ukončením studií, dostal místo asistenta v Botanickém ústavu české univerzity a byl zvolen čestným členem Královské české společnosti nauk. V roce 1898 pobýval na univerzitě v Jeně a navštívil botanické ústavy v různých zemích Evropy. Po vystudování university se podílel na založení Ústavu anatomie a fysiologie rostlin a přednášel o všeobecné botanice. Roku 1907 se stal profesorem a o rok později členem České akademie věd a umění. . V letech 1919–1920 byl děkanem Filosofické fakulty University Karlovy, zasloužil se o vznik samostatné přírodovědecké fakulty. V letech 1921–1922 byl dokonce rektorem celé university. Pedagogické práci se věnoval celý život, rád předával své zkušeností mladým. Vychoval několik generací botaniků. \n\nByl popularizátorem vědy - v roce 1923 se zasloužil o vydávání populárně vědeckého časopisu Vesmír. V období 1923–1927 byl vydavatelem vědeckého časopisu \"Studies from the Plant Physiological Laboratory of Charles University\" a v roce 1959 založil časopis \"Biologia plantarum\". Mimo jiné mezi lety 1930–1943 pracoval i jako šéfredaktor \"Ottova slovníku naučného nové doby\" a v období 1956–1959 byl ředitelem \"Encyklopedické kanceláře ČSAV\". V rozmezí 175 let své působnosti \"Linnéova společnost\" v Londýně zvolila do svých řad jen dva Čechy – Jana Evangelistu Purkyně a Bohumila Němce. Profesor Němec odešel na penzi v roce 1939, ve svých 66 letech. Při této příležitosti mu byl Přírodovědeckou fakultou UK udělen čestný doktorát přírodních věd (RNDr. h.c.).\n\nBohumil Němec byl angažován v politice, jakožto přítel Aloise Rašína byl členem národně demokratické strany. V letech 1918–1920 byl poslancem Revolučního národního shromáždění Republiky československé za Českou státoprávní demokracii, respektive za z ní vzniklou Československou národní demokracii. Po parlamentních volbách v roce 1920 získal za národní demokraty senátorské křeslo v Národním shromáždění. Mandátu však nabyl až dodatečně roku 1922 jako náhradník po Josefu Žďárském. Mandát obhájil v parlamentních volbách v roce 1925. V senátu zasedal do roku 1929. Roku 1935 stanul za republikánskou stranu jako protikandidát Edvarda Beneše ve volbě nástupce T. G. Masaryka do úřadu prezidenta republiky, nezískal však dostatečnou podporu. \n\nPo roce 1945 byl vytlačován z funkcí ve vědecké komunitě a dokonce perzekvován komunisty. To bylo napraveno intervencí sovětského vědce Borise Sočavy, který přiměl presidenta Zápotockého umožnit Bohumilu Němcovi v jeho osmdesáti letech členství v Československé akademii věd.\nByl aktivní až do vysokého věku. Byl jedním z organizátorů československé expozice na světové výstavě EXPO 58 v Bruselu. Hodně cestoval, mluvil a psal šesti jazyky, měl kontakty s mnoha vědci po celém světě, mj. se osobně znal s Einsteinem, Mičurinem, Pavlovem. V roce 1965 onemocněl uprostřed plné práce virovou bronchitidou a po několika měsících zemřel na zápal plic ve věku 93 let. \n\nJeho pravnučkou je stříbrná olympijská medailistka v jachtingu Lenka Šmídová.\n\nU příležitosti 12. konference experimentální biologie rostlin konané 14. – 17. září 2010 byla v Praze ve Viničné ulici č. 5 na průčelí budovy Přírodovědecké fakulty University Karlovy odhalena pamětní deska s bustou prof. Bohumila Němce.\nV roce 2012 u příležitosti oslav 700 let obce Prasek byla na budově obecního úřadu odhalena pamětní deska nejslavnějšímu rodákovi.\n\nCentrem vědeckého zájmu Bohumila Němce byla biologie rostlinné buňky. Byl velkým představitelem té éry buněčné biologie, která bezprostředně předcházela vzniku biologie molekulární. Byl zakladatelem oboru anatomie a fyziologie rostlin. Zkoumal rostlinné buňky, podporoval výzkum růstových a regulačních látek – fytohormonů\n\nV letech 1901 až 1902 formuloval teorii gravitačních receptorů u rostlin v práci s názvem \"O dráždivosti rostlinné plasmy\". Objevil v rostlinných buňkách statické orgány, které způsobují vzpřímený růst rostlin - statolitová teorie. V roce 1904 chemicky vyvolal polyploidii buněčných jader rostlin. Ve třicátých letech studoval prvky, které jsou rostliny schopny přijímat z půdy a možnost jejich izolace. Popsal například mixoploidii jader kořenových buněk a přeměnu pylového zrna v zárodečný vak rostliny. Je mu připisováno rozdělení všech organismů na dvě říše, označované dnes Prokaryota a Eukaryota. \n\nProfesor Němec byl autorem mnoha vědeckých a vědeckopopulárních prací i učebnic, např. \"O původu a vývoji života\" (1916), \"Dějiny rostlinstva na zeměkoul\"i (1916), \"Fysiologie rostlin\" (1921), \"Záhady života na zeměkouli a neviditelné bytosti\" (1926), \"Rostlinopis\" (1929), \"Nauka o buňce\" (1930), \"Duše rostlin\"\n\n(1937). \n\n"}
{"id": "326370", "url": "https://cs.wikipedia.org/wiki?curid=326370", "title": "Radim Drejsl", "text": "Radim Drejsl\n\nRadim Drejsl (29. dubna 1923 v Dobrušce – 20. dubna 1953 v Praze) byl český hudební skladatel, klavírista a dirigent. \n\nRodiče Radima Drejsla byli Antonie Drejslová (rozená Poláčková) a Josef Drejsl, tkalcovský mistr.\nV roce 1930 byl otec zvolen předsedou pěveckého sboru Dobroš. Radim Drejsl se už během studia na základní škole začíná učit na klavír v dobrušské hudební škole Jaromíra Šenkýře. Dále se učí hře na čelo, kontrabas a tympány. Účinkuje ve Filharmonickém sdružení v Dobrušce. V roce 1934 přestupuje na Gymnázium v Rychnově nad Kněžnou. V roce 1939 získal stipendium na studium ve Francii, ale kvůli počátku války zůstává doma.\nV roce 1940 začíná Drejsl komponovat první skladby (např. Pochod Šenkýřovy hudební školy) a na klavír doprovází místní pěvěcké spolky Vlasta a Dobroš. V roce 1942 nastupuje na pražskou konzervatoř na kompoziční oddělení profesora Janečka. Studuje klavír u profesorky Knotkové a dirigování u profesora Dědečka.\n\nPo uzavření konzervatoře v roce 1945 je nasazen ve firmě Dorka. Během cesty vlakem je raněn při náletu amerických letadel.\nV roce 1946 nastupuje k Pavlu Bořkovcovi na AMU. Stává se z něj jeden z nejlepších studentů. Své kvality projevuje ve skladbách, jako je nepř. koncert pro dechový kvintet, nebo jeho absolventský koncert pro klavír a orchestr.\nV roce 1947 vstupuje do KSČ a v roce 1948 se stává členem Syndikátu českých skladatelů.\nV prosinci roku 1949 se ještě jako posluchač AMU stává uměleckým vedoucím AUSu. Jeho zásluhou se soubor profesionalizuje a jeho umělecká úroveň značně stoupá, což přináší i zakázky na zahraniční vystoupení.\n\nRadim Drejsl Zemřel za ne zcela jasných okolností krátce před svými 30. narozeninami. Stalo se tak 20. dubna 1953, dva dny po jeho návratu ze studijního zájezdu se Svazem československých skladatelů do Moskvy a Leningradu. Oficiální verze vyšetřování konstatovala sebevraždu. \n\nPodle názoru režiséra Vojtěcha Jasného, uveřejněného v rozhovoru pro \"Týdeník Rozhlas\" se nejednalo o sebevraždu, ale o vraždu zinscenovanou agenty sovětské KGB krátce po jeho návratu z cesty po SSSR. Stejný názor má i Drejslova rodina a nejbližší přátelé včetně hudebního skladatele Luboše Sluky. Tato teorie však nebyla nikdy věrohodně potvrzena a navíc vyznívá i dost nelogicky vzhledem k tomu, že Drejsl platil za přesvědčeného, nadšeného a navíc prominentního komunistu, který režimu upřímně sloužil a pomáhal.\n\nMnohem přesvědčivější je svědectví Drejslova současníka Pavla Kohouta, který se s Radimem Drejslem znal osobně a který uvedl jako příčinu smrti sebevraždu. Ta byla důsledkem šoku, který utrpěl Drejsl poté, co se dozvěděl, že Nikita Chruščov na 20. sjezdu KSSS referoval o tom, že generalissimus Stalin byl zločinec. \n\nDílo Radima Drejsla obsahuje asi 150 skladeb od tanečních a sborových písní přes scénickou hudbu, balety až po koncertní a orchestrální skladby. Společně s Vítem Nejedlým a Ludvíkem Podéštěm je pokládán za jednoho z klasiků tzv. budovatelské písně (socialistický realismus v hudbě) z počátku 50. let 20. století. Zřejmě nejznámější je jeho skladba Rozkvetlý den, která ovšem není vůbec politická. Pro tuto jeho budovatelskou skladatelskou činnost se zapomíná na jeho další skladby, řada z nichž je na velmi vysoké úrovni a obsahuje mistrnou instrumentalizaci a práci s rytmem. Skladby z období před působením v AUSu, které ho velmi zaměstnávalo, se řadí k tomu nejlepšímu z předúnorové tvorby. Skladby z tohoto období reagují na aktuální hudební vývoj v Evropě a jsou velmi moderní a objevné.\n\nPo Radimu Drejslovi byla pojmenována ulice v jeho rodné Dobrušce a dokonce i planetka (27947)-Drejsl .\n\n\n\n\n\n\n\n\n\n\n\n\n"}
{"id": "326371", "url": "https://cs.wikipedia.org/wiki?curid=326371", "title": "Prešpurský mír", "text": "Prešpurský mír\n\nPrešpurský mír nebo také bratislavský mír je název čtyř mírových smluv z let 1271, 1491, 1626 a 1805, podepsaných v Prešpurku (dnešní Bratislavě na Slovensku). Nejznámější je čtvrtá mírová smlouva z roku 1805 mezi diplomaty francouzského císaře Napoleona a rakouského císaře Františka I.\n\nPrvní smlouva byla podepsána mezi uherským králem Štěpánem V. a českým králem Otakarem II. 2. července 1271. Podle smlouvy se Uhry vzdaly nároků na území dnešního Rakouska a Slovinska a Čechy se vzdaly podřízených uherských území.\n\nDruhá smlouva byla podepsána 7. listopadu 1491. V ní se uherský a český král Vladislav Jagellonský vzdal nároků na Dolní Rakousy a souhlasil, aby rakouský arcivévoda Maximilián I. Habsburský nastoupil na uherský trůn v případě, že by neměl mužského potomka (nakonec měl syna Ludvíka narozeného v roce 1506, takže tato podmínka neměla účinek).\n\nTřetí smlouva z 30. prosince 1626 mezi vůdcem protihabsburského povstání Gabrielem Betlenem a císařem a králem Ferdinandem II. ukončila Betlenovo povstání a byla potvrzením Mikulovského míru z roku 1619. Betlen také souhlasil dále nebojovat proti císaři a nemohl se spojit s Osmany.\n\nČtvrtá a nejznámější smlouva (Prešpurský mír, , ) byla podepsána po rakouských porážkách při Ulmu a u Slavkova 26. prosince 1805 mezi Johannem I. a Ignácem Gyulayem, diplomaty Františka II., a diplomatem císaře Napoleona Talleyrandem v Primaciálním paláci v Bratislavě. Smlouva ukončila rakouskou účast na napoleonských válkách a Rakousko se muselo vzdát italských a německých území, která připadla Francii nebo francouzským spojencům. Šlo o Tyroly, Vorarlbersko a Augsburg, jež přešly pod Bavorsko a Benátsko, a o Istrii a Dalmácii, které přešly pod napoleonské Italské království. Rakousko se dále vzdalo všech nároků na německé státy, jako kompenzaci dostalo Salcbursko. Ve smlouvě byly také zahrnuty náhrady Francii ve výšce 40 miliónů franků.\n\nDevět měsíců po podpisu smlouvy, 6. srpna 1806 zanikla Svatá říše římská a císař František II. se stal rakouským císařem Františkem I.\n"}
{"id": "326377", "url": "https://cs.wikipedia.org/wiki?curid=326377", "title": "Konjunktivní normální forma", "text": "Konjunktivní normální forma\n\nVe\nvýrokové logice je formule v konjunktivní normální formě (KNF nebo CNF z anglického \"conjunctive normal form\"), pokud je ve tvaru konjunkcí klauzulí, kde klauzuli definujeme jako disjunkci literálů (a je-li formula_1 výroková proměnná, tak jí určené literály jsou právě formula_1 a formula_3). Jako normální forma se používá v automatickém dokazování vět. Podobná kanonická forma se používá v teorii obvodů.\n\nKaždá konjunkce literálů a také každá disjunkce literálů je KNF, protože je můžeme považovat za konjunkci klauzulí s jedním literálem, resp. za disjunkci jedné klauzule.\nPodobně jako v\ndisjunktivní normální formě (DNF), jediné logické spojky v KNF jsou logická spojka a, nebo a negace. Negace může být pouze součástí literálu, tzn. že negovat lze pouze výrokovou proměnnou.\n\nPlatí, že pro každou formuli A lze sestrojit ekvivalentní formule K a D (tedy \"formula_4 A ↔ K\" a \"formula_4 A ↔ D\"), kde K je v KNF a D je v DNF. Toto tvrzení lze dokázat indukcí podle složitosti formule užitím De Morganových zákonů a distributivity.\n\nPříklady formulí, které jsou v KNF:\n\nPříklady formulí, které nejsou v KNF:\n\nVýše uvedené formule lze ovšem do KNF převést, tedy sestrojit k nim ekvivalentní formule, které jsou v KNF:\n\n"}
{"id": "326381", "url": "https://cs.wikipedia.org/wiki?curid=326381", "title": "Théveninova věta", "text": "Théveninova věta\n\nThéveninova poučka (Théveninův teorém) o náhradním zdroji napětí tvrdí, že lze libovolně složitý lineární obvod nahradit obvodem skutečného zdroje napětí, připojeným k libovolným dvěma svorkám. Tento postup se dá aplikovat v obvodech, kde je třeba spočítat pouze proud v jedné větvi obvodu. Obdobou je Nortonův teorém.\n\nPrincip objevil Hermann von Helmholtz v roce 1853, v roce 1883 jej znovuobjevil francouzský telegrafní inženýr Léon Charles Thévenin, po němž je dnes nazýván.\n\n\nMějme obvod u kterého chceme vypočítat proud na rezistoru formula_1. Viz obrázek.\n\nNejdříve si označíme svorky (např. formula_2 a formula_3) na rezistoru R2 a tento rezistor odpojíme. Tento rezistor tvoří tzv. zátěž. (Obr. 1)\n\nV tomto obvodu bez připojeného rezistoru R2 vypočítáme proud, který protéká obvodem. Ten se rovná podle Ohmova zákona:\nVnitřní napětí náhradního zdroje určíme jako napětí mezi svorkami formula_2 a formula_3. Proud formula_7 vytváří na jednotlivých rezistorech úbytky napětí formula_8, formula_9, formula_10. Ty se rovnají:\n\nObvod si můžeme pro lepší pochopení překreslit (Obr. 2) a zapojení vlastně vytváří nezatížený dělič napětí. V tomto případě se napětí mezi svorkami formula_14 rovná:\n\nPři výpočtu vnitřního odporu náhradního zdroje nejprve odpojíme zdroj napětí, a to tak, že tento zdroj zkratujeme. Překreslený obvod je na obrázku č. 3. Tento obvod zjednodušíme a výsledný odpor se rovná vnitřnímu odporu zdroje (formula_16):\n\nVýsledné schéma náhradního obvodu se skutečným zdrojem napětí je vidět na obrázku č. 4. Teď, když známe svorkové napětí a vnitřní odpor zdroje, můžeme vypočítat proud tekoucí rezistorem formula_1:\n\n"}
{"id": "326382", "url": "https://cs.wikipedia.org/wiki?curid=326382", "title": "Bodelshausen", "text": "Bodelshausen\n\nBodelshausen je německá samosprávná obec v okrese Tübingen ve spolkové zemi Bádensko-Württembersko. Nachází se na spolkové silnici B27 v jižní části okresu poblíž města Hechingen a jižně od chráněné krajinné oblasti Rammert. V blízkosti se rozkládá přirozené jezero Butzensee.\n\nPrvní písemná zmínka o obci pochází z roku 1100. Je v ní uváděna pod názvem \"Bodolshusen\".\n\n\n"}
{"id": "326387", "url": "https://cs.wikipedia.org/wiki?curid=326387", "title": "Schwalbach am Taunus", "text": "Schwalbach am Taunus\n\nSchwalbach am Taunus je město v německé spolkové zemi Hesensko ve vládním obvodu Darmstadt v okrese Main-Taunus. Je položen přibližně 11 km západně od Frankfurtu nad Mohanem.\n\n\n\n"}
{"id": "326388", "url": "https://cs.wikipedia.org/wiki?curid=326388", "title": "Neustetten", "text": "Neustetten\n\nNeustetten je německá samosprávná obec v okrese Tübingen ve spolkové zemi Bádensko-Württembersko. Nachází se v kulturním regionu Gäu severovýchodně od toku řeky Neckar.\n\nJe tvořena třemi místními částmi: Wolfenhausen, Nellingsheim a Remmingsheim. Vznikla jejich spojením 1. prosince 1971.\n\nJejí název je odvozen od předchozí osady \"Stetten\", která stála na místě dnešní části Wolfenhausen.\n\n\n\n"}
{"id": "326390", "url": "https://cs.wikipedia.org/wiki?curid=326390", "title": "M83", "text": "M83\n\nM83 je elektronická hudební skupina, kterou tvoří Anthony Gonzalez (a dříve i Nicolas Fromageau), založená v Antibes ve Francii v roce 2001. Skupina hojně využívá dozvukových efektů a pohrává si s texty jemně zpívanými proti hlasitým nástrojům, ačkoliv jsou v jejich písních podstatně méně používány kytary, než jak tomu je u většiny podobných skupin, například My Bloody Valentine. Všechna jejich tři alba byla přijata kladně, obzvlášť \"Dead Cities, Red Seas & Lost Ghosts\", jejich v pořadí druhé album, díky němuž se jim podařilo oslovit širší publikum. Třetí album, \"Before the Dawn Heals Us\", se rozhodl Gonzalez nahrát převážně sám pouze za pomoci pár dalších hudebníků a s Fromageauem se po krizovém turné pro \"Dead Cities\" rozešel.\n\nJejich píseň \"Unrecorded\" z alba \"Dead Cities, Red Seas & Lost Ghosts\" byla použita v traileru mezinárodního vydání ruského filmu \"Noční Hlídka\" a song \"Teen Angst\" z alba \"Before the Dawn Heals Us\" se objevil v traileru pro filmovou adaptaci \"A Scanner Darkly\". Některé jejich nahrávky byly uvedeny v několika epizodách Top Gearu, včetně \"Unrecorded\" (3. série, 2. epizoda; 4. série, 5. epizoda), \"Cyborg\" (3. série, 5. epizoda) a nejvýznamněji \"Moonchild\" (6. série, 6. epizoda; 7. série, 3. epizoda; 7. série, 7. epizoda). Jejich song \"Don't Save us From the Flames\", který je paradoxně o autonehodě, byl použit v reklamě na Pontiac.\n\nM83 zremixovali píseň \"Pioneers\" na albu \"Silent Alarm Remixed\" z roku 2005 od britské skupiny Bloc Party. Dále také zremixovali \"Protège-Moi\" od britské skupiny Placebo, \"Black Cherry\" od Goldfrapp, \"Suffer Well\" od Depeche Mode a \"Vila Attack\" od Bumblebeez 81. Obdobně zremixovali songy od M83 skupiny Montag a Cyann & Ben.\n\nV roce 2005 M83 znovu vydali jejich stejnojmenné album. To bylo dostupné i v USA, na rozdíl od vydání v roce 2001.\n\nJméno M83 bylo vybráno podle galaxie Messier 83.\n\nV roce 2006, po americkém turné k albu \"Before the Dawn Heals Us\" pokračoval Anthony Gonzalez v objevování hudebního směru, který si vytvořil ve svých písních a začal psát a nahrávat soubor ambientních písní. Album bylo nahráno zejména v jeho domácím studiu za spolupráce Antoina Gailleta. Výsledný projekt nazvali \"Digital Shades Volume 1\" a vydali ho 3. září 2007. Je považováno za část pokračující série ambientních děl.\n\n\"Saturdays = Youth\", páté studiové album M83 bylo vydáno 15. dubna 2008 u Mute Records. Bylo nahráváno s Kenem Thomasem (který je známý pro svou spolupráci s Cocteau Twins, The Sugarcubes a Suede), Ewanem Pearsonem a Morgan Kibby. Lze říci, že toto album přináší bohaté akustické struktury, kterými se M83 proslavili, ale se soustředěnějším přístupem k samotné formě a struktuře písní. Song \"Couleurs\" je prvním singlem z nového alba vydaný internetovými obchodníky 25. února 2008. Druhý singl, \"Graveyard Girl\" vydali 8. dubna 2008.\n\n\n\n\n"}
{"id": "326394", "url": "https://cs.wikipedia.org/wiki?curid=326394", "title": "Obléhání Plzně (1618)", "text": "Obléhání Plzně (1618)\n\nK obléhání Plzně došlo na počátku třicetileté války, nedlouho po druhé pražské defenestraci v roce 1618. Obléhání byla vůbec první významná bitva české revolty, v které protestanti pod vedením generála Mansfelda oblehli velmi dobře opevněné město Plzeň. Plzeň nakonec padla do rukou protestantů.\n\n23. května roku 1618 došlo k druhé pražské defenestraci a byla zpochybněna reálná moc korunovaného krále Ferdinanda II., když byli vyhozeni dva císařští místodržící z oken Pražského hradu. Poté se generállajtnantem českého vojska stal Jindřich Matyáš Thurn. Další vysoký důstojník, který pracoval pro české stavy, byl Petr Arnošt Mansfeld, který byl jmenován generálem dělostřelectva a který disponoval se svoji armádou, placenou z peněz Savojska a Benátské republiky.\n\nMezitím začali země Koruny české opouštět katoličtí šlechtici a duchovní, kteří se obávali perzekucí. Mnohá z opatství a nechráněných sídel byla evakuována a katoličtí utečenci z těchto míst odcházeli převážně do Plzně, odkud chtěli utéci dále z Čech. Plzeň byla v této době dobře opevněná a v případě nouze by se dala velmi snadno bránit. Problém byl, že obránci byli špatně vyzbrojení a neměli dostatek střelného prachu pro dělostřelectvo. Z tohoto důvodu se Mansfeld rozhodl jednat dříve než by Plzni přišli na pomoc posily a oblehl ji.\n\n19. září dosáhla Mansfeldova armáda Plzeňských předměstí. Obránci blokovali dvě brány a třetí byla bráněna další narychlo složenou skupinou. Protestanti byli příliš slabí na celkový útok na městskou pevnost, a proto se rozhodli nedobývat město ale oblehnout ho, jinými slovy nechat ho vyhladovět. 2. listopadu dorazilo protestantské dělostřelectvo, ale ráže ani počet děl nebyl dostatečný a ostřelování zdí mělo mizivý účinek. V této době již obráncům začaly docházet zásoby, ale oblehatelům přicházely stále nové zásoby a rekruti. Po nějakém čase obléhatelé prorazili hradební zeď. Následovalo několik hodin bojů muže proti muži a poté již Plzeň náležela oblehatelům.\n\nPo dobytí si Mansfeld vyžádal 120 000 zlatých guldenů jako válečné reparace a dalších 47 000 florinů za to, že Plzeň nevypálí. Nicméně, nedlouho poté státy Svaté říše římské spolčené do Katolické ligy uspořádaly tažení pod vedením maršála Buquoye a Maxmiliána Bavorského do Čech, které vedlo do Prahy. I přesto, že byla tato armáda napadána armádami nově zvoleného českého krále Fridricha I., tak se dostala k Praze a porazila české stavy na Bílé hoře. Mansfeld během této klíčové bitvy zůstal ležet nečinně ve „své“ Plzni.\n\n"}
{"id": "326397", "url": "https://cs.wikipedia.org/wiki?curid=326397", "title": "Vít Nejedlý", "text": "Vít Nejedlý\n\nVít Nejedlý (22. června 1912, Smíchov – 2. ledna 1945, vojenská nemocnice Krošcienek u Krosna) byl český hudební skladatel, dirigent, publicista, redaktor a muzikolog, syn hudebního vědce a politika Zdeňka Nejedlého.\n\nPo absolvování gymnázia začal na Karlově univerzitě studovat matematiku a fyziku. Studium nedokončil, přestoupil na filozofickou fakultu, kde studoval hudební vědu a v roce 1936 absolvoval dizertační prací \"Počátky moderní české harmoniky\". Byl aktivně činný v levicových studentských organizacích a hojně publikoval v krajně levicovém tisku. V roce 1934 navštívil Sovětský svaz.\n\nHudební vzdělání získal soukromým studiem. V letech 1929–1931 studoval skladbu u Otakara Jeremiáše. Studium dokončil svou 1. symfonií. Působil jako sbormistr v pěveckém spolku \"Lukeš\" a v roce 1936 odešel do Olomouce, kde se stal sbormistrem a dirigentem českého divadla. Úzce spolupracoval s ideově blízkým režizérem Oldřichem Stiborem a zkomponoval několik scénických hudeb. V Olomouci se také oženil se zpěvačkou Štefou Petrovou.\n\nPo německé okupaci emigroval do Sovětského svazu a okamžitě se zapojil do hudebního, ale i politického života Moskvy. Stal se aspirantem dirigenta Leo Ginzburga na katedře dirigování moskevské konservatoře, členem Svazu sovětských skladatelů, redaktorem českého hudebního vysílání. Po vpádu nacistických vojsk do Sovětského svaz a následné civilní evakuaci Moskvy pobýval nějaký čas v Kuzněcké oblasti na Sibiři. Po návratu do Moskvy působil jako dirigent a zástupce hlavního redaktora Všesvazového rozhlasu.\n\n19. května 1943 se stal velitelem Hudební čety 1. československé samostatné brigády, která se stala počátkem Armádního uměleckého souboru (AUS). S tímto souborem pak doprovázel vojska při jejich postupu na západ. Zahynul při osvobozování Československa v lednu 1945 na následky onemocnění břišním tyfem v době bojů o Dukelský průsmyk. Armádní umělecký soubor pak přijal do svého názvu jeho jméno, přejmenoval se na Armádní umělecký soubor Víta Nejedlého. Po Vítu Nejedlém byla v někdejším Československu pojmenována také řada ulic, panelové sídliště a vysokoškolské koleje. Jeho jméno nesla i vojenská hudební škola Víta Nejedlého v Roudnici nad Labem, která sídlila v Roudnickém zámku.\n\nJe pokládán společně s Radimem Drejslem a Ludvíkem Podéštěm za jednoho z \"klasiků\" žánru tzv. budovatelské písně, což byl projev socialistického realismu v české hudbě 50. let 20. století.\n\n\n\n\nŘada drobných skladeb z mládí, písní a sborů (často s jasným politickým zaměřením).\n\nLiterární práce vyšly souborně ve sborníku \"Kritiky a stati o hudbě\" (ed. J. Jiránek, KHRo, 1956)\n\n\n"}
{"id": "326403", "url": "https://cs.wikipedia.org/wiki?curid=326403", "title": "Studená fronta (Star Trek: Enterprise)", "text": "Studená fronta (Star Trek: Enterprise)\n\nStudená fronta (v originále Cold Front) je epizoda seriálu \"\". Jde o jedenáctý díl první řady pátého seriálu ze světa Star Treku.\n\nV úvodu jsou sulibanovi Silikovi odebírány genetická vylepšení, protože nesplnil úkol destabilizovat Klingonskou říši. Jeho velitel z budoucnosti mu dává nový úkol, kde nebude vylepšení potřebovat.\n\nEnterprise změnila kurs k nově se rodící hvězdě, v jejímž okolí je několik lodí a kapitán by je chtěl pozdravit. Jednu loď po příletu kontaktovali – dozvěděli se, že je to nákladní loď kapitána Freddocka a veze k nově rodící se hvězdě skupinu nábožensky založených lidí, kteří považují vyšlehnutí protonů z protohvězdy za posvátnou událost, kterou nazývají Velká chlouba. Kapitán proto poutníky pozval na palubu.\n\nPro poutníky bylo připraveno pohoštění, kvůli kterému na chvíli výjimečně přerušili půst. Ukázalo se, že doktor Phlox se zajímá o náboženství, Velkou chloubu nevyjímaje. Návštěvníci byli provedeni po lodi, mimo jiné jim Trip představil warp reaktor. Jeden z návštěvníků přitom nepozorovaně přerušil nějaký obvod. Poté se lodi nepodařilo vypnout plazmové bouři a jeden ze zásahů způsobil řetězovou reakci, která hrozila dojít k reaktoru. Kvůli přerušenému obvodu se tak nestalo a loď nevybuchla. Návštěvníci zatím odešli na loď a šel s nimi i Phlox. Na další den jsou pozváni pozorovat Velkou chloubu do jídelny Enterprise.\n\nTrip seznámil kapitána Archera s tím přerušeným obvodem. Z Enterprise se nikdo k záchraně lodi nepřiznal, ani to nebyli poutníci, nicméně kapitán Freddock slíbil říct, pokud se něco dozví.\n\nDaniels chce kapitánovi sdělit nějaké informace o Silikovi, se kterým kapitán bojoval v kolonii. Pozval ho do své kajuty a tam mu vysvětlil, že je z doby o 900 let dopředu. V této době je vynalezené cestování časem určeno pravidly, aby se nezneužívalo. Suliban Silik byl ten, kdo pomohl Enterprise. Je z doby dřívější a pravidla nedodržuje. Je potřeba ho najít, aby se zjistilo, pro koho pracuje. To je však téměř nemožné, takže se Daniels potřebuje napojit se na systémy lodi a možná se u to podaří. Věří, že tady je možná začátek Časové studené války. Kapitán má sice rozporuplné pocity, vždyť Silik mu zachránil život. Radí se s Tripem a T'Pol a nakonec se rozhodl Danielse podpořit.\n\nNa loď přiletěli někteří poutníci, kteří by chtěli sledovat výbuch protohvězdy z jídelny. Doktor se vrací s nimi a je z jejich kultury nadšený. T'Pol s Tripem pomáhá Danielsovi. Když byl menší problém, Daniels si vzal na ruku nějaký přístroj a byl schopen procházet zdí. Když přišel kapitán do své kajuty, čekal tam na něho Silik. Vysvětloval mu, že loď zachraňoval proto, že řetězovou reakci vyvolali Danielskovi lidé. Snažil se dostal kapitána na svou stranu a když mu volala T'Pol, že Daniels už vše dokončil, Silik kapitána omráčil.\n\nSilik pak našel Danielse a podařilo se mu ho zastřelit. Následně našel Trip kapitána a přivolaný doktor ho vzbudil, skoro nic mu nebylo. Kapitán vydal rozkaz celou loď uzavřít a pokoušel se Silika najít. Trip z Danielsových dat zjistil, kde by tak mohl být, takže za ním kapitán pomocí přístroje, kterým procházel zdí, vyrazil. Dostali se do bitky a poté Suliban kapitánovi unikal, až nakonec vyskočil z hangáru k právě přilétnuvší sulibanské lodi. Kapitán málem spadl za ním.\n\nPoté transportní loď s poutníky odletěla a Enterprise pokračovala v kurzu. Danielsova kajuta byla zapečetěna.\n"}
{"id": "326404", "url": "https://cs.wikipedia.org/wiki?curid=326404", "title": "Dead Cities, Red Seas &amp; Lost Ghosts", "text": "Dead Cities, Red Seas &amp; Lost Ghosts\n\nDead Cities, Red Seas & Lost Ghosts je druhé album francouzské elektronické skupiny M83. Bylo vydáno v roce 2003 a sklidilo pozitivní ohlasy kritiků. Cover art, nazvaný \"Snow Angels\" (sněžní andělé) je od Justine Kurland. Singl \"Unrecorded\" byl použit v teatrálním traileru k filmu \"Noční Hlídka\" a píseň \"Be Wild\" se objevila jako úvod před koncertem Deftones v roce 2007. Poslední stopa, \"Beauties Can Die\" obsahuje nepojmenovaný hidden track, který začíná v 11:17 po fázi ticha.\n\nRozšířená edice vydání obsahuje druhý disk s pěti songy navíc.\n\n"}
{"id": "326407", "url": "https://cs.wikipedia.org/wiki?curid=326407", "title": "Výroková proměnná", "text": "Výroková proměnná\n\nV matematické logice je výroková proměnná taková proměnná, která může nabývat hodnot pravda anebo nepravda. Výrokové proměnné jsou základní stavební bloky výrokových formulí z výrokové logiky. Lze je používat i v predikátové logice a logikách vyšších řádů.\n\nFormule se ve výrokové logice vytvářejí rekurzivně z výrokových proměnných, logických konstant \"pravda\" a \"nepravda \" a \nlogických spojek (Logické kvantifikátory se používají až v predikátové logice.) Výrokové proměnné jsou atomické formule výrokové logiky. Ve výrokové logice lze definovat formule takto: \n\n\nTímto způsobem formule výrokové logiky používají výrokové proměnné jako své základné stavební jednotky.\n\n\n"}
{"id": "326412", "url": "https://cs.wikipedia.org/wiki?curid=326412", "title": "Digital Shades Volume 1", "text": "Digital Shades Volume 1\n\nDigital Shades Volume 1 je album od francouzské elektronické skupiny M83 vydané 3. září 2007.\n\n"}
{"id": "326414", "url": "https://cs.wikipedia.org/wiki?curid=326414", "title": "Střední hra (zahájení)", "text": "Střední hra (zahájení)\n\nStřední hra je šachové zahájení charakterizované tahy 1. e4 e5 2. d4 exd4. Jde o jedno z méně často používaných otevřených zahájení. Poprvé se zmínka o něm objevuje u Philippa Stammy v 18. století.\n\nPředčasná přítomnost bílé dámy v centru umožňuje černému získat čas jejím napadáním\n\nOstré pokračování 3. c3 vede k severnímu gambitu.\n\nVelmi riskatní gambit.\n"}
{"id": "326415", "url": "https://cs.wikipedia.org/wiki?curid=326415", "title": "FSC Żuk", "text": "FSC Żuk\n\nFSC Żuk byly polské dodávkové automobily, vyráběné v podniku FSC v Lublinu.\n\nKonstrukce vozidla vznikla v roce 1956 na základě automobilu FSO Warszawa. Z tohoto vozu pocházela většina podvozkových dílů, motor i nápravy. Využití společných dílů se zasloužilo o velkou popularitu tohoto vozu a nízkou cenu. Současně ale způsobilo některé přetrvávající problémy, mezi které patřily:\n\nBěhem produkce vozidla ŽUK byl vůz mnohokrát modernizován. Bylo to zvýšení nosnosti v sedmdesátých letech, byly použity silnější a spolehlivější motory, změněna převodovka, vylepšen výhled z vozu. Následovníkem se stal dodávkový automobil FS Lublin, sériově vyráběný od října 1993. Ve špičkovém období bylo vyrobeno až 30 tisíc kusů ročně. Přibližně polovina produkce mířila na export. \nŽuk byl dostupný v různých verzích, počínaje provedením pick-up, jako byl úplně první model A 03, přes furgony a skříňové karosérie, mikrobusy až po specializovaná provedení (hasičské, pro transport pečiva nebo oblečení). Specializované verze byly dodávány podniky mimo FSC. Poslední Žuk byl vyroben 13. února 1998. Celkově bylo vyrobeno 587 500 kusů všech verzí.\n\nPráce na novém modelu začaly v lublinském podniku FSC v roce 1956. Nový vůz měl zaplnit mezeru v sortimentu polského automobilového průmyslu. Projekt byl vypracován poměrně rychle, protože bylo použito mnoho celků z osobního automobilu Varšava. Prototyp byl dokončen v roce 1957 a byl pojmenován Žuk A 03. Oficiální představení proběhlo na Mezinárodním veletrhu v Poznani v roce 1958. Ještě v tom roce vzniklo 50 vozů zkušební série. V roce 1959 začala sériová produkce, která nahradila do té doby vyráběný Lublin 51.\nK pohonu sloužil motor M-20 známý z automobilu FSO Warszawa. Byl to čtyřválcový řadový motor s rozvodem SV o objemu 2 120 cm3 s maximálním výkonem 38,2 kW. Přenos výkonu byl přes třístupňovou manuální převodovku na zadní nápravu. Z Warszawy bya použita také upravená elektroinstalace o napětí 12 V, přední náprava, přední nezávislé zavěšení kol a bubnové brzdy.\nZákladní provedení karoserie bylo s dvoudveřovou kabinou typu pick-up. Kabina byla určena pro dvě osoby. Ložná plocha měla 4 m2, podlaha byla z prken. Přístup na ložnou plochu byl dolů sklopnými dvířky v zadním čele. Na ložnou plochu bylo možné na připravených podpěrách montovat plachtu.\nŽuk A 03 se mohl rozjet až na 90 km/h a spotřeboval přitom skoro 16 litrů na 100 km. Objem produkce rychle rostl. V roce 1959 vzniklo 1 048 vozů, v následujícím roce už 3 144. V roce 1965 objem produkce dosáhl 8 621 kusů. Export začal už rok po začátku produkce. Do roku 1965 bylo exportováno 2 000 Žuků.\nV letech 1958 a 1959 vznikl také prototyp dodávky o nosnosti 1 500 kg, který dostal označení Žuk A 08. Ve voze byl také zabudován nový motor S-21. Modernizovány byly také některé jiné konstrukční celky. Byla rekonstruována karoserie, hlavně nákladní prostor. Vozidlo při délce 4 500 mm mělo ložnou plochu o rozměrech 4,9 m2. Následující prototyp označený jako B-40 byl dokončen koncem roku 1963. Konstrukčně se minimálně lišil od A 08. Zvnějšku byl tento typ snadno k rozeznání podle dveří kabiny zavěšených vpředu.\nPočátkem 60. let 20. století se objevila potřeba dodávkového automobilu o nižší nosnosti. FSC připravilo verzi furgon, typ A 05. Poprvé byl tento automobil prezentován na mezinárodním veletrhu v Poznani v roce 1965. Nosnost vozu byla 850 kg. Výroba této verze začala v roce 1966.\nV roce 1967 byla dokončena verze Žuka s dřevěnou korbou. Dostupný byl s motorem s rozvodem SV (A 09) nebo OHC (A 11). Vůz měl samostatnou kabinu řidiče a oddělenou korbu s plochou 4,6 m2. Nosnost vozu byla 950 kg s celkovou hmotností vozu 2 500 kg.\n\nV roce 1970 byl zaveden do výroby model A 07. Lišil se od předchozích verzí modernějším vzhledem a vylepšeními v kabině pro cestující i v nákladním prostoru. Motor zůstal typ S-21. Ve voze mohlo cestovat maximálně sedm cestujících a 350 kg zavazadel. Žuk měl v této době úspěch i na zahraničních trzích, velká část vyrobených automobilů směřovala na export. Od roku 1970 byly vozy exportovány také v rozložených sadách. Od roku 1973 přišla do výroby další modernizovaná verze (označená přidaným písmenem M v názvu), charakteristická novou čelní maskou a zdokonaleným větracím systémem.\n\nV roce 1972 byly představeny dva nové koncepční modely: A 18 – mikrobus a R – zemědělská verze. Zemědělská verze měla prodlouženou karoserii a díky tomu se do ní dalo více naložit. Do výroby se tato verze dostala na konci roku 1976 (označení A 16 B). Výroba běžela v pobočném závodě v Wegrowě. Automobil mohl táhnout přívěs do hmotnosti 725 kg. V roce 1973 byla zavedena modernizovaná brzdová soustava. Zásadnější změny přišly v roce 1975, kdy byl modernizován motor, elektrická instalace a podvozek. Takto modernizovaná verze byla označena B (místo původního M). Ve stejném roce byla zavedena nová verze pro hasiče s označením A 151 C.\nV roce 1976 probíhala jednání s firmou General Motors o možnosti nakoupit licenci na výrobu automobilů značky Bedford, což by vyřešilo problém s přípravou nástupce už tehdy zastaralého Žuka. Jednání ale neměla výsledek a Žuk byl vyráběn od té doby bez větších změn do roku 1998. Nabídka motorů se rozrostla o typ 4C90. Celkem bylo vyrobeno 587 500 vozů Žuk. \nZajímavostí je projekt přestavby Žuka na jednoduchý motorový vůz pro železnici (Mitor). Tento projekt ale nikdy nepřekročil fázi prototypu.\n\n\n"}
{"id": "326421", "url": "https://cs.wikipedia.org/wiki?curid=326421", "title": "M83 (album)", "text": "M83 (album)\n\nM83 je debutové album francouzské skupiny M83. Bylo nahráno v průběhu roku 2000 a vydáno pod záštitou vydavatelství Gooom. Opětovně bylo vydáno v roce 2005 v Severní Americe vydavatelstvím Mute Records.\n\n\n<nowiki>*</nowiki>Severoamerická verze M83 obsahuje 14 skladeb; \"Slowly\" 4:58 jako bonusovou skladbu na 12. pozici.\n\nSkladby z alba se nachází v těchto kompilacích:\n"}
{"id": "326426", "url": "https://cs.wikipedia.org/wiki?curid=326426", "title": "Leopold Löw", "text": "Leopold Löw\n\nLeopold Löw (21. května 1810, Černá Hora – 13. října 1875, Szeged Maďarsko) byl rabín a jedním z představitelů konzervativního judaismu. V letech 1835-1841 studoval filologii, pedagogiku a teologii v Bratislavě, Pešti a Vídni. Roku 1841 se stal rabínem ve Velké Kaniže. Roku 1848 se zúčastnil revoluce, byl zatčen a uvězněn. Dokonce mu hrozil trest smrti. Jeho znalosti a politické schopnosti mu zajistily propuštění a vídeňský dvůr si ho zval k řešení záležitostí týkajících se uherských židů. Byl prvním, kdo zavedl do liturgie národní jazyk místo hebrejštiny.\n\nMěl pět synů.\n\n"}
{"id": "326428", "url": "https://cs.wikipedia.org/wiki?curid=326428", "title": "Saturdays = Youth", "text": "Saturdays = Youth\n\nSaturdays = Youth je album francouzské elektronické skupiny M83 vydané 14. dubna 2008.\n\nAlbum bylo nahráno s Kenem Thomasem (známým pro spolupráci se Sigur Rós, The Sugarcubes, Cocteau Twins a Suede) a Ewanem Pearsonem.\nLze říci, že toto album přináší bohaté akustické struktury, kterými se M83 proslavili, ale se soustředěnějším přístupem k samotné formě a struktuře písní. Song „Couleurs“ je prvním singlem z nového alba vydaný internetovými obchodníky 25. února 2008. Druhý singl, „Graveyard Girl“ vydali 8. dubna 2008.\n\n"}
{"id": "326432", "url": "https://cs.wikipedia.org/wiki?curid=326432", "title": "Milesova obrana", "text": "Milesova obrana\n\nMilesova obrana je šachové zahájení, začínající tahy\n1. e4 a6\nČerný dovolí bílému vybudovat silný pěšcový střed a sám vystaví výstavbu a6,b5,Sb7 a následně vyvine jezdce a napadá centrum pěšci c,d a e s následnou krátkou rošádou. Hra velmi často přechází do polské obrany (1.d4 b5), zřídka do sicilské obrany. Poprvé byla zaznamenána roku 1868, kdy s ní amatér J. Baker porazil prvního mistra světa Wilhelma Steinitze. Roku 1980 jí použil Tony Miles v zápase proti tehdejšímu mistru světa Karpovovi, jeho vítězství s tímto pochybným systémem bylo takovým překvapením, že systém v českém prostředí nese jeho jméno. V anglosaských zemích je zahájení pojmenováno \"Obrana svatého Jiří\".\n\n1.e4 a6 2.d4 b5 3.Jf3 Sb7 4.Sd3 Jf6 5.De2 e6 6.a4 c5 7.dxc5 Sxc5 8.Jbd2 b4 9.e5 Jd5 10.Je4 Se7 11.0-0 Jc6 12.Sd2 Dc7 13.c4 bxc3 14.Jxc3 Jxc3 15.Sxc3 Jb4 16.Sxb4 Sxb4 17.Vac1 Db6 18.Se4 0-0!? 19.Jg5 (19.Sxh7+!? by byla zajímavá oběť) h6 20.Sh7+ Kh8 21.Sb1 Se7 22.Je4 Vac8 23.Dd3 Vxc1 24.Vxc1 Dxb2 25.Ve1 Dxe5 26.Dxd7 Sb4 27.Ve3 Dd5 28.Dxd5 Sxd5 29.Jc3 Vc8 30.Je2 g5 31.h4 Kg7 32.hxg5 hxg5 33.Sd3 a5 34.Vg3 Kf6 35.Vg4 Sd6 36.Kf1 Se5 37.Ke1 Vh8 38.f4 gxf4 39.Jxf4 Sc6 40.Je2 Vh1+ 41.Kd2 Vh2 42.g3 Sf3 43.Vg8 Vg2 44.Ke1 Sxe2 45.Sxe2 Vxg3 46.Va8 Sc7 0-1 .\n"}
{"id": "326435", "url": "https://cs.wikipedia.org/wiki?curid=326435", "title": "Huviška", "text": "Huviška\n\nHuviška (kušánsky \"Οοηϸκι\") byl kušánský král, který nastoupil na trůn okolo čtyřicátých let 1. století po králi Kaniškovi. Na trůně se udržel okolo čtyřiceti let, poté na jeho místo nastoupil Vásudéva I. Již během rané období své vlády věnoval značné úsilí upevnění vlády nad Mathurou. Ta se totiž nacházela na jihovýchodním cípu Kušánska a byla ovládána většinou místními vládci. Důležitými nálezy z této doby jsou mince, které byly nalezeny i v okolí Bódhgaji, z čehož lze usuzovat, že během této doby měla Kušánská říše vliv až zde.\n\nSamotná Kušánská říše se nacházela na severu Indického subkontinentu a na území Střední Asie.\n\nZ doby vlády krále Huvišky pochází nejstarší nápis dokládající jméno Buddhy Amitábhy. Zachoval se na spodní části sochy, která je nyní uložena v muzeu v Mathuře. Socha je datována do dvacátého osmého roku Huviškovy vlády a byla Amitábhovi věnována skupinou kupců. Vycházeje z ikonografických zobrazení na mincích, dal Huviška naproti Kaniškou přednost vyobrazování indických božstev před íránskými. Huviška též jako první začal na mincích zobrazovat helénsko-egyptského boha Serapia a bohyni Roma.\n\n"}
{"id": "326438", "url": "https://cs.wikipedia.org/wiki?curid=326438", "title": "Cloaca maxima", "text": "Cloaca maxima\n\nCloaca Maxima doslova znamená velká stoka. Je to jeden z nejstarších kanalizačních systémů na světě. Ve starém Římě sloužil k vysušení mokřin a odvodu odpadu z města. Po velkých záplavách ji nechal zbudovat tehdejší pátý král Říma Lucius Tarquinuis Priscus, otec Tarquinia Suberba (poslední etruský král). Stavba se mnoho neprodražila, protože jako dělníci byli využiti lidé z chudších vrstev a také etruské ženijní vojsko. Konstrukce obsahuje nepravou klenbu, dosahuje šířky 3 m a výška je 4 m. Podobný kanalizační systém se rozšířil po Římské říši v kombinaci s akvadukty.\n\nPodle historika Tita Livia byl původně \"otevřený\" kanál nejdříve vytvořen pro potřeby tří sousedících vrchů soustředěný na hlavní fórum a následně do řeky Tibery. Rozrůstající se město poté pohltilo tuto odpadní stoku – v té době mělo dojít i k uzavření kanálu. Teorii podporuje i fakt, že některé ze spodních částí systému se nacházely pod úrovní terénu již v předpokládané době stavby.\n\nCloaca Maxima skvěle sloužila Římskému impériu, a dokonce fungovala i po jeho pádu. Je známo, že v roce 33 př.n.l. se státník Agrippa zasloužil o jeho inspekci a opravu – archeologové předpokládají, že systém, kvůli použitému materiálu, potřeboval stálou pozornost. Nedávno se i zbývající části připojily do moderní kanalizace hlavně kvůli působení řeky. Dnes se dá ústí Cloaca Maxima do řeky Tibery spatřit vedle mostů Ponte Rotto a Ponte Palatino.\n\n"}
{"id": "326442", "url": "https://cs.wikipedia.org/wiki?curid=326442", "title": "Logika vyššího řádu", "text": "Logika vyššího řádu\n\nV matematice se logika vyššího řádu odlišuje od predikátové logiky prvního řádu několika způsoby.\n\nJeden z nich je typ proměnných, přes které se kvantifikuje; v logice prvního řádu se kvantifikuje pouze pro proměnné pro individua a nelze kvantifikovat (volně řečeno) přes proměnné pro predikátové symboly. To lze v logice druhého řádu a dalších systémech.\n\nDalší vlastnost, kterou se logika vyššího řádu liší od logiky prvního řádu, jsou dovolené konstrukce v typové teorii, na které je (případně) založena. Predikát vyššího řádu je takový predikát, který má jeden nebo víc jiných predikátů jako argumenty. Obecně, predikát vyššího řádu, který má řád \"n\", má jeden nebo víc predikátů řádu (\"n\" − 1) jako svoje argumenty (pro \"n\" > 1). Podobnou vlastnost mají funkce vyšších řádů, běžně využívané ve funkcionálním programování\n\nLogiky vyšších řádů mají větší vyjadřovací sílu, ale kvůli svým vlastnostem, zvláště vzhledem k teorii modelů, mají méně vhodné chování pro mnoho aplikací. Gödel dokázal, že klasická logika vyššího řádu nedovoluje (rekurzivně axiomatizovatelný) korektní a úplný důkazový systém. Ale existuje takový důkazový systém, který je korektní a úplný vzhledem k Henkinovým modelům.\n\nPříklady logik vyšších řádů jsou Churchova \"jednoduchá teorie typů\" (angl. 'Simple Theory of Types') a \nkalkulus konstrukcí (angl. 'calculus of constructions').\n\nLogika druhého řádu reflektuje problémy axiomatizace ZF (Willard Van Orman Quine ji proto nazýval \"teorií množin v rouše beránčím\"),\nneboť v případě kvantifikace přes všechny možné predikáty (počínaje unárními) se pracuje s potenčními množinami,\ncož může vést k překročení hranice mezi spočetnýmni a nespočetnými množinami.\nZ tohoto důvodu se v praktických aplikacích logik vyšších řádů používá tzv. obecná sémantika,\nve které platí, že každá bezesporná teorie má spočetný model.\nNa druhou stranu Jaakko Hintikka dokázal, že jakákoliv logika řádu \"n>2\" je ekvivalentní logice druhého řádu,\nrozšířením jazyka logiky druhého řádu tedy nezískáme expresivnější formalismus.\nToto tvrzení dokázal Hintikka tím, že ukázal, jak v logice druhého řádu vyjádřit operátor potenční množiny—máme-li unární predikát \"I\" pro individua, \"S\" pro množiny a binární \"E\" pro náležení, následující konjunkce modeluje až na isomorfismus operátor potence:\n\nformula_1\n\n\n\n"}
{"id": "326444", "url": "https://cs.wikipedia.org/wiki?curid=326444", "title": "Tichý nepřítel (Star Trek: Enterprise)", "text": "Tichý nepřítel (Star Trek: Enterprise)\n\nTichý nepřítel (v originále Silent Enemy) je epizoda seriálu \"\". Jde o dvanáctý díl první řady pátého seriálu ze světa Star Treku.\n\nEnterprise rozmisťuje zesilovače echo1 a echo2 pro subprostorovou komunikaci se Zemí. Při práci se k nim však přibližuje neznámá loď, která neodpovídá na přátelské volání a po chvíli zase odlétá. Senzory o ní nic nezjistily.\n\nMalcolm Reed bude mít narozeniny, a tak se kapitán Archer snaží zjistit, které jídlo má nejraději. Když se to však nedozvěděl ani od jeho rodičů, pověřil Hoshi, aby to zjistila. Poté se tajemná loď znovu objevila a po Enterprise vystřelila a poškodila ji. Kapitán se proto rozhodl, že se Enterprise vrátí do doků na Jupiteru, aby jim tam nainstalovali fázová děla, která tam už před odjezdem měla být (jenže tenkrát vyrazili o několik týdnů dřív). Trip s tím nesouhlasí, protože lidé na Enterprise by to zvládli také, a proto se o to pokouší přímo na lodi. Spěchá také proto, že nepřítel se může kdykoli vrátit.\n\nNepřítel se také vrátil. Vyřadil na lodi všechny systémy a jedna transportní loď se dostala do hangáru. Na loď se tak dostali mimozemšťané a omráčili a následně uměle zasahovali do těl dvou členů posádky, avšak kapitán je vyrušil a pak sami odešli. Jejich střelbou byla poškozena levá gondola, takže museli technici zabrat, aby se co nejdřív obnovil warp pohon a zároveň fungovala děla.\n\nPo dvou dnech byly opravy dokončeny a chystala se zkouška fázových děl na přídi. Při ní se však náhle přetížily a vyvolaly na cíli obrovský ničivý účinek, ale přetížení poničilo rozvody plazmatu. Původce všeho byl nalezen v hangáru dva. Nainstalovali ho tam mimozemšťané a kontrolovalo téměř vše na lodi a obrovské množství energie. Kapitán toto zařízení zničil a odmítá se, nyní už nepříteli, poddat.\n\nHoshi se mezitím pořád zoufale snaží zjistit něco o Reedově oblíbeném jídle – avšak nikdo to neví. Nakonec jí pomohl doktor Phlox, když tak trochu porušil lékařské tajemství a podle toho, že Reedovo tělo je alergické na bromelin, došel k tomu, že by mohl být vhodný ananas. Hoshi to stačilo.\n\nMimozemšťané se znovu objevili a tentokrát zahájila palbu Enterprise, ale i fázová děla neměla proti jejich štítům šanci. Avšak kapitána napadlo, že by se mohly děla znovu přetížit. Bylo by to ale velice nebezpečné, avšak Trip dostal nápad, jak škody zmenšit a Enterprise vypálila podruhé. S vlastními malými škodami z přetížení nepřátelům vyřadili štíty a následně torpéda mimozemskou loď poškodily, ale ona uletěla.\n\nKapitán nyní shledal zbytečné, aby se vraceli domů, když děla na přídi fungují a na zádi budou dodělány. Reed také dostal dárek – ananasový dort, z kterého měl velkou radost.\n"}
{"id": "326446", "url": "https://cs.wikipedia.org/wiki?curid=326446", "title": "Šírkúh", "text": "Šírkúh\n\nAsad ad-Dín Šírkúh bin Šádhí (persky – \"lev hor\", zemřel 1169) byl kurdský válečník a významný vojevůdce ve službách sultána Núr ad-Dína a strýc slavného sultána Saladina.\n\nŠírkúh pocházel z kurdské vesnice v Arménii nedaleko města Dvin. Jeho otcem byl Šándhí bin Marwan a bratr Nadžm ad-Dín Ajjúb, následník ajjúbovské dynastie. Rodina byla blízce spřízněna s rodem Šaddadovců, a když byl poslední Šaddadovec roku 1130 ve Dvinu sesazen, Šándhí odešel s rodinou do Bagdádu a později do Tikrítu, kde byl místním správcem Bihruzem jmenován guvernérem. Když Šándhí nedlouho poté zemřel, Ajjúb se stal jeho nástupcem ve funkci guvernéra Tikrítu. Když Šírkúh zabil roku 1138 jednoho křesťana, se kterým měl spory, byl Šírkúh a jeho bratr Ajjúb donuceni uprchnout. Později Šírkúh se připojil k armádě Zengího, atabega z Mosulu a později, po jeho smrti, vstoupil do služeb Zengího syna Núr ad-Dína, který vládl v Aleppu. Núr ad-Dín poté svěřil Šírkúhovi město Homs, čímž se Šírkúh stal Núr ad-Dínovým vazalem. Bratr Ajjúb zatím spravoval město Baalbek a později i Damašek, když roku 1154 Ajjúb a Šírkúh vyjednali kapitulaci města ve prospěch svého pána Núr ad-Dína.\n\nRoku 1163 přesvědčil Šírkúh Núr ad-Dína, aby vyhověl žádosti sesazeného egyptského vezíra Šávara, který jej žádal o vojenskou pomoc. Šírkúh následně i se Šávarem vstoupil do fátimovského Egypta a Šávara dosadil zpět do úřadu vezíra. Šávar se však chtěl nyní Šírkúha zbavit, aby neohrožoval jeho suverenitu, spojil se proto s jeruzalémským králem Amaurym I., který Šírkúhovu armádu oblehl v pevnosti Bilbajs. Núr ad-Dín však na křižáky zaútočil v severní Sýrii a Amaury se musel stáhnout. Šírkúh poté spěšně odtáhl zpět do Damašku.\n\nRoku 1167 se Šírkúh, se svolením Núr ad-Dína do Egypta vrátili a Šávar se opět proti němu spojil s jeruzalémským králem. Šírkúh obsadil Alexandrii, kde ho křižáci a Egypťané obklíčili. Nakonec se obě strany dohodly a Šírkúh s Turky odešel z Egypta.\n\nNa podzim roku 1168 napadli křižáci Egypt a tentokrát vezír Šávar žádal o pomoc Núr ad-Dína. Ten opět neváhal a vyslal Šírkúha, který obsadil Káhiru. křižáky se mu podařilo odrazit a tentokrát se rozhodl, nenechat se z Egypta vypudit. nechal proto Šávara popravit sám se prohlásil vezírem. Ale již v březnu 1169 na následky přejedení Šírkúh zemřel. Jeho nástupcem ve funkci egyptského vezíra se stal syn jeho bratra Ajjúba Saladin.\n\n"}
{"id": "326447", "url": "https://cs.wikipedia.org/wiki?curid=326447", "title": "Before the Dawn Heals Us", "text": "Before the Dawn Heals Us\n\nBefore the Dawn Heals Us je album francouzské elektronické skupiny M83. Vyšlo 25. ledna 2005 jako jejich třetí album a sklidilo pozitivní kritiku. Obsahuje 15 skladeb smyslné elektronické hudby zpestřené kytarami, akustickými bicími a zpěvem. V Evropě vydal album Gooom, v USA Mute.\n\nSkladba „Teen Angst“ se v roce 2006 objevila v traileru k filmu \"A Scanner Darkly\".\n\nPrvní skladba alba, „Moonchild“ byla použita v epizodě britské show Top Gear.\n\n"}
{"id": "326449", "url": "https://cs.wikipedia.org/wiki?curid=326449", "title": "Caracalla", "text": "Caracalla\n\nMarcus Aurelius Severus Antoninus (rodným jménem \"Lucius Septimius Bassianus\"; 4. dubna 188 v Lugdunu – 8. dubna 217 v Mezopotámii), běžně známý pod přezdívkou Caracalla, již obdržel kvůli svému oblíbenému galskému plášti s kapucí (\"caracallus\"), byl římským císařem v letech 211 až 217.\n\nCaracalla byl synem a nástupcem Septimia Severa, zakladatele severovské dynastie. Během své vlády dbal především o vojenské záležitosti, naproti tomu politice a správě státu nevěnoval valnou pozornost. Jeho panování se přesto stalo pamětihodným přijetím ediktu \"Constitutio Antoniniana\", jímž bylo v roce 212 uděleno římské občanství všem svobodným mužům na území římské říše. Podle historika Cassia Diona byl Caracalla k tomuto opatření motivován snahou o zvýšení daňového výnosu. Vraždou svého mladšího bratra a spoluvládce Gety a následným rozsáhlým masakrem Getových stoupenců si Caracalla vytvořil mnoho nepřátel. Protože postupoval se značnou brutalitou vůči každé skutečné nebo domnělé opozici, vešel do povědomí vlivem vylíčení svých činů soudobou senátorskou historiografií jako jeden z největších římských tyranů.\n\nCaracalla se narodil 4. dubna 188 v Lugdunu (nynější Lyon) jako nejstarší syn Septimia Severa, tehdejšího místodržitele provincie Gallie Lugdunensis, a Julie Domny. Jeho rodné jméno znělo Lucius Septimius Bassianus, přičemž cognomen Bassianus získal po svém dědovi z matčiny strany, který byl knězem slunečního boha Elagabala v syrském městě Emesa (Homs). Po svých rodičích byl Caracalla smíšeného punsko-berberského a arabského původu. V dětství se prý vyznačoval dobrou a přívětivou povahou, ačkoli jako dospělý se choval velice krutě a zuřivě. Pod dohledem nejlepších učitelů studoval Caracalla rétoriku a dokázal přednést celé pasáže z Eurípidových dramat, navzdory tomu nesnášel vzdělání a učené jedince. Když dosáhl věku pěti let, byl jeho otec 9. dubna 193 provolán císařem. Patrně v polovině roku 195 byl Caracallovi udělen titul caesara. Jelikož Septimius Severus usiloval legitimizovat svoji vládu spojením Severovců s Antoninovci, bylo Caracallovo jméno změněno na Marcus Aurelius Antoninus. V roce 197 doprovázel spolu s mladším bratrem Getou svého otce při tažení proti Parthům. Roku 198 byl povýšen do hodnosti augusta, zatímco Getovi byla dána hodnost caesara. Císařská rodina setrvala poté nějakou dobu v Orientu a teprve v roce 202 se vrátila zpět do Říma.\nV dubnu 202 byl Caracalla z rozhodnutí svého otce oženěn s Fulvií Plautillou, jež byla dcerou pretoriánského prefekta Gaia Fulvia Plautiana. Ten pocházel z libyjského města Leptis Magna, rodiště Septimia Severa. Plautianus se domohl mimořádně silné mocenské pozice, navíc upevněné příbuzenským svazkem s císařskou dynastií. Jeho ctižádostivost ho ale přivedla do konfliktu s císařovnou Julií Domnou a Caracallou, neboť ten vnímal Plautiana jako svého rivala. Svého tchána i manželku nenáviděl a oba hodlal při první příležitosti odstranit. Caracallovy intriky přivodily v roce 205 Plautianův pád, načež ho Caracalla nechal v Severově přítomnosti usmrtit. Plautilla byla nucena odejít do vyhnanství na ostrov Lipara, nicméně po Caracallově nástupu na trůn byla i ona zavražděna.\n\nMezi Caracallou a jeho bratrem Getou se již v brzkém věku projevovala znatelná rivalita a řevnivost, které se v dalších letech vytrvale stupňovaly a později se proměnily ve vzájemnou smrtelnou nenávist. Septimius Severus se marně snažil zmírnit rozpory mezi svými syny a utajit je před veřejností. Dal proto razit mince s nápisem \"concordia\" („svornost“), učinil je konzuly pro rok 208 a zdržoval je mimo dvorské pletichy v Římě. V letech 208 až 211 se bratři účastnili Severova tažení v Británii, v jehož průběhu se Caracalla podílel na vedení vojenských operací. Getovi bylo svěřeno řízení civilních záležitostí a v roce 209 byl obdařen titulem augustus, čímž byl postaven na roveň Caracallovi. Dva roky po Severově příchodu do Británie se císařovo zdraví začalo vážně zhoršovat, ovšem vztah mezi jeho syny nevykazoval žádné známky zlepšení. 4. února 211 Septimius Severus zemřel. V souvislostí s tím se vyskytla jistá neprokázaná obvinění, že se Caracalla pokusil otcovu smrt urychlit, což jen dokládá s jakou netrpělivostí ji očekával.\n\nCaracalla a Geta se společně ujali vlády, jak Septimius Severus předpokládal, přestože Caracalla měl jako starší mírně navrch. Krátce po Severově úmrtí uzavřeli bratři mír s kmeny v Kaledonii a odebrali se do Říma, avšak už při cestě na sebe pohlíželi s netajenou nevraživostí a nedůvěrou. Jakákoli spolupráce při řízení státu a v politickém vedení byla tudíž vyloučená. Caracalla se nejprve zdráhal proti bratrovi cokoli podniknout, jelikož Geta se těšil vysoké oblibě mezi vojáky. Po návratu do hlavního města se oba císařové v důsledku své animozity obklopili početnou tělesnou stráží. Městské obyvatelstvo, pretoriánská garda a vojenské sbory rozložené v Římě a jeho okolí byly svírány rozpolceností a kolísavostí, občanská válka se tedy zdála být neodvratná.\n\nPo prvotním nezdařeném pokusu o bratrovo zavraždění, se Caracallovi koncem prosince 211 podařilo vlákat Getu do léčky, když vyzval svoji matku, aby mezi nimi v soukromí zprostředkovala usmíření. Lehkomyslný Geta se domníval, že v přítomnosti Julie Domny bude před svým bratrem v bezpečí, nicméně Caracalla ho dal bez váhání zavraždit sobě oddanými vojáky. Nad mrtvým Getou bylo vyřčeno \"damnatio memoriae\", takže jeho jméno bylo důkladně odstraněno ze všech veřejných staveb a písemnosti a dokonce i veškeré mince s jeho podobiznami byly roztaveny a jeho vyobrazení bylo ničeno i na společných portrétech se samotným Caracallou. Caracallova ukrutnost následně připravila o životy tisíce mužů a žen, jež císař považoval za Getovy přátele a příznivce. Mnoho jiných bylo později obviněno z náklonnosti či sympatií vůči Getovi, nebo z projevování zármutku nad jeho smrtí. K prominentním obětem teroru patřili i potomci všemi uctívaného Marka Aurelia, jeho dcera Cornificie a jeho vnuk. Pro pouhý žert byl popraven Publius Helvius Pertinax, syn stejnojmenného dřívějšího císaře. Tentýž osud stihl rovněž význačného právníka a pretoriánského prefekta Papiniana.\n\nV roce 212 uskutečnil Caracalla dvě zásadní opatření: v Římě zahájil stavbu velkolepých lázní \"Thermae Antoninianae\" a vydal proslulý edikt \"Constitutio Antoniniana\". Hlavní část Caracallových lázní, jejichž vybudování bylo motivováno snahou císaře zajistit si přízeň lidu, byla dokončena po čtyřech letech, celý komplex byl pak dostavěn za vlády Alexandra Severa. Prostřednictvím Constitutio Antoniniana bylo všem svobodným mužským obyvatelům římské říše poskytnuto římské občanství. Účel a důvody tohoto rozhodnutí nejsou sice dosud dostatečně vysvětleny, edikt každopádně přispěl ke zvýšení standardizace stále byrokratičtějších římských správních struktur. Z právního hlediska nevedlo Constitutio Antoniniana ke zrušení místních právních systémů a jejich nahrazení římským soukromým právem, jak se dříve usuzovalo, neboť lokální práva byla i nadále užívána, pokud neodporovala římskému právu. V kruzích zaujímajících k císaři nepřátelský postoj převládalo mínění, podle něhož došlo k rozšíření občanského práva, aby dotčené osoby byly podrobeny i těm daním, jež se vztahovaly pouze na římské občany. K nim náležela daň za propuštění otroka na svobodu a dědická daň, jejíž sazbu zvýšil Caracalla na dvojnásobek. Odvádění dědické daně bylo navíc uloženo i rodinným příslušníkům, kteří byli dosud z jejího placení vyňati. Zvýšení daňového výnosu představovalo však zřejmě jen jednu z pohnutek Caracallova kroku. Mezi novými občany chtěl pravděpodobně získat také sobě oddané stoupence, čímž by vyvážil zášť tradičních elit, stavějících se k němu značně nenávistně, a posílil svoji mocenskou základnu.\nProti jedincům a skupinám, vyvolávajícím v něm hněv nebo podezření, vystupoval Caracalla s neobvyklou tvrdostí. Své nepřátele nechával odstranit na základě smyšlených výpovědí od anonymních udavačů. Příznačné pro jeho hrůzovládu bylo, že se nespokojil jen s popravami svých protivníků, nýbrž zastrašoval své odpůrce vraždami náhodně vybraných lidí. V zimě roku 215 vykonal Caracalla svoji nechvalně proslulou návštěvu Alexandrie, jejíž obyvatelé se císaři posmívali kvůli způsobu, jakým ospravedlňoval Getovu vraždu. Na tuto urážku odpověděl Caracalla pobitím deputace předních občanů města, vítajících ho při jeho příjezdu. Nato rozpoutal v Alexandrii rozsáhlé krveprolití, během něhož vojáci několik dní plenili a drancovali město. Podle historika Cassia Diona bylo zmasakrováno kolem 20 000 lidí, přičemž byli zabíjeni i cizí návštěvníci pobývající právě v Alexandrii.\n\nNe vždy se ale události vyvíjely v souladu s Caracallovými nelítostnými záměry, o čemž svědčí událost z jara 212, kdy se císař pokusil připravit o život oblíbeného senátora a někdejšího městského prefekta Lucia Fabia Chilona. Ten upadl v Caracallovu nemilost pro svoje úsilí dosáhnout soudržnosti Caracally a Gety. Nedlouho po Getově zabití vydal Caracalla pretoriánské gardě rozkaz, aby zakročila proti Chilonovi. Pretoriáni vyrabovali Chilonův dům a potom ho nedůstojně vlekli k císařskému paláci. Mezitím došlo k velkému pozdvižení obyvatelstva a ve městě umístěných vojáků, kteří dříve podléhali Chilonovu velení. Když byl zadržený s jejich pomocí osvobozen, považoval Caracalla situaci za tak hrozivou, že se rozhodl postavit za Chilona jako jeho zachránce. Pretoriány jím pověřené provedením zatčení nechal popravit, údajně jako trest za útok na Chilona, ve skutečnosti proto, že selhali při plnění rozkazu. Tato příhoda poukazuje na přinejmenším dočasnou slabost Caracallova postavení, jelikož byl přinucen ustoupit odporu městského obyvatelstva a vojáků.\n\nCaracalla si svým násilím nadělal nesčetné množství nepřátel, především mezi příslušníky aristokratických vrstev, a v důsledku toho závisela jeho moc zcela na podpoře vojska. Obstarávání císařovy osobní bezpečnosti měla na starosti tělesná stráž tvořená Skythy a Germány. Náklonnost svých mužů si Caracalla zajistil zvednutím mzdy legionářů na 675 denárů za rok a obdarováním vojáků štědrými donativy. Vzrostly i odměny poskytované vojákům při odchodu do výslužby. Razantní zvýšení vojenských výdajů mělo ovšem negativní dopad na státní kasu a zároveň podlamovalo stabilitu měny. Materiální preferování armády mohlo být uskutečněno jen na úkor ekonomicky produktivnější části obyvatelstva a navíc zvětšovalo budoucí nároky a očekávání vojáků. Prohlubování této nepříznivé tendence nedokázali pozdější císařové zabránit, protože by tím riskovali převrat a vlastní sesazení. Caracallovo kupování si přízně armády vytvářelo předpoklady propuknutí politické nestability za vlády vojenských císařů a bylo jednou z příčin hospodářské krize, jež se naplno rozhořela ve druhé polovině 3. století.\n\nPotřeba peněz přiměla Caracallu k uskutečnění měnové reformy, v rámci níž bylo v roce 215 zavedeno nové stříbrné platidlo, označované jako antoninián. Třebaže tato mince měla být ekvivalentem dvou denárů, skutečná hmotnost jednoho antoniniánu odpovídala pouze jednomu a půl denáru, což přispělo k podstatnému vzrůstu inflace.\n\nNa jaře 213 Caracalla opustil Řím, v němž ve zbytku své vlády pobýval již jen krátký čas, a odebral do Galie. Po většinu roku pak vedl kampaně podél limitu v Horní Germánii a Raetii. Nejprve sice dobyl vítězství v bojích s Alamany při řece Mohanu, avšak další střety se pro něho nevyvíjely příliš příznivě. Situaci na hranicích posléze zkonsolidoval, neboť si vykoupil mír odváděním plateb Germánům. Poté, co strávil zimu v Římě, uskutečnil v následujícím roce cestu na Východ, aby vykonal přípravy k válce proti Parthům. V průběhu cesty se u Caracally začala projevovat jeho vzrůstající fascinace Alexandrem Velikým.\n\nObčanská válka mezi soupeřícími bratry Vologaisem VI. a Artabanem IV. destabilizovala poměry v parthské říši, čehož Caracalla hodlal využít k posílení římského vlivu. V roce 214 Římané anektovali Osroénu, nicméně v témže roce podniknutý vpád do Arménie byl odražen. Caracalla zřejmě neusiloval o trvalé výboje na úkor Parthů, čemuž nasvědčuje i odložení plánované invaze na východ v roce 215. Teprve Artabanovo odmítnutí Caracallovy žádosti o ruku jeho dcery vyprovokovalo Caracallu k zahájení válečných operací. V roce 216 vytáhl v čele vojska do Mezopotámie, přičemž nenarazil na sebemenší odpor, protože Parthové ustupovali před Římany dále na východ. Římané se bez boje zmocnili města Arbely (dnešní Irbíl), načež vyplenili hroby králů Adiabeny. Po tomto snadno dosaženém úspěchu se Caracalla stáhl zpět na římské území a přezimoval v Edesse.\n\nDříve, než mohlo dojít k novému střetu s Parthy, stal se Caracalla obětí všeobecné atmosféry obav a podezřívavosti, k jejímuž vzniku dal podnět. Mezi řadu osobností nižšího původu, pověřených zastáváním čelných funkcí ve státě, patřil i pretoriánský prefekt Marcus Opellius Macrinus, jemuž bylo údajně předpovězeno, že usedne na trůn. S ohledem na Caracallovo nevypočitatelné chování znamenalo toto proroctví pro prefekta smrtelné ohrožení. Macrinus se tudíž rozhodl Caracallu předejít a spolu s několika jinými nespokojenci zosnoval spiknutí. Na počátku jara 217 odcestoval císař, doprovázený malou jednotkou vybraných pretoriánů, z Edessy do Karrh (Harran) z důvodu návštěvy tamního chrámu měsíčního boha Luna. Během cesty byl Caracalla 8. dubna 217 zavražděn. Podle tvrzení vracejících se gardistů byl císař probodnut vojákem Juliem Martialem, když se chystal vykonat tělesnou potřebu. Prchající Martialis byl nato ostatními příslušníky tělesné stráže dopaden a ubit. Kvůli Caracallově velké popularitě musel Macrinus svoji účast na vraždě před vojskem utajit. Až po třech dnech váhání se vojáci nechali přesvědčit, aby Macrina prohlásili novým císařem.\n\nVýznamným prvkem Caracallova charakteru a chování bylo jeho ztotožnění se s Alexandrem Velikým. Obdiv k makedonskému dobyvateli a snaha o napodobování jeho činů nebyla mezi římskými císaři a politiky ničím neobvyklým, ovšem v případě Caracally nabývala jeho posedlost Alexandrem absurdních a groteskních podob. Osvojil si Makedoňanův způsob oblékání, zbraně i vystupování a dokonce snad zvažoval dobytí parthské říše. Kromě toho přijal také přízvisko Veliký, vycvičil a zorganizoval 16 000 mužů ve falangu podle makedonského vzoru a sám sebe dával znázorňovat na mincích jako boha. Jiným podstatným rysem Caracallovy povahy byla hluboce zakořeněná pověrčivost, takže přísně dodržoval náboženské obřady a bedlivě plnil všechny kultovní rituály. Vystupoval tolerantně vůči Židům a stoupencům křesťanství, avšak jeho nejoblíbenějším božstvem byl egyptský Serapis, za jehož syna nebo bratra se vydával. Rovněž přijal egyptský zvyk ztotožňování vládce s bohem a stal se jediným římským císařem, který byl zpodobněn jako faraon. Na mnoha Caracallových podobiznách je zřetelně ztvárněna jeho prudkost a ukrutnost a podle některých pramenů tento dojem záměrně posiloval, neboť jeho domýšlivost uspokojoval pocit strachu a hrůzy, jíž vzbuzoval. Taktéž se uvádí, že byl menšího vzrůstu, nicméně vynikal svojí tělesnou zdatností, přičemž podstupoval tytéž strasti a námahu jako jeho vojáci. Zároveň ale vedl velmi rozmařilý život, jímž se natolik vyčerpával, že leckdy nebyl schopen nosit pancíř.\n\nCaracallova obliba mezi vojáky přetrvala dlouho po jeho smrti. Senátoři museli na nátlak armády prohlásit Caracallu bohem. Macrinovi bezprostřední nástupci, císařové Heliogabalus a Alexander Severus, byli vydáváni za Caracallovy nemanželské syny, což jim mělo zjednat sympatie u vojska a usnadnit uchopení moci. Naproti tomu v senátu byl Caracalla nenáviděn a zpráva o jeho smrti tam byla přijata s uspokojením. Silně proticaracallovské smýšlení římské aristokracie se odrazilo i v hlavních antických pramenech, v líčení soudobých dějepisců Cassia Diona a Héródiana, stejně jako v později vzniklém a méně věrohodném spise Historia Augusta. Dílo Cassia Diona, senátora, jenž ke Caracallovi zaujal kritické stanovisko, představuje nejhodnověrnější z dochovaných pramenů. Dio pokládal Caracallu za duševně chorého, ovšem pro potvrzení tohoto obtížně prokazatelného hodnocení nebyl nalezen přesvědčivý doklad.\n\nVztah Julie Domny a Caracally byl od okamžiku Getova zavraždění napjatý, třebaže navenek byla císařově matce projevována veškerá náležitá úcta. I přes to se už za Caracallova života vyskytly zvěsti o tom, že po smrti svého otce udržoval císař incestní poměr s matkou. Ačkoli se jednalo o naprosto smyšlenou pomluvu nemající žádnou oporu v realitě, byl tento klep v polovině 4. století převzat jedním tehdejším pramenem jako pravdivá skutečnost, jež byla dále citována. V Historii Augustě, v dílech Aurelia Victora, Eutropia a ve spisu \"Epitome de Caesaribus\" byla Julia Domna označována za Caracallovu nevlastní matku, s níž se měl prý Caracalla oženit. Toto bizarní tvrzení se objevuje také u raných křesťanských autorů Orosia a svatého Jeronýma, jejichž prostřednictvím ovlivnilo středověké vnímání Caracally jako bezuzdného zhýralce.\n\nJiný mýtus vztahující se ke Caracallovi se objevuje v díle \"Historia regum Britanniae\", sepsaném ve 12. století anglickým učencem Geoffreym z Monmouthu. Podle jeho podání byli Geta a Caracalla, jehož zmiňuje pod jménem Bassianus, nevlastní bratři, jelikož ten pocházel z římské matky, zatímco onen z britské. Caracalla byl Britany, k nimž náležel po své matce, zvolen za krále. Poté došlo mezi bratry ke střetnutí, v němž Geta Caracallovi podlehl a v boji padl. Za nějakou dobu byl ale Caracalla poražen a usmrcen Carausiem. Ten byl ve skutečnosti římským důstojníkem, který se v roce 286 nechal provolat císařem, načež po několik let vládl vlastní doméně, zahrnující Británii a severní Galii.\n\n\n\n"}
{"id": "326451", "url": "https://cs.wikipedia.org/wiki?curid=326451", "title": "GP2 Asia Series", "text": "GP2 Asia Series\n\nGP2 Asia Series je automobilová série pro jednomístné formulové vozy, prakticky se jedná o zimní rozšíření GP2 Series.\n\nOficiální představení nového záměru, který předpokládá vyplnit zimní přestávku Série GP 2, bylo během závodního víkendu Grand Prix Monaka 2007. Podle organizátora Bruna Michele jedním z důvodu založení nové série je expanze do dalších částí světa a aby se nezvyšovali další náklady, rozhodlo se o odděleném Asijském seriálu. Dalším cílem bylo i zařazení této série do závodního víkendu Grand Prix Formule 1, které se konají začátkem roku v Malajsii a Bahrajnu.\n\nVšechny týmy používají shodné technické vybavení od totožných dodavatelů. Vozy se hodně podobají vozům Formule 1 a jejich konstrukce vznikají ve firmě Dallara, která má bohaté zkušenosti se stavbou závodních monopostů. Motory dodává firma Renault a mají 70% výkonu oproti motorům ve vozech formule 1 a pneumatiky Bridgestone. Převodovky jsou šesti stupňové poloautomatické.\n\nV pátek je 30 minutový volný trénink a 30 minutová kvalifikace, která rozhodne o postavení na startu v sobotním závodě na 180 km.\n\nBěhem sobotního závodu musí každý pilot minimálně jednou do boxu, kde musí vyměnit minimálně dvě pneumatiky.\n\nV neděli se jede sprint na 120 km a o postavení na startu rozhoduje výsledek sobotního závodu a to tím způsobem, že vítěz sobotního závodu startuje z 8 místa a pilot, který bodoval na 8 místě startuje první.\n\nVítěz páteční kvalifikace:\nSobotní závod je bodován:\nNedělní sprint je bodován:\nNejrychlejší kolo v každém závodě:\nAby pilot získal body za nejrychlejší kolo musí absolvovat 90% závodu\n\n"}
{"id": "326455", "url": "https://cs.wikipedia.org/wiki?curid=326455", "title": "Pecka (hrad)", "text": "Pecka (hrad)\n\nPecka je zřícenina hradu ze 14. století, nacházející se nad stejnojmenným městysem na severovýchodě okresu Jičín v Královéhradeckém kraji. Hrad je pojmenován po hoře, na které stojí, od hradu pak odvozuje své pojmenování městys.\n\nZřícenina hradu Pecky stojí na skalním výběžku, pod kterým leží městečko Pecka. K hradu se dříve jezdívalo po dvou cestách. Jedna z nich vede ze západní strany až k bráně a druhá vede z města kolem hradního příkopu, který je už zasypaný. Západní cesta končí u třemi oblouky klenutého mostu. V místě kde se hrad spojuje s hradem býval padací most. Z brány zbyly jen postranní zdi a průjezd.\nČtverhranný dvůr je obklopený rozbořenými zdmi. Dříve dvůr obklopovala stavení, která byla pomalována znaky rodů spřízněných se Škopky z Bílých Otradovic a Haranty z Polžic. V přízemí byla klenutá kuchyně a schody z ní se chodilo do dalšího patra, kde byly světnice, které byly zdobeny obrazy z mytologie. Nyní ze světnic zbylo jen pár zdí a vysoký komín. V tomto oddělení byla i Harantova kancelář.\nVedle průjezdu stála hrubá okrouhlá věž, která stála v rohu Paláce. V 17. století ale byla svržena a zbyl z ní jenom spodek. Palác, do čtverhranu založený, se nazývá i jako Veliký, nebo Jižní dům. V jeho prvním poschodí je pár světnic velká klenutá okna a v druhém poschodí jsou střílny. V jihozápadním rohu byla kaple a za věží stál sklípek a pár komor. Z hodně znaků, které tam bývaly, nezbylo nic. Pod starým palácem se zachovaly staré pivné a vinné sklepy.\n\nPrvním zaznamenaným pánem hradu byl Budivoj z Pecky, později byli pány na Pecce tři bratři, nakonec se ale rozdělili a hrad dostal Jan Pecka. Potom se v držení hradu vyskytuje poprvé vyskytuje jiný krajan – Jarek z Železnice a přidal k Pecce několik kostelů. Jelikož byl smýšlením katolík, obléhali Pecku Sirotci a Jarek byl nucen uzavřít s nimi dohodu. Přidal se na jejich stranu a směl dále zůstávat pánem na Pecce. Rok na to ale zemřel a hrad připadl jeho synovi Vaňkovi z Pecky. Ten přidal k Pecce držení města Semily. Po předání Pecky panu Protivovi se stal pánem na hradě Lev z Rožmitálu, jelikož pan Protiva nečekaně zemřel, ale ten prodal hrad Mikuláši Hořickému z Hořic. Tento pán byl hofmistrem krále Jiřího a později nejvyšším písařem a horlivě chránil jednotu bratrskou. Dále byl během 20 let hrad v držení 8 pánů a nabyl nového majetku. Nakonec se hrad dostal do držení Jindřicha Škopka z Bílých Otradovic. Za jeho držení se hrad hodně rozšířil. Poté byla Pecka rozdělena mezi jeho syny Karla a Adama. Mezitím hrad schvátil oheň, ale Pecka byla znova opravena a rozšířena. Barbora, vdova po Karlovi, se po druhé vdala za Kryštofa Haranta z Polžic a Bezdružic a pánem hradu se stal on. Roku 1612 prodal Adam svůj díl Pecky a panství třetí Harantově manželce. Kryštof Harant ovládal několik jazyků a psal cestopisy ze svých cest a plně sloužil Rudolfovi II. Z katolíka přešel k víře podobojí. R. 1621 pro něj přijelo na Pecku oddělení vojska s Albrechtem z Valdštejna a zajali ho. V Praze byl obviněn z obléhání Vídně a na Staroměstském náměstí popraven. Pecka padla do rukou Albrechtu z Valdštejna, který jej v roce 1627 daroval kartuziánskému řádu.\nRoku 1830 vznikl v městečku požár, žhavý došek vyletěl také na Pecku a ta celá shořela. Tak zůstaly jen dvě světnice a útulek, kde bydlela stařena, která byla posledním člověkem, který žil na Pecce. Oprav se dočkal až ve čtyřicátých letech 20.století, kdy byl upraven pro muzejní účely.\n\nExpozice: Prohlídková trasa peckovského hradu zahrnuje celkem sedm interiérových místností, dále mučírnu a sklepení – vše v rekonstruovaném Harantovském paláci. Expozice v prvním a druhém patře je zaměřena na dějiny hradu, život a dílo nejznámějšího majitele Pecky - cestovatele, spisovatele a hudebního skladatele Kryštofa Haranta z Polžic a Bezdružic a obecněji na období renesance a raného baroka. Jedna z místností je věnována životu venkovských lidí v Podkrkonoší.\n\nV červenci a srpnu se na hradě konají příležitostná šermířská a divadelní představení.\n\n"}
{"id": "326456", "url": "https://cs.wikipedia.org/wiki?curid=326456", "title": "Vladimír Šmeral", "text": "Vladimír Šmeral\n\nVladimír Šmeral (16. října 1903, Drásov u Tišnova – 15. března 1982, Praha) byl český herec.\n\nJednalo se o velmi talentovaného herce s velmi kultivovaným hereckým projevem a osobitě plastickou dikcí, který po celý svůj život patřil mezi levicově zaměřené intelektuály. Po absolvování dramatického oddělení brněnské konzervatoře (1926) se stal členem činohry Zemského divadla v Brně.\nPřed válkou hrál ještě v Burianově „Déčku“, kam nastoupil v roce 1933 ihned po jeho založení a od roku 1936 vystupoval v Osvobozeném divadle.\n\nV roce 1941 nastoupil do Městských divadel pražských, kde působil až do roku 1944 a hrál na scénách Divadla Na poříčí, Komorního divadla a Divadla J. K. Tyla. Od roku 1945 až do roku 1978 byl členem Divadla na Vinohradech (po válce pod jménem Divadlo československé armády a Ústřední divadlo československé armády).\n\nZa války byl v ohrožení z důvodu smíšeného manželství, neboť jeho manželka Marianne, bývalá tanečnice u E. F. Buriana, byla podle tzv. norimberských zákonů židovkou. Odmítl se rozvést a v roce 1944 byl deportován do koncentračního tábora Kletendorf – podobně jako Alfréd Radok, na území Polska.\n\nV roce 1937 se setkal při natáčení filmu \"Svět patří nám\" poprvé s Adinou Mandlovou, se kterou se později při zkouškách na inscenaci \"Chvála bláznovství\" (Divadlo Na poříčí, režie František Salzer) sblížil a tato se stala jeho osudovou láskou. Mandlová s ním následně čekala dítě, které se však narodilo před vánoci roku 1944 mrtvé. Na konci války, když se Šmeralovi podařilo uniknout z koncentračního tábora a vrátil se do Prahy, byl po dobu šesti týdnů v úkrytu u Adiny Mandlové.\n\nJeště krátce po válce (srpen 1945) vypovídal ve prospěch Adiny Mandlové, později (v roce 1946) se však od ní distancoval. Po válce byl politicky aktivní a společensky plně konformní, byl rovněž předsedou 21. svazu ROH (Svaz zaměstnanců umělecké a kulturní služby) a z této funkce na konferenci ROH v roce 1953 přednesl projev obviňující režiséra Jiřího Frejku z reakčních poměrů v Divadle na Vinohradech. Pro socialistický režim coby člen KSČ vykonával řadu veřejných funkcí. Dne 25. února 1948 podepsal výzvu prokomunistické inteligence \"Kupředu, zpátky ni krok\" podporující komunistický převrat.\n\nV mládí mu vyhovovaly spíše role lyrických a kladných hrdinů. Jeho velmi uměřený herecký projev občas sváděl ke klišovitému podání některých postav. K stáru měl také jisté sklony k tendenčnímu ztvárňování církevních hodnostářů a buržoazních úředníků. Mezi jeho nejznámější a nejhodnotnější filmové role patří, mimo jiné, role ministra připomínajícího Zdeňka Nejedlého v Menzelově trezorovém filmu \"Skřivánci na niti\" nebo postava inkvizitora Bobliga ve Vávrově snímku \"Kladivo na čarodějnice\".\n\nV letech 1949–1966 byl pedagogem na DAMU.\n\n\n\n\n"}
{"id": "326457", "url": "https://cs.wikipedia.org/wiki?curid=326457", "title": "Triheptagonální dláždění", "text": "Triheptagonální dláždění\n\nTriheptagonální dláždění je způsob semiregulárního dláždění v hyperbolické geometrii. Každý vrchol se nachází na pomezí dvou trojúhelníků a dvou šestiúhelníků, každá hrana odděluje šestiúhelník od trojúhelníka.\n"}
{"id": "326458", "url": "https://cs.wikipedia.org/wiki?curid=326458", "title": "Trolejbusová doprava v Judenburgu", "text": "Trolejbusová doprava v Judenburgu\n\nV rakouském městě Judenburg, které se nachází ve spolkové zemi Štýrsko, byla na začátku 20. století v provozu trať trolejbusové dopravy. V provozu zde byl jediný trolejbus systému Stoll, který byl v tehdejší době pro trolejbusovou dopravu hojně používán. K dispozici zde byl také jeden vlečný vůz. Provoz na trati dlouhé 1,9 km byl zahájen 10. prosince 1910, k jeho ukončení došlo někdy v roce 1914.\n\n"}
{"id": "326459", "url": "https://cs.wikipedia.org/wiki?curid=326459", "title": "Vásudéva I.", "text": "Vásudéva I.\n\nVásudéva I. (kušánsky ΒΑΖΟΔΗΟ; čínsky 波調) byl kušánský král, který nastoupil na trůn po králi Huviškovi. Byl poslední z řad „velkých Kušánů“; jeho nástupcem byl Kaniška II., který však již nepatřil k tak významným panovníkům jako jeho předchůdci. Přesná doba Vásudévovy vlády není známa, je však pravděpodobné, že vládl 64 až 98 let po Kaniškovi, tedy někdy kolem přelomu 2. a 3. století. Konec jeho vlády už korespondoval s výpady Sásánovců v severozápadní Indii, kteří okolo poloviny 3. století ustanovili v oblasti říši Indosasánovců.\n\nSamotné jméno Vásudéva bylo původně jméno populárního hinduistického boha, otce Krišny a Vásedéva I. byl prvním kušánským vládcem pojmenovaným po indickém bohu. K hinduismu Vásudéva konvertoval až během svého panování.\n\nPodle čínských záznamů měl Vásudéva navázat kontakt s čínským královstvím Cchao Wej. Vásudéva též mohl být ten indický král, který roku 232 nechal poslat do mezopotámské Edessy ostatky svatého Tomáše, který v Indii zemřel.\n\n"}
{"id": "326462", "url": "https://cs.wikipedia.org/wiki?curid=326462", "title": "Historická rekonstrukce", "text": "Historická rekonstrukce\n\nHistorická rekonstrukce (v češtině někdy označované i anglickým výrazem reenactment) je druh hry či zábavy, při níž se její účastníci snaží vytvořit obraz historické události nebo období. Snaží se tím přiblížit a připomenout divákům historii. Obvykle se rekonstruují bitvy. Zvláštním druhem historických rekonstrukcí jsou skanzeny.\n\nHráči se často organizují do skupin. Nejvíce skupin a jednotlivců zabývajících se historickými rekonstrukcemi jsou amatéři, pro které je tato hra koníčkem. Jednotliví hráči se od sebe mohou velmi lišit. Jsou mezi nimi muži i ženy, děti i staří lidé. Mají i různá povolání, od studentů, hasičů a právníků přes vojáky, lékaře až po profesionální historiky.\n\nV Česku se rekonstrukcím vojenských historických událostí věnují kluby vojenské historie. Jsou to nejčastěji občanská sdružení převážně amatérských zájemců o vojenskou tematiku. Jejich členové se zaměřují na vystupování v historických uniformách z určitého období, snaží se získávat poznatky a dobové materiály (reálie), účastní se nejrůznějších vojensko-historických akcí: bojových ukázek (popř. rekonstrukcí celých bitev), slavnostních přehlídek a pietních aktů, doma i v zahraničí, s cílem připomínat veřejnosti \"akční\" formou důležitá období i jednotlivé události historie, což se označuje termínem „živá historie“, ( ). Některé kluby vojenské historie také pomáhají udržovat nebo rekonstruovat historické vojenské památky (zříceniny hradů aj. opevněné objekty).\n\nV českých zemích se tyto organizace zaměřují především na tato období:\n\n"}
{"id": "326469", "url": "https://cs.wikipedia.org/wiki?curid=326469", "title": "Havnar Bóltfelag", "text": "Havnar Bóltfelag\n\nHB Tórshavn je jedním z nejstarších a nejúspěšnějších fotbalových klubů na Faerských ostrovech, jež byl založen v roce 1904. Klub hraje v hlavním městě Tórshavn a je po něm pojmenován. Slovo Havn (česky \"přístav\") se v názvu klubu nachází právě díky místu působení. Klub hraje faerskou nejvyšší soutěž Effodeildin a poměrně pravidelně se objevuje v kvalifikacích do evropských pohárů. V kádru klubu se taktéž nachází několik domácích reprezentantů.\n\n\n\n\"Vysvětlivky: PK - Předkolo, 1PK - první předkolo, 2PK - druhé předkolo, PVP - Pohár vítězů poháru, SK - skupinová fáze, 1K - první kolo\"\n\n<noinclude>\n"}
{"id": "326474", "url": "https://cs.wikipedia.org/wiki?curid=326474", "title": "Windsorská smlouva", "text": "Windsorská smlouva\n\nWindsorská smlouva byla uzavřena roku 1175 ve Windsoru mezi anglickým králem Jindřichem II. a Rory O'Connorem, králem Irska. Podle této smlouvy měl Rory uplatňovat svou autoritu ve zbývají části Irska dosud nedobyté anglickým králem, bude-li každoročně odvádět Jindřichovi stanovenou daň.\n"}
{"id": "326478", "url": "https://cs.wikipedia.org/wiki?curid=326478", "title": "Epitaxe z molekulárních svazků", "text": "Epitaxe z molekulárních svazků\n\nEpitaxe z molekulárních svazků (MBE) je jedna z několika metod pro růst tenkých vrstev krystalu na podložkách (substrátech). Byla vyvinuta na konci šedesátých let 20. století v laboratořích Bell Telephone Laboratories dvojicí J. R. Arthurem a Alfredem Y. Cho.\n\nEpitaxe z molekulárních svazků probíhá ve vysokém vakuu (10 Pa). Nejdůležitějším rysem MBE je nízká rychlost ukládání materiálu, která umožňuje epitaxní růst. Nízká rychlost růstu ale vyžaduje úměrně vyšší vakuum, aby se dosáhlo stejných úrovní nečistot jako u jiných technik růstu.\n\nU MBE jsou zdrojové materiály v pevném stavu. Velice čisté prvky jako galium nebo arzén se zahřívají v uzavřených Knudsenových celách, dokud nezačnou pomalu sublimovat. Materiál v plynném skupenství poté kondenzuje na substrátu, kde mohou různé látky vzájemně reagovat. Například z galia a arzénu vzniká monokrystal arzenid galia (GaAs). Termín \"svazek\" v názvu metody znamená, že vypařované částice mezi sebou navzájem ani s žádnými jinými plyny ve vakuové komoře nereagují, dokud nedosáhnou substrátu. To je způsobeno dlouhými středními volnými drahami atomů.\n\nBěhem činnosti MBE se často používá metoda RHEED (Reflection High Energy Electron Diffraction) ke sledování růstu krystalických vrstev. Počítač ovládá závěrky před každou celou (pecí), čímž velice jemně ovlivňuje tloušťku každé vrstvy až na úroveň jedné atomární roviny. Dají se takto vyrábět složité struktury vrstev různých materiálů. Toto řízení umožnilo vyvinutí takových struktur, kde jsou elektrony uzavřeny v prostoru - jedná se o kvantové jámy nebo dokonce kvantové tečky. Takové vrstvy jsou nyní kritickou součástí mnoha moderních polovodičových zařízení jako jsou polovodičové lasery a LED diody.\n\nV situacích, kde je potřeba substrát chladit, se v růstové komoře udržuje vysoké vakuum soustavou kryogenních pump a kryopanelů, které jsou chlazeny tekutým dusíkem nebo studeným plynným dusíkem na teplotu blízkoku 77 kelvinům (-196 °C). Kryogenní teploty se ale chovají jako lapač na nečistoty ve vakuu, proto musí být stupeň vakua mnohonásobně vyšší, aby probíhalo ukládání materiálu na substrát. V jiných soustavách se vzorky, na které se rostou vrstvy, upevňují na otáčející se podložku, která se může v průběhu procesu ohřívat na několik stovek stupňů Celsia.\n\nEpitaxe z molekulárních svazků se také používá pro růst některých typů organických polovodičů. V tomto případě se na substrát místo atomů ukládají molekuly.\n\n\n"}
{"id": "326481", "url": "https://cs.wikipedia.org/wiki?curid=326481", "title": "Ruaidrí Ua Conchobair", "text": "Ruaidrí Ua Conchobair\n\nRuaidrí mac Tairrdelbach Ua Conchobair , anglicizovaně Rory O'Connor (zemřel roku 1198), byl král Connachtu a velekrál Irska.\n\nRoku 1175 uzavřel tzv. Windsorskou smlouvu s anglickým králem Jindřichem II.. Tímto se stal jeho vazalem a zavázal se každoročně platit stanovenou sumu.\n"}
{"id": "326487", "url": "https://cs.wikipedia.org/wiki?curid=326487", "title": "Tempe Terra", "text": "Tempe Terra\n\nTempe Terra je rozsáhlá nesourodá oblast starší kůry, zlomových struktur a projevů mladšího vulkanismu na severní polokouli Marsu. Rozkládá se východně od atypické štítové sopky Alba Patera, spadající do severní oblasti Tharsis, kolem které se táhne na jejím severovýchodním okraji. Tempe Terra patří do většího celku Tempe-Mareotis Region. Na jižní straně je Tempe Terra ohraničena údolním systémem Kasei Valles, jenž vede od východní části Tharsis až k planině Chryse Plantia, která současně s Acidalia Planitia ohraničuje oblast Tempe Terra na východě až severovýchodě. Severní část je pak vymezena doznívajícím zlomovým systémem Tantalus Fossae, který probíhá na východní straně štítové sopky Alba Patera.\nOblast Tempe Terra se rozkládá mezi 53° až 92° západní délky a 25° až 54° severní šířky na území které je široké více než 2 573 km. Skládá se ze zlomového systému Tempe Fossae, severněji od Tempe Fossae se nachází oblast Ascuris Planum a dále severněji další zlomový systém Mareotis Fossae. Název Tempe Terra vznikl dle klasického albedového jména v roce 1979.\n\nOblast je výrazně ovlivněna zlomovou strukturou Mareotis Fossae, která probíhá přibližně severovýchodním směrem přes celou oblast z jihozápadní části, kde se nachází velký impaktní kráter Gandzani až do oblasti Ascuris Planum. Zlomový systém narušuje kompaktnost vystupující starší kůry nad okolní krajinu v její jižní části poblíž impaktního kráteru Reykholt. Z kráteru vychází v severojižním směru k Mareotis Fossae další zlomový systém Tanais Fossea, jenž svírá s Mareotis Fossea přibližně úhel 50° a který je z východní strany ohraničen starší kůrou.\n\nNa východní hranici této starší kůry se nachází pás tří propastí Baphyras Catena. Největší z nich je až 38 km dlouhá, 14 km široká a 1,7 km hluboká. Vznik propastí je zřejmě spojen s aktivitou zlomového systému Mareotis Fossea, ale v současnosti neexistuje jasná teorie vysvětlující pohyb na těchto zlomech. V západní části mezi štítovou sopkou Issedon Tholus a starším pohořím Tanaica Montes se táhne v jiho-severním směru pravděpodobné 480 km dlouhé říční koryto Enipeus Vallis, jenž se dále ztrácí v severních oblastech bez viditelného ústí. Celá oblast od západu k východu vystupuje z 2 000 m nad nulovou výškou s nejvyšším místem v centrální oblasti, kde dosahuje přes 4 000 m. Dále na východ pak pozvolna klesá k hodnotám okolo 3 000 m.\nZlomové a tektonické struktury v oblasti se tak dají rozdělit do pěti základních jednotek – Tanais Fossae, terasovité plata, Tempe Fossae, Mareotis Fossae-Ascuris Planum a systémy trhlin. Z pohledu přednostní orientace kalder a zlomových útvarů, ze kterých na povrch proudila láva, se jeví jako nejdůležitější systém trhlin Mareotis Fossae. Vulkanické útvary, které částečně zlomové útvary překrývají, jsou orientovány převážně rovnoběžně s tímto zlomovým systémem, který má směr ZJZ-VSV.\n\nOblast Tempe Terra je obklopena velkými sopečnými tělesy. Předpokládá se, že i oblasti vzdálenější od těchto výrazných sopečných kuželů jsou tvořeny výlevnými lávami pocházejícími právě z těchto sopek. Na západě od oblasti Tempe Terra, ve vzdálenosti přibližně 600 km, je to sopka Alba Patera. Na jihozápad od oblasti Tempe Terra (600 km na západ a 400 km jižně) tvoří výrazný morfologický prvek štítová sopka Uranius Patera. Na východě se dále nachází několik starších sopek společně s 190 km vzdálenou bezejmennou sopkou popsanou geology Hodgesem a Moorem.\n\nHlavní výskyt štítových sopek se nachází v oblasti vymezené na západě korytem Enipeus Vallis, pohořím Tanaica Montes na severu, zlomovým systémem Tantais Fossae na východě a přibližně spojnicí impaktních kráterů Kisambo a Wooglar na jihu.\n\nDle staršího mapování se v oblasti vyskytují štítové sopky, které mají obvykle výšku 200 až 400 m nad okolními pláněmi a velikost základny od 2 do 10 km, ale např. štítová sopka Issedon Tholus (94,7 z.d., 36,3° s.š.) nacházející se poblíž západního okraje v centrální části oblasti má základnu o velikosti 50 až 60 km.\n\nV oblasti Tempe Terra jsou rozpoznávány všechny tři základní stratigrafické jednotky Marsu, které byly vyčleněny na základě práce Scotta a Carra v roce 1978 a později dalšími upřesňovány. Některé jednotky nebylo možné na základě vyhodnocení satelitních snímků datovat, jelikož erozivní procesy zahladily stopy po kráterech, jiné jednotky byly překryty částečně mladší lávou, což také znesnadnilo určování stáří.\n\nZ období Noachian pocházejí nejstarší jednotky v oblasti, které se při satelitním pozorování jeví jako „okna“ v mladších jednotkách, které ukazují kompaktní kůru se značně rýhovaným povrchem místy narušené velkými impaktními krátery (jako např. kráter Reykholt), či zlomovými strukturami s převažujícím severovýchodním-jihozápadním sklonem. Tato kůra vykazuje stopy silných erozivních jevů, které se projevují převážně na okrajových, či vyvýšených částech oblasti. Tato starší kůra se vyskytuje dále na hranách impaktních kráterů, které jsou oproti okolí vyklenuty a mají neostré okraje. Báze kráterů je často vyplněna mladším, jemnějším materiálem, který napadal z okrajů, nebo pochází z eolitické činnosti, která je na Marsu v současnosti převládajícím morfologickým činitelem. Některá místa vykazují známky vodní eroze jako např. již zmiňovaný impaktní kráter Reykholt, který je v jihovýchodní části narušen pravděpodobným vyschlým vodním průtokem. Rozpraskání kůry, místy vyplněné zlomy a trhliny lávou nasvědčuje, že zlomové systémy Tanis Fossae a Tempe Fossae vznikly na přelomu Noachianu a Hesperianu, kdy v oblasti panovala sopečná aktivita a jsou mladší než sopečné jednotky.\n\nZ období Hesperianu se zachovaly důkazy, které ukazují, že oblast byla vystavena silným projevům říční (fluviální) eroze, tektonickým pochodům, projevům výlevného vulkanismu, který zformoval rozsáhlé planiny, a vlivu značného počtu sopek. Většina sopečného materiálu byla na povrch dopravena z lokálních poruch, ale materiál na západním okraji Tempe Terra pochází nejspíše až ze sopky Alba Patera. Vzhledem k tektonickým pochodům a vulkanismu je v současnosti těžké odhadnout rozsah fluviální eroze v oblasti, přesto se dá jasně rozlišovat oblast lokální eroze a sedimentace. Nejvýraznějším rysem činnosti tekoucí vody je říční koryto Enipeus Vallis v západní části hlavního výskytu štítových sopek. Část koryta je vyplněna lávou, což ukazuje na jeho větší stáří než v případě vulkanických struktur.\nVulkanická aktivita v Hesperianu se dle některých autorů dělí na tři části – spodní, střední a svrchní období Noachianu. V oblasti Tempe Terra nejsou žádné jednotky spadající do období spodního Noachianu. Tyto jednotky byly pravděpodobně překryty mladšími jednotkami nebo byly zahlazeny vodní erozí. V této době došlo k celé řadě projevů výlevného vulkanismu, které se vzájemně ovlivňovaly a překrývaly, o čemž svědčí různé vztahy hranic jednotlivých jednotek. Výlevný vulkanismus vytvořil rozsáhlé rovinaté oblasti, které překryly starší struktury. Tento jev znesnadňuje přesnou dataci pomocí relativní hustoty kráterů, která tak zde může obsahovat značnou statistickou chybu.\nV období svrchního Hesperianu vznikaly v oblasti Tempe Terra převážně štítové sopky, lávové výlevy a lávové proudy, které tak vytvořily unikátní vulkanický systém.\n\nPředpokládá se, že vulkanismus dozníval v oblasti i v období poslední stratigrafické jednotky Amazonian a to převážně v jihozápadní části této oblasti. Projevy vulkanismu postupně slábly, až zcela utichly do současné podoby, kdy v oblasti nejsou evidované žádné projevy aktivní vulkanické činnosti (ty v současnosti nejsou pozorovány nikde na povrchu planety). Amazonianu začíná převládat erozivní činnost, která formuje povrch planety až do dnešní doby – eolická činnost. Působení větru má za následek transport drobných písečných a prachových částí, které se usazují na závětrných stranách a na dnech kráterů, jenž se pozvolna vyplňují.\nMars byl podobně jako Země utvářen endogenními i exogenními pochody, které zformovaly jeho povrch do dnešní podoby. Na základě podobnosti ve vzniku obou planet lze předpokládat, že některé marsovské útvary mají terestrické ekvivalenty, které jsou pro současný výzkum přístupné a je možné provádět jejich měření, zjišťovat chemické složení, vzájemné vztahy a zkoumat mechanismus jejich vzniku. Jiné, jako např. Tyrhenna Patera, jsou ale pro terestrické podmínky naprosto atypické a v současnosti ojedinělé. Referenční plochou pro oblast Tempe Terra se po průzkumu v 70. letech stala vulkanická oblast Snake River Plain v Idaho, která vykazuje celou řadu podobných charakteristických znaků a lze se tedy domnívat, že obě oblasti budou mít podobnou historii vzniku a podobné chemické složení.\nOblast Snake River Plain byla v 70. letech 20. století podrobně prozkoumána a popsána americkým geologem R. Greeleyem, který zavedl pro charakteristický typ vulkanismu z této oblasti nový termín „plains volcanism“. Jedná se o přechodný typ mezi intra-kontinentálním výlevným vulkanismem (tzv. „flood basalts“) a Havajskými štítovými sopkami. Při podrobné analýze tvaru štítových sopek v Snake River Plain se zjistilo, že zdejší sopky mají relativně strmější svahy v centru (cca 5°) na rozdíl od distálních částí (0,5°). Oblast Snake River Plain je současně protkána systémem lávových tunelů, kterými proudila láva. V oblasti Tempe Terra nebyly zatím tyto kanály pozorovány, což naznačuje, že zde buď nevznikly nebo je není možné odhalit metodami orbitálního snímkování.\nSoučasná pozorování napovídají, že výskyt trhlin a kráterů, ze kterých na povrch proudila láva, je mnohem vyšší v oblasti Snake River Plain, než v oblasti Tempe Terra. Dále se v oblasti Snake River Plain vyskytuje pouze jeden převažující typ vulkanismu – tzv. vulkanismus bazaltových plání (tzv. „basaltic plains volcanism\"). Tempe Terra však vykazuje současně tři druhy vulkanismu. První je typický pro oblast Columbia Plateau v USA, kde převládá záplavový výlevný vulkanismu (tzv „flood basalts\"). Projevuje se štítovými sopkami a lávovými výlevy z lineárních přívodních kanálů (tzv „fissured flows\") do širokého okolí. Jako poslední typ se zde nachází oblast, která zcela koresponduje s oblastí Snake River Plain. Je to oblast v centrální části Tempe Terra mezi korytem Enipeus Vallis na západě, pohořím Tanaica Montes na severu, zlomovým systémem Tantais Fossae na východě a přibližně spojnicí impaktních kráterů Kisambo a Wooglar na jihu, kde se jednotlivé štítové sopky vzájemně překrývají a je tedy složité určit přesnou hranici jednotlivých sopek, které tvoří kompaktní vulkanickou oblast s množstvím vrcholů s krátery. Tento druh vulkanismu je typický pro bazaltové vulkanické pláně (tzv. „basaltic plains volcanism\").\nCelkový chemismus oblasti Snake River Plain je tvořen lávami, které měly v době výlevu relativně nízkou viskozitu. Tyto lávy nejspíše tvoří i oblast Tempe Terra. Oproti Tempe Terra, kde většina vulkanických prvků a depresí má dominantní orientaci shodnou se zlomovým systémem, je oblast Snake River Plain nejednotná, rifty a zlomy nejsou přednostně orientované a rozbíhají se do všech stran. V oblasti se vyskytuje vulkanická aktivita dvou dominantních typů – první se projevuje pozitivní topografií, kdy nad okolní krajiny vystupuje sopečný kužel či vytlačená část kůry vlivem síly vystupujícího magmatu (jedná se převážně o štítové sopky, tělesa s příkřejšími svahy a centrálním kráterem, které jsou nejspíše ekvivalentem terestrických stratovulkánů a objekty, které neodpovídají těmto dvěma typům). Druhý typ nemá výraznou pozitivní topografickou stopu na povrchu (jedná se především o lávové výlevy a lineární deprese).\n\nNa západním okraji Tempe Terra se nachází pláně, které jsou dominantně tvořeny výlevným vulkanismem podobným dalším oblastem na Marsu jako Lunae Planum či okolí Elysium Planitia. Tento typ není možné pozorovat v žádné oblasti Snake River Plain a spíše se přibližuje výlevnému vulkanismu bazaltů v oblasti Columbia River Plateau v USA.\nStarší práce předpokládají, že štítové sopky se zdvihají nad okolní krajinu 200 až 400 m, což koresponduje s pozdějšími měřeními založených na snímcích s lepším rozlišením. Původní velikosti základny o průměr 2 až 10 km se ukazují jako nesprávné, jelikož novější studie předpokládají u některých větších těles základnu s průměrem až 50 km. Sopky se obvykle rozkládají na území, které zabírá od několika stovek až po dva tisíce kilometrů čtverečních.Nejmenší zatím pozorovaná sopka měla pouze 30 km, ale je pravděpodobné, že existují i menší. Jejich pozorování ale není možné pro nízké rozlišovací schopnosti použitých vědeckých aparatur. Celkové množství magmatu, ze kterého jsou sopky tvořeny, se pak odhaduje na 1 až 200 km. Během průzkumu oblasti Tempe Terra v 80. letech založeného na snímcích ze sond Viking nebyly k dispozici snímky s podrobným rozlišením, s jejichž pomocí by bylo možné určit sklony svahů sopek. Nové snímky oblasti ukázaly detailněji povrch Marsu a umožnily zjistit, že sklony sopečných svahů se pohybují mezi 0,5° až 2°, nejčastěji pouze okolo 1°. Oproti tomu terestrické štítové sopky mají většinou sklony svahů mezi 4° až 8°. Další skupina sopek, která nejvíce odpovídá terestrickým stratovulkánům, není v oblasti Snake River Plain zastoupena.\n\nVýška štítových sopek je relativně nízká, což vysvětlují dvě teorie: První předpokládá nestálost přívodních kanálů magmatu, které nezásobovaly sopku po dostatečně dlouhý čas. Proti této teorii stojí celkové množství magmatu, které bylo v oblasti vytlačeno. Druhá teorie předpokládá, že magmatické rezervoáry byly situovány blízko povrchu, což zmenšilo litostatický tlak, který neměl dostatečnou sílu vytvořit vyšší tělesa, jaká jsou známá z jiných míst na Marsu. V tomto případě by se v oblasti musel vyskytovat značný počet trhlin a míst, kudy by magma proudilo na povrch. V současnosti je vznik oblasti nejasný. Rozsáhlé lávové výlevy v okolí sopek dále naznačují, že chemické složení lávy se bude blížit tavenině o nízkém obsahu křemíku a vysokým obsahem hořčíku či železa. Další interpretace počítají s vysokou teplotou magmatu, či vyšší rychlostí vystupujícího magmatu.\nMalé vyklenuté útvary pozorované v Tempe Terra by nejspíše mohly být obdoby terestrických útvarů Big Southern, Middle a East Buttes v oblasti Snake River Plain, které jsou tvořeny rheolitickou lávou o vysoké viskozitě s nízkou mobilitou. Na základě srovnávacích studií získaných satelitních snímků, zejména velikostí a sklonů svahu, se předpokládá, že štítové sopky v oblasti Tempe Terra jsou velmi podobné štítovým sopkám v oblasti Snake River Plain, sopce Mauna Ulu na Havaji, či štítovým sopkám na Islandu.\nVšechny popsané druhy vulkanismu v Tempe Terra jsou nejspíše propojeny nějakým kontrolním mechanismem, jelikož jsou poměrně dobře ohraničené a vyskytují se v oblastech, mezi kterými je viditelný postupný přechod. Západní část oblasti je tak tvořena pouze výlevným vulkanismem, střední část obsahuje velké množství štítových sopek a východní část intra-kontinentální výlevný vulkanismus.\nOblast Tempe-Mareotis byla předmětem již několika vědeckých výzkumů, které se zaměřovaly na vulkanické, či tektonické pochody, které oblast formovaly. Tyto studie byly postaveny na geologickém mapování založeném na starších satelitních snímcích (vznikly geologické mapy o měřítku 1:25 000 000 (1978), 1:5 000 000 (1979) a 1:15 000 000 (1986)). V 90. letech 20. století bylo provedeno nové geologické mapování, které se zaměřovalo na stratigrafické členění oblasti a snaze odhadnout stáří jednotlivých jednotek a jejich vzájemné vztahy, jehož výsledkem je \"Geological Map of the Tempe-Mareotis Region of Mars\" zhotovená Henrym J. Moorem. Mapa je založena na šesti fotomozaických snímcích o měřítku 1:500 000 (\"U.S. Geological Survey, 1991a-f\"). Jejich zkombinováním bylo možno vytvořit obraz oblasti v měřítku 1:1 000 000.\n\n"}
{"id": "326489", "url": "https://cs.wikipedia.org/wiki?curid=326489", "title": "Teismus", "text": "Teismus\n\nV obecném smyslu je teismus označením pro náboženský systém, který je orientován alespoň na jedno božstvo. V užším slova smyslu se teismus vztahuje k monoteistickému Bohu a jeho vztahu ke světu. V tomto smyslu teismus popisuje Boha jako osobního, přítomného a aktivně zasahujícího do chodu světa. Teismus bývá vymezován vůči  deismu – ten předpokládá Boha transcendentního, ale poznatelného pouze rozumem, nikoli na základě zjevení.\n\n"}
{"id": "326491", "url": "https://cs.wikipedia.org/wiki?curid=326491", "title": "VOSTO5", "text": "VOSTO5\n\nVOSTO5 je pražské divadlo, jež založili v roce 1996 spolužáci z gymnázia Nad Alejí v Praze 6 Ondřej Cihlář, David Kašpar a Petr Prokop, kteří tak navázali na činnost v gymnaziálním divadle Class Acts, hraném v anglickém jazyce spolu se zahraničními studenty mezinárodního IB studia. \n\nPrvní představení divadla (\"Apartmá v hotelu Plaza\", 1997; \"Podivíni na jevišti\", 1998) byly inscenace hotových textů se kterými divadlo hostovalo mj. v divadlech v Řeznické, Solidarita, Na zábradlí ad. Až představení \"Hrusice 1907\" (prem. 1999) zahájilo etapu již zcela \"autorských inscenací\", využívajících při vzniku a často i při hraní principů improvizace. Mezitím byli již všichni zakladatelé divadla přijati na pražskou DAMU a stálé základní tvůrčí jádro VOSTO5 dále rozšířili noví spolužáci, studenti akademie Tomina Jeřábek a Jiří Havelka a v roce 2010 Ondřej Bauer.\nS inscenací \"Snieźka\", 2002; pak VOSTO5 prošla všemi postupovými koly národní přehlídky amatérského divadla ČR, včetně získání vítězné ceny Zlatý Alois na Jiráskově Hronovu. \nDnes již derniérovaná představení (\"Případ: Taneční mistr\", 2001; \"Houslista\", 2002; \"Vajce\", 2002; \"Zahrádkáři\", 2005; \"Čukagek\", 2006; \"Špialová ruka\", 2008; \"Operace: Levý hák\", 2010) byla spjata především se Studiem \"Damúza\" v Řetězové ulici, Divadlem Na Prádle nebo Studiem Ypsilon ve kterém VOSTO5 dosud pravidelně hostuje.\n\nSoučasný repertoár tvoří představení \"Košičan 3\", 2004; \"Karavan Evropa\", 2006; pouliční komorní projekt \"The Aviatics\", 2003; zcela improvizovaný \"Stand´artní kabaret\", od r. 2003; \"Teatromat\", 2010; \"Pérák – Na jméně nezáleží, rozhodují činy\", 2011; \"Souboj Titánků, Dechovka\" a \"Slzy ošlehaných mužů,\" 2013; příběh lyžařů Hanče a Vrbaty, uvedený sto let po krkonošské tragédii; \"Kolonizace - nový počátek\", 2016; sci-fi drama inspirované mj. čs. komixy. Nejnovější inscenací je \"PROTON!!!\", jevištní rozhlasová reporáž o fiktivní ostravské kapele, 2016. Představení jsou v Praze k vidění na scéně Studia Ypsilon, divadla Archa, na Jatkách78 nebo na častých zájezdech po divadlech a festivalech po celé ČR. Od ledna 2011 uvádí divadlo ve vršovické kavárně Café V lese ještě pravidelnou talkshow \"Kupé V lese\", do které jsou zvány zajímavé osobnosti z kulturně-společenského prostředí. Specifické jsou také pouliční projekty na hranici site-specific, kterými VOSTO5 vstupuje do veřejného prostoru a pod titulem \"Druhé město\" zatím oživilo prostory Národní třídy, Václavského náměstí anebo olomouckého Horního náměstí. Nejrozsáhlejší byl pak \"MAYDAY\", kdy byla ve spolupráci se studenty DAMU a PQ 2015 na Karlově náměstí v Praze simulována havárie sportovního letadla s kluzákem a součástí performance byl nácvik záchranných složek policie, hasičů a záchranné služby. Diváci při těchto akcích mají sluchátka, ve kterých slyší zvuk situací a dialogy, které probíhají v terénu.\n\nVznik inscenací \"Stand´artní kabaret\" a \"Karavan Evropa\" je pak přímo spjat s letním projektem VOSTO5 – \"Divadelním Stand´artem\" – divadlem, kavárnou a tančírnou ve vysloužilém vojenském stanu S-65, se kterým VOSTO5 od r. 2003 obohatili většinu významných českých divadelních a filmových festivalů. Letní turné v r. 2005 zachytil dokumentární kamerou režisér Jiří Lívanec ve filmu ČT \"Stan\". Kuriózní byla zkušenost z téhož roku, kdy byl Stand´art po dvou divokých nocích vykázán z MFF Karlovy Vary z důvodu rušení nočního klidu – především však ruskojazyčných rekreantů, ubytovaných v hotelu Central na Divadelním náměstí, kde Stand´art stál. Důkazem správného nasměrování je však kromě bouřlivého přijetí publikem také ocenění \"Divadelního Stand‘artu\" – pocta Projekt roku 2004 udílená festivalem ...příští vlna/next wave... Za pozornost jistě stojí i umístění na druhé příčce Cen Divadelních novin v kategorii Alternativní divadlo roku 2005. Roku 2009 byl na Festivalu Letní Letná projekt stanu po intenzivních sedmi sezonách divokého provozu na letních festivalech po celé ČR ukončen. \nJednotlivými inscenacemi prošlo také velké množství spřízněných herců např.: Halka Třešňáková, Petr Marek, Jan Foukal, Ondřej Bauer, Petra Nesvačilová, Jiří Kohout, Markéta Richterová, Kryštof Rímský, Filip Jevič, Barbora Seidlová, Martin Pechlát, Kristýna Boková, Michal Opočenský, Pídro Otipka, Yon Pulkrábek, Ajka Volfová, Magdaléna Černoušková, Líza Mudrová, Markéta Frösslová, Pavel Mašek, Zdeněk Pecha, Petr Vaněk, Ján Sedal, Andrej Polák, Tomáš Měcháček, Jan Novák a Daniel Fajmon, či výtvarníků a scénografů např.: Martin Chocholoušek, Hanka Roubíčková, Marianna Stránská, Josefína a Petr Bakošovi, Kateřina Bažantová, Honza Bažant, Lukáš Kuchinka, Daniela Klimešová, Jan Brejcha, Jaroslav Karaok Hrdlička, Alžběta Skálová, Tomáš Filouš, Johana Švarcová, Martin Bražina, Ondřej Dědeček ad.\n\nKromě divadelní činnosti na sebe VOSTO5 upozornila také pořady \"Baráž\" a \"Baráž Speciál\" na tv stanici Óčko, moderováním dalších pořadů (např.: Padající květináč, Horečka páteční noci, Být v obraze, Hotel Insomnia, Věřte nevěřte…ad. vše ČT) a mnoha významných kulturních akcí atd. \nDivadlo VOSTO5 má za sebou také několik spoluprací s Českým rozhlasem 3, stanicí Vltava; v roce 2011 byla VOSTO5 hostem komponovaného pořadu \"Improvizace na Vltavě\", kdy byla přímo do éteru odvysílána hodinová improvizace – okamžitě vzniklý fiktivný rozhlasový pořad \"Z šálku a podšálku\". \nV roce 2013 pak byla již přímo pro stanici Vltava upravena původní inscenace \"Košičan 3\" a vznikla tak první rozhlasová hra z dílny Divadla VOSTO5, která byla také odvysílána. Rozhlasové režie se ujala Johana Švarcová, která se také podílela na transformaci původního jevištního tvaru v rozhlasový.\n\n \n\n \n\n\n"}
{"id": "326499", "url": "https://cs.wikipedia.org/wiki?curid=326499", "title": "Château Pèlerin", "text": "Château Pèlerin\n\nChâteau Pèlerin ( , \"Mivcar Atlit\"), znám též jako Poutnický hrad je křižácká pevnost ležící v severní části dnešního Státu Izrael, přibližně 13 kilometrů jižně od Haify.\n\nStavbu hradu započali na jaře roku 1218, v době páté křížové výpravy, templářští rytíři. Château Pèlerin měl nahradit místní templářské velitelství v pevnosti Le Destroit, ležícího kousek dále od pobřeží. Château Pèlerin byl vybudován na útesu a se dvěma zdmi, oddělujícími samotnou citadelu od ostatní země. Vnější zeď byla přibližně 15 metrů vysoká a 6 metrů tlustá se třemi čtvercovými věžemi umístěnými kolem 44 metrů od sebe. Vnitřní zdi byly přibližně 30 metrů vysoké se dvěma čtvercovými věžemi. Protože vnitřní hradby byly vyšší než vnější, mohli obležení obránci snadno střílet z vyšších hradeb přes nižší. Hrad také zahrnoval chráněný přístav na jižní straně útesu a tři studny sladké vody. Hrad mohl během obléhání pojmout kolem 4 000 lidí.\n\nOd svého vybudování zůstal hrad pod kontrolou templářů a díky své výhodné pozici, opevnění i schopnosti zásobování z moře nebyl obléháním dobyt. Roku 1220 byl hrad obležen damašským sultánem z rodu ajjúbovců Al-Mu'azzamem. Roku 1265 byl hrad obležen znovu, mamlúckým sultánem Bajbarsem, během kterého bylo pobito obyvatelstvo nedalekého města Atlit. S pádem Akkonu sultánem Kálilem roku 1291 a definitivním zánikem Jeruzalémského království ztratili templáři svou hlavní úlohu obránců Svaté země a poutníků ke svatým místům. Hrad již nemohl být zásobován od moře, templářští velitelé proto rozhodli o evakuaci hradu, která proběhla mezi 3. - 14. srpnem 1291. S opuštěním Château Pèlerinu padla poslední křižácká pevnost ve Svaté zemi.\n\nNa rozdíl od většiny dobytých křižáckých hradů, které mamlúci srovnali se zemí ze strachu z návratu a jejich znovudobytí Franky, Château Pèlerin tento osud nepotkal. Mamúci hrad obsadili a křižácké opevnění udržovali v dobrém stavu. Hrad byl poškozen roku 1837 zemětřesením a poté o tři roky později Ibrahimem Pašou, který hrad použil jako kamenolom pro výstavbu Akka.\n\nVýznamnější archeologické vykopávky byly podniknuty za britského mandátu v Palestině C. N. Johnsem v letech 1930-1934. Hrad byl součástí oblasti, kde Britská mandátní vláda ubytovávala ilegální uprchlíky, kteří do přišli do Palestiny v pozdější době působení mandátu.\n\nV současné době je Château Pèlerin uzavřenou vojenskou zónou, kde probíhá výcvik izraelských námořních commandos. Jihovýchodně od této lokality se nachází obec Atlit.\n\n\n"}
{"id": "326505", "url": "https://cs.wikipedia.org/wiki?curid=326505", "title": "Bobbi Eden", "text": "Bobbi Eden\n\nBobbi Eden (* 4. ledna 1980, Haag) je nizozemská adult performerka a pornoherečka.\n\nAktivní od roku 1998, nejprve jako glamour modelka. Fotografovala pro \"Penthouse\", magazíny \"Club\" \"Men Only\" a \"Soho\". Také pracovala v lingerie reklamě nebo reklamě na obuv. Po setkání s americkou pornoherčkou Jennou Jameson se dala na úspěšnou kariéru v pornografii. Ve svém portfoliu má přes 100 titulů. Spolupracuje i s českou scénou, 2004 oceněna jako nejlepší pornstar BeNeLuxu a 2006 Evropy. Mimoto spolupracuje v Nizozemsku i s hudební scénou, např. s DJ Ferry Corstenem na videoklipu pro jeho singl \"Watch out\", podílí se i na dalších klipech (např. pro DJ Chew Fat a Sun Club). Aktuálně je vdaná, s manželem Cainem založila vlastní produkci. Nyní pracuje na Fetish webových stránkách.\n"}
{"id": "326508", "url": "https://cs.wikipedia.org/wiki?curid=326508", "title": "Levon Aronjan", "text": "Levon Aronjan\n\nLevon Aronjan (arménsky Լևոն Արոնյան, *6. září 1982) je arménský šachista. Jeho současné FIDE ELO v říjnu 2015 činí 2784, se kterým obsadil 2. místo v oficiálním žebříčku nejlepších šachistů a stal se nejlepším šachistou Arménie, pak jsou podle ela Vladimír Akopian, Sergey Movsesyan, Gabriel Sargissian, Tigran Petrosian L.\n\n"}
{"id": "326509", "url": "https://cs.wikipedia.org/wiki?curid=326509", "title": "Přilehlá zóna", "text": "Přilehlá zóna\n\nPřilehlá zóna (\"contiguous zone\") v mořském právu označuje přímořským státem zpravidla jednostranně vyhlášené pásmo mořských vod, které přiléhá k pobřežnímu moři a není širší 24 námořních mil od základní linie, od níž se určuje šíře pobřežního moře. Přilehlá zóna je považována za volné moře a na rozdíl od pobřežního moře se na ni nevztahuje svrchovanost pobřežního státu; přísluší mu však právo vykonávat kontrolu cizích lodí směřující k zabránění porušování právních předpisů platných na jeho území a v pobřežním moři (například celních, přistěhovaleckých a podobně).\n"}
{"id": "326513", "url": "https://cs.wikipedia.org/wiki?curid=326513", "title": "Děvín (hrad, okres Česká Lípa)", "text": "Děvín (hrad, okres Česká Lípa)\n\nDěvín je zřícenina hradu, který založil rod Markvarticů před rokem 1250 na vrcholu stejnojmenného kopce (435 m n. m.) v Ralské pahorkatině (okres Česká Lípa). Nyní je zarostlou zříceninou v jihovýchodní části obvodu obce Hamr na Jezeře, která vznikla o staletí později. Hrad je zapsán do seznamů přírodních i kulturních památek. Nikdy nebyl dobyt, byl však pobořen.\n\nJe možné, že byl symbolický, vycházel ze slova děva či děvice, tehdy silná neposkvrněná panna. Hrad byl tedy silný, nedobytný.\n\nPísemné zprávy dokazují existenci hradu v majetku krále Přemysla Otakara II v 13.století. Byl jedním z hradů postavených na ochranu staré obchodní cesty na sever do Lužice. Další panovník Václav II. jej postoupil roku 1283 Janovi z Michalovic a od něj jej získal vyšehradský probošt Jan. Dostavbu dříve královského hradu zajistili pozdější vlastníci z rodu Vartenberků v následujícím století. Ti jej drželi do roku 1516. Hrad odolal i nájezdům husitských vojsk. V době panování Vartenberků hrad roku 1444 oblehlo žitavské vojsko, dobýt hrad se jim nepodařilo.\n\nV roce 1516 se jeho vlastníkem stali Biberštejnové, ovšem za jejich panství význam hradu klesal, ač i za nich stavební úpravy (renesanční) na hradu pokračovaly jeho rozšiřováním. V následujících letech se jeho majitelé střídali, během třicetileté války roku 1645 byl pobořený Švédy a pak zcela zpustnul. Zdivo si zčásti rozebrali obyvatelé obce.\n\nHrad neměl příkopy, protože byl chráněn samotnou polohou na vrcholu kopce s příkrými srázy. Předhradí pod ním bylo ze dřeva, cesta z něj podél hradby vedla do druhého, horního předhradí zbudovaného z kamene. Do vlastního hradu, chráněného baštami, se vcházelo třetí bránou. Dnes jsou zachovány jen zarostlé zbytky zdiva, sklepa a dvou studen. Při následných průzkumech (mj. Severočeským museem roku 1971) byla nalezena v podzemí štola, kde se těžila železná ruda pro zdejší pece i známky rozšiřování hradu jižním směrem.\n\nO pár set metrů jižně je o něco vyšší (452 m) kopec Hamerský Špičák, nazývaný i Ostrý. Vrch Děvín, Hamerský Špičák a kopec Schachtstein (372 m) jsou společně přírodní památkou Děvín, Ostrý a Schachtstein vyhlášenou roku 1996 na pískovcích středního turonu zpevněných polzenitovou žílou. Rozloha památky je 33,1 ha a je chráněna vrcholová bučina i s pozůstatky těžby železné rudy (hlavně limonitu) z 17.–18. století. Na vrcholu Hamerského Špičáku stávalo zhruba v 15. století předsunuté předhradí. Děvín je chráněn jako kulturní památka.\n\nZříceniny hradu jsou dostupné po červené turistické značce od obce Hamr na Jezeře. Pod kopcem vede silnička z obce.\n\nO zdejší velmi hluboké hradní studni se rozepsal Bohuslav Balbín, popis vč. zmínek o pověstech zanechal historik August Sedláček a jednu z pověstí včlenila Karolina Světlá do povídky Lamač a jeho dítě. Byla o kdysi zlém rytíři, který jako přízrak vyděsil chalupníka z nedalekého městečka Osečná. Jedna z pověstí uváděla existenci tajné podzemní chodby až do kostela v Osečné, vzdálené zhruba 6 km.\n\n\n"}
{"id": "326514", "url": "https://cs.wikipedia.org/wiki?curid=326514", "title": "Volné moře", "text": "Volné moře\n\nVolné moře (anglicky \"high seas\") v mořském právu označuje souvislé mořské vody, které nejsou pobřežním mořem žádného přímořského státu ani součástí vnitrozemských vod státu nebo souostrovních vod souostrovního státu. Žádný stát není oprávněn nad volným mořem vyhlásit svou svrchovanost. Společně je svobodně mohou využívat všechny státy, a to výhradně k mírovým účelům. K realizaci práva využívání volného moře vnitrozemskými státy je těmto přiznáno \"právo tranzitu\" veškerými dopravními prostředky územími států, která vnitrozemský stát oddělují od moře. Volné moře a práva a povinnosti s ním spojená jsou definována v Úmluvě Organizace spojených národů o mořském právu (čl. 86–120).\n\nVyužívání volného moře státy zahrnuje a respektuje zejména:\n\n"}
{"id": "326515", "url": "https://cs.wikipedia.org/wiki?curid=326515", "title": "Hirrlingen", "text": "Hirrlingen\n\nHirrlingen je německá samosprávná obec v okrese Tübingen ve spolkové zemi Bádensko-Württembersko. Nachází se 9 km jihozápadně od města Rottenburg am Neckar a přibližně 9 km severozápadně od města Hechingen na okraji chráněné krajinné oblasti Rammert.\n\nPrvní písemná zmínka o obci pochází z roku 1091, kdy je uváděna v listině kláštera Allerheiligen ve švýcarském Schaffhausenu. Kolem roku 1100 se objevují první historické prameny o rodu pánů z Hirrlingenu.\n\n\n\n"}
{"id": "326516", "url": "https://cs.wikipedia.org/wiki?curid=326516", "title": "Kaniška II.", "text": "Kaniška II.\n\nKaniška II. (kušánsky ΒΑΖΟΔΗΟ; čínsky 波調) byl král Kušánská říše, tedy územního celku, který se nacházel ve starověké Indii na území Indického subkontinentu a části centrální Asie. Na trůn nastoupil po králi Vásudévovi I. Jeho doba vlády pravděpodobně trvala mezi roky 220-222. Ještě během doby vlády Kanišky druhého nebo těsně po jejím konci ztratila Kušánská říše na svým územím politickou moc.\n\nSvé jméno Kaniška získal po svém předchůdci Kaniškovi, prvnímu z „velkých kušánských králů“. Podobně jako u předchůdců Kanišky II. i z jeho doby se dochovala spousta mincí, které Kanišku II. zobrazují.\n\n"}
{"id": "326517", "url": "https://cs.wikipedia.org/wiki?curid=326517", "title": "Souostrovní vody", "text": "Souostrovní vody\n\nSouostrovní vody v mořském právu označují mořské vody ohraničené souostrovními základními liniemi vytyčené souostrovním státem tak, že spojují nejzazší body nejzazších ostrovů patřících k souostroví. Poměr plochy mořské vody a plochy souše uvnitř těchto linií nesmí být větší než 9:1. Souostrovní vody podléhají svrchovanosti souostrovního státu stejně jako jeho území; od jejich linie se také měří šíře pobřežního moře.\n\nSvrchovanost souostrovního státu nad souostrovními vodami je omezena právem pokojného proplutí loděmi všech států; souostrovní stát může vymezit námořní a letecké koridory určené pro překonání souostrovních vod.\n"}
{"id": "326520", "url": "https://cs.wikipedia.org/wiki?curid=326520", "title": "Dußlingen", "text": "Dußlingen\n\nDußlingen je německá samosprávná obec v okrese Tübingen ve spolkové zemi Bádensko-Württembersko. Nachází se 10 km jižně od okresního města Tübingen v údolí říčky Steinlach v blízkosti spolkové silnice B 27.\n\nPrvní písemná zmínka o obci pochází z roku 888. Je uváděna pod názvem \"Tuzzilinga\" v listině východofranského krále Arnulfa Korutanského. Ve 13. století byl nad obcí vybudován stejnojmenný hrad, z něhož se do dnešní doby dochovaly pouze zříceniny.\n\n\n"}
{"id": "326521", "url": "https://cs.wikipedia.org/wiki?curid=326521", "title": "Thrash The Trash", "text": "Thrash The Trash\n\nThrash The Trash se jmenuje první řadové album kapely Arakain. Bylo nahráno roku 1989 ve studiu Propast a obsahuje 9 skladeb. Skladba Amadeus byla natočena už na jaře roku 1988, taktéž ve studiu Propast, a vyšla již jako singl Proč?/Amadeus právě v roce 1989. Album Thrash The Trash vyšlo v době vzniku na LP a MC, později bylo nahráno také na CD, ale v angličtině a pod názvem Thrash!, a ještě později spolu s albem Schizofrenie a několika bonusy také v reedici na 2CD Thrash The Trash & Schizofrenie.\nAlbum se stalo nejen nejprodávanějším albem Arakainu, ale i nejprodávanějším českým thrashmetalovým albem všech dob, a ve své době se stalo skutečným kultem. Tím je pro mnohé fanoušky dodnes, ovlivnilo velké množství dalších interpretů. Za 124 000 prodaných kusů také získalo zlatou desku.\n\n\n"}
{"id": "326523", "url": "https://cs.wikipedia.org/wiki?curid=326523", "title": "Kirchentellinsfurt", "text": "Kirchentellinsfurt\n\nKirchentellinsfurt je německá samosprávná obec v okrese Tübingen ve spolkové zemi Bádensko-Württembersko. Rozkládá se v údolí řeky Neckar 7 km východně od okresního města Tübingen a severozápadně od města Reutlingen.\n\nV blízkosti se nachází přírodní park Schönbuch a také soutok řek Echaz a Neckar.\n\nObec vznikla spojením dvou osad: Kirchen a Tälisfurt. První zmínky o osadě Kirchen pocházejí z roku 1007, kdy je uváděna pod názvem \"Kirihheim\".\n\n\n"}
{"id": "326525", "url": "https://cs.wikipedia.org/wiki?curid=326525", "title": "Neva Dinova", "text": "Neva Dinova\n\nNeva Dinova je indie skupina z Omahy v Nebrasce. Je pojmenována po babičce kytaristy Jakea Bellowse. Jejich nahrávky vychází pod záštitou Cranku. V roce 2004 vydali společnou nahrávku spolu s Bright Eyes nazvanou \"One Jug Of Wine, Two Vessels\". Jake Bellows navázal s Bright Eyes v letech 2006–2007 klíčovou spolupráci a podílel se na jejich albu \"Cassadaga\". \n\nVydavatelství Saddle Creek plánuje znovu vydat některé jejich rané nahrávky. \n"}
{"id": "326526", "url": "https://cs.wikipedia.org/wiki?curid=326526", "title": "Seznam vítězů mužské čtyřhry na French Open", "text": "Seznam vítězů mužské čtyřhry na French Open\n\nToto je seznam vítězů mužské čtyřhry na French Open, druhém grandslamu tenisové sezóny, a to od roku 1925 do současnosti.\n"}
{"id": "326528", "url": "https://cs.wikipedia.org/wiki?curid=326528", "title": "León Viejo", "text": "León Viejo\n\nLeón Viejo (do češtiny se dá volně přeložit jako \"Starý León\") je původní místo, kde stávalo město León. Nachází se na břehu jezera Managua u obce \"Puerto Momotombo\" v departementu León přibližně 35 km východně od současného města León. Ruiny byly objeveny v roce 1960 a od roku 2000 jsou zapsány na seznam světového dědictví UNESCO.\n\nMěsto založil v roce 1524 španělský dobyvatel Francisco Hernández de Córdoba. Jedná se o jedno z nejstarších evropských sídel na americkém kontinentu. León získal významné postavení ve středoamerickém regionu. Jeho rozvoj se zastavil v roce 1610, kdy silná erupce blízké sopky Momotombo město zničila. Španělé po zničení města založili nové město - současný León.\n\nLeón Viejo poskytuje představu o tom, jak vypadala španělská koloniální města na začátku koloniální nadvlády Evropanů v Americe. Urbanistická kompozice jednotlivých staveb ukazuje na specifickou sociální a ekonomickou strukturu španělské společnosti 16. století.\n\n"}
{"id": "326530", "url": "https://cs.wikipedia.org/wiki?curid=326530", "title": "Jan Pieterszoon Sweelinck", "text": "Jan Pieterszoon Sweelinck\n\nJan Pieterszoon Sweelinck (1562, Deventer, Nizozemsko - 16. října 1621, Amsterdam, Nizozemsko) byl nizozemský hudební skladatel a varhaník, jeden z největších virtuózů na klávesové nástroje 16. a 17. století. Jako skladatel tvoří spojnici mezi vrcholnou renesancí (poslední velká osobnost nizozemské vokální polyfonie) a počínajícím barokem.\n\nNarodil se na jaře roku 1562 do rodiny varhaníka Petera Swybbertszoona Sweelincka. Jeho otec se brzy odstěhoval do Amsterdamu, aby se stal varhaníkem v Oude Kerk, kde potom bude celý život působit i Jan Pietrszoon. První hudební vzdělání dostal patrně od otce, který však zemřel roku 1573, o jeho dalších studiích nejsou známy žádné věrohodné informace.\n\nOd roku 1580 (doloženo, možná snad už o tři roky dříve) až do své smrti působil jako varhaník v Amsterdamském kostele Oude Kerk. Roku 1590 se oženil s \"Claesgen Puynerovou\", zplodil s ní šest dětí. Zemřel 16. října 1621.\n\nVětšinu svého života strávil v Amsterdamu, zřídka vyjížděl do sousedních měst. Jeho vliv šířili především jeho žáci, kteří za ním přijížděli z celého Nizozemí, Holandska a severního pobřeží Německa. Jeho vliv se projevuje v tzv. severoněmecké škole, která zahrnovala skladatele klávesových nástrojů severoněmecké oblasti: Heinrich Scheidemann, Matthias Weckmann, Nicolaus Bruhns, Dietrich Buxtehude.\n\nVe svých skladbách se inspiruje italskými vlivy - renesanční polyfonie, benátská technika dvousborovosti, kterou kombinuje s vlivy anglických virginalistů - melodické ozdoby a diminuce.\n\nDochovaly se pouze v opisech Sweelinckových žáků:\n\n(více než 250):\n\n"}
{"id": "326531", "url": "https://cs.wikipedia.org/wiki?curid=326531", "title": "Vima Kadphises", "text": "Vima Kadphises\n\nVima Kadphises (kušánsky \"Οοημο Καδφισης\"), též Kadphises II., byl panovník z dynastie Kušánů, který vládl přibližně v rozmezí let 80-100. Podle genealogie králů dochované na kamenné desce z Rabataku byl synem Vimy Takta a otcem krále Kanišky, asi nejznámějšího z kušánských králů vůbec. Vima Kadphises rozšířil dobyvačnými výpravami území Kušánské říše o Afghánistán a severozápadní Indii.\n\nByl prvním vládcem, který v Indii zavedl ražení zlatých mincí. Jednalo se o zlaté dináry, které obsahovaly 8,035 g zlata. Římský denár obsahoval přesně stejné množství, takže je pravděpodobné, že tato podobnost není náhodná. Do dnešních dnů se těchto mincí dochovalo velké množství. Bývají na nich různá vyobrazení, často je na nich sám král Vima Kadphises, buddhistické symboly triratny či vyobrazení Šivy.\n\nPoužívání zlatých mincí svědčí o prosperitě kušánského království za dob Vimy Kadphisa. V té době měla říše obchodní styky s Čínou, centrální Asií, Alexandrií i Antiochií. Kušánci podporovali obchod na hedvábné stezce, kde sami obchodovali s hedvábím, kořením i dalším zbožím. S Římskou říší obchodovali Kušánci díky lodím, které se do Kušánské říše vraceli s řeckým vínem, zlatými mincemi i otroky.\n\n"}
{"id": "326532", "url": "https://cs.wikipedia.org/wiki?curid=326532", "title": "Raný středověk", "text": "Raný středověk\n\nJako raný středověk označují historici období evropských dějin od 6. do 11. století, někdy bývá rozlišováno ještě přechodné období od antického starověku ke středověku (4.–8. století) od vlastního raného středověku (9.–11. století). Jedná se o epochu, kdy se na troskách antické římské říše a civilizace zrodila v součinnosti s barbarskými národy středověká křesťanská společnost. Politická mapa Evropy dostala novou podobu a v základních rysech si ji udržela až do dnešních dnů. Tento přerod byl dokončen po roce 1000. Poté nastal vrcholný středověk (11.–14. století).\n\nV tomto období došlo k  dalšímu prohlubování rozdílů mezi řeckým Východem a latinským Západem. Západořímská říše byla minulostí, antická civilizace rychle zanikala. Její bývalé území bylo obsazeno germánskými kmeny, začaly se tu prosazovat nové společenské poměry a vznikat nové státy. Na Východě zůstal římský stát zachován. Po mnoho staletí tu přetrvaly také instituce a jevy typické pro antickou civilizaci. Zároveň začala východořímská společnost procházet v 7. století hlubokými společenskými, politickými a administrativně správními proměnami, které vykazovaly mnohem více kontinuity, než tomu bylo na Západě. Na místě antického impéria vznikl středověký řecký stát, nazývaný historiky Byzancí. Politické rozdělení následovalo formování východního řecko-ortodoxního a západního latinského civilizačního okruhu. Roku 800 došlo k obnovení západního císařství a roku 1054 vzala zasvé dlouho přetrvávající fikce o existenci jednotné křesťanské církve. Skutečnou existenci dvou císařství následovalo formování dvou církevních organizací.\n\nJedním z charakteristických rysů tohoto období byla feudalizace společnosti. Na jedné straně se vytvořila vládnoucí vrstva válečníků, kteří byli zároveň velkými vlastníky půdy, jež byla mezi sebou propojena feudálně vazalskými svazky. Složitý systém lenních závislostí, jímž byli mezi sebou propojeni vlastníci větších i menších držav, se poprvé objevil ve franské říši za vlády Karlovců. V 9.–11. století se postupně prosadil téměř v celé Evropě. Podle latinského výrazu pro léno – \"feudum\" se celý systém i středověká společnost označují jako feudální. Půda feudálních statků byla obdělávána rolníky, kteří byli ekonomicky a často i osobně závislí na vrchnosti.\n\nV raném středověku došlo k christianizaci obyvatelstva téměř celé Evropy. S šířením nové víry byl spojen rozvoj křesťanské vzdělanosti a kultury.\n\nDrtivá většina tehdejších obyvatel Evropy žila na venkově. Tomu odpovídala struktura ekonomiky, v níž jednoznačně dominovala zemědělská výroba nad řemeslem. Obdělávání polí bylo značně primitivní a přinášelo jen malé výnosy. Při pěstování obilí se například sklidil pouze dvojnásobek zasetého osiva. Půda se při orbě kypřila, ale neobracela, hnojení nebylo známo. Proto bylo nutné nechat jeden rok obdělaná pole ležet další rok ladem, to znamená odpočívat. Tento jednoduchý systém se nazýval dvojpolím – polovina půdy byla oseta, druhá polovina zůstala úhorem a sloužila jako pastvina pro dobytek, který ji zároveň pohnojil svými výkaly. V 9. století se ve franské říši objevil pokročilejší trojpolní systém, při němž ležela ladem pouze třetina půdy, druhá třetina se osívala na podzim (ozim), a třetí na jaře (jař), ale prosazoval se jen velmi pomalu a převládl až ve 12. a 13. století.\n\nVětšinu potřebných řemeslných výrobků si vyráběly rolnické rodiny podomácku samy, specializované řemeslo na venkově téměř neexistovalo. Výjimkou bylo pouze kovářství a hrnčířství. Zemědělské osady byly zpočátku malé, rozptýlené po krajině a izolované, neboť je obklopovaly rozsáhlé hvozdy a pustiny. Jejich obyvatelé museli být hospodářsky soběstační, protože prakticky měli málo příležitostí k obchodování. Jen občas si kupovali od dálkových kupců kovy, zbraně, sůl a jen výjimečně přepychové zboží. Místní směna zasahovala pouze nejbližší okolí. V jejím rámci vyměňovali specializovaní řemeslníci své výrobky za potraviny a další životně nezbytné věci.\n\nZemědělská půda se postupně stala majetkem vládnoucí vrstvy (panovníka, šlechty, církevních hodnostářů a institucí). Pozemky obdělávali rolníci, kteří se časem stali poddanými, ekonomicky závislými na majitelích pozemků (feudální vrchnost), a někdy upadli i do osobní závislosti (nevolníci). Za propůjčení malého pozemku v rámci vrchnostenského statku, tzv. rustikálu, který sloužil rolnické rodině k obživě a postavení obydlí, museli poddaní pracovat na panském, tzv. dominikálu, to znamená odvádět rentu v úkonech (robota), případně odvádět část vypěstovaných plodin jako naturální rentu. Vlastnictví půdy, obdělávané poddanými, se tak stalo významným měřítkem bohatství a moci.\n\nMimo venkov bylo řemeslo provozováno jednak v sídlech vyrostlých na troskách antických měst, jednak při dvorech panovníků nebo významných šlechtických velmožů, kteří byli nejenom zákazníky místních řemeslníků, ale také odběrateli exkluzivnějšího zboží, z větší části dováženého z Orientu.\n\nChakteristickým znakem přechodného období od antického starověku ke středověku (4.–8. století) byla krize římské říše a jejího společensko-ekonomického uspořádání a velké migrace barbarských kmenů, žijících za jejími hranicemi, známé jako stěhování národů. Během něho zaútočily nejprve germánské (4.–5. století) a později slovanské (6.–8. století) kmeny, hledající novou půdu a kořist, na oslabenou říši, přispěli k prohloubení stávající krize a nakonec i k zániku západního císařství. Stěhování národů změnilo etnickou i politickou strukturu Evropy a významně ovlivnilo její další osudy.\n\nKmenové svazy Gótů, Franků, Vandalů, Langobardů, Burgundů a dalších Germánů, uvedené do pohybu roku 375 vpádem kočovných Hunů do severního Černomoří, křižovaly několik desetiletí Evropou. Později se začaly usazovat na území ještě přežívající římské říše a vytvářet zde svá království. První byla říše Vizigótů v jihozápadní Galii v roce 419. Téměř všechny tzv. barbarské říše, založené především na osobní autoritě panovníka, byly politicky nestabilní a existovaly jen pár desítek let či jedno, dvě století. Ve zmatcích válečného chaosu a velké politické lability tohoto období přetrvala pouze říše Franků, která postupně pohltila méně odolné okolní státní útvary a kmenová území, a anglosaská království na Britských ostrovech.\n\nKolem roku 500 nastal v Evropě po předchozím náporu germánských kmenů do jisté míry klid. Poražení Hunové ztratili po smrti svého vojevůdce Attily v roce 453 útočnou sílu a na území bývalé západořímské říše se upevňovala království Germánů. V 6.–7. století se však objevila nová, mnohem mohutnější vlna nových příchozích kmenů, Slovanů. Část Slovanů uvedly do pohybu nájezdy kočovných Avarů, kteří přitáhli do Evropy v polovině 6.století ze středoasijských stepí jako kdysi Hunové. Svoji říši si Avaři založili na území dnešního Maďarska a v jeho okolí a podmanili si Slovany, kteří se zde usadili už před jejich příchodem. Jiné slovanské kmeny se naopak staly avarskými spojenci a společně s kočovníky podnikaly kořistnické výpravy na území byzantské říše. Během dvou století osídlili Slované obrovský prostor od Labe k hornímu toku Volhy a od Baltského moře až po řecké ostrovy v Egejském moři. Osídlení střední, východní a jižní Evropy Slovany ukončilo stěhování národů. Slované, usazení v nových sídlech, fyzicky oddělily byzantský Východ od latinského Západu.\n\nV 8.–10. století došlo k pokusu o „\"germánskou organizaci\"“ západní a části střední Evropy. Jejími hlavními aktéry byli v první fázi franští vládcové z rodu Karlovců a v 10. století saští Otoni. Franská říše se za vlády Karlovců stala rozhodující mocností v západní Evropě a protiváhou byzantské říše na východě. Tomu odpovídal císařský titul, který jako první středověký panovník získal z vůle papeže roku 800 franský král Karel Veliký. Tak byla na západě obnovena římská říše, která se vůbec nepodobala starověkému otrokářskému impériu. Nový význam dala její existenci církev. Zatímco Karel se považoval především za vládce Franků, papež si přál učinit z císaře jediného vládce všech křesťanů včetně východních, neboť považoval konstantinopolský trůn v té době za uprázdněný (v Byzanci tehdy vládla žena, císařovna Irena). Karel Veliký se mnoho let snažil prosadit vojensky i vyjednáváním uznání svého titulu v Byzanci, kde považovali za jediného právoplatného římského císaře konstantinopolského \"basilea\". Nakonec mu císař Michael I. přiznal roku 812 titul \"basilea\", to znamená císaře, nikoliv však císaře Římanů.\n\nKarel Veliký vytvořil na dobové poměry rozsáhlé impérium, ale za dobových podmínek bylo složité zachovat jeho celistvost a ovládat ho z jednoho centra. Jeho nástupce Ludvík I. Zbožný ztratil panovnickou autoritu v zdlouhavých bojích se svými syny a marných pokusech udržet jednotu franské říše. Roku 843 si ji rozdělili smlouvou uzavřenou ve Verdunu mezi sebou jeho tři synové. Tak byly položeny základy středověkého francouzského a německého království. Karlovští vládci následujících generací byli většinou jen slabými panovníky. Později přestali usilovat o císařskou korunovaci a titul římského císaře v západní Evropě roku 924 opět zanikl.\n\nEvropa se snažila o politickou a ekonomickou obrodu, ale zároveň byla sužována nájezdníky, kteří přicházeli z mimoevropských oblastí nebo z okrajových částí evropského kontinentu. Ze severu útočili vikingové a bezohledně plenili celé evropské pobřeží. Na Pyrenejském poloostrově a Sicílii se uchytili Arabové, útočící z Afriky, kteří předtím připravili Byzanc o rozlehlé východní province a africké državy. Od východu vpadla do Evropy další vlna kočovných kmenů, Maďaři.\n\nByzantské říši se v prvních staletích středověku nemohlo rovnat žádné z nově založených západních království ani se nemohlo honosit tím, že je legitimním nástupcem a dědicem starověkého římského impéria. V prvních staletích středověku neexistoval na evropském kontinentu stát, který by byl mocnější a bohatší nebo dosáhl vyšší úrovně vzdělanosti a kultury. Centralizované uspořádání rozlehlého státu ostře kontrastovalo s politickou roztříštěností západní Evropy. Přitom se Byzanc musela potýkat s mnoha problémy. Po celou svoji dlouhou existenci byla vystavena vnější expanzi a ztrácela jednotlivá území. Přesto se dokázala vyrovnat s vnitřní krizí a útokem barbarů, které zahubily antický Řím, projít v 7. století hlubokými společenskými, politickými a administrativně správními proměnami, jež vykazovaly mnohem více kontinuity s antickou civilizací, než tomu bylo na Západě, a proměnit se ve středověký v podstatě řecký stát, jenž zažil od poloviny 9. do počátku 11. století svůj vrcholný rozkvět.\nPo Mohamedově smrti v roce 632 zahájili Arabové prudkou expanzi. Jeho nástupci, chálífové, kteří byli současně světskými i duchovními vládci, rychle dokončili sjednocení celého Arabského poloostrova a začali dobývat území za jeho hranicemi. Ovládli Přední Asii, postupně připravili byzantskou říši o východní provincie, současně postupovali severní Afrikou až k Atlantiku, pronikli na Pyrenejský poloostrov, a zasáhli tak do dějin západní Evropy. Na základě výsledků této expanze se zformoval arabský chálífát, vedle Byzance a franské říše třetí a v prvních staletích po svém vzniku nejmocnější velkoříše raného středověku. Největšího územního rozmachu dosáhl chálífát za vlády Walída I. v letech 705–715. Udržet jednotu říše se však dalším chálífům nepodařilo. V důsledku vnitřních rozbrojů se začala postupně rozkládat na menší samostatné státy, jako první se oddělily chálífáty v Córdobě a Káhiře. Arabské výboje časem ustaly a hranice mezi muslimským a křesťanským světem se ustálila.\n\nArabská expanze a nájezdy Maďarů a vikingů ovlivnily na mnoha evropských územích politický, hospodářský i sociální vývoj. Zasáhly do dějin franské říše, urychlili spojení drobných anglosaských království do jednoho státního útvaru, vedly k nastolení reforem themat v Byzanci a nakonec i k upevnění panovnické moci (východofranská říše za Otonů).\n\nVe 4. století byly v římské říši vytvořeny předpoklady masové šíření křesťanství. Zásluhu na tom měl především římský císař Konstantin Veliký, který křesťanství v říši roku 311 a 313 úředně povolili, a císař Theodosius I., jenž v roce 380 povýšil na jediné uznávané náboženství.\n\nOd Římanů se s křesťanstvím seznámili Germáni. Jako první se zpravidla nechal pokřtít panovník barbarské říše se svými velmoži, neboť nová víra jim začala vyhovovat více než dosavadní pohanství. S pomocí církve rozšiřovali ovládané území a upevňovali svoji moc nad místním obyvatelstvem. O něco později rozšířili germánští a byzantští misionáři křesťanství také mezi Slovany. V 9. století bylo pokřtěno Bulharsko, s novou vírou se začali seznamovat také obyvatelé českých zemí, následovalo Polsko a Kyjevská Rus. Jinde se naopak pokřtění usilovně bránili. Polabští a Pobaltští Slované si své pohanské náboženství uchovali až do 12. století. Zcela oprávněně se obávali, že přijetí křesťanství ze Svaté říše římské by mohlo vést také k jejich politickému podmanění.\n\nPokřtění velmožů obvykle následovali ostatní obyvatelé. Nový křesťanský obraz světa začal postupně v mysli evropského člověka nahrazovat staré pohanské zvyklosti. Hromadně prováděné křty však ještě neznamenaly, že noví křesťané změnili své vnitřní přesvědčení a staré pohanské zvyky okamžitě a s úplnou platností. Víra v duchy a kouzla, zaklínání, lidové čarodějnictví nebo krevní msta, jež byly pro pohanství typické, byly běžné ještě po několik století.\n\nS šířením křesťanství a růstem počtu věřících se upevňovala a rozrůstala církevní organizace. Ve 4. století se stala základní církevně správní jednotkou podle vzoru civilní správy diecéze v čele s biskupem. Postupem času bývali noví biskupové podřízeni starším, z nichž se stali arcibiskupové. Arcidiecéze tvořily jednu všeobecnou, to znamená katolickou církev, která se tak stala společenstvím všech věřících křesťanů. Významní církevní hodnostáři se čas od času scházeli na velkých shromážděním - koncilech, kde řešili nejdůležitější otázky církevního života.\n\nV 9.století se základními jednotkami církevní správy staly farnosti, spravované faráři, jejichž úkolem bylo duchovně pečovat o věřící, kteří žili na území příslušného farního obvodu. Tak byly dobudovány základy stupňovitě uspořádané církevní organizace, platné v podstatě dodnes. Církev byla chápána jako společenství všech křesťanů. Spojovalo je stejné vyznání víry, dogma a obřady. Příslušníci církve se dělili na dvě základní skupiny, duchovní, kteří měli kněžské svěcení a byli oprávněni vykonávat kult a svátosti, a laiky.\n\nV raném středověku byla křesťanská církev formálně jednotná. Ve skutečnosti se však začaly mezi byzantským Východem a latinským Západem postupně projevovat velké rozdíly, a to jak v církevním učení, tak v obřadech nebo církevní organizaci. Východní teologie byla konzervativní a tradicionalistická. Lpěla na původních dogmatech „pravé víry“, na „víře správného názoru“ (řecky \"orthodoxia\"). Zpřesňovat je mohly pouze koncily, považované za hlavní autoritu v těchto otázkách, a to jen proto, aby vyloučily nesprávný výklad heretiky. Co se vzpíralo formální logice, bylo vykládáno jako symbol vyšších pravd. Uznávány byly závěry prvních sedmi ekumenických koncilů. V centru pozornosti byzantské teologie byl vztah Boha ke světu a člověku. Východní křesťan emotivně spekuloval o Božské a lidské přirozenosti v Ježíši Kristu (christologický spor), o Božských tajemstvích, o podstatě Boha, což bylo křesťanskému Západu cizí.\n\nZápadní teologie byla racionalistická a snažila se dedukcí vyvodit z pravd, jež uznávala jako zjevené, logické závěry. Zásadní pro ni byla oběť, kterou přinesl Ježíš Kristus smrtí na kříži Bohu Otci, aby usmířil jeho spravedlivý hněv a vykoupil hříchy lidstva. Pozvolna se prosazující křesťanství se na Západě muselo přizpůsobit rodící se středověké společnosti, jež se valnou měrou skládala z venkovských obyvatel, postrádajících jakékoliv vzdělání i rozhled. Proto se zde uvažovalo mnohem praktičtěji. Západního křesťana nezajímaly spory o Ježíšovo božství a lidství, ale otázka, do jaké míry může člověk přispět ke spasení svými skutky, to znamená problém spáchaného hříchu a Božího trestu. Západní křesťané lpěli více na církevní organizaci, řádu a kázni. Panoval zde názor, že mimo církev a její svátosti není spásy. Východní církev sice svátosti uznávala, ale podporovala také individuální cestu k Bohu a přímou komunikaci s ním, a to nejen u mnichů.\n\nSpory byly vedeny také o církevní hierarchii a papežský primát. Během 4.–5. století se ustálilo pět nejdůležitějších biskupských center, tzv. patriarchátů, jež svůj původ odvozovaly od působení samotných apoštolů, a proto měly mít ve správě křesťanské církve hlavní slovo. Šlo o Řím, syrskou Antiochii, egyptskou Alexandrii, později k nim přibyla Konstantinopol a nakonec Jeruzalém. Obě byla sídlem vážených biskupů a tradičním sídelním místem římských císařů. Postupem času začal být jediný západní patriarcha, sídlící v Římě, na Západě chápán jako nadřazený ostatním biskupům, a to nejen západním, ale také východním. Na Východě však přetrvala představa o rovnosti všech pěti patriarchátů. Rozdílná byla také představa o vzájemném poměru nejvyšší církevní moci (latinsky \"sacerdotium\", řecky \"hierosyné\") k moci světské (latinsky \"imperium\", \"regnum\", řecky \"basileia\"). Zatímco v pozdně antické a raně středověké Byzanci bylo typické jejich spojení v rukou císaře (tento jev nazývají historici ne zcela přesně \"caesaropapismus\"), na Západě se ujal názor, že svět má být řízen dvojí mocí, duchovní i světskou. Později k tomu přistoupila zásada, že moc duchovní musí být moci světské nadřazena a panovníci jsou povinni poslouchat církev. V podstatě to však byl nekonečný spor, neboť církev se snažila „\"vést stát a králové řídit církev.\"“\n\nČas od času docházelo k dočasným církevním rozkolům, schizmatům, například k Akkakiovu schizmatu v letech 484–519 nebo Fótiovu schizmatu roku 867). V 8. století přibyly majetkové spory o církevní jurisdikci nad bývalým Illyricem, které císař León III. vyňal ze správy římského papeže a převedl je pod konstantinopolského patriarchu. Nejzávažnějším předmětem neshod byla snaha papežů o nadřazené postavení nad celým křesťanským světem, která narazila v 9. století na odpor byzantského patriarchy Fótia i císaře Michaéla III., a soupeření o christianizaci dosud pohanských území. Zásadní rozkol, který byl neustále prohlubován dalšími odlišnostmi, již nebylo možné překonat. Roku 1054 došlo k církevnímu schizmatu, platnému dodnes. Dosud jednotná křesťanská církevní organizace se rozdělila dvě části, západní církev římskou, latinskou nebo katolickou, která uznává za svoji hlavu papeže, a východní ortodoxní či pravoslavnou církev, která byla podřízena konstantinopolskému patriarchovi. Patriarcháty v Antiochii, Alexandrii a Jeruzalémě se nenacházely již od 7. století na byzantském území. Politické rozdělení Východu a Západu tak po mnoha stoletích následovalo také oficiální rozdělení z církevního hlediska.\n\nSoučástí křesťanské tradice se na počátku středověku stalo mnišské hnutí, které reagovalo na přílišné zesvětšťování církve a nadřazovalo duchovní stránku života křesťana nad hmotné potřeby. Jeho kolébkou byl Egypt a na jeho počátku stáli poustevníci jako sv. Antonín Veliký nebo Pachomios. Ve 4. století sepsal Basileios Veliký, uznávaný jako jeden z východních církevních otců, pravidla mnišského života. Tato řehole, která kladla důraz na mravní poslání a poslušnost mnichů představenému kláštera, se v ortodoxní církvi velmi rozšířila. Basiliáni zůstali jediným východním řeholním řádem, východní mnišství však vykazovalo mnoho individuálních rysů. Byzantské kláštery se řídily se vlastními pravidly, které jim stanovil jejich zakladatel, a netvořily žádné kongregace. Žádný z nich však nedosáhl takového významu jako později slavná západní opatství.\nČasem proniklo mnišské hnutí také do Evropy, kde dostalo roku 529 pevný řád, který pro mnichy, žijící zatím bez závazných pravidel, vytvořil Benedikt z Nursie. Benediktinský řád se rozšířil po celé západní a střední Evropě a byl až do konce 11. století jediným svého druhu.\n\nZákladem středověké vzdělanosti a kultury se stalo antické dědictví a křesťanské náboženství. Barbaři sice zvítězili nad Římany vojensky, ale přejali od nich jejich myšlenkové bohatství i křesťanství, a to často na úkor vlastních kulturních hodnot. Pod vlivem řecké kultury, římského práva a křesťanských ideálů se v germánském, slovanském i byzantském prostředí vytvořila osobitá středověká kultura. V období renesance pohlíželi na středověk a především jeho nejstarší etapu jako na období úpadku a duchovní bídy, nicméně právě tehdy se formovaly základy naší civilizace, a proto dnes hodnotíme celou středověkou éru odlišným způsobem.\n\nPo pádu římské říše se kulturní vývoj na Západě ubíral složitými cestami. Barbarská etnika neuměla číst ani psát a vědění starověkého Říma upadlo pozvolna v zapomnění. Téměř výhradním nositelem vzdělanosti se v raném středověku stala křesťanská církev. Vzdělání se dostávalo pouze osobám duchovního stavu, kněžím, aby mohli číst a vykládat bibli a seznámit se s liturgickými pravidly, a části mnichů. Školy, které existovaly výlučně u klášterů a biskupských katedrál, nebyly příliš početné a rozšířily se pouze v některých oblastech (severní Itálie, Britské ostrovy), ale v období všeobecného úpadku a degramotizace měly zásadní podíl na udržení kontinuity vzdělanosti.\n\nJinak tomu bylo v Byzanci, kde vzdělanost rozhodně nebyla výsadou duchovních a už vůbec ne mnichů. Existovalo tu státní i soukromé školství i městské školy. Pro byzantskou kulturu byla sice určující křesťanská tradice (Justinián I. zrušil roku 529 proslulou novoplatónskou akademii v Athénách), zároveň však uchovávala tradice antické vzdělanosti a řecké kultury a snažila se o jejich symbiózu.\n\nNejstaršími křesťanskými mysliteli byli církevní otcové. Jejich cílem bylo zformulovat základní křesťanské poučky (dogmata) a uspořádat je jako celistvé učení. Základem, ze kterého vycházeli, byla bible. Nejvýznamnějším z těchto myslitelů nich byl sv. Augustin, který podal v proslulém spise \"De civitate Dei\" (\"O Boží obci\") ucelený výklad křesťanského učení, a výrazně tak ovlivnil středověké evropské myšlení. Kromě bible měla na církevní otce velký vliv klasická řecká filozofie, především Platónovo učení. Mladší patristika představuje starší fázi středověké filozofie (4.–8. století).\n\nV 9. století se ve filozofii a teologii prosadila na Západě scholastická metoda bádání. Druhé období středověké filozofie je proto označováno jako scholastika (latinský výraz \"schola\" znamená čas věnovaný studiu), její podstatou bylo vedení učeného sporu - disputace. Scholastická filozofie byla chápána jako služka teologie. Jejím ústředním problémem byl vztah víry a rozumu a snaha rozumově odůvodnit víru a náboženská dogmata. Scholastici neusilovali o původnost (originalitu) svých myšlenek. Snažili se je naopak doložit výroky uznávaných autorit, bible, církevních otců nebo řeckého filozofa Aristotela. Za otce scholastiky je považován Jan Scotus Eriugena, nazývaný též „\"Karel Veliký scholastické filozofie\"“. Jedním ze stěžejních problémů scholastické filozofie byla otázka univerzálií. Šlo o spor, zda jsou obecné pojmy (\"universalia\") původnější než konkrétní stvořené věci (\"res\") a mají své vlastní bytí, to znamená, zda existují \"ante rem\" (realismus, či zda jsou původnější stvořené věci a pojmy, existující v nich, \"in rem\", jsou jen pouhá jména, \"nomina\" (nominalismus).\n\nVýznamným střediskem kultury, které nemělo v tehdejší Evropě – s výjimkou Byzance – obdoby, se stal na přelomu 8. a 9. století dvůr Karla Velikého. Za jeho vlády došlo ve franské říši a mnohdy právě z jeho popudu k rozkvětu vzdělanosti, výtvarného umění a stavitelství. Tato snaha po obnově kulturního života a prvního historického návratu k antickým kořenům je nazývána karolinská renesance. Nevzkřísila však ducha antické vzdělanosti, spíše se jím jen inspirovala a snažila se ho napodobit. Také latina prodělala během staletí hluboké změny, kolem roku 800 však již byla mrtvým jazykem. V dalším období zůstala středověká latina pouze jazykem vzdělanců a církve.\n\nNovými nositeli kultury se staly především kláštery. Karel Veliký se od počátku své vlády snažil, aby duchovní získali dobré vzdělání. Podporoval proto zakládání škol při klášterech a biskupstvích a současně se snažil povznést je na stejnou úroveň. Karolínská reforma dala základy trojstupňovému systému vzdělávání, platnému v podstatě dodnes. První stupeň poskytoval základní znalosti (psaní, čtení, základy gramatiky, zpěv, znalost sestavování kalendáře), na druhém se žáci seznamovali se sedmi svobodnými uměními, třetí cyklus nabízel nejvyšší teologické vzdělání (studium a výklad biblických textů, dovednost kázání, znalost liturgie). Nejvyšší intelektuální úrovně dosáhly klášterní školy ve Fuldě, Reichenau a Sankt Gallen.\n\nV klášterech vznikaly také první středověké knihovny. Shromažďovala se v nich především náboženská literatura, bible nebo evangeliáře, zpěvníky potřebné k bohoslužbám, životy svatých, ale také opisy děl antických autorů. Ty však byly využívány především po formální stránce, například pro zlepšení znalostí latiny, nikoliv kvůli obsahu, jenž byl chápání středověkých křesťanů již značně vzdálený. V klášterech se vzácné rukopisy nejen uchovávaly, ale ve zdejších skriptoriích také dále rozmnožovaly a bohatě iluminovaly. Kromě rozvoje knižní malby bylo vytvořeno nové písmo, karolinská minuskule, které bylo velmi jednoduché, praktické a rychle se rozšířilo. Z karolinské minuskuly vznikla později malá písmena latinky. V klášterech byly vedeny anály nebo kronikářské záznamy.\n\nKarel Veliký povolal ke svému dvoru mnohé vynikající učence z Anglie, Itálie a Španělska, kteří poté působili na církevních školách i v Karlově družině. Byli to například Petr z Pisy, Pavel Jáhen, autor dějin Langobardů, Theodulf z Orleánsu (\"Libri Carolini\"), Alkuin z Yorku nebo Karlův životopisec Einhard. Pro karolinskou renesanci je však typický nejen rozvoj vědy, ale také rozšíření základní znalosti čtení a psaní. Týkalo se to však pouze úzkého okruhu lidí z císařova okolí. Karel vydával svá nařízení písemně, neboť to usnadňovalo správu říše. Proto vyžadoval, aby jeho úředníci a dvořané uměli číst a psát. Karolinská renesance dala pevné základy dalšímu vývoji kultury a umění, který později dospěl k vytvoření románského slohu.\n\nVýznamnou součástí evropské kultury raného středověku byla arabská vzdělanost. Arabové, žijící na evropském území (Pyrenejský poloostrov, Sicílie) pěstovali astronomii, matematiku (arabské číslice), fyziku, lékařství, filozofii a historie, byli skvělými geografy. Na rozdíl od křesťanů, jejichž myšlení bylo více spoutáno náboženskými představami, mohli arabští učenci svobodně poznávat přírodu i podstatu lidského života, neboť islám jim v rozvoji vědomostí nebránil. Studovali učení starých řeckých filozofů a snažili se je nejen pochopit, ale také dále vykládat. Slavný arabský filozof Ibn Síná, v Evropě nazývaný Avicenna, byl zároveň vynikajícím lékařem. Arabové uchovali díky svým rozvinutým překladatelským školám významnou část antických děl a zprostředkovali je později západní Evropě. Na evropské kultuře se rovněž podíleli příslušníci židovské diaspory.\n\nNa počátku středověku došlo k úpadku technických dovedností ve stavitelství. Bylo zapomenuto mnohé ze stavebního umění Řeků a Římanů. Barbarské národy nedokázaly například těžit a dokonale opracovat stavební kámen, který se v některých oblastech, kde se nyní vytvářela středověká společnost, ani nenacházel, nebo neuměly vybudovat valenou klenbu. Proto se hojně stavělo ze dřeva.\nRaně křesťanská architektura se zrodila ještě v pozdně antickém Římě. Impulsem pro její rozvoj se stalo vydání tolerančních ediktů císařů Galeria a Konstantina Velikého. Křesťané, jejichž řady se rychle rozšiřovaly, potřebovali nové sakrální prostory, vhodné pro bohoslužbu a kázání. Již za vlády císaře Konstantina byl vybudován velký počet křesťanských chrámů v Římě i Konstantinopoli. Byly postaveny podle vzoru antických bazilik („královských síní“), které původně sloužily ke světským účelům jakou soudní síně, tržiště nebo politická shromaždiště.\n\nKřesťanská bazilika se stala typickou stavbou pro celý raný středověk. Setkáme se s ní jak v raně křesťanské architektuře, tak v byzantském slohu, ovlivnila církevní stavby doby Karlovců a Ottonů a nakonec dominovala také v románském stavitelství.\n\nKromě podélně orientovaných bazilik, typických zpočátku především pro Itálii, byly budovány také církevní stavby s centrální dispozicí na půdorysu řeckého kříže, kruhu nebo mnohoúhelníku, a to nejen chrámy, ale také baptisteria nebo mauzolea.\n\nJen málo staveb z prvních století středověku se dochovalo v původní podobě. Mnohé byly přestavěny v nových slozích, řada dalších zničena v době válek, například byzantská architektura za arabské expanze.\n\n\n"}
{"id": "326534", "url": "https://cs.wikipedia.org/wiki?curid=326534", "title": "Vima Takto", "text": "Vima Takto\n\nVima Takto byl jedním z prvních králů Kušánské říše, která se nacházela v období starověku na území severní Indie a centrální Asie. Vládl přibližně v letech 80-90.\n\nDlouhou dobu byl Vima Takto znám jako „bezejmenný král“, jelikož nalezené dobové mince o něm neposkytovaly dostatek informací. Až nález kamenné desky v Rabataku s genealogií kušánských králů pomohla zařadit Vimu Takta do historického kontextu. Jeho říše pokrývala území severozápadní Indie a Baktrie. O Vimovi Taktovi se zmiňují čínské záznamy v souvislosti s jeho otcem Kudžúlou Kadphisem. Později nalezené nápisy označují Vimu Takta za praotce Huvišky.\n\n"}
{"id": "326536", "url": "https://cs.wikipedia.org/wiki?curid=326536", "title": "Karat", "text": "Karat\n\nKarat je německá rocková skupina, založená v roce 1975 v bývalé NDR. Do roku 2005 vystupovala pod původním názvem, po smrti zpěváka Herberta Dreilicha na konci roku 2004 vzhledem ke sporu o autorská práva na název skupiny s vdovou po zpěvákovi Dreilichovi zbývající členové byly nuceni změnit název na K…!. Takto skupina fungovala v letech 2006 až 2007. V létě roku 2007 vzhledem k vyřešenému sporu se skupina navrací k původnímu pojmenování a funguje nadále opět jako Karat.\n\nV 80. letech minulého století patřila k nejpopulárnějším, ale i nejrespektovanějším formacím tehdejšího „východního“ Německa. Její alba vycházela současně v obou částech Německa a aktuální skladby obsazovaly čelní místa v německých hitparádách. Úspěch nepolevoval ani po vzniku sjednoceného Německa. Mezi největší hity patří skladby „Über sieben Brücken musst du gehn“, „Der blaue Planet“, „Jede Stunde“, „Schwanenkönig“, „König der Welt“, „Die Glocke Zweitausend“, „Magisches Licht“, „Blumen aus Eis“, „Gewitterregen“ a „Albatros“. Její alba byla prodávána i v ČSSR.\n\nStudiová řadová alba:\n\n"}
