{"id": "306241", "url": "https://cs.wikipedia.org/wiki?curid=306241", "title": "Milan Čurda", "text": "Milan Čurda\n\nMilan Čurda (nar. 19. července 1966) je soukromý autodopravce a zemědělec české národnosti, řidič fekálního vozu a traktoru z Tuhaně (obec Stružinec v okrese Semily).\n\nMediálně se proslavil jako tzv. osmipromilový řidič. Toto označení vychází ze sklonu dotyčného opakovaně řídit vozidla s extrémně vysokou hladinou alkoholu ve své krvi, přestože maximální jemu naměřená hodnota 8 ‰ nebyla soudním znalcem ani soudem potvrzena.\n\nSoudnímu projednávání jeho třetího medializovaného případu bylo přítomno několik televizních štábů z České republiky i ze Slovenska. Čurda se k tomu vyjádřil: „Netušil jsem, jak snadno se člověk proslaví. Stačí se pořádně ožrat.“ Alkoholismu propadl v polovině 90. let poté, co jeho žena utrpěla těžký úraz s trvalými následky. Poté se s ženou rozvedli a jeho dnes již dospělý syn a dcera o něj přestali projevovat zájem. Kvůli svému alkoholismu utrpěl sám několik úrazů, nebyl však zveřejněn žádný případ, kdy by pod vlivem alkoholu někoho jiného přímo zranil. Místní hostinský z hostince U Stařiny o Čurdovi řekl: „Je to takový šoumen, ale jinak hodnej kluk. Když přijde, tak si dá většinou pivo, tvrdý moc nepije.“\n\nV dubnu 2005 byl Čurda policejní hlídkou při jedné z bezpečnostních akcí \"Kryštof\" v Lomnici nad Popelkou zastaven poté, co kličkoval po silnici osobním vozem značky Lada (navíc s propadlou technickou prohlídkou). Po pozitivní dechové zkoušce byl převezen k testování krve, krevní zkouškou mu bylo naměřeno 4,19 ‰.\n\nV červnu roku 2005 za to byla Čurdovi v přestupkovém řízení uložena pokuta 18 000 Kč (dle serveru Novinky.cz 19 000 Kč a zákaz řízení motorových vozidel na dva roky.) Pokutu poté řádně splácel.\n\n18. května 2005 Čurda sjel s fekálním vozem Praga V3S do příkopu, narazil do sloupu elektrického vedení a poškodil živý plot.\n\nOrientační dechovou zkouškou mu byla naměřena hodnota odpovídající 7,94 ‰ alkoholu v krvi, odběr krve a moči Čurda zpočátku odmítl. S krevním testem souhlasil až později, když podával vysvětlení na policii, a naměřeno bylo necelé 1 ‰. Ředitel semilské dopravní policie Milan Čermák i poté ujišťoval, že měřicí přístroj Dräger byl naprosto v pořádku. Novinky.cz však uvedly, že hodnoty naměřené na Semilsku tímto typem přístroje trhaly na jaře roku 2005 české rekordy v naměřených hladinách alkoholu i u dalších přistižených řidičů. Nejmenovaný policista však pro Novinky.cz v souvislosti s těmito případy uvedl svůj názor, že Dräger je velmi přesný přístroj a že zpochybňování výsledků naměřených dechovými orientačními zkouškami je motivováno finančními zájmy Ústavu soudního lékařství, který by přišel ročně o miliony na poplatcích za odběr a analýzu krve. Policejní mluvčí Soňa Šídová tvrdila, že odchylky tohoto přístroje mohou být maximálně v desetinách promile. Milan Krejza z městského úřadu v Semilech potvrdil, že přístroj prošel během roku úspěšně dvěma atesty.\n\nJan Podlaha, primář protialkoholní záchytné stanice v Praze na Bulovce, prohlásil, že 7,9 ‰ není možných a že i člověk, který umí pít a je od dětství zvyklý na pití, by při takové hodnotě byl v těžkém bezvědomí. Výsledek měření si vysvětluje tím, že přístroje založené na detekci dechu naměří takováto šílená čísla, pokud do nich člověk dýchá krátce poté, co se napije. Zároveň vysvětlil, že nadýchá-li někdo přes 3 ‰, musí ho policisté změřit znovu za deset minut až čtvrt hodiny. Policejní mluvčí Soňa Šídová sice tvrdila, že by policisty nepodezírala a že nejsou žádní začátečníci, ale neuvedla konkrétně, zda dechovou zkoušku zopakovali.\n\nBlesk nazval Čurdu přízrakem.\n\nČurda vypovídal, že vypil dvě piva a jednoho panáka. Nebyli nalezeni žádní svědci toho, kolik a jakých nápojů Čurda skutečně vypil. Soudní znalec kvůli nedostatku jiných podkladů vycházel pouze z Čurdovy výpovědi a v posudku uvedl závěr, že řidič měl v krvi 1,04 ‰ alkoholu. Proto zpočátku nebyl Čurda trestně obviněn, ale případ byl předán pouze k přestupkovému řízení. Okresní státní zastupitelství se nejprve případem odmítlo zabývat a městský úřad v Semilech uložil Čurdovi pokutu 4 000 Kč. Poté okresní státní zastupitelství, aniž by dostalo nové podklady, případ přehodnotilo a zahájilo trestní řízení. \n26. dubna 2006 ho Okresní soud v Semilech odsoudil za trestný čin ohrožení pod vlivem návykové látky ke 4 měsícům odnětí svobody s podmíněným odkladem na 16 měsíců a zároveň mu uložil zákaz řízení motorových vozidel na 18 měsíců. Jeho obhajoba, že s 8 ‰ alkoholu v krvi by musel být dávno mrtvý, soud o jeho nevině nepřesvědčila. Zároveň soud zrušil pokutu 4 000 Kč, kterou mu předtím udělil Městský úřad v Semilech prostřednictvím své přestupkové komise, naopak musel zaplatit soudní poplatek 2 000 Kč za to, že ho soud trestním příkazem (bez jeho přítomnosti) odsoudil.\n\nUdělený zákaz řízení Čurda víceméně respektoval, vůz řídil Čurdův kamarád a Čurda s fekálním vozem jezdil dál jako závozník. Lidé si však na tento fekální vůz ukazovali a řidiči jiných vozidel se zdaleka vyhýbali.\n\nV noci 11. července 2006 vjel opilý Čurda ve vesnici Tuhaň (obec Stružinec) s traktorem do prázdné požární nádrže. U soudu se pak hájil tím, že chtěl traktor pouze přeparkovat, aby ho nikdo neukradl. Při otáčení na křižovatce mu spadl pod pedál klíč k dotahování kol a při jeho zvedání vjel mimo silnici do nádrže. Traktor se přitom převrátil, Čurda si lehce odřel nohu a odmítl odvoz k lékařskému ošetření. U soudu se také označil za oběť skutečnosti, že nádrž nebyla nijak oplocena a zabezpečena a místo nebylo ani osvětlené, takže by do ní mohlo spadnout třeba i nějaké dítě.\n\nPři dechové zkoušce prováděné policisty po nehodě mu bylo naměřeno přes 2 ‰ alkoholu, ale souhlas k odběru krve Čurda opět nedal. Znalec z oboru zdravotnictví (jehož jméno média opět nezveřejnila) na základě výpovědí řidiče a svědků určil hladinu alkoholu na zhruba 1,2 ‰ a soudce později tento znalecký posudek akceptoval.\n\nProtože Čurdovi byl již na jaře byl uložen zákaz řízení, byl obžalován ze tří trestných činů: ohrožení pod vlivem návykové látky, řízení motorového vozidla bez řidičského oprávnění a maření výkonu úředního rozhodnutí. Okresní soud v Semilech mu za tento čin 16. října 2006 uložil trest 400 hodin veřejně prospěšných prací, povinnou protialkoholní léčbu a zákaz řízení motorových vozidel na dalších 30 měsíců. Jako polehčující okolnost soudce Martin Fišer zhodnotil skutečnost, že tímto činem Čurda nikoho neohrozil (podle soudce v Tuhani „končí svět“), zároveň soudce usoudil, že trest odnětí svobody (horní sazba byla 3 roky) by v tomto případě neměl výchovný účinek. Státní zástupkyně ani odsouzený se proti rozsudku neodvolali. Čurda po rozsudku uvedl, že nečekal tak tvrdý postih.\n\nV pondělí 23. července 2007 okresní soud rozhodl, že se ve zkušební době neosvědčil, a podmíněný odklad trestu zrušil.\n\nČurda přerušil svou léčbu v protialkoholní léčebně a z uložených 400 hodin veřejných prací odpracoval do července 2007 pouze 1 hodinu. Podle výroku soudu neměl snahu se léčit, s tímto výrokem však nesouhlasí a tvrdil, že léčebnu opustil proto, aby obhospodařil své pole o rozloze 8 ha a polomy v lese, za jejichž neošetření by mohl dostat pokutu. \n\nČurda podle novinek.cz tráví nyní čas v truhlářské dílně. Živí se vyráběním dřevěných křesel a nářadí.\n\nPo vykonání všech trestů a obnovení řidičského oprávnění se chce zase vrátit k profesi řidiče, protože si život bez volantu nedokáže představit.\n\nPodle televizního pořadu Reportéři ČT z ledna 2012 postupně propíjí rodinný majetek. Poté, co prodal louku a utržené peníze dlouho neudržel, a hrozilo, že prodá i restituované pole a les, se syn Lukáš pokusil dosáhnout, aby byl otec zbaven svéprávnosti. Donutil ho se přestěhovat do garáže u domu, jak to odpovídalo matčině závěti, podle níž dům připadl vnukovi. Protialkoholní léčbě se nechce podrobit.\n\nNelze přesně dovodit, do jaké míry byla zpřísňující ustanovení Pravidel silničního provozu v novelizačním zákoně č. 411/2005 Sb. ovlivněna právě tímto případem a jeho medializací, nicméně v době parlamentního projednávání tohoto zákona (10. května 2005 druhé čtení, 22. června 2005 třetí čtení) již šlo o nejpopulárnější případ řízení pod vlivem alkoholu.\n\nRecesistická skupina alkoholické mládeže provozující web alkoholici.unas.cz prohlásila Čurdu za svého čestného člena a píše o něm jako o „našem Čurdovi.“\n\nV mnoha pozdějších mediálních zprávách o tom, že u někoho byla naměřena hodnota alkoholu v krvi vyšší než 2,5 ‰, je uváděno srovnání s Čurdovými 8 ‰.\n\nOd 1. ledna 2009 vstoupil v platnost zákon 400/2008 Sb., který média prezentovala tak, že dechová zkouška bude dostačujícím důkazem pro zjištění přítomnosti alkoholu v krvi, resp. prokázání vlivu alkoholu. Právník Tomáš Beran připomněl, že se to týká pouze těch dechových testerů, které měří přímo množství alkoholu v dechu, nikoliv jen množství specifických aromat.\n\nV severovýchodních Čechách nahrazuje sloveso „čurdovat“ jako novotvar čím dál častěji slovní spojení zpít se pod obraz. Novotvar uvádí např. i kniha \"Hacknutá čeština\" a web \"Čeština 2.0\".\n\nOrganizátor automoto trhů v Tuhani, Martin Fišer z Chuchelny, uvádí, že místní rodák a pravidelný návštěvník zdejších trhů proslavil donedávna neznámou vesničku „nejen u nás, ale i v zahraničí“. 21. července 2013 se v Tuhani konaly soutěže v pití piva pod dohledem Milana Čurdy. Od 23. července 2013 se na zdejších trzích nabízí novopacké pivo v lahvovém i dárkovém balení se značkou Tuhaňské světlé pivo s portrétem Milana Čurdy. Od roku 2016 vaří výběrové jedenáctistupňové pivo s podobiznou Milana Čurdy a motivem fekálního vozu turnovský pivovar Rohozec. Výrobu piva v pivovaru objednává Čurdův přítel Martin Fišer. Pivovar toto pivo ve své nabídce neprezentuje a ředitel František Jungmann uvádí, že pivo pouze vaří na základě objednávky a dodané receptury, přičemž všechny další záležitosti, včetně distribuce a reklamy, jdou za panem Fišerem. Podle ředitele Jungmanna je to třeba chápat jako recesi a své zákazníky si to najít může. Šéfredaktor odborného časopisu Marketing & Media Filip Rožánek to bere jako pokus o kontroverzní marketing, levnou snahu šokovat. Podle Rožánka etiketa porušuje etický kodex reklamy, který zakazuje představovat nebo propagovat nezodpovědnou konzumaci, záporně či ironicky hodnotit abstinenci nebo zdrženlivost, a v reklamě se nesmí ukazovat osoby, které se jeví jako opilé, ani vyvolávat dojem, že intoxikace je přijatelná. Podle jakéhosi zákona prý reklama na alkoholické nápoje nesmí být užita v souvislosti s řízením vozidla. Martin Fišer prostřednictvím velkoobchodu s nápoji dodává Čurdovo pivo do večerek, malých obchodů, koloniálů a benzinek na Semilsku. Místní hospoda v Tuhani ale o toto pivo nemá zájem. Spolu s pivem nabízí Fišer i propagační předměty, samolepky a trička a plánuje Čurdovu slivovici. Pokoušel se prodávat i Čurdovo víno, ale moc nešlo na odbyt. Čurdovo pivo dostává Milan Čurda od Fišera jako gáži, protože peníze by mu úřady ihned vzaly a navíc by přišel o životní minimum, nebo by peníze stejně utratil za pivo.\n\nI řadu let po odvysílání reportáží je Milan Čurda zván k účasti na veřejných akcích, o nichž referují média.\n\n"}
{"id": "306244", "url": "https://cs.wikipedia.org/wiki?curid=306244", "title": "Nigel Marven", "text": "Nigel Marven\n\nNigel Marven (* 27. listopadu 1960) je britský televizní producent, autor a ornitolog. Patří také ke známým ochráncům přírody.\n\nOriginální anglické názvy jsou v závorce.\n\n"}
{"id": "306249", "url": "https://cs.wikipedia.org/wiki?curid=306249", "title": "Mór Jókai", "text": "Mór Jókai\n\nMór Jókai (18. února 1825 v Komárně, maď. Komárom – 5. května 1904 v Budapešti) byl maďarský spisovatel.\n\nByl jedním z aktérů maďarské revoluce v roce 1848 a v politice a ze začátku i v literatuře byl ovlivněn vůdcem povstání Petöfim. Jeho dílo je neuvěřitelně obsáhlé, jde o desítky románů. Pro maďarskou literaturu má podobný význam jako pro naši Alois Jirásek, nejen kvantitou knih, ale i žánrem, Jókai se věnuje především historickým tématům významným pro formování moderního maďarského národa. A stejně jako Jirásek podává historické události, tak aby ladily s názory a přesvědčením maďarského čtenáře na přelomu 19. a 20. století.\n\nK jeho nejčtenějším románům patří \"Uherský nabob\" a \"Syn uherského naboba\", které líčí romanticky politický a kulturní život v Uhrách prvé poloviny 19. století, boj za nezávislý stát i boj se strašlivou povodní roku 1838. Stejně jako ostatní členové své generace byl zásadně ovlivněn revolucí 1848 a té věnoval knihu \"Synové muže kamenného srdce\". Mezi jeho populární knihy se zařadil i \"Rab Ráby\".\n\nVýznamnou současnou překladatelkou jeho díla do češtiny je Anna Valentová.\n\n\n\n"}
{"id": "306251", "url": "https://cs.wikipedia.org/wiki?curid=306251", "title": "Mořská vlna", "text": "Mořská vlna\n\nMořská vlna je pohyb částí vody. Vlny jsou vyvolávány především větrem (eolické vlny) a mořskými proudy. Mimoto mohou být vyvolány i zemětřesením, sesuvem půdy nebo části ledovce do vody apod.\n\nVlna vyvolaná větrem vzniká rotačním pohybem částic vody při hladině. Částice vody rotují na místě, zatímco tvar vlny se přesouvá ve směru větru. Vrchol vlny se označuje jako hřbet, nejnižší bod jako důl nebo vpadlina. Délka vlny je vzdálenost mezi dvěma hřbety, výška vlny vzdálenost mezi hřbetem a dolem. Perioda vlny je čas, který uplyne, než se hřbet následující vlny objeví na témže místě. Rychlost vlny se spočítá jako podíl délky s periodou.\n\nVýška vlny závisí především na síle větru, rychlost vlny na jeho rychlosti, vliv má ovšem také celková velikost hladiny, hloubka vody a stabilita směru větru. Vlny se navíc mohou navzájem sčítat nebo naopak rušit, takže vlnění hladiny je poměrně složitý a ještě ne zcela prozkoumaný proces. Vlny mají značnou setrvačnost, takže moře zůstává zvlněné, i když se vítr utiší, a mohou se šířit až na vzdálenost tisíců kilometrů.\n\nTvar vlny se výrazně mění, když se vlna blíží ke břehu. Rotační pohyb částic vody se přibrzďuje o dno, zatímco u hladiny si rychlost uchovává. Tím se délka vlny zkracuje, a když je hloubka vody asi 1,3násobek výšky vlny, vlna se láme. Pod zlomem s sebou strhává vzduch, čímž dochází k jejímu zpěnění.\n\nMísto, v němž se vlna láme, se označuje jako vlnolam. U pobřeží s relativně stálými větry dochází k lomu ve stále stejné vzdálenosti od břehu a v místě vlnolamu se na dně vytváří výrazný písečný val. Vlna pak prudce naráží na břeh a vzniká příboj. Síla příboje je závislá na horizontálním i vertikálním tvaru pobřeží - příboj je silný na útesech, kde se sčítají síly několika po sobě jdoucích vln, zatímco na plážích bývá slabší. Kromě toho se vlny natáčejí tak, že jsou s břehem víceméně rovnoběžné (tzv. refrakce vln), pročež je příboj silnější na mysech než v zálivech. Z toho důvodu se námořní přístavy budují v zálivech.\n\nVýška eolických vln jen zřídka přesáhne 4 metry, i když jsou doloženy bouřlivé vlny o výšce až 15 metrů. Jedná se například o tzv. solitérní vlny, při jejichž formování hrají významnou roli nelineární procesy. Takové abnormální vlny je však těžké předvídat. Nejvyšší vlna na jižní polokouli dosáhla výšky 23,8 m a změřila ji novozélandská meteorologická služba 8. května 2018 u Campbellova ostrova.\n\n\n"}
{"id": "306252", "url": "https://cs.wikipedia.org/wiki?curid=306252", "title": "Croix de guerre", "text": "Croix de guerre\n\nCroix de guerre (\"Válečný kříž\") je vyznamenání Francouzské republiky zavedené 2. dubna 1915. Jde o vyznamenání za chrabrost v boji s nepřítelem a uděluje se francouzským a spojeneckým vojákům.\n\nExistují různé verze francouzského \"Croix de Guerre\" lišící se pouze stužkou:\n"}
{"id": "306253", "url": "https://cs.wikipedia.org/wiki?curid=306253", "title": "Anton Diabelli", "text": "Anton Diabelli\n\nAnton Diabelli (6. září 1781 v Mattsee u Salzburgu - 7. dubna 1858 ve Vídni) byl rakouský skladatel a hudební nakladatel. \n\nJeho otec Mikoláš, narozený v Aurolzmünsteru, je v křestním listě A. Diabelliho uváděn jako ´´místní hudebník´´, jeho matka Regina, rozená Moserová, pocházela z hudební rodiny v Uttendorfu. Jejich sňatek se odehrál 23. října 1780 ve farním kostele svatého Vavřince.\n\nPrvní hudební lekce, a to ve zpěvu, hře na klavír a varhany, dostával od svého otce. V sedmi letech byl přijat do kláštera Michaelbeuern, kde získal základní hudební vzdělání, které později rozšiřoval na benediktýnském gymnasiu v Salzburgu. V roce 1796 nastoupil na Wilhelmovo gymnasium v Mnichově, latinské škole, neboť se měl stát na přání svých rodičů knězem. Aby mohl dokončit svá teologická studia, nastoupil v roce 1800 do cisterckého kláštera v Raitenhaslachu. Přesto ale pokračoval v komponování a stal se známým díky své spolupráci s Michaelem Haydnem. Ten rozpoznal jeho skladatelské nadání a stal se jeho učitelem a zároveň jej i podporoval.\n\nKdyž došlo v roce 1803 k sekularizaci klášterů, ustoupil od svého záměru stát se duchovním, a začal se věnovat výlučně hudbě. Jeho cesta vedla do Vídně k Josefu Haydnovi, bratrovi Michaela Haydna. Ve Vídni získal brzy své hudební jméno jako učitel hry na klavír a kytaru. Netěšil se jenom uznání bratrů Haydnových, ale spřátelil se také s Ludwigem van Beethovenem. Přátelství s Beethovenem vedlo později ke vzniku 33 variací (Diabelliho variace, op. 120), které Beethoven dokončil v roce 1823, a které jsou jeho posledním velkým klavírním dílem. Dílo bylo vytvořeno na základě jednoduchého valčíku složeného Diabellim.\nJeho kytarovou tvorbu ovlivnil rok 1807, kdy do Vídně přišel italský kytarový virtuóz Mauro Giuliani, jehož hudební schopnosti jej vedly k napsání mnoha kytarových skladeb (pro sólovou kytaru, kytarová dua a tria, komorní hudba pro kytaru, atd.).. \n\nVícekrát byl za svou činnost vyznamenán. Hudební spolek salzburského chrámu jej jmenoval čestným členem, vyznamenání za svou činnost získal i od rakouského císaře. Pohřben je hřbitově Sv. Marxe ve Vídni.\n\nV roce 1818 poznal nakladatele Petera Cappiho a následně společně provozovali obchod s hudebninami a nakladatelství. Od roku 1824 provozoval obě instituce samostatně a stal se hlavním vydavatelem známého skladatele Franze Schuberta.\n\nJeho více než 200 kompozicí obsahují snad všechna hudební díla jako klavírní skladby pro dvě a čtyři ruce, vyučovací a studijní materiál ke hře na klavír a kytaru, orchestrální díla, komorní hudební díla, operety, opery, kantáty, mše, ofertoria, atd.\n\nJeho chrámová hudba je vysoce ceněna kvůli své přístupnosti a proveditelnosti. Zvláště pastorální mše, opus 147 a zemská mše, opus 107 jsou dnes velmi často uváděny. Se svými hudebně-dramatickými díly oproti tomu příliš velký úspěch nezaznamenal. \n\nJako trvale ceněná díla se bezpochyby ukazují jeho klavírní skladby pro dvě a čtyři ruce, která představují pedagogicky hodnotný studijní materiál pro hudební výuku. \nZ doby, kdy vyučoval hru na kytaru, pochází kytarová škola a jiné didaktické práce. Pro kytaru psal sonáty, sonatiny a serenády (rovněž ve spojení se smyčcovými a dechovými nástroji i klavírem)\n"}
{"id": "306254", "url": "https://cs.wikipedia.org/wiki?curid=306254", "title": "České země za vlády Přemyslovců", "text": "České země za vlády Přemyslovců\n\nČeské království či Království české (německy \"Königreich Böhmen\", latinsky \"Regnum Bohemiae\"), do roku 1198 knížectví, byl státní útvar dynastie Přemyslovců vládnoucích v Čechách, ke kterým byla později připojena Morava, od 9. století jako knížata, později do roku 1198 jako králové.\n\nRané počátky českého státu jsou zahaleny tajemstvím. V době, kdy na Moravě vznikla rozlehlá říše, Čechy nebyly sjednoceny pod vládou jediného panovníka. Existovalo zde několik menších celků, v jejichž čele stáli místní náčelníci – knížata Čechů. Po určité době se mezi nimi prosadili jako nejsilnější vládci ze středočeského rodu Přemyslovců, který svůj původ odvozoval od bájných předků Přemysla Oráče a kněžny Libuše.\n\nPrvní přemyslovský kníže, o kterém se dochovaly záznamy v dobových písemnostech, se jmenoval Bořivoj I. a žil koncem 9. století. V té době se Čechy dostaly do vlivu mocného velkomoravského knížete Svatopluka. Bořivoj se mu podřídil a nechal se společně se svou ženou Ludmilou na Moravě pokřtít. Křest přijali pravděpodobně z rukou arcibiskupa Metoděje.\n\nDo Čech se Přemyslovec vrátil jako místodržící moravského panovníka, a měl tak být nadřazen ostatním českým knížatům. Tehdy pravděpodobně sídlil na hradišti Levý Hradec, kde nechal vybudovat první křesťanský kostel sv. Klimenta. Vzápětí proti němu vypuklo povstání, které se Svatoplukovou pomocí potlačil. Poté dal na důkaz díků postavit další křesťanský kostel, zasvěcený Marii. Ten se stal první křesťanskou sakrální stavbou na ostrožně Pražského hradu.\n\nPravděpodobně za vlády Bořivojova syna Spytihněva I. (vládl 894–915) byla celá plošina ostrohu obehnána obranným valem a vznikl zde knížecí palác. Tak byly položeny základy Pražského hradu, kam přesídlil kníže se svojí družinou z Levého Hradce. Praha se stala centrem rodícího se českého státu. Z Pražského hradu a dalších hradišť ve středních Čechách (uvažuje se o Levém Hradci, Budči, Mělníku, Staré Boleslavi, Lštění, Tetíně a Libušíně) začali přemyslovští vládci spravovat okolní území, kde si postupně podřídili místní obyvatele a přiměli je k odvádění dávek. Tento prvotní státní útvar bývá nazýván knížecí rodové patrimonium. Po Svatoplukově smrti zanikla svrchovanost Moravy nad Čechami a česká knížata se dostala do vlivu Východofranské říše.\n\nVýznamnou úlohu v procesu formování českého státu sehrál Boleslav I. (vládl 935–972), který nastoupil vládu po zavraždění svého staršího bratra knížete Václava. Zatímco za Václavovy vlády byla nově dobytá území připojována k přemyslovskému státu jen volně (byla zde ponechána místní knížata a obyvatelstvu byla uložena povinnost odvádět tribut), usiloval Boleslav o sjednocení celých Čech. Prostředkem bylo zavádění hradské soustavy.\nNa nově dobytých územích nechal Boleslav stavět hrady, do nichž dosazoval své správce (kastelány), vojenské posádky, a při nichž zřizoval archipresbyteráty. Prostřednictvím této hradské správy pevně ovládal a řídil celou zemi.\n\nTento postup mu umožnila skutečnost, že se postavení Přemyslovců ve středních Čechách za jeho třicetiletého panování natolik upevnilo, že si mohl dovolit vybírat od zdejších obyvatel pravidelné daně. Daň představovala poplatek za ochranu, kterou kníže svému lidu poskytoval. Ze získaných prostředků zřídil a vydržoval početnou a dobře vyzbrojenou družinu (uvažuje se až o několika tisících bojovníků). Upevnění moci uvnitř státu umožnilo Boleslavovi zahájit výboje, během nichž připojil Slezsko, Krakovsko a Moravu. Otázkou zůstává, jak opravdu významným mezníkem bylo vyvraždění Slavníkovců v roce 995, tradičně udávané za konec jediného Přemyslovcům konkurenceschopného knížecího rodu v Čechách.\n\nPo smrti Boleslava II. (999) se postavení českého státu v důsledku rozbrojů mezi jeho následníky spojených s pohanskou reakcí značně zhoršilo. Slabosti panovnické moci využil polský kníže Boleslav Chrabrý a na český trůn dosadil záhadného příbuzného Přemyslovců Vladivoje (vládl 1002–1003). Kníže chtěl upevnit svoje nejisté postavení, proto požádal německého krále, aby mu udělil Čechy v léno. Tím umožnil začlenění českého státu do Svaté říše římské.\n\nTak jako jinde v Evropě mělo také na utváření českého státu důležitý vliv křesťanství. Kronikář Kosmas spojil jeho příchod do Čech s pokřtěním knížete Bořivoje na Moravě. Dnes je však známo, že křesťanství se k nám šířilo už pár desítek let předtím z Franské říše.\n\nVšichni přemyslovští panovníci, Bořivojem počínaje, se stali křesťany. Křesťanství upevňovalo jejich postavení, nicméně christianizace společnosti, především na venkově postupovala pomalu a plné pokřestění obyvatel českých zemí přišlo až s tzv. druhou vlnou christianizace ve 13. století.\n\nKaždý křesťanský stát a jeho panující rod získaly časem svého patrona, světce, k němu se velmoži i lid obraceli v těžkých chvílích o pomoc. Tito „nebeští“ ochránci pocházeli často z vládnoucí dynastie. Patrony českého státu a dynastie Přemyslovců se stali sv. Václav a jeho babička sv. Ludmila.\n\nPrvní křesťanské kostely byly vybudovány koncem 9. století na knížecích sídlech (Levý Hradec, Pražský hrad). Mnoho kostelů nechal později vystavět na nově zakládaných správcovských hradech Boleslav I., kde hrály důležitou roli nejen v církevní, ale i světské správě. Od 11. století se stavěly rotundy a baziliky v románském slohu.\n\nJako druhá křesťanská stavba vznikla na Pražském hradě bazilika sv. Jiří (vystavěna za vlády Vratislava I.), dočasně se stala hlavním kostelem knížecího paláce i celých Čech. Zanedlouho zde nechal kníže Václav vystavět ještě rotundu sv. Víta, do níž uložil ostatky tohoto světce, které získal darem od východofranského krále Jindřicha Ptáčníka. Mezi nejznámější dochované románské objekty v Česku patří rotunda sv. Jiří na hoře Řípu nebo rotunda sv. Martina na Vyšehradě.\n\nZpočátku se křesťanské Čechy nacházely pod církevní správou biskupství v bavorském Řezně. Roku 973 dosáhl Boleslav II. založení biskupství v Praze, které bylo podřízeno mohučskému arcibiskupovi. Zřízení samostatné církevní organizace posílilo mezinárodní postavení utvářejícího se českého státu a prestiž jeho panovníka. Kníže i jeho nástupci darovali pražskému biskupství rozsáhlé pozemky s poddanými, aby ho hmotně zajistili. Biskupy považovali za své služebníky a prosadili si rozhodující vliv na jejich výběr. Biskupským kostelem a tím i nejvýznamnější církevní stavbou v zemi se stala rotunda sv. Víta.\n\nJako první usedl na pražský biskupský stolec saský kněz Dětmar a po něm Slavníkovec Vojtěch. Ve své době patřil k nejvzdělanějším mužům Evropy a byl přítelem císaře Otty III., který byl jeho příbuzným. Dlouhá léta žil v říši, kde studoval na církevních školách. Poměry v Čechách, kde se prostí venkované jen pozvolna ztotožňovali s křesťanským učením a dlouho lpěli na pohanských zvyklostech, ho silně zklamaly. Marně se snažil přimět knížete a jeho dvůr, aby žili jako praví křesťané. Na znamení nesouhlasu s jejich chováním opustil dvakrát Čechy. Uchýlil se do Říma a vstoupil zde do kláštera. Později se vypravil šířit víru do Pobaltí mezi pohanské Prusy, kteří ho zabili. Byl prohlášen za svatého a stal se dalším z řady českých patronů.\n\nK církevní organizaci patřily neodmyslitelně také kláštery. Jako první v Česku vznikl ženský benediktinský klášter u baziliky sv. Jiří na Pražském hradě (kolem roku 970). Jeho představenou (abatyší) se stala sestra Boleslava II. Mlada. Nedlouho nato založili benediktinští mniši, které přivedl do Prahy z Itálie biskup Vojtěch, mužský klášter v Břevnově u Prahy (993). Kláštery se staly významnými středisky kultury a vzdělanosti. Při biskupstvích a klášterech se zřizovaly první školy, které sloužily výchově budoucích kněží. Vyučovalo se latinsky. Kostely a kláštery zakládali zpočátku výlučně členové panovnické dynastie, od konce 11. století také šlechtické rody.\n\nAčkoliv na dědičný královský titul musely Čechy čekat až do roku 1198, respektive 1212 (kdy byl definitivně potvrzen), známe i dva předchozí krále.\n\nVratislav II. (vládl 1061–1092) se během své vlády stal účastníkem nelítostného boje mezi císařem Jindřichem IV. a papežem Řehořem VII. o investituru Ve sporu hájil císařovu stranu. Odměnou za to mu Jindřich IV. udělil osobní královský titul, který papež samozřejmě nepotvrdil. Jako Vratislav I. byl roku 1086 v Praze slavnostně korunován prvním českým králem.\n\nVladislav II. (vládl 1140–1172), vnuk krále Vratislava, se stal blízkým spojencem římského císaře Fridricha I. Barbarossy, který usiloval ovládnout Itálii. Kníže mu při tom vydatně pomáhal. Čeští bojovníci se nejednou vyznamenali v boji, zvláště při obléhání Milána. Když se město vzdalo, konala se zde slavnostní mše, při které byl Vladislav II. korunován za odměnu roku 1158 českým králem.\n\nDlouhá Vladislavova vláda přinesla českým zemím nemalý rozkvět. Jeho rodinné a politické styky se zahraničím otevřely cestu mnohým kulturním vlivům, které přicházely do Čech ze západu. Na druhé straně se pouze dynastické motivy ztotožnění s politikou říše ukázaly jako příliš úzké. Dokazuje to následující čtvrtstoletý úpadek panovnické moci, s Vladislavovou vládou nerozlučně spojený.\n\nVladislav v roce 1172 abdikoval ve prospěch syna Bedřicha. Začal 25 let trvající boj o post českého knížete. O nejvyšší post v zemi se hlásili také synové Soběslava I. – na Přimdě vězněný Soběslav (II.), nejstarší tehdy žijící Přemyslovec, Oldřich a Václav. Oporu našli u císaře Fridricha I. Barbarossy (Vladislav II. očividně přecenil vděk císaře, kterému léta věrně sloužil). Vladislavův titul byl zřejmě dědičný (o výklad příslušných pramenů se vedou spory), ale jeho nástupcům se jej nepodařilo udržet – především díky mocenským zásahům Barbarossy do českých záležitostí.\n\nJiž v 2. polovině 12. století, ale především ve 13. století proběhly zásadní hospodářské a společenské změny, které stály u přerodu z raně středověkého ve vrcholně středověký stát. Již v 2. polovině 12. století se uvažuje o vzniku pozemkové šlechty a počátcích mnoha významných šlechtických rodů dob pozdějších. Během 13. století pak tyto rody získávají zásadní podíl na politické moci, jejich společenské postavení bylo navenek mimo jiné prezentováno i hrady, které začaly vznikat ve 40. letech 13. století.\n\nPočátkem 13. století se k vládě dostává schopný diplomat Přemysl Otakar I., za jehož vlády se ze spíše okrajové země začala stávat středoevropská velmoc.\n\nOd roku 1215 začaly emancipační snahy církve, která se snažila o majetkovou nezávislost na svých světských dárcích a prosazení vlastního právního rámce pro osoby s církevní organizací spojenými. Toto úsilí bylo úspěšně dovršeno v roce 1222 Velkým privilegiem české církve, které do budoucna určilo postavení církve v rámci společenského organismu.\n\nPřemyslovští králové počínaje Přemyslem I. začali zvát do českých zemí německé kolonisty – území bylo v té době osídleno řídce, německým řemeslníkům se ti čeští nemohli rovnat a panovníkům zajistili další příjmy z daní. Zintenzivnila se kolonizace dosud neosídlených oblastí, ve 13. století se kolonizační proces posílil i o nově příchozí ze Slezska, resp. na jihu z rakouských zemí. Během 13. století také vznikla první lokovaná města, i když o aglomeracích v blízkosti hradských center plnících aspoň částečně funkce měst se uvažuje už i pro dobu dřívější.\n\nS vládou Václava I., Přemyslova syna, je spojena změna víceméně obranné české politiky na ofenzivní. Společně se svým synem Přemyslem se mu podařilo na čtvrt století připojit k českému království rakouské země. Přemysl Otakar II. je tragickou postavou nejen českých, ale potažmo i evropských dějin. Vytvořil budoucí jádro podunajské monarchie (který bude tvořit Svatá říše římská, Rakousko a země české a uherské koruny). Ve 13. století ale nebyla panovnická moc zdaleka tak silná jako o 250 let později.\n\nPo silném otřesu české státnosti následujícím po bitvě na Moravském poli moc v Rakousku pevně drželi Habsburkové a Přemyslův syn Václav II. obrátil svou pozornost na sever a východ, kde se mu podařilo získat polskou a uherskou korunu. Přemyslovci by ale nikdy nemohli dosáhnout všech svých úspěchů bez jihlavského a kutnohorského stříbra – v době Václava II. se v Čechách těžilo asi 40 % stříbra v Evropě.\n\nJediná původní česká panovnická dynastie vymřela po meči českým, polským a uherským králem Václavem III. za nevyjasněných okolností 4. srpna 1306.\n\n\n\n"}
{"id": "306271", "url": "https://cs.wikipedia.org/wiki?curid=306271", "title": "Státní hranice Slovenska", "text": "Státní hranice Slovenska\n\nStátní hranice Slovenska se v minulosti různě měnily. Až do konce první světové války současná jižní a východní hranice Slovenska neexistovala vůbec. Teprve Trianonskou smlouvou ze 4. června 1920 byl pevně stanoven moderní průběh téměř celé jižní hranice s Maďarskem. Většina hranice s dnešní Českou republikou a Polskem existovala už ve středověku, nicméně roku 1920 byly provedeny úpravy hranice s Polskem a roku 1997 byla upravena hranice s Českou republikou. Naopak hranice s Ukrajinou byla definitivně stanovena až po druhé světové válce. V souvislosti s touto válkou došlo v roce 1938 k rozsáhlým změnám v důsledku první vídeňské arbitráže, která přiřkla rozsáhlá území jižního a východního Slovenska Maďarsku. Roku 1947 pak došlo k malé úpravě hranice s Maďarskem. Slovensko hraničí s:\n\n\nČást jižní hranice s Maďarskem tvoří Dunaj, který se ale později stáčí k jihu. Hranice se táhne po pevnině až k Ukrajině. Na severu tvoří hranici štít Bílých Karpat u Česka a Vysokých Tater u Polska. Právě hranice s Polskem byla v roce 2008 při povodních posunuta o několik desítek metrů kvůli povodním. Řeka Biela voda, kterou prochází hranice, se rozlila a posléze změnila koryto řeky. Strhla s sebou i hraniční kameny.\n\n"}
{"id": "306274", "url": "https://cs.wikipedia.org/wiki?curid=306274", "title": "A Coruña", "text": "A Coruña\n\nA Coruña (španělsky La Coruña; galicijsky a oficiálně pouze A Coruña; portugalsky a v neoficiálním galicijském pravopisu \"Corunha\") je přístavní město v Galicii, zemi a autonomním společenství na severozápadě Španělska. S téměř 250 000 obyvateli je po Vigu druhým největším městem Galicie. Je sídlem provincie A Coruña a některých významných institucí, např. Galicijské královské akademie.\n\nA Coruña je důležitý obchodní a rybářský přístav. Ve městě je průmysl hutnický, výroba hliníku, chemický (rafinerie ropy), zpracování ryb a tabáku. Ve městě je také sídlo světové oděvní firmy Zara.\n\n\n\n\n\n\n\n"}
{"id": "306277", "url": "https://cs.wikipedia.org/wiki?curid=306277", "title": "Francisco de Quevedo", "text": "Francisco de Quevedo\n\nFrancisco Gómez de Quevedo y Villegas (14. září 1580 v Madridu – 8. září 1645 ve Villanueva de los Infantes) byl španělský spisovatel.\n\nPočátek 17.století, kdy Francisco de Quevedo tvoří je obdobím mocenského úpadku \"Říše, nad níž slunce nezapadá\". V literatuře se tento úpadek ovšem neprojeví okamžitě, naopak objevuje se řada autorů světového významu (např. Cervantes, Calderón, Tirso de Molina, Lope de Vega) a mluví se oprávněně o Zlatém století (Siglo de Oro). V literatuře spolu soupeří dva styly kulteranismus a konceptismus. Prvý se vyznačuje kultivovaností a vzdělaneckostí, hojně je protkáván latinskými termíny. Konceptismus si více cení hříčky, vtipu a originálního nápadu. Quevedo je tradičně řazen mezi konceptisty, ale v jeho díle je patrné i již nadcházející baroko.\n\nQuevedo pochází ze starobylé španělské šlechtické rodiny od Burgosu, jeho otec Pedro Gómez de Quevedo byl sekretářem různých členů královské rodiny a také jeho matka María de Santibañez pracovala u dvora. Studoval na jezuitském gymnáziu v Madridu, posléze na univerzitách v Alcalá de Henares a Valladolidu. Byl neuvěřitelně nadaný a již v mládí dosáhl mnohých úspěchů akademických i literárních. Vede poněkud nevázaný a prostopášný život.\n\nOd roku 1601 žije u dvora, stává se diplomatem a zamotává se do různých politických dobrodružství na Sicílii a v Benátkách. Dosahuje i různých hodností u dvora. Dvůr je mu střídavě nakloněn a nebo jej odmítá, Quevedo totiž rád říká to, co si opravdu myslí a kritizuje ty, kteří kritizování být nechtějí. Nakonec je za kritiku samotného krále uvržen do žaláře, poté je sice propuštěn, ale jeho zdraví je již podlomeno a Quevedo brzy umírá.\n\nNejproslulejším Quevedovým dílem je Život rošťáka (Historia de la Vida de Buscón), typický pikareskní román. Termín pikareskní román pochází ze španělského pícaro, což je rošťák a podvodníček, postrádající jakýchkoliv mravních zásad, a kterému jsme přesto nakloněni a přejeme si, aby nebyl polapen a za své poklesky potrestán. Takový je i hlavní hrdina v Životě rošťáka don Pablos. Kniha je psána ich-formou a proto mnozí mají tendenci věřit tomu, že don Pablos a Quevedo jsou tatáž osoba. Přesto, že asi obsahuje některé autobiografické prvky tomu tak však není, kniha je prostě jen tak mistrně napsána, že tento dojem budí. V satirických prózách Sny (Sueňos) a Dopisy rytíře de la Tenaza (Cartas de cavallero de la Tenaza) tepe zlořády tehdejšího Španělska. Věnuje se i literatuře náboženské, sepisuje například životopisy svatého Pavla a svatého Tomáše. Z jeho politických traktátů si získala největší proslulost Politika Boží. Nesnáší literaturu kulteranistů (a především Góngoru představitele tohoto směru) a brojí proti jejich dílům a jazyku, kterého používají. A to například ve svých dílech Učená latinice (La Culta Latiniparla) a Kompas kultistů (Aguja de navegar cultos). Quevedovo básnické dílo je zřetelným projevem konceptismu, plné často nepřeložitelných slovních hříček. Jeho veršů se nám dochoval jen zlomek, do češtiny některé z nich přeložil a do sbírky Kruté sny uspořádal Vladimír Mikeš.\n\n\n\n\n"}
{"id": "306278", "url": "https://cs.wikipedia.org/wiki?curid=306278", "title": "Lusignanové", "text": "Lusignanové\n\nLusignanové pocházejí z kraje Poitou v západní Francii a rod je znám již od 10. století. Od konce 11. století se z malého bezvýznamného rodu stal jeden z nejvýznamnějších šlechtických rodů v oblasti, s centrem na hradě Lusignan. Ke konci 12. století se mladší členové rodu prostřednictvím sňatků zmocnili koruny v křižáckém Jeruzalémském království a na počátku 13. století po pádu Jeruzaléma bývalý jeruzalémský král Guy de Lusignan vybudoval další křižácké království na Kypru, zatímco hlavní rodová větev držela hrabství La Marche a Angoulême. Křižáčtí princové na Blízkém východě se brzy příbuzensky spojili s hethumovskými vládci v Arménském království, na jehož trůn první panovník z rodu Lusignanů nastoupil v polovině 14. století. Arménská a kyperská rodová větev se později sloučily a po dobytí jejich křižáckých království osmanskými Turky v Asii nakonec vymřely.\n\nRod Lusignan pochází z hradu Lusignan v Poitou, poblíž Poitiers, který byl ve své době jedním z největších hradů ve Francii. Hrad byl zničen během válek o dědictví a zbyly z něj pouze zříceniny. Podle pověsti z raných středověkých dob byl hrad vybudován bájnou vílou Meluzínou. Páni hradu Lusignan byli hrabaty z La Marche a často bojovali s hrabaty z Angoulême. Hrabě Hugo le Brun (\"Hugo Snědý\"), stejně jako většina baronů v Poitou podporoval Artura z Bretaně coby dědice po anglickém králi Richardu I. poté, co se v roce 1199 Jan Bezzemek stal králem Anglie. Eleonora Akvitánská poté vyjednala jejich podporu pro Jana Bezzemka. Pro zabezpečení své pozice v La Marche ovdovělý Hugo uspořádal zásnuby s dcerou svého příštího rivala z Angoulême, která byla v té době ještě dítě. Nicméně v srpnu roku 1200 se Jan skutečně oženil a odměnit Huga a jeho bratra z Eu a Normandie jaksi zapomněl. \n\nDotčení Lusignanové proto vypověděli Anglii poslušnost a přísahali svou věrnost Filipu II., králi Francie. Jako spojencům se Lusignanům podařilo zadržet Artura i Eleonoru. Jan na to reagoval tak, že v červenci 1202 překvapil jejich nepřipravené síly v hradu Mirabeau a převzal si Hugovy zajatce spolu s dvěma sty obránci z Poitou. Janovo kruté zacházení se zajatci se nakonec obrátilo proti němu a francouzští baroni, kteří se spojili s Angličany, začali dezertovat ve velkém. Tak lusignanská povstalecká diplomacie přímo vedla ke ztrátě poloviny anglických lén ve Francii, které byly brzy připojeny králem Filipem Augustem k francouzskému království.\n\n"}
{"id": "306279", "url": "https://cs.wikipedia.org/wiki?curid=306279", "title": "Otar Pacacija", "text": "Otar Pacacija\n\nOtar Pacacija (Gruzínsky: ოთარ ფაცაცია) (* 15. května 1929 Zugdidi, západní Gruzie) je gruzínský politik.\n\nStudia zakončil titulem inženýra ekonomie. Od roku 1992 do roku 1999 působil po dobu dvou funkčních obdobích v parlamentu a od 20. srpna 1993 do 5. října 1995 vykonával funkci premiéra. Během let 1995 až 1999 byl členem rozpočtového parlamentního výboru a dočasně zřízené parlamentní komise pro podporu národní jednoty. Během své kariéry nebyl členem žádné politické strany, ale v době parlamentních voleb stál na kandidátce Svazu Občanů Gruzie.\n\n"}
{"id": "306284", "url": "https://cs.wikipedia.org/wiki?curid=306284", "title": "Margaret Seddonová", "text": "Margaret Seddonová\n\nMargaret Rhea Seddonová (* 8. listopadu 1947 v Murfreesboro, stát Tennessee, USA) je americká lékařka a astronautka z tří letů raketoplány. \n\nPo základní a střední škole (Central High School, Murfreesboro) vystudovala v roce 1970 Kalifornskou univerzitu v Berkeley, obor fyziologie a doktorát medicíny obhájila na univerzitě v Tennessee (University of Tennessee, College of Medicine) v roce 1973. Pak byla zaměstnána v nemocnici v Memphisu. Odtud byla vybrána roku 1978 do NASA k oddílu připravujících se astronautů..\n\nPoprvé letěla na palubě raketoplánu Discovery s misí STS-51-D, společně s šesti dalšími astronauty, mezi nimiž byl i senátor Edwin Garn, dále Karol Bobko, Donald Williams, Stanley Griggs, Jeffrey Hoffman a technik firmy McDonnell Douglas Charles Walker. Startovali na Floridě z mysu Canaveral. Vypustili na orbitě družici Anik C-1 (známá pod názvem Telesat 9) a druhou Leasat 3. Druhá družice ovšem po vypuštění nezačala fungovat i přes řadu pokusů astronautů ji opravit. Každý takový nezdar ovlivnil finanční výtěžek letu, let tedy z tohoto pohledu nepatřil mezi úspěšné.\n\nDruhá expedice byla s raketoplánem Columbia a zaměřena byla na biologické experimenty v laboratoři Spacelab, vezla sebou desítky krys, medúzek. Posádku mise STS-40 tvořila tato posádka: velitel Bryan O'Connor, pilot Sidney Gutierrez, letoví specialisté James Bagian, Tamara Jerniganová, Margaret Seddonová a vědečtí pracovníci dr. Millie Hughes-Fulfordová a dr. Francis Gaffney. Expedice byla úspěšná.\n\nSvůj třetí let absolvovala v misi STS-58 na podzim roku 1993. Byla na palubě raketoplánu Columbia, jejíž posádku tvořili John Blaha, Richard Searfoss, Margaret Seddonová, William McArthur, David Wolf, Shannon Lucidová a Martin Fettman. Na palubě sebou vyvezli 48 pokusných hlodavců, celý program byl věnován biologickým zkoumáním lidí i krys při zátěži a pokusech ve vesmíru. I tato výprava přistála na základně Edwards s velkou kulisou přihlížejících diváků.\n\n\nBěhem svých 3 letů strávila ve vesmíru 30 dní, je zaregistrována jako 163. kosmonaut Země a sedmá žena v kosmu.\n\n"}
{"id": "306285", "url": "https://cs.wikipedia.org/wiki?curid=306285", "title": "Charlton Heston", "text": "Charlton Heston\n\nCharlton Heston, vlastním jménem John Charles Carter (4. října 1923 – 5. dubna 2008)\nbyl americký filmový herec. Jeho manželka byla herečka a fotografka Lydia Clarke.\n\nHrál hrdiny v mnoha filmových rolích, například Mojžíše ve filmu \"Desatero přikázaní\", Jehudu Ben-Hura ve filmu \"Ben Hur\" (Oscar), Steve Leecha ve filmu \"Velká země\" nebo plukovníka George Taylora v \"Planetě opic\".\n\nCelý život se aktivně věnoval otázce lidských a občanských práv. Na začátku své kariéry patřil k hereckým hvězdám vystupujícím proti rasismu, později ve jménu práva na život ostře vystupoval proti interrupcím. Rovněž obhajoval právo Američanů nosit zbraň. V letech 1998 až 2001 byl prezidentem asociace držitelů zbraní National Rifle Association.\n\n"}
{"id": "306287", "url": "https://cs.wikipedia.org/wiki?curid=306287", "title": "Martin Monestier", "text": "Martin Monestier\n\nMartin Monestier (* 25. dubna 1942, Marseille) je francouzský novinář a spisovatel literatury faktu, zabývající se především neobvyklými či tabuizovanými tématy.\n\nNapsal tak knihy či eseje o neštěstích, vlasech, prsech, výkalech, kanibalismu, dětských a nájemných vrazích, dětských otrocích, trpaslících, zvířecích vojácích, sebevraždách, trestu smrti, soubojích a bankovkách. Je také autorem biografií o Jacquesi Brelovi, Marii Callasové, Johnu Travoltovi, Georgesi Brassensovi a Enricu Maciasovi.\n\nV češtině vyšly z jeho mnoha knih zatím pouze dvě, totiž \"Dějiny sebevražd\" (Dybbuk, 2003, v originále ') a \"Historie trestu smrti\" (Rybka, 1998, v originále '), obě v překladu Vladimíra Čadského.\n"}
{"id": "306292", "url": "https://cs.wikipedia.org/wiki?curid=306292", "title": "Filmografie Bély Lugosiho", "text": "Filmografie Bély Lugosiho\n\nBéla Lugosi v průběhu své kariéry hrál ve velkém množství rolí. Následující seznam je jejich souhrnem.\n\n\n\n\nNásledující filmy jsou nedodělaná díla a odmítnuté nebo zrušené role.\n\n"}
{"id": "306294", "url": "https://cs.wikipedia.org/wiki?curid=306294", "title": "Martin Martinček", "text": "Martin Martinček\n\nMartin Martinček (30. ledna 1913 Liptovský Peter – 1. května 2004 Liptovský Mikuláš) byl slovenský právník a fotograf, jehož dílo výrazně obohatilo slovenskou fotografii. Věnoval se především fotografování Liptovské přírody a obyvatelů Liptova. Ve svých fotografiích objevoval a zachycoval krásu všedních věcí, nacházel stále nové a netradiční pohledy na svět a přírodu.\n\nNarodil se 30. ledna 1913 v Liptovském Petru, dětství prožil na Spiši, ve Spišské Staré Vsi a v Šariši – v Sabinově.\nPo maturitě na reálném gymnáziu v Prešově začal studovat právnická studia na Univerzitě Komenského v Bratislavě, které ukončil doktorátem v roce 1937. Začínal pracovat v advokátní praxi, později v soudnictví. Po osvobození Košic se podílel na organizování \"Ministerstva spravedlnosti\", později \"Ministerstva financí\". Od roku 1946 do uvěznění 25. února 1948 byl prezidiálním šéfem Úřadu předsednictví \"Slovenské národní rady\".\n\nRoku 1947 se oženil s akademickou malířkou Ester Šimerovou.\n\nPo roce 1948 byl Martin Martinček donucen odejít z veřejného života. Začal pracovat v Liptovském Mikuláši v cihelně na bagru, později na slepičí farmě a také jako plánovač.\nV roce 1957 se stal členem Svazu slovenských výtvarných umělců v Bratislavě jako umělecký fotograf.\nKe konci padesátých let se především jeho zásluhou uskutečnila myšlenka umělců v Liptovském Mikuláši založit \"Literárně historické muzeum Janka Krále\". Martinček byl jeho ředitelem do roku 1961. Po úspěchu jeho fotografií a knih doma i v zahraničí mu Rada Městského národního výboru v Liptovském Mikuláši udělila Památnou plaketu za zásluhy a rozvoj města.\n\nV roce 1970 mu vláda ČSSR udělila titul Zasloužilý umělec.\n\nDispozice pro tvořivou činnost si Martin Martinček přinesl už z rodinného prostředí. Jeho otec byl architektem – stavitelem a mladý Martin podle jeho vzoru často modeloval. Jako čtrnáctiletý si bez vědomí rodičů vydělal na fotografický aparát nošením kufrů cestujícím ze stanice. Fotografii zůstal věrný i během studia na vysoké škole, po nástupu do zaměstnání ji však pracovní povinnosti potlačily do pozadí.\n\nFotografie se opět vrátila do Martinčekova života na Liptově, kam musel odejít v roce 1951. Bylo to v období těžkých rodinných a profesionálních otřesů, když nemohl vykonávat své povolání a kdy se mu zpřetrhaly téměř všechny společenské svazky. Začal pravidelně nacházet inspiraci chozením po horách a fotografováním přírody a všedního života obyčejných lidí, často dřevorubců. Začal se věnovat fotografii profesionálně, jako umělec ve svobodném povolání.\n\nV polovině 60. let vydal knihu svých fotografií \"Nezbadaný svet\". Obsahovala rozsáhlý soubor fotografií zachycujících obrazy, které vytvářela hra světel a stínů na pních pokácených stromů, nebo měnící se tvář dřeva a stromů v závislosti na počasí (například obrazy \"Klebetnica, Tajomné mesto, Kordillery, Hlava byvola, Mexičanka, Astronaut, Mím, Krídlo motýľa, Tanečnica, Klasy, Rybárske siete, Papyrus\"). Snímky z knihy zveřejnil v roce 1962 britský deník \"The Times\" a v následujícím období i další světové noviny a časopisy. Martin Martinček byl v tom čase známějším v zahraničí než doma. Fotografie vystavoval v Metropolitním muzeu umění v New Yorku a v dalších centrech výtvarného umění.\n\nV dalších cyklech \"Svetlá vo vlnách, Svetlá na veciach zeme, Chvála vody, Hora\", autor citlivě umocnil náměty, které nabízí lidskému oku příroda. V roce 1964 mu vyšla cizojazyčná kniha fotografií \"Unerfoschte Welt\"…, o dva roky později \"Vám patrí úcta\" a v roce 1969 \"Ľudia v horách a Svetlá vo vlnách\", později \"Kolíska\" s poezií Milana Rúfusa.\n\nCyklus \"Chvála slnka\" měl velký úspěch na Bienále výtvarného umění v brazilském Sao Paulu v roce 1981 a o tři roky později na Bienále v Benátkách. Autor zobrazil podoby Slunce – jeho odrazy na vodní hladině.\nMartin Martinček zemřel 1. května 2004 ve svých 91 letech v Liptovském Mikuláši.\n\nZa svou práci byl několikrát oceněn jak doma, tak i v zahraničí:\n\n\n"}
{"id": "306295", "url": "https://cs.wikipedia.org/wiki?curid=306295", "title": "Chiton", "text": "Chiton\n\nChiton (starořecky: \"χίτων\") bylo starořecké spodní prádlo, které nosili muži i ženy; když vycházeli z domu, oblékali přes něj ještě svrchní oděv, \"himation\". Rozlišujeme chiton dórský a chiton iónský. \n\nDórský chitón, nazývaný také \"chlaina\", byl kus vlněné nebo lněné látky, který se obepínal kolem těla a přichycoval sponou nebo knoflíkem. \nIonský chiton byl oproti tomu pytlovitého tvaru, ze lněné látky, a přetahoval se přes hlavu. Mohl mít také krátké rukávy, dlouhé rukávy se objevují až v helénismu. \nDifthera byl kožený chiton, typický oblek otroků i venkovanů.\n\nV době Homérově byl ionský chiton oblekem mužským a ženy nosily peplos. Během peloponéských válek se začíná opět používat dórský chiton, přes obě ramena ho nosili svobodní muži. \nOtroci nosili chiton pouze přes jedno rameno, aby pravá ruka zůstala volná k práci. \n\nPřes delší ženský chiton se nosil pás a protože byl příliš dlouhý, vykasala se přesahující látka nad pás, takže vznikl záhyb zvaný \"kolpos\".\n\n\n"}
{"id": "306302", "url": "https://cs.wikipedia.org/wiki?curid=306302", "title": "Vaz", "text": "Vaz\n\nVaz (\"lat. retinaculum\") je tuhý pevný pruh bílé vazivové tkáně. Tento typ tkáně je součástí kloubů, kde spojuje jednotlivé kosti a brání jejich nadměrnému rozvolnění. Jindy v podobě poutek vazy přidržují svalové šlachy u kostěných struktur, aby svou kontrakční silou neodstávaly od kostí a kloubů. Vazy se vyskytují i v blízkosti některých orgánů, jako je děloha, močový měchýř, játra či bránice. V těchto místech vazy udržují správnou polohu orgánů.\n\nV důsledku úrazů dochází k poškození vazů, zejména v oblasti kolene a lokte. Menší zranění se léčí pouhými obklady, větší se řeší zafixováním kloubů či chirurgickým zákrokem.\n\n"}
{"id": "306304", "url": "https://cs.wikipedia.org/wiki?curid=306304", "title": "Dlouhanovití", "text": "Dlouhanovití\n\nDlouhanovití (Brentidae) je čeleď celosvětově rozšířených xylofágních brouků (brouci živící se dřevem) a v anglicky hovořících zemích se jim říká \"straight-snouted weevils\" (nosatci s noscem dopředu). V současné době byla tato čeleď rozšířena o tři podčeledi Apioninae, Cyladinae a Nanophyinae, dříve zařazované do čeledi Curculionidae. Jsou více rozšířeni v tropech, ale objevují se ve všech teplejších regionech světa. Patří mezi čeledi nosatců, jejichž zástupci nemají zahnutá tykadla, jsou protáhlejší a zploštělejší, ačkoliv i zde je možné nalézt výjimky.\n\n"}
{"id": "306305", "url": "https://cs.wikipedia.org/wiki?curid=306305", "title": "Palikir", "text": "Palikir\n\nPalikir je hlavní město Federativních států Mikronésie. Leží na ostrově Pohnpei pět kilometrů od dalšího velkého města Kolonie. Počet obyvatel podle sčítání lidu v roce 2000 byl 6 444.\n\nHlavním městem se Palikir stal v roce 1989, kdy nahradil Kolonii.\n"}
{"id": "306307", "url": "https://cs.wikipedia.org/wiki?curid=306307", "title": "Velvyslanec Spojených států amerických v České republice", "text": "Velvyslanec Spojených států amerických v České republice\n\nVelvyslanec Spojených států amerických v České republice je pověřená osoba, která v České republice zastupuje zájmy a reprezentuje Spojené státy americké.\n\nProcedura navržení velvyslance začíná u amerického prezidenta, který nominuje osobu, jejíž nominace je následně zaslána do Senátu. Ten tuto nominaci potvrdí, nebo zamítne. Pokud je nominace zamítnuta, procedura začíná znovu. V případě potvrzení je životopis schválené osoby zaslán České republice, která vysloví tzv. \"agrément\" a tím formálně potvrdí, že navržená osoba je z jejich pohledu v pořádku. V případě nevyslovení agrément jde o signál, že diplomatické vztahy obou zemí nejsou v úplném pořádku nebo není v pořádku navrhovaná osoba, vůči které má Česká republika zásadní výhrady. Pokud je osoba schválena, stává se z ní tzv. \"designovaný velvyslanec\". Teprve až předáním pověřovacích listin prezidentu republiky se z osoby stává oficiální velvyslanec.\n\nOd 20. ledna 2009 byl úřad velvyslance neobsazen. Česká média informovala, že by prezident Barack Obama mohl navrhnout podnikatele Marca Nathansona. V červnu 2010 nakonec navrhl svého poradce Normana Eisena, jehož matka pocházela z Čech. Senát USA mu však odmítl poskytnout potřebný souhlas ke jmenování, pro odpor některých republikánů. 29. prosince 2010 prezident využil svého ústavního práva, které umožňuje, aby jmenoval vysoké státní zaměstnance i bez nutného souhlasu Senátu, a to v případě, že je činnost tohoto tělesa přerušena (čl. II, odst. 2. Ústavy, tzv. \"recess appointment\"). Velvyslancem se tak stal Norman Eisen. Období služby je v tomto případě omezeno maximálně na dva roky.\n\n\n"}
{"id": "306309", "url": "https://cs.wikipedia.org/wiki?curid=306309", "title": "Hrudník", "text": "Hrudník\n\nHrudník (lat. thorax) je horní část trupu některých obratlovců, v oblasti od krku až po bránici. Je tvořen orgány, kostmi a svaly.\n\nSvaly hrudníku (musculi thoracis) se dělí na svaly thorakohumerální a svaly interkostální (vlastní svaly hrudníku):\n\n\n"}
{"id": "306313", "url": "https://cs.wikipedia.org/wiki?curid=306313", "title": "John Grisham", "text": "John Grisham\n\nJohn Ray Grisham (* 8. února 1955, Jonesboro) je americký spisovatel.\n\nNarodil se v Jonesboru (Arkansas) v USA v baptistické rodině jako druhý ze čtyř sourozenců. Po střední škole v Southavenu se dostal na Státní mississippskou univerzitu, kde vystudoval účetnitnictví, rovněž zde v roce 1981 absolvoval na právnické fakultě. Poté působil jako obhájce ve věcech trestních. Nějakou dobu se věnoval také politice, kdy byl v letech 1983–1990 zvolen za demokraty členem mississippské Sněmovny reprezentantů. Právě z těchto dvou oblastí (politika a právo) získal mnoho námětů ke svým pozdějším dílům. Dnes žije se svou ženou Renne a dvěma dětmi ve Virginii. Zkušenosti začal sbírat již v době svých studií na univerzitě, kde přispíval do místních novin.\n\nV České republice dílo Johna Grishama vydávají nakladatelství Ikar a Knižní klub.\n\nDruhým románem „Firma“ (\"The Firm\", 1991) zaznamenal u čtenářů obrovský úspěch. Ihned po vydání se vyšplhala na první místo amerických bestsellerů. Tam ji po dvou letech vystřídal další román „Klient“ (\"The Client\", 1993). Ještě před ním vydal další, snad nejpopulárnější, román „Případ Pelikán“ (\"The Pelican Brief\", 1992), jehož se jen v USA prodalo na jedenáct milionů kusů. Od té doby vydává téměř jednu knihu ročně, z nichž se většina později stala bestsellery.\n\nMnoho jeho románů bylo rovněž zfilmováno. Nejznámější je nejspíše \"„Případ Pelikán“\" s Julií Robertsovou a Denzelem Washingtonem v režii Alana J. Pakuli.\n\nDalší filmy jsou:\n\n"}
{"id": "306314", "url": "https://cs.wikipedia.org/wiki?curid=306314", "title": "Theodoros Zagorakis", "text": "Theodoros Zagorakis\n\nTheodoros Zagorakis (řecky Θεόδωρος Ζαγοράκης; * 27. října 1971) je bývalým prezidentem řeckého fotbalového klubu PAOK FC. Je to také bývalý řecký fotbalový reprezentant, kapitán řeckého mužstva, které vyhrálo Mistrovství Evropy ve fotbale 2004. Theodoros Zagorakis byl na tomto turnaji vyhlášen nejlepším hráčem, a dostal se také do ideální sestavy turnaje podle UEFA. Stal se členem FIFA Century Clubu, který sdružuje hráče, kteří odehráli 100 a více zápasů v reprezentaci. Celkem odehrál za řecký národní tým 120 zápasů a vstřelil 3 góly.\n\nV dubnu 2014 vstoupil do politiky, jeho jméno se objevilo na kandidátce středopravicové strany Nová demokracie řeckého premiéra Antonise Samarase.\n\n"}
{"id": "306318", "url": "https://cs.wikipedia.org/wiki?curid=306318", "title": "Giardióza", "text": "Giardióza\n\nGiardióza je parazitární průjmové onemocnění střevního traktu zvířat a člověka způsobené bičíkovcem \"Giardia intestinalis\". Onemocnění se projevuje hlenovitým, nekrvavým průjmem s velkým obsahem tuků – steatorea. Klinické příznaky jsou výraznější u mladých jedinců, u dospělých většinou latentní průběh. Postižený jedinec hubne, trpí nechutenstvím. Jedná se o zoonózu a řadí se mezi oportunní infekce. Onemocnění se potvrzuje nálezem cyst mikroskopickými technikami – je zapotřebí několikrát zopakovat vyšetření, protože cysty jsou vylučovány nepravidelně. Léčí se 5-nitroimidazoly, pro terapii zvířat nejčastěji používán metronidazol. Při nakažení domácích zvířat (kočky, psa, králíků, hlodavců – nejčastěji činčil) je nutné přeléčit všechna zvířata a člověk se musí chránit dodržováním hygienických zásad.\n\n"}
{"id": "306324", "url": "https://cs.wikipedia.org/wiki?curid=306324", "title": "Raimond II. z Tripolisu", "text": "Raimond II. z Tripolisu\n\nRaimond II. z Tripolisu (1115–1152, též možno psát Raymond či Raimund, latinsky Raimundus) byl v letech 1137–1152 vládcem křižáckého hrabství Tripolis.\n\nRaimond byl synem hraběte Ponse I. a francouzské princezny Cecílie. V roce 1137 se Raimond oženil s dcerou jeruzalémského krále Balduina II. Hodiernou. Následujícího roku v bitvě s damašskou armádou padl hrabě Pons a na jeho místo nastoupil jeho syn jako \"Raimond II.\" Raimond, který byl přítomen osudné bitvy a dával porážku za vinu syrským křesťanům, které podezříval ze zrady.\n\nRoku 1139 Zengí, atabeg Mosulu a Aleppa oblehl hrad Barin, který se nacházel na území Tripolského hrabství. Raimond okamžitě volal o pomoc k jeruzalémskému králi Fulkovi z Anjou, ale Zengí zatím stihl porazit tripolskou armádu v bitvě mimo hradby a zajmout samotného hraběte. Zengí pokračoval v obléhání Barinu a začal s obleženými vyjednávat, když se dozvěděl, že další křižácké a byzantské posily z Antiochie jsou již na cestě. O příchodu vojsk antiochijského knížete Raimonda z Poitiers, hraběte z Edessy Joscelina II. a byzantského císaře Jana obležení netušili, proto ochotně souhlasili, že vydají pevnost do rukou Zengímu výměnou za propuštění hraběte Raimonda a ukončení obléhání.\n\nRoku 1142 začal Raimond II, spolupracovat s rytířským řádem johanitů a daroval jim hrad Krak des Chevaliers, obrovskou pevnost ležící na cestě z Damašku ke Středozemnímu moři a několik dalších menších pevností. Johanité byli formálně nezávislí na tripolském hraběti a sloužili jako ochránci hranic hrabství, které byly často napadány Damaškem a Zengího oddíly.\n\nRaimond II. byl pravnukem hraběte z Toulouse Raimonda ze Saint-Gilles, jednoho z hlavních vůdců první křížové výpravy, který založil hrabství Tripolis ještě před tím, než se vůbec podařilo dobýt samotný Tripolis (vzhledem k tomu, že se přesto Raimond z Toulouse považoval za hraběte z Tripolisu - tj. Raimonda I. z Tripolisu, je jeho pravnuk číslován jako Raimond II.) Nicméně Raimond II. pocházel z rodu Bernarda z Toulouse, nelegitimního syna Raimonda z Toulouse. Když legitimní syn Raimonda z Toulouse Alfons Jordan z Toulouse přišel na Blízký východ s druhou křížovou výpravou na jaře roku 1148, na cestě do Jeruzaléma zemřel. Podezření, že byl otráven, padlo na jeruzalémskou královnu Melisendu a její sestru Hodiernu, manželku Raimonda II. Obvinění se však nikdy neprokázalo a Raimond II. odmítl poskytnout křížové výpravě pomoc. Poté, co křížová výprava ztroskotala, nelegitimní syn Alfonsa Jordana Bernard dobyl hrad Araima v Tripolském hrabství a Raimond II. hledal pomoc u Zengího syna a nástupce Núr ad-Dína stejně, jako u damašského emíra Muín ad-Dín Unura. Muslimové dobyli Araimu a navrátili ji zpět pod vládu Raimondovi a ten poraženého Bernarda i jeho rodinu uvěznil.\n\nRaimond II. se často přel se svou ženou. Hodierna byla velmi nezávislá a Raimond byl vůči ní velmi podezřívavý a držel ji v izolaci. Hodiernina sestra, jeruzalémská královna Melisenda (jmenovkyně Raimondovy a Hodierniny dcery, tripolské princezny Melisendy) byla roku 1152 přizvána, aby zprostředkovala komunikaci mezi Raimondem a manželkou. Zásah jeruzalémských příbuzných byl úspěšný a manželé se usmířili, avšak Melisenda byla toho názoru, že by bylo lepší, pokud by s ní a jejím synem, jeruzalémským králem Balduinem III. (který svou matku do Tripolisu doprovázel), Hodierna vrátila do Jeruzaléma.\n\nRaimond s krátkým odstupem vyrazil do Jeruzaléma za nimi, ale při cestě zpět do Tripolisu byl u městské brány zabit příslušníky muslimské sekty assassinů, spolu se dvěma svými rytíři. Stal se tak prvním nemuslimem, který byl touto sektou zavražděn. Důvodem bylo pravděpodobně Raimondovo pozvání johanitů. Hodierna se okamžitě vrátila do Tripolisu, aby převzala vládu v hrabství a regentství za svého nezletilého syna Raimonda. Její synovec, král Balduin III. jí, jako nejvyšší lenní pán tripolského hraběte, zajistil podporu šlechticů hrabství a Hodierna mu za to dovolila předat hrad Tortosa templářským rytířům. Ti měli za úkol chránit hranice před útoky Núr ad-Dína, který výtáhl do války, když se doslechl o smrti tripolského vládce.\n\nHodierna a Raimond měli dvě děti. Dcera Melisenda byla později možnou nevěstou pro císaře Manuela I. Ze svatby nakonec sešlo, což se na krátkou dobu i podepsalo na zahraničně-politických vztazích křižáckých států a Byzantské říše. Nástupcem Raimonda II. na trůn se stal jeho syn Raimond III.\n\n\n"}
{"id": "306325", "url": "https://cs.wikipedia.org/wiki?curid=306325", "title": "Eder", "text": "Eder\n\nEder je řeka v Německu. Je to levostranný přítok řeky Fuldy protékající spolkovými zeměmi Severní Porýní-Vestfálsko a Hesensko. Délka řeky je 177 km. Plocha povodí měří 3 362 km².\n\nŘeka Eder pramení na jihovýchodě spolkové země Severní Porýní-Vestfálsko, v jihovýchodní části vrchoviny Rothaar, na úbočí vrchu Ederkopf (648,8 m), v nadmořské výšce 621 m. Teče převážně východním až severovýchodním směrem. Protéká městy Battenberg, Frankenberg a Waldeck, u kterého vzdouvá její hladinu v délce 28,5 km vodní nádrž Edersee. Dále protéká městem Fritzlar, pod kterým přijímá zprava svůj nejvýznamnější přítok řeku Schwalm a městem Felsberg. Po několika dalších kilometrech ústí zleva do řeky Fuldy, v nadmořské výšce 143 m, jižně od Kasselu. V místě ústí je řeka Eder celkově větší, než je samotná Fulda.\n\n\nPrůměrný průtok u města Fritzlar činí 24,1 m³/s.(nad soutokem s řekou Schwalm)\n\n"}
{"id": "306327", "url": "https://cs.wikipedia.org/wiki?curid=306327", "title": "Ómi (provincie)", "text": "Ómi (provincie)\n\nProvincie Ómi (: 近江国; \"Ómi no kuni\") byla stará japonská provincie, na jejímž území se dnes rozkládá prefektura Šiga. Byla jednou z provincií, které tvořily správní okruh Tósandó. Byla také známá jako Góšú (江州). Ómi sousedila s provinciemi Jamaširo, Tanba, Wakasa, Ečizen, Mino, Ise a Iga.\n\nStaré hlavní město provincie se nacházelo poblíž dnešního města Ócu a bylo i největším hradním městem provincie. \n\nTokimasa Hódžó (北條　時政, 1138–1215), první \"šikken\" Kamakurského šógunátu, se stal daimjó provincie Ómi během 10. měsíce roku \"Šódži 2\" (1200).\n\nBěhem období Sengoku byla severní část provincie lénem Micunariho Išidy, soupeře Iejasua Tokugawy v bitvě u Sekigahary, i když Micunari trávil většinu času na Ósackém hradě, kde se staral o léno nedospělého syna Hidejošiho Tojotomi. Po Išidově porážce přidělil Iejasu jeho léno svým spojencům z klanu Ii. Ti na ruinách Sawajamy vystavěli nový hrad a město Hikone.\n\nJižní část provincie kolem města Kóka (Koga) byla domovem slavných nindžů z Kogy, jedné ze dvou hlavních škol ninjutsu. \n\nBěhem období Edo se na území provincie nacházelo pět z 53 stanic Tókaidó.\n"}
{"id": "306329", "url": "https://cs.wikipedia.org/wiki?curid=306329", "title": "Richard W. Graber", "text": "Richard W. Graber\n\nRichard W. Graber (* 1956) je bývalý velvyslanec Spojených států amerických v České republice. Do funkce byl navržen 14. září 2006. Dříve působil jako právník ve Wisconsinu, kde byl zároveň významným členem Republikánské strany. Bakalářský titul získal v roce 1978 na Duke University a práva vystudoval na Boston University v roce 1981. Je ženatý a má dva syny.\n\n"}
{"id": "306334", "url": "https://cs.wikipedia.org/wiki?curid=306334", "title": "Tyčinka (botanika)", "text": "Tyčinka (botanika)\n\nTyčinka (\"stamen\") je samčí pohlavní orgán semenných rostlin, slouží k produkci pylu. Má dvě části – nitku (filamentum) a prašník (anthera). Někdy je za další část tyčinky považováno i spojidlo (konektiv), tj. tkáň, která je vlastně pokračování nitky a propojuje dva pylové váčky (theca) prašníku.\n\nTyčinka vznikla původně z plochého listu, mikrosporofylu, který nesl na své spodní nebo svrchní straně dva páry výtrusnic. Listová část se přeměnila na nitku a na spojidlo mezi dvěma prašnými váčky, což jsou přeměněny čtyři samčí výtrusnice (mikrosporangium). Vývojem vždy dvě a dvě mikrosporangia tyčinek srostly a vytvořily prašný váček (mikrosynangium), prašník je složen ze dvou prašných váčků.\n\nTyčinky nejprimitivnějších rostlin, např. u rodů \"Degeneria\" a \"Drimys\", jsou lupenité a ploché, teprve dalším vývojem se diferencovaly na nitku, spojidlo a prašník. Tyčinky jsou u většiny rostlin jednožilové (nilakunární), jen u nejprimitivnějších čeledí šácholanovitých (\"Magnoliaceae\") a \"Degeneriaceae\" jsou trojžilové (trilakunární). Původním znakem je větší množství volných, nesrostlých tyčinek, dalším vývojem se jejich počet snížil a ustálil.\nV zakládajícím se květu vznikají tyčinky na květním lůžku jako malé hrbolky, které se později rozdělí brázdou na dvě části, základy dvou prašných váčků prašníku. Spodní část hrbolku se průběžně prodlužuje a tak vzniká pod prašnými váčky nitka.\n\nNitka je zpravidla delší, než je délka prašníků, může být však i kratší a někdy dokonce může chybět. Pak se jedná o tzv. přisedlé prašníky. V tyčinkách (konkrétně v prašnících složených ze dvou prašných váčků) meiózou vzniká haploidní výtrus, zvaný pyl. Ten se následně může šířit různými způsoby (viz opylování). Po zachycení výtrusu na blizně klíčí pylová láčka (samčí gametofyt). Z proklu se uvolňují dvě spermatické buňky (samčí gamety).\n\nSoubor tyčinek v květu se nazývá andreceum (androeceum), počet se v květním vzorci označuje \"Ax\". Původně byly tyčinky uspořádány do šroubovice, vývojem se prosadilo uspořádání do přeslenů, do kruhů, jednoho dvou a více. Jeden kruh-haplostemonie, tyčinky umístěny před korunními lístky jsou epipetální, před kališními lístky episepální. V cyklických květech bývají nejčastěji dva kruhy-diplostemonie, kdy tyčinky alternují s korunními nebo kališními lístky. Při třech kruzích se jedná o tristemonii, při více o polystemonii.\n\nTyčinky mohou svými nitkami nebo prašníky navzájem srůstat. Srůstem nitek vzniká tzv. bratrost, pokud srostou všechny dohromady a vytvoří trubku, je to jednobratrost např. čeleď slézovité. Dále bývají dvoubratré např. čeleď bobovité nebo mnohobratré, rod třezalka.\n\nPodle počtu tyčinek s nestejnou délkou nitek mohou být tyčinky dvojmocné, dvě tyčinky jsou delší než dvě zbývající např. u hluchavkovitých, nebo čtyřmocné, čtyři tyčinky vyrůstající ve vnitřním kruhu jsou delší než dvě zbývající např. u brukvovitých. Někdy může dojít ke srůstu prašníků, tj. k souprašnosti, např. u hvězdnicovitých. U některých rostlin, např. u čeledi tykvovitých vzniká tzv. synandrium, útvar vzniklý srůstem nitek i prašníků.\n\nV řídkých případech mohou být tyčinky rozštěpené nebo větvené, např. u břízovitých. Někdy dochází k petalizaci tyčinek, kdy se přemění na ploché, korunním lístkům podobné útvary, např. u plnokvětých forem rodů růže a pivoňka. Občas je tyčinka nefunkční, nevytváří pyl, vzniká tzv. patyčinka (staminodium). U oboupohlavných květů mnohdy patyčinky produkují nektar pro přilákání opylovačů.\n\nVe vnějším tvaru, v poměru a velikosti částí dosahují tyčinky nekonečnou rozmanitost. Představují vysoce proměnlivý stavební prvek květu a složku podstatně přispívající k charakteristickému tvaru a jeho estetickému vzezření.\n\n"}
{"id": "306338", "url": "https://cs.wikipedia.org/wiki?curid=306338", "title": "Gregory Crewdson", "text": "Gregory Crewdson\n\nGregory Crewdson (* 26. září 1962, Brooklyn) je americký fotograf a profesor na Yale University (od roku 1993), který proslul svými technicky náročně komponovanými, surrealisticky laděnými scénami.\n\nCrewdson se ve své tvorbě inspiroval filmy režisérů Hitchcockem a Lynchem, ale i malířem Hopperem a patří do oboru inscenované fotografie. Jeho obrazy jsou zasazeny do prostředí amerického předměstí a odkazují přímo k hollywoodským filmům. Crewdson si občas vypůjčuje do svých fotografií herce z nezávislých hollywoodských filmů. Vznikají tak působivé fotografické obrazy společnosti odehrávající se na pomezí skutečnosti a filmu, dokonale krásné fotografie s promyšleně komponovaným množstvím detailů. Fotografování předcházela přímo na místě či ve studiu s početným štábem důkladná příprava, která se dá co do složitosti srovnat s přípravou filmu. Crewdson pracuje se špičkovou kamerou Sinar na formát 18×24 cm (umožňuje například posunovat obě standarty), takže fotografie jsou technicky velmi dokonalé.\n\nJeho fotografie jsou vystaveny v newyorské galerii Luhring Augustine a v Londýně v galerii White Cube.\n\nZátiší s přírodními motivy. Oblíbeným námětem jsou motýli, můry, ptáci. Na některých snímcích zajde až do morbidních scén s tlejícíma lidskýma nohama propletených a propíchaných ostny růžového keře...\n\nV cyklu Hover Crewdson fotografuje život na americkém předměstí, kde zachycuje z výšky pohled na neobvyklé situace. Například na jednom snímku je medvěd uprostřed zahrady, jak vyjídá z poražené popelnice nějaké jídlo. Na silnici stojí šikmo policejní auto s otevřenými dveřmi a policista s uspávací pistolí míří na medvěda. Poblíž je poražená dětská tříkolka… Všude okolo stojí lidé a z povzdálí se dívají, co se bude dít… Nebo další snímek, podobná scéna, nově postavená čtvrť na předměstí, uprostřed silnice je muž, jak klade na asfalt role trávníku. Na plochu, kterou se mu podařilo pokrýt trávníkem než přijela policie, přivedl zavlažovací zařízení z nedalekého domu. Lidé se dívají jak všude leží balíky trávy a muž v klidu dál pokládá další linii, policista to řeší…\n\nTento cyklus přinesl Crewdsonovi mezinárodní uznání. Obsahuje například fotografii chlapce v koupelně, jak souká paži do sprchového odpadu, kterému chybí odpadová roura - ta leží vyndaná v koupelně, na dokonale čistém koberečku. Ruka chlapce se v podzemí proměňuje v podivně deformovanou, nepřirozeně zbarvenou končetinu nějakého cizího těla. Celý tento snímek je aranžován ve studiu a fotografován vcelku tak, jak je prezentován.\n\nFotograf najímá hollywoodské herce: Gwyneth Paltrow, Julianne Moore a Philipa Seymoura Hoffmanna. Vyznívají jako tzv. “jednorámečkové filmy“ a slučují věrohodnost filmového mýtu s falešností vymyšlených scén. Crewdson poukazuje na umělou povahu a zpochybnitelnost jakéhokoli obrazu.\n\nVelmi náročné a komplikované scény, kvůli kterým fotograf najímá celé štáby lidí. Od jeřábníků, osvětlovačů, specialisty na kouřové a světelné efekty, herecké a komparsové agentury včetně maskérů a kadeřníků. Nechává bořit nebo opět stavět celé domy. S pomocí rámů vyjadřuje obrazy v obraze a podtrhuje tak klaustrofobickou atmosféru.\n\n\n\n\n"}
{"id": "306341", "url": "https://cs.wikipedia.org/wiki?curid=306341", "title": "Mardin (provincie)", "text": "Mardin (provincie)\n\nMardinská provincie je tureckou provincií, nachází se ve východní části Malé Asie. Rozloha provincie činí 8 891 km, v roce 2007 zde žilo 745 778 obyvatel. Hlavním městem je Mardin. V provincii vznikly v osmdesátých letech 20. století ozbrojené střety mezi místními Kurdy a tureckou armádou.\n\nMardinská provincie se administrativně člení na 10 distriktů:\n\n Oficiální stránky provincie\n"}
{"id": "306344", "url": "https://cs.wikipedia.org/wiki?curid=306344", "title": "Mlok skvrnitý", "text": "Mlok skvrnitý\n\nMlok skvrnitý (\"Salamandra salamandra\") je středně velký ocasatý obojživelník a nejrozšířenější evropský zástupce čeledi mlokovitých rozšířený v západní Asii, jihozápadní a zvláště v jižní a střední části Evropy (přesný evropský areál rozšíření viz mapka níže).\n\nMlok skvrnitý je robustnější obojživelník protáhlého tvaru s krátkými končetinami, poměrně dlouhým a silným ocasem a dosti velkou hlavou se zakulacenou tlamou a vypouklýma očima. Velikost i zbarvení se výrazně mění dle několika poddruhů (viz níže). Dospělý jedinec je dlouhý 18–28 cm. Nejčastěji se objevují mloci s černě zbarveným tělem se žlutými skvrnami nebo pruhy. V některých lokalitách se objevují i poddruhy se skvrnami pomerančově oranžovými až červenými. Svým zbarvením se blízce podobá americkým axolotlům a stejně jako u nich má jeho barevné skvrnění funkci varovnou a odrazující. Pohlaví se od sebe zbarvením neliší.\n\nMlok skvrnitý obývá výhradně vlhké lesní lokality, louky nebo pole, mnohdy v blízkosti vodních toků, avšak mimo období kladení larev žije často daleko od vody. Preferuje listnaté nebo smíšené lesy v podhorských lokalitách do nadmořské výšky 1 200 m n. m, nejčastěji 200–600 m n. m.\nAktivní je především v noci a za soumraku, přes den se ukrývá pod listy, kmeny stromů, větvemi, v dírách v zemi nebo pod kameny, kde je chráněn před přímým slunečním zářením. Za deštivých nebo vlhkých dnů však často vylézá ze svých úkrytů i ve dne. Mlok je charakteristický svým pomalým pohybem. Jeho potravou se stávají nejčastěji malí až středně velcí bezobratlí živočichové – žížaly, stonožky, drobný hmyz, pavouci, červi, slimáci . Na přelomu října a listopadu se před nepříznivým zimním počasím schovává do podzemí, kde se drží stálejší vyšší teplota.\n\nNa svou obranu používá jed (směs toxinů, jejímiž hlavními složkami jsou \"samandarin, samandaron\" a \"samandaridin\"), který produkuje především v příušních žlázách v zadní části hlavy, a pak ve žlázách nacházejících se po stranách hřbetu a na ocase. \"Samandarin\" je nejúčinnější látkou mločího jedu, ale ani tak pro člověka není příliš nebezpečný. Pokud se však dostane např. do očí, způsobuje silné pálení. Menším živočichům, kteří se ho snaží napadnout, ale může způsobit silné svalové křeče a zvýšení krevního oběhu v celém těle, spojené s obtížnějším dýcháním; jed ve větším množství pak může takového živočicha i zabít. Díky této schopnosti nemá téměř žádného přirozeného nepřítele, největším nebezpečím je pro něj člověk.\n\nMlok skvrnitý pohlavně dospívá ve 3. až 4. roce života. Při páření samec samici uchopí zespodu, odloží spermatofor na podklad a sklouzne na stranu, takže samice klesne na spermatofor. Páření probíhá koncem léta a na podzim. V našich podmínkách je mlok živorodý případně vejcoživorodý; vajíčka se tedy vyvíjejí v těle samice. V březnu až květnu následujícího roku klade samice do pomalu tekoucích potoků, studánek či jezírek přibližně 40 (max. 70) larev o délce 2,2–3,2 cm, které před proměnou dorůstají velikosti až 8 cm (obvykle do 6 cm). Larvy jsou masožravé, živí se rybím potěrem, drobnými korýši nebo členovci, často se u nich také projevuje kanibalismus. K proměně u nich dochází po třech měsících, v červenci až srpnu. V přírodě se dožívají průměrně 20, v zajetí až 50 let.\n\nMlok skvrnitý je v Česku dle vyhlášky 395/1992 Sb. silně ohroženým druhem. Vinu za tento stav nese lidská činnost především vzestupem automobilismu a ničením a znečišťováním přírodních vodních toků, jezírek a studánek. Na mloka se vztahuje též Bernská konvence, podle níž je zařazen mezi přísně chráněné druhy; odchyt v přírodě je zakázán, živé jedince lze získat jen z registrovaných chovů. Druhy žijící na území našeho státu lze chovat v zajetí jen na základě udělené výjimky ze zákona o ochraně přírody a krajiny č. 114/1992 Sb.\n\n"}
{"id": "306346", "url": "https://cs.wikipedia.org/wiki?curid=306346", "title": "Caridae", "text": "Caridae\n\nCaridae je malá čeleď Gondwanských brouků, nosatců. Jsou zařazováni mezi primitivní nosatce, protože jejich tykadla jsou spíše přímá, než zahnutá, nasazení tykadel na nosci není z pohledu shora vidět. Broukům čeledi Caridae také chybí průduchy na 6 a 7 článku zadečku.\n\nObvykle jsou nalézáni na cypřišovitých stromech. Brouci rodu Car jsou nalézáni na stromech rodu Callitris, rod Caenominurus na stromech rodu Austrocedrus a Pilgerodendron.\n\n"}
{"id": "306347", "url": "https://cs.wikipedia.org/wiki?curid=306347", "title": "Josef Wohanka", "text": "Josef Wohanka\n\nJosef rytíř Wohanka (2. listopadu 1842 Polerady, okres Most – 2. ledna 1931, Praha) byl český šlechtitel, obchodník, veřejný činitel a poslanec Českého zemského sněmu.\n\nPocházel z rodiny učitele. Po ukončení obecné školy se v roce 1855 začal učit v Praze příručím v obchodě koloniálním zbožím, který se nacházel na tehdejším Ferdinandově (nynější Národní) třídě a patřil Václavovi Měšťanovi. Po vyučení pracoval v Čáslavi a v roce 1861 byl přijat do pražského Hammerova velkoobchodu.\n\nV roce 1866 založil firmu \"Wohanka a spol.\", která se zpočátku zabývala obchodem švýcarskými usněmi a koženými výrobky pro technické účely. Později se soustředil na obchodování se stroji, přístroji a surovinami, zejména pro cukrovarnický průmysl. V roce 1874 zřídil filiálku ve Vídni a v roce 1890 v Budapešti. Postupně vystřídal dva společníky, a v roce 1894 se stal výhradním vlastníkem firmy. Stálý styk s cukrovarnickým průmyslem ho přivedl na myšlenku založit stanici pro šlechtění řepného semene, které se do Čech dosud dováželo, převážně z Německa. Zřídil šlechtitelské stanice v Hostovicích a v Leopoldsdorfu, prvního svého druhu v celé rakousko-uherské monarchii. Poté se stal majitelem velkostatku v Úholičkách u Prahy, založil zde moderní stanici, do níž soustředil pěstování řepného semene. Pod značkou \"Wohanka Original\" bylo vyváženo do Francie, Belgie, Itálie, Spojených států a řady dalších zemí. Je příznačné, že teprve po úspěších v zahraničí se prosadil také na domácím trhu.\n\nV roce 1897 založil firmu Wohanka & spol., která v Příbrami provozovala továrnu na výrobu drezín. Výroba drezín v Příbrami skončila v roce 1934. Budovu prodali dědicové v roce 1939.\n\nJosef Wohanka se kromě podnikání věnoval veřejné a politické činnosti. V roce 1862 založil obchodní spolek Merkur. Od roku 1882 byl členem Obchodní a živnostenské komory a v letech 1896-1902 jejím prezidentem. Měl velkou zásluhu na zřízení Uměleckoprůmyslového muzea v Praze (od roku 1910 byl předsedou správního výboru) a stál u počátků Technického muzea.\n\nV doplňovacích volbách v září 1887 byl zvolen v kurii obchodních a živnostenských komor (volební obvod Praha) do Českého zemského sněmu. Poslancem Českého zemského sněmu měl být v letech 1887-1895, ale jako zemský poslanec se uvádí i po roce 1895.\n\nVe volbách roku 1891 byl zvolen poslancem Říšské rady (celostátní parlament) za kurii obchodních a živnost. komor v Praze. Rezignaci na poslanecký mandát oznámil na schůzi 22. února 1894, ale již 15. dubna 1896 nově nastoupil místo Josefa Fořta. Ve vídeňském parlamentu pak setrval až do konce funkčního období sněmovny, tedy do roku 1897.\n\nRoku 1899 se stal jako první český obchodník doživotním členem Panské sněmovny (jmenovaná horní komora Říšské rady). V témže roce byl jmenován náměstkem nejvyššího maršálka království českého. Byl povýšen do rytířského stavu a opakovaně dostal nabídku na funkci ministra obchodu.\n\nV roce 1910 přijal za společníky v podnikání své dva syny, veřejná a politická činnost jej zaměstnávala natolik, že synové firmu fakticky vedli. Za druhé světové války byli nuceni zrušit filiálky ve Vídni a Budapešti. V květnu 1945 se na velkostatku v Úholičkách ubytovali vojáci Rudé armády. Objekt šlechtitelské stanice proměnili v kasárna a zničili její zařízení. Majitelům se podařilo zachránit to nejcennější – selekční materiál, který předali Společnosti pro pěstování řepného semene v Semčicích. Koncem roku 1949 Wohankové museli zrušit pražskou kancelář svého podniku. Firma Wohanka skončila po 83 letech existence svou činnost.\n\nNárožní činžovní dům čp. 714/I v Dlouhé třídě 36 na Starém Městě pražském postavil roku 1898 architekt František Buldra ve smíšeném stylu neorenesance a secese. Průčelí hlavního vchodu má secesní štukatury z dílny Celdy Kloučka – emblém obchodu s hlavou Merkura v okřídlené přilbě, kterou dvě putti ověnčili ovocnými festony. Nad ní je nápisová tabulka se jménem zakladatele a letopočtem založení domu. Dům sloužil jako reprezentační i obchodní sídlo s kancelářemi, horní patra jako obytný dům.\n\n\n"}
{"id": "306350", "url": "https://cs.wikipedia.org/wiki?curid=306350", "title": "Druhá přechodná doba", "text": "Druhá přechodná doba\n\nDruhá přechodná doba je období dějin starověkého Egypta odpovídající době vlády 13. dynastie až 17. dynastie (přibližně 1650–1550 před n. l.). Po smrti posledního panovníka 13. dynastie došlo k rozdělení Egypta na několik částí. Severní část ovládali Hyksósové (14. a 15. dynastie), jejichž hlavním městem byla Hatueret (řecky Avaris, dnes Tell ed-Dabaa), a jižní část pokračovatelé egyptských faraonů Střední říše (16. a 17. dynastie), kteří sídlili ve Vesetu. V Núbii vzniklo nezávislé království s centrem v Kermě.\n\nDruhá přechodná doba následovala po Střední říši a předcházela Novou říši, za jejíž zakladatele se považuje faraon Ahmose.\n\nPo smrti Sebekhotepa IV. roku 1725 př. n. l. se pravděpodobně začaly jednotlivé části Egypta osamostatňovat.\nPo roce 1685 př. n. l. pak došlo k přesunu hlavního města z Ictaueje (Lišt) do Vesetu. Posledním panovníkem vládnoucím ze starého hlavního města byl pravděpodobně Merneferre Aj, poslední panovník 13. dynastie.\n\nJiž během Střední říše docházelo k imigraci skupin obyvatel ze Syropalestiny do Egypta s cílem usadit se zde. Jedním z nejvýznamnějších center se stalo město Hatueret ve východní deltě. Od závěru 12. a počátku 13. dynastie byla značná část jeho obyvatelstva tvořena imigranty z Levanty, jejichž kultura vykazovala výrazně neegyptské rysy.\n\nZ nálezů v Tell ed-Dabě vyplývá, že se po roce 1685 př. n. l. Hatueret osamostatnila.\n\nEgypťané nazývali obyvatele Hatueretu termínem \"aamu\" („Asijec“) a pro vládce cizích „hornatých“ zemí 14. a 15. dynastie se používal termín \"hekau chasut\" (přes řečtinu se toto pojmenování dostalo k nám jako Hyksósové).\nArcheologické nálezy v Tell ed-Dabě svědčí o naprosté kontinuitě vývoje ve městě, proto vzestup jejich moci nemusel nutně mít povahu násilného konfliktu. Postupně však rozšířili svůj vliv, na jihu až k Hermopoli.\nDoklady o ničení a drancování získaných území Hyksósy jsou velmi vzácné.\n\nHatueret obchodovala se státy na území Palestiny a Levanty, s Kyprem.\n\nSoučasně ve Vesetu existovali relativně nezávislí vládci (16. dynastie|16. a 17. dynastie), kteří ovládali poměrně rozsáhlé území (v Kamoseho době hranice mezi oběma královstvími ležela jižně od Chemenu v Kusai.)\n\nPo roce 1650 př. n. l. byla na Nilu v oblasti Kusai stanovena hranice, kde se vybíralo clo pro vstup do oblasti ovládané Hyksósy.)\n\nV Núbii vzniklo samostatné vojensky mocné království s centrem v Kermě, které obchodovalo s Hyksósským královstvím a mělo s ním dobré vztahy. Také měli dobré vztahy s nejjižnější částí Egypta, Núbií, odkud proudilo do Egypta zlato.\n\nAčkoli pozdější literární tradicí, o níž se opíral i Manehto, byli Hyksósové líčeni jako barbarští a destruktivní a nebyli uznáváni za skutečné egyptské panovníky, nýbrž jen za „cizí krále“, ve skutečnosti přinejmenším v pozdějších obdobích (zejména za králů Chaiana a Apopida) uplatňovali zcela egyptský způsob vlády a jejich statut nebyl současníky zpochybňován.\n\nZ písemných památek vyplývá, že první, kdo se úspěšněji pokusil porazit hyksóské panovníky byl Sekenenre Tao. V Dér el-Bahrí, 40 km severně od Théb, nechal vybudovat sídliště, které pravděpodobně plnilo vojenskou funkci.\nVýzkum jeho mumie vedl k závěru, že zemřel násilnou smrtí. Na čele měl ránu po válečné sekeře používané Hyksósy a na krku bodnou ránu od dýky.\n\nPo jeho smrti nastoupil na trůn Kamose, který pravděpodobně nebyl synem Sekenenra.\nTen nejprve zamezil obsazením oázy Bahríja, aby se mu dostal nepřítel (král Kuše) do zad a pak provedl blokádu Hatueretu. Zde byl v této době vládcem Apopis (Aauserre). O výsledku bojů není nic známo, ale v 11. roce vlády jeho nástupce Chamudina nebo Ahmose muselo být tažení zopakováno. Pravděpodobnější je, že za Ahmoseho, jak to dokládají nálezy z Tell ed-Daby, Ahmosovy reliéfy z Abydu, a dílo \"Životopis Ahmose, syna Abany\".\n\nAhmose dobyl Avaridu, poté provedl tažení do jižní Palestiny a zde dobyl Šahurén. Po tomto úspěšném tažení dobyl ještě na jihu za druhým kataraktem pevnost Buhén, která byla pod vlivem vládce Kermy. Po znovusjednocení Egypta musel Ahmose potlačit dvě povstání a pak se věnoval znovuobnovování chrámů a královských hrobek.\n\nPředpokládá se, že Hyksósové zavedli v Egyptě chov koní a užívání vozů.\n\nV Hatueret byl uctíván kult boha Sutecha, který mohl vzniknout spojením již existujícího kultu v Heliopoli a kultu boha Baala Sápána, který byl uctíván v severní Asýrii.\nZ období Druhé přechodné doby pochází matematický tzv. Rhindův papyrus.\n\nBěhem období 16. dynastie vznikla \"Kniha mrtvých\", která nahradila Texty pyramid.\n\nPři vykopávkách v Tell el-Dabě byly nalezeny zbytky fresek podobných freskám pocházejících z mínojského období Kréty. Dosud není jasné, zda tyto fresky vytvořili krétští umělci, nebo Egypťané napodobili mínojskou freskovou výzdobu.\n\n"}
{"id": "306351", "url": "https://cs.wikipedia.org/wiki?curid=306351", "title": "Verno", "text": "Verno\n\nVerno ( ) je pohoří nacházející se na hranicích Řecka (prefektury Kastorie a Florina), kde leží větší část a Severní Makedonie. Nejvyšší vrchol je Vitsi (2128 m), který leží nedaleko silničního sedla Klisoura. To od sebe odděluje Kastorii od jezera Vegoritis. Zde také sousedí Verno se skupinou Vermio (2052 m). Na severu hraničí masiv Verno s severomakedonským pohořím Baba.\n\nMasiv Verno je zhruba 30 km dlouhý a 25 km široký. Je tvořen jednolitým hřebenem vedoucího ve směru Prespanského jezera, na severu a jezera Hemaditis na jihu. Na jihozápadě hor leží jezero Kastoria, na západě teče řeka Aliakmon. V nižších pásmech pohoří se daří především borovicovým lesům. V podhůří nalezneme pastviny. Nejvyšší partie hor ovládají keřové porosty. V oblasti kolem hor leží několik vesnic, vedou zde lesní cesty, jež několik jich zabíhá přímo do hor.\n\nΟξυα Καστοριάς.jpg\n"}
{"id": "306377", "url": "https://cs.wikipedia.org/wiki?curid=306377", "title": "Pardubičky", "text": "Pardubičky\n\nPardubičky jsou částí města Pardubice a součástí městského obvodu Pardubice IV. K 1. 10. 2005 zde žilo 2 244 obyvatel a bylo zde 660 domů. Pardubičky jsou nejstarší části Pardubic a jejich součástí se staly v roce 1943. V roce 1921 byla postavena Telegrafia. V Pardubičkách je Krajská nemocnice Pardubice, 1. stupeň ZŠ a mateřská škola. Do Pardubiček jezdí z Pardubic linky MHD 2, 12, 22, 27 a 28. Sportovní činnost zde provuzuje fotbalový klub SK Pardubičky, který je se svou více jak 80letou tradicí druhý největší klub kopané v Pardubicích. Za Pardubičky hrají týmy všech věkových kategorií.\n\n"}
{"id": "306390", "url": "https://cs.wikipedia.org/wiki?curid=306390", "title": "Toti Dal Monte", "text": "Toti Dal Monte\n\nAntonietta Meneghel (27. června 1893 Mogliano Veneto– 26. ledna 1975 Treviso) známá jako Toti Dal Monte, byla italskou sopranistkou a favoritkou Artura Toscaniniho.\n\nDebutovala v La Scale, v sedmnácti letech jako Biancofiore v opeře Riccarda Zandonaie \"Francesca da Rimini\". Stala se okamžitě úspěšnou. Její nejvýznamněší role byly Amina (v Belliniho \"La sonnambula\"), Lucia (v Donizettiho \"Lucia di Lammermoor\") a Gilda (v Verdiho opeře \"Rigoletto\"). Nejznámější je pravděpodobně její ztvárnění Cio-cio-san (v Pucciniho \"Madama Butterfly\").\n\nRoku 1924 ji Nellie Melba angažovala jako hvězdu pro turné po Austrálii. Roku 1928, při své třetí návštěvě Austrálie se Dal Monte provdala za tenora Lomanta v Sydney.\n\nZ operní scény odešla roku 1943. Pokračovala v divadelní práci a také hrála v několika filmech, z nichž nejznámější je pravděpodobně \"Anonimo veneziano\", příběh o hudebníkovi La Fenice.\n\n“La Toti” zemřela v 81 letech na kardiovaskulární onemocnění.\n\n"}
{"id": "306397", "url": "https://cs.wikipedia.org/wiki?curid=306397", "title": "Kniha hodinek", "text": "Kniha hodinek\n\nKniha hodinek či krátce hodinky (latinsky \"liber horarum\", anglicky \"book of hours\", německy \"Stundenbuch\", francouzsky \"livre d’heures\") je kniha obsahující jednu nebo více tematických pobožností napodobujících formu denní modlitby církve. Je to nejrozšířenější středověký rukopis, podle odhadu se jich v různých knihovnách zachovalo na sto tisíc.\n\nOd 13. století přibývalo věřících, kteří žili jako laici, nicméně chtěli napodobit kleriky a řeholníky a během dne se modlit jednotlivé „hodinky“ božského oficia. Pro jejich potřeby vznikaly zjednodušené pobožnosti, napodobující strukturu oficia za výrazného zjednodušení: tyto „hodinky“ se obvykle nemění v závislosti na dni v týdnu a církevním kalendáři, soustředí se na některé téma blízké dobové zbožnosti a bývají více či méně zkrácené. (Téměř stejnou délku jako denní porce „velkého“ oficia zachovává malé mariánské oficium. Ostatní „hodinky“ bývají výrazně kratší.)\n\nPro zámožné a významné věřící se tyto modlitby pro soukromou pobožnost od 14. století psaly do bohatě zdobených knih. Jak se šířilo umění číst i obliba soukromých pobožností, zhotovovaly písařské dílny stovky „knih hodinek“, zejména ve Francii a ve Flandrech, nejprve latinsky, potom i v národních jazycích. Tento trend vyvrcholil v 15. století. Další rozšíření knih hodinek umožnil vynález knihtisku.\n\nTypické hodinky obsahovaly kalendář a zkrácený program klášterních modliteb: čtení evangelií a výběr žalmů, pobožnost k Panně Marii, ke svatému Kříži, ke Všem svatým, pobožnost za zemřelé a často i modlitby a pobožnosti k místním světcům, patronům atd.\n\nProtože hodinky byly určeny k meditaci a soukromé modlitbě, byly často zdobeny obrázky, které meditaci podporovaly. Hodinky tak představují i vrchol knižního malířství a iluminátorství pozdní gotiky v 15. století, patrně nejslavnější jsou \"Přebohaté hodinky vévody z Berry\" (kolem 1400).\n\nModerní obdobu hodinek vytvořil americký trapistický mnich a spisovatel Thomas Merton, \"A Book of Hours\".\n\n\n\n"}
{"id": "306399", "url": "https://cs.wikipedia.org/wiki?curid=306399", "title": "The Cost", "text": "The Cost\n\nThe Cost je v pořadí šesté studiové album hudební skupiny The Frames. Nejprve bylo vydáno 22. září 2006 v Irsku pod vydavatelstvím Plateau Records. 20. února 2007 pak bylo vydáno celosvětově pod vydavatelstvím ANTI-. Předcházející album \"Burn the Maps\" bylo vydáno o dva roky dříve.\n\nTři písně, které se na albu vyskytly, byly vydány již dříve. A to skladby „Rise“, která vyšla roku 2001 jako B-strana singlu Lay Me Down, dále oscarová píseň „Falling Slowly“ a „When Your Mind's Made Up“, které vyšly na debutovém albu Glena Hansarda a Markéty Irglové \"The Swell Season\".\n\n\n"}
{"id": "306410", "url": "https://cs.wikipedia.org/wiki?curid=306410", "title": "Linduška velká", "text": "Linduška velká\n\nLinduška velká (\"Anthus novaeseelandiae\") je asi 18 cm dlouhý pták z čeledi konipasovitých vyskytující se běžně v Africe jižně od Sahary přes Jižní Asii do Austrálie až Nového Zélandu. Je velmi vzácným zatoulancem ve střední Evropě a v Česku.\n\nJejí zpěv se skládá zopakovaného cvrlikavého švitoření a trylkových partií. Za letu se ozývá hlasitým voláním \"príp\".\n\nHnízdí na zemi a klade 4-6 skvrnitých vajec.\n\n"}
{"id": "306413", "url": "https://cs.wikipedia.org/wiki?curid=306413", "title": "Izoprenoidy", "text": "Izoprenoidy\n\nIzoprenoidy představují rozsáhlou skupinu organických látek, nejčastěji rostlinného původu. Základní strukturou jsou 2 a více izoprenových jednotek. Izopren je 2-metylbuta-1,3-dien. Mezi izoprenoidy patří silice; což jsou prchavé, aromatické kapaliny, izolují se z květů rostlin; pryskyřice, což jsou tuhé látky, které vznikají oxidací silic; a balzámy, což jsou polotuhé směsi silic a pryskyřic.\n\nIzoprenoidy se dělí na terpenoidy a steroidy.\n\nTerpenoidy obsahují celistvý počet izoprenových jednotek, mají lipofilní charakter, chemicky jsou to buď čisté uhlovodíky nebo jejich oxoderiváty.\nPodle počtu izoprenových jednotek se dělí na:\n\nSteroidy jsou bezbarvé krystalické látky rozpustné v organických rozpouštědlech. Vznikají oxidací terpenů. Jsou to přírodní látky se značným fyziologickým účinkem. Z hlediska chemie se jedná o alkoholy, alkaloidy, hormony, vitamíny, kyseliny. Strukturní základ je tetracyklický steran\n"}
{"id": "306427", "url": "https://cs.wikipedia.org/wiki?curid=306427", "title": "Seftigen", "text": "Seftigen\n\nSeftigen je švýcarské město ležící v kantonu Bern a zároveň centrum okresu Seftigen. Nadmořská výška je 576 m. n. m., katastrální území má rozlohu 7,5 km². Partnerská obec je český Kovářov. Dne 31. prosince 2006 mělo město 2082 obyvatel, hustota zalidnění byla 529 obyvatel/km.\n\n"}
{"id": "306430", "url": "https://cs.wikipedia.org/wiki?curid=306430", "title": "Servas", "text": "Servas\n\nServas je nezisková a nevládní organizace, jejímž cílem je sbližovat lidi po celém světě. \n\nJe to projekt založený na dobrovolnické bázi. Cílem je spojovat lidi – hostitele a hosty, cestovatele a „domorodce“, a zvýšit porozumění mezi různými kulturami. Tohle všechno by pak mělo vést k větší toleranci k cizincům a komunikaci mezi lidmi všech národností.\n\nServas založil v roce 1949 Bob Luitweiler, pacifista druhé světové války. Mezi členy se najdou i tací, kteří se k Servasu přidali zatímco bojovali ve Vietnamu nebo žili ve své zemi pod diktaturou a politický režim tvrdě ovlivňoval jejich každodenní život. Přes padesát let se Servas snaží svým působením.\n\nServas se řídí citátem M. Gandhiho: \"„The best way to find yourself is to lose yourself in the service of others.“ (Nejlepší způsob jak najít sám sebe je ztratit sám sebe ve prospěch ostatních.)\"\n\nČlenem se může stát kdokoli, koho schválí koordinátor dané země. Mezi 13 000 členy jsou dvě skupiny – hostitelé a cestovatelé. Jejich role se prolínají. Základním kamenem Servasu jsou „otevřené dveře“. Hostitelé nabízejí své služby cestovatelům každé rasy, vyznání a národnosti. Většinou se poskytuje přístřeší na jednu až dvě noci (dále už to záleží jen na hostitelově pozvání), tradiční večeři a prohlídka zajímavých míst v okolí hostitelova bydliště.\n\n"}
{"id": "306432", "url": "https://cs.wikipedia.org/wiki?curid=306432", "title": "Colt 1911", "text": "Colt 1911\n\nColt 1911 je samonabíjecí pistole na náboj .45 ACP, kterou zkonstruoval John Moses Browning. Do výzbroje US ARMY se dostala roku 1911 a s jedinou výraznou modernizací v roce 1924 sloužila jako standardní krátká palná zbraň až do roku 1985, kdy ji nahradila Beretta 92 F (M9) ráže 9 mm Luger (některé speciální armádní jednotky ji používají dodnes). Dočkala se nasazení během čtyř velkých válek (první i druhé světové války, Korejské války a Války ve Vietnamu) a nespočtu dalších ozbrojených konfliktů. Zbraň má standardní zásobník na 7 nábojů a je vybavena manuální a dlaňovou pojistkou.\n\nZávěr pistole je uzamčen pomocí dvou žeber na hlavni, která zapadají do příslušných vybrání v závěru. Závěr se odemyká po krátkém pohybu vzad, kdy díky pohyblivému řetízkovému článku pod nábojovou komorou poklesne zadní část hlavně, její uzamykací žebra vyjdou z vybrání v závěru, hlaveň se zastaví a vzad pokračuje již jen závěr.\nJedná se o jednočinnou pistoli pracující v režimu SA – před prvním výstřelem je nutno ručně natáhnout kohout zbraně – nelze tedy jako u dvojčinných zbraní vypálit první ránu pouhým protažením spouště. Avšak není nutno natahovat kohout zvlášť v případě, když je pohybem závěru zaváděn náboj do nábojové komory- tehdy je kohout natažen pohybem závěru.\n\nM 1911 A1 se dočkala mnoha variant určených pro civilní trh a je stále nejkopírovanější pistolí na světě.\n\nOd března 1911 do konce první světové války dostala americká armáda, námořnictvo a námořní pěchota 592 981 kusů převážně vyrobených firmou Colt v Hartfordu. Později se na výrobě podílely i zbrojovka ve Springfieldu a firma Remington. Vyrobeno bylo celkem přes dva miliony a jejich výroba pokračuje i po druhé světové válce.\n\n\n\n"}
{"id": "306436", "url": "https://cs.wikipedia.org/wiki?curid=306436", "title": "Burn the Maps", "text": "Burn the Maps\n\nBurn the Maps je v pořadí páté studiové album hudební skupiny The Frames. Bylo vydáno 17. září 2004 v Irsku ve vydavatelství Plateau Records. Později, 8. února 2005, vyšlo celosvětově pod vydavatelstvím ANTI-. \"Burn the Maps\" bylo vůbec první album The Frames, které se v irském žebříčku vyšplhalo na první místo.\n\n\n"}
{"id": "306439", "url": "https://cs.wikipedia.org/wiki?curid=306439", "title": "Amálie Vilemína Brunšvicko-Lüneburská", "text": "Amálie Vilemína Brunšvicko-Lüneburská\n\nAmálie Vilemína Brunšvicko-Lüneburská (21. dubna 1673 Lüneburg – 10. dubna 1742 Vídeň) pocházela z dolnoněmeckého rodu Welfů, byla dcerou vévody brunšvicko-lüneburského Jana Friedricha a jeho manželky, falcko-simmernské princezny Benedikty.\n\nByla manželkou arcivévody Josefa I., krále a císaře římského, krále českého, uherského a chorvatského a markraběte moravského.\nAmálie se narodila jako nejmladší dítě vévodského páru v roce 1673. Jako mladá byla vychovávána v katolickém duchu v klášteře v Maubuissonu, kde byla abataší její prateta Luisa Hollandina. 24. února 1699 byla ve Vídni jako šestadvacetiletá provdána za o pět let mladšího následníka císařského trůnu Josefa I., a to z čistě politických důvodů, aby evangeličtí Welfové navázali styky s císařským královským dvorem, stejně jako falčtí Wittelsbachové.\n\nTento sňatek navíc podporoval císař Leopold I. Habsburský, naopak jeho manželka, Eleonora Magdalena mu velice odporovala, protože nechtěla, aby se falcký vliv na vídeňském královském dvoře oslabil.\n\nZe začátku bylo toto manželství radostné a optimální, narodily se tři děti za dva a půl roku. Arcivévoda Josef však po smrti syna, arcivévody Leopolda Josefa, začal udržovat poměr s mnoha milenkami. Onemocněl zřejmě syfilidou a svou manželku nakazil také. Ta už nikdy nemohla být těhotná.\n\nPo této události se spolu svou tchyní Amálie snažila ovlivnit vídeňskou politiku ve prospěch falcké a s ní spřízněné nové hannoverské strany. Po smrti svého manžela Josefa I. se dostala do sporu s Karlem VI. i s jeho manželkou kvůli prosazování práva o nástupnictví královského trůnu pro své dcery.\n\nVe 20. letech 18. století se zmítal vídeňský dvůr spory mezi Amálií Vilemínou, Eleonorou Magdalénou, vdovou po Leopoldovi I., a Alžbětou Kristýnou, manželkou Karla VI. Rozřešil je až Karel VI. prosazením pragmatické sankce. Nicméně i po té snažila u dvora upřednostnit v nástupnictví své zetě, Augusta Saského a Karla Albrechta Bavorského, ovšem bezúspěšně. Po této porážce odešla Amálie Vilemína ode dvora, založila ve Vídni klášter sester Navštívení Panny Marie (visitantinky) a v roce 1719 do něho vstoupila.\n\nDožila se korunovace své dcery Marie Amálie českou královnou. Samotná Amálie Vilemína se nikdy českou královnou nestala.\n\nCísařovna, která manžela přežila o více než třicet let, zemřela v klášteře visitantinek (řádu sv. Františka Saleského) ve Vídni roku 1742. Zde je také pohřbena, kromě srdce, které je uloženo ve vídeňské kapucínské kryptě.\n\n\n"}
{"id": "306440", "url": "https://cs.wikipedia.org/wiki?curid=306440", "title": "Schwalm", "text": "Schwalm\n\nSchwalm je německá řeka, která protéká po celé své délce spolkovou zemí Hesensko. Je to největší přítok řeky Eder. Délka toku činí 96,7 km. Plocha povodí měří okolo 1300 km².\n\nŘeka pramení ve střední části spolkové země Hesensko v pohoří Vogelsberg v nadmořské výšce cca 500 m. Její tok směřuje nejprve severním směrem, protéká městy Alsfeld a Schwalmstadt. Nedaleko obce Bad Zwetsen se řeka otáčí na východ, protéká okolo města Borken. Dále směřuje na severovýchod k městu Felsberg, u kterého se vlévá zprava do řeky Eder v nadmořské výšce 158 m.\n\nPrůměrný průtok v Uttershausenu na říčním kilometru 9,4 činí 6,95 m³/s.\n\n"}
{"id": "306441", "url": "https://cs.wikipedia.org/wiki?curid=306441", "title": "Antonio Creus", "text": "Antonio Creus\n\nAntonio Creus (28. října 1924 – 19. února 1996, Madrid) byl španělský závodník Formule 1. 7. února 1960 se zúčastnil s vozem Maserati Velké ceny Argentiny, ale v sedmnáctém kole závod vzdal.\n"}
{"id": "306442", "url": "https://cs.wikipedia.org/wiki?curid=306442", "title": "Indre-et-Loire", "text": "Indre-et-Loire\n\nIndre-et-Loire je francouzský departement ležící v regionu Centre-Val de Loire.\n\n\n"}
{"id": "306448", "url": "https://cs.wikipedia.org/wiki?curid=306448", "title": "Bitmapový grafický editor", "text": "Bitmapový grafický editor\n\nBitmapový grafický editor nebo také rastrový grafický editor je počítačový program umožňující uživateli prostřednictvím grafického rozhraní vytvářet a upravovat soubory s rastrovou grafikou. Data jsou zaznamenávána v některém z formátů vhodných pro bitmapovou grafiku jako např. JPEG, PNG, GIF a TIFF.\n\nMezi nejznámější bitmapové editory patří proprietární Adobe Photoshop a svobodný GIMP. Ale za zmíňku také stojí program Krita.\n\n\n"}
{"id": "306449", "url": "https://cs.wikipedia.org/wiki?curid=306449", "title": "Cenomani", "text": "Cenomani\n\nCenomani byl galský kmen žijící na území mezi Seinou a Loirou. Později se jedna část kmene usídlila poblíž nynějšího Marseille, druhá část kmene se přestěhovala do severní Itálie a pravděpodobně obývala území ohraničené řekami Adige (lat.\nAthesis), Oglio a Pádem (lat.Padus). Jejich hlavním městem byla Brixia dnešní Brescia.\nV 2. a 3. století př. n. l. se spojili s římany proti ostatním galským kmenům. V první punské válce se spojili s kartagínským generálem Hamilkarem a roku 196 př. n. l. se vzbouřili proti Římanům.\n"}
{"id": "306455", "url": "https://cs.wikipedia.org/wiki?curid=306455", "title": "Uziel Gal", "text": "Uziel Gal\n\nUziel Gal (hebrejsky: עוזיאל \"עוזי\" גל, vlastním jménem Gotthard Glass; 15. prosince 1923 – 7. září 2002) byl izraelský konstruktér, který zkonstruoval samopal Uzi. Pocházel z Výmarské republiky a před emigrací do mandátní Palestiny žil ve Spojeném království. Byl členem Hagany a později důstojníkem Izraelských obranných sil (IOS).\n\nNarodil se v tehdejší Výmarské republice, ve městě Výmar. Vlastním jménem se jmenoval Gotthard Glass. Po nástupu nacismu s celou rodinou emigroval do Spojeného království a následně do Palestiny, která v té době byla britským mandátním územím. Tam si změnil své jméno z Glass na Gal. Vstoupil do židovské skupiny Hagana, která bojovala proti Britům a Arabům, aby se vzdali vlády nad svým územím, na kterém chtěli Židé vyhlásit vlastní stát. Uplatnil se zejména při výrobě a ilegálním získávání zbraní. Absolvoval důstojnický kurz a po vzniku Státu Izrael se stal důstojníkem IOS.\n\nIzraelské ozbrojené skupiny a ze začátku i armáda používaly nejrůznější zbraně, zejména pak britské samopaly Sten, které sice byly účinné a lehce se vyráběly, ale nebyly vhodné pro boj v poušti. Z toho důvodu se Gal rozhodl zkonstruovat samopal, který by splňoval tyto požadavky. Prostudoval konstrukci mnoha zbraní a nejvíce se pak inspiroval československým samopalem, vzor 25. Svůj samopal pak představil v roce 1951. Samopal byl pojmenován Uzi, což je zdrobnělina jména Uziel, proti čemuž však sám jeho konstruktér Uziel Gal protestoval. V současné době patří samopal Uzi mezi nejrozšířenější na světě. Uziel Gal pak byl v roce 1958 první osobou, která získala ocenění Izraelské bezpečnosti.\n\nV roce 1976 se odstěhoval do Spojených států, jelikož jeho dcera Tamar měla nádor na mozku a potřebovala speciální zdravotní péči. V roce 1984 pak jeho dcera zemřela. Jeho manželka Ahuva zemřela o čtrnáct let později v roce 1998. \n\nUziel Gal zemřel ve Spojených státech v roce 2002 na rakovinu. Je pohřbený v kibucu Jagur po boku své dcery a manželky.\n\n"}
{"id": "306457", "url": "https://cs.wikipedia.org/wiki?curid=306457", "title": "Jorge Daponte", "text": "Jorge Daponte\n\nJorge Daponte (5. června 1923 v Buenos Aires, Argentina – 9. března 1963 v Buenos Aires) byl argentinský automobilový závodník, účastník mistrovství světa Formuli 1.\n\nV Mistrovství světa se objevil hned v lednu roku 1954, kdy jel na domácí argentinské Velké ceně. Na startovním roštu stál jako poslední v páté řadě ze sedmnácti startujících. Jeho soukromé Maserati A6GCM se startovním číslem 34 však v osmém kole zastavilo, když ztratil tlak oleje a porouchala se mu převodovka. V této Velké ceně dostal Daponte smyk, vletěl do depa a přejel konstruktéra Enrico Plateho, který na místě zemřel. Do druhé Velké ceny nastoupil v Itálii. Opět v soukromém Maserati A6GCM, tentokrát se startovním číslem 8. Startoval opět z posledního, devatenáctého místa. Tentokrát však to byla až sedmá startovní řada. Velkou cenu dokončil jako poslední, jedenáctý se ztrátou 10 kol za vítězným Fangiem.\n\n\n\nV roce 1954 se účastnil ještě tří nemistrovských závodů vždy na soukromém Maserati A6GCM.\n\n"}
{"id": "306458", "url": "https://cs.wikipedia.org/wiki?curid=306458", "title": "Oglio", "text": "Oglio\n\nOglio je řeka dlouhá 280 km, která je levostranným přítokem řeky Pád v italské Lombardii.\n\nOglio je tvořena spojením dvou horských říček, Narcanello z Presenského ledovce a Frigidolfo z jezera Ercavallo, v národním parku Stelvio. Teče jihozápadním směrem, skrze Val Camonica a jezero Iseo. Do Pádu se vlévá po cestě přes úsek morénových sedimentů nedaleko Cesole a Scorzarolo v provincii Mantova. Protéká regionem Valle Camonica a její povodí pokrývá 6649 km². Je částí Pádskou-Adigského povodí.\n"}
{"id": "306460", "url": "https://cs.wikipedia.org/wiki?curid=306460", "title": "Jan Jiří I. Saský", "text": "Jan Jiří I. Saský\n\nJan Jiří I. Saský (německy \"Johann Georg\") (5. března 1585, Drážďany – 8. října 1656, tamtéž) pocházel z rodu Wettinů a byl saský kurfiřt od roku 1611 do své smrti. Vzhledem k zemím Koruny české hrál významnou roli během třicetileté války. Bojoval na straně protestantů a zprvu byl jeden z kandidátů na Českou korunu, později ale roku 1620 přislíbil Habsburkům pomoc při potírání revolty v Čechách, za kterou později získal do zástavy obojí Lužici. V roce 1635, po krátké vojenské intervenci do Čech v rámci protihabsburské koalice, podepsal s Habsburky tzv. Pražský mír, kterým Lužici získal definitivně.\n\nJan Jiří se narodil Kristiánovi I. Saskému a Žofii Braniborské jako druhorozený syn. Kurfiřtem se stal v roce 1611, po smrti svého bratra Kristiána. Byl horlivý luterán, povahy násilné, oddán pití a výstřednímu životu, za což byl také znám pod přízviskem „veselý kurfiřt“.\n\nRoku 1619 byl korunován Fridrich Falcký českým králem, ale vzhledem k tomu, že Jan Jiří také částečně o tuto korunu usiloval, považoval tuto korunovaci jako osobní křivdu. Později hlasoval při volbě císaře Svaté říše římské národa německého pro Ferdinanda II. Víc než jeho politický vliv mu během třicetileté války přinesla úspěch výhodná zeměpisná poloha Saska, které sousedilo s Českou korunou. Výhodná poloha se projevila již roku 1620, kdy byl 21. března na mühlhausenském konventu přesvědčen hrabětem Oñatem ke spolupráci s císařem spolu s bavorským vévodou Maxmiliánem. Dohodu z Mühlhausenu stvrdil velkou službou, když napadl Lužice a Slezsko, kde se proti němu postavil slezský velitel Jan Jiří Krnovský. Po bitvě na Bílé hoře získal obě Lužice jako zástavu, která mu byla pražským mírem potvrzena dědičně. Jiné odměny se mu nedostalo, navíc restitučním ediktem z roku 1629 byly ohroženy statky, které katolické církvi zabavil.\n\nZa švédské války chtěl zachovat neutralitu a zabránil švédskému králi Gustavu Adolfovi v přechodu přes Labe u Wittenbergu, čímž zavinil pád Magdeburku. Teprve když ligistické vojsko zpustošilo jeho zemi, uzavřel s Gustavem Adolfem spojenectví a saské vojsko pod generálem Arnimem bojovalo po boku Švédů u Breitenfeldu a následně vniklo do Čech. Po smrti švédského krále a po vítězství císařských u Nördlingenu uzavřel s císařem roku 1635 pražský mír a spojil se s ním proti Švédům a Francouzům. Za to mu švédský generál Johan Banér v letech 1635, 1636 a 1639 vydrancoval zemi a podobně ji poplenil i další generál Lennart Torstenson, který porazil Sasy u Jutrobogu a vymáhal krutě válečné kontribuce až do uzavření příměří v roce 1645. Vestfálským mírem bylo kurfiřtovi Janu Jiřímu potvrzeno dědičné držení obou lužických markrabství, která získal Pražským mírem. \n\nJeho obsáhlé zpravodajské službě, především potom agentu Fridrichu Lebzelterovi nebo neznámému „písaři A.“, dnes vděčíme za velmi podrobný popis vlády Fridricha v zemích Koruny české.\n\nJan Jiří se oženil dvakrát. V roce 1604 se Sibylou Alžbětou Württenberskou a v roce 1607 s Magdalénou Sibylou Pruskou. Děti měl pouze s druhou ženou.\n\n"}
{"id": "306461", "url": "https://cs.wikipedia.org/wiki?curid=306461", "title": "Princ Kaspian", "text": "Princ Kaspian\n\nPrinc Kaspian ( ) je kniha z edice \"Letopisy Narnie\". Napsal ji C. S. Lewis, vydána byla v roce 1951, rok po první knize. V češtině byla poprvé vydána v překladu Renaty Ferstové nakladatelstvím Orbis Pictus v roce 1992.\n\nHlavními postavami jsou čtyři králové a královny Narnie (Petr, Edmund, Zuzana a Lucie), princ Kaspian, Kaspianův strýc Miraz. Příběh pochází z dob kdy Narnii vládli Telmaríni (národ pocházející ze země Telmar). V té době se všechna zvířata skrývala, Narnie před nástupem Telmarínů se nazývá „Stará Narnie“.\n\nTelmarín Miraz se zmocní Narnie, zabije krále a všechny kteří by mohli být na škodu, např. sedm Narnijských pánů pošle na východ na moře (o jejich nalezení vypráví kniha Plavba Jitřního poutníka). Mirazův synovec Kaspian stále žije, protože Miraz nemá nástupce na trůn. Od svého učitele a od své chůvy se tajně dozví něco o „Staré Narnii“. Jednou v noci se Mirazovi narodí syn – dědic trůnu a Kaspianův život je v ohrožení. Kaspian se vydává na jih, cestou však narazí do stromu a upadne do bezvědomí. Když se po nějaké době probudí, zjistí, že se nachází v doupěti mluvícího jezevce. Spojí se s ostatními mluvícími zvířaty a s trpaslíky a s fauny a rozpoutají válku. Když jsou v krizi zatroubí na roh královny Zuzany, který dal Kaspianovi jeho učitel. Po zadutí na tento roh se má objevit pomoc. V té době, kdy zatroubil, se z jednoho anglického nádraží přesunuli bývalí králové (Petr, Edmund, Zuzana, Lucie) do Narnie, do hradu Cair Paravel. Hrad je v troskách, Miraz vládl na jiném hradě. Dostanou se na bojiště, zorganizují samostatnou bitvu mezi králem Mirazem a Petrem. Petr vyhraje, avšak Telmaríni i přes dohodu zaútočí. Po krátké chvíli proti nim vyrazí stromy, které se samy pohybují. Telmar je se stromy znepřátelený, proto vojáci utečou. Nakonec se Kaspian stane králem Narnie.\n\nKniha byla v roce 2008 zfilmována, film se jmenuje .\n"}
{"id": "306463", "url": "https://cs.wikipedia.org/wiki?curid=306463", "title": "Inerciální udržení", "text": "Inerciální udržení\n\nInerciální udržení je jedna z možných cest, jak přistupovat k problému získávání energie ze slučování jader atomů.\nMyšlenka řízeného uvolňování fúzní energie pomocí inerciálního udržení vychází ze stejného obecného principu jako vodíková bomba – palivo je zahřáto tak rychle, že dosáhne podmínek k zapálení fúze a začne hořet předtím, než se rozletí. Setrvačnost (inerce) paliva zabraňuje jeho okamžitému úniku – zde se vzal název inerciální udržení.\n\nDůležité je, že množství paliva musí být mnohem menší než v případě vodíkové bomby, aby energie jednotlivé „exploze“ nezničila okolní prostředí. Objem paliva je také omezen tím, kolik energie dokážeme dodat, aby se palivo dostatečně rychle zahřálo. \n\nNa základě těchto úvah o omezení množství paliva lze odhadnout, že typické hodnoty energie uvolněné každou miniexplozí budou řádově stovky miliónů joulů. Pro srovnání, jeden kilogram benzínu obsahuje cca 40 miliónů joulu, takže by každá miniexploze odpovídala spálení asi několika kilogramů benzinu. Takové množství energie může být, díky mnohem většímu energetickému obsahu fúzního paliva, uvolněno jen z několika miligramů směsi deuteria a tritia, což v pevném skupenství představuje malou kuličku (která se nazývá terčík) s poloměrem několika milimetrů. Elektrárna, která by pracovala na principu inerciálního udržení, by měla komoru, v níž by se miniexploze neustále opakovaly, což by byl zdroj pro stálou výrobu elektrické energie.\n\nFúzní reakce mají dostatečnou četnost až při teplotách vyšších než 200 miliónů °C a čistého energetického zisku lze dosáhnout, pokud násobek hustoty paliva a doby udržení energie přesáhne hodnotu přibližně 10 atomových jader na metr krychlový krát čas v sekundách.\nDoba inerciálního udržení (průměrná doba, kterou částice stráví v plazmatu) se pohybuje kolem několika desetin z miliardtiny sekundy, takže hustota plazmatu musí dosáhnout 10 jader na kubický metr..\nTermín zapálení se používá při fúzi jak s magnetickým udržením, tak s inerciálním udržením, ovšem s poněkud rozdílným výrazem. Při magnetickém udržení jde o dosažení ustálených podmínek fúzního hoření a o zapálení mluvíme, pokud ohřev plazmatu stačí k stálému udržení extrémní teploty. Inerciální fúze má v principu pulzní charakter a zapálení nastane, pokud terčík začne hořet směrem od centrální horké oblasti ven.\n\nPro inerciální fúzi je potřeba stlačit palivo v pevném skupenství na velmi vysokou hustotu.\nPevné látky a kapaliny jsou obvykle považovány za \"nestlačitelné\". Není běžná představa, že by bylo možné je výrazně stlačit. Stlačení je nicméně reálné, pokud na terčík působí dostatečně mohutný tlak. Experimentální výsledky ukazují, že deuteriové terčíky lze stlačit až na hustoty odpovídající tisícinásobku normální hodnoty. .\nPostupem ke stlačení terčíku je intenzivní ohřev celého jeho povrchu, který vede k nesmírně rychlému odpařování. Uvolňované horké plyny se odrážejí od dosud pevného povrchu, na který tím působí obrovskou reaktivní silou podobně jako raketové motory. Pokud by byl terčík zahříván jen v jednom směru, vystřelil by v opačném směru. Jestliže je ovšem terčík zahříván rovnoměrně ze všech stran, mohou stejné síly vytvořit potřebný tlak, asi sto miliónkrát převyšující tlak atmosférický., takže se terčík skutečně stlačí.\n"}
{"id": "306466", "url": "https://cs.wikipedia.org/wiki?curid=306466", "title": "José Antonio Camacho", "text": "José Antonio Camacho\n\nJosé Antonio Camacho je španělský fotbalový trenér. Jako hráč byl dlouhou dobu v kádru Realu Madrid a španělské reprezentace. Jako trenér úspěšně působil v několika španělských klubech a v Benfice Lisabon.\n"}
{"id": "306467", "url": "https://cs.wikipedia.org/wiki?curid=306467", "title": "Nikoloz Lekišvili", "text": "Nikoloz Lekišvili\n\nNikoloz Lekišvili, znám také jako Niko Lekišvili (Gruzínsky: ნიკოლოზ \"\"ნიკო\"\" ლეკიშვილი) (*20. dubna 1947) je gruzínský politik a bývalý \"Státní ministr\".\n\nBěhem studií na Gruzínském polytechnickém institutu získal titul inženýr jakožto specialista v oboru fyziky v prostředí s vysokými teplotami. Později studoval ještě ekonomii v Moskvě. V letech 1972-1973 pracoval pro polytechnický institut a působil v Tbilisi jako instruktor v Komsomolu, kde se vypracoval nejprve do pozice prvního tajemníka místního výboru Komsomolu v okrsku \"Prvomájsky\". Koncem 70. let se v Komsomolu dostal až na pozici prvního tajemníka \"Tbiliského městského výboru Komsomolu\". V té době se rozhodl ke vstupu do KSSS a v 80. letech v ní zastával několik funkcí a začal pracovat na tbiliské radnici. V roce 1990 se stal předsedou výkonného výboru města Tbilisi. Díky uvolňujícímu se veřejnému životu se Niko Lekišvili také pustil do podnikání, na jehož poli byl velice úspěšný.\n\nPo volbách do gruzínského parlamentu v roce 1992 se stal poslancem. V parlamentu vykonával funkci předsedy parlamentní komise pro průmysl, stavby, energetiku, dopravu, telekomunikace a ekonomiky měst a obcí. V roce 1993 se stal tbiliským primátorem a tuto funkci vykonával až do dalších parlamentních voleb v roce 1995. Do parlamentu se mu tentokrát dostat nepodařilo, ale 8. prosince si ho gruzínský prezident Eduard Ševardnadze vybral na nově zřízenou pozici \"Státního ministra\", která nahradila funkci právě zrušeného postu premiéra, jehož pravomoci většinou převzal právě Ševardnadze. Někdy touto dobou také Lekišvili vstoupil do Svazu Občanů Gruzie a stal se jejím místopředsedou. Po třech letech, když nastala v Gruzii krize, Lekišvili 26. července 1998 oznámil svou rezignaci a pád vlády.\n\nNa nějakou dobu odešel z politiky, ale rychle se do ní vrátil, když se v roce 1999 uskutečnily nové parlamentní volby. Tentokrát uspěl a dostal se do parlamentu (za Svaz Občanů Gruzie). V parlamentu předsedal výboru pro regionální politiku a samosprávu. Když nastala v Gruzii tzv. Růžová revoluce, ukončil Lekišvili svou politickou kariéru, ale zasednul v nových politických podmínkách do čela výboru pro hospodaření s přírodní zdroji.\n\n"}
{"id": "306470", "url": "https://cs.wikipedia.org/wiki?curid=306470", "title": "Leoš Friedl", "text": "Leoš Friedl\n\nLeoš Friedl (* 1. leden 1977 Jindřichův Hradec) je bývalý český profesionální tenista. Postupně se vyprofiloval v deblového specialistu, ve které vyhrál 16 turnajů okruhu ATP. Největším úspěchem dosavadní kariéry je vítězství ve Wimbledonu v roce 2001, kdy společně s Danielou Hantuchovou ve finále smíšené čtyřhry porazili americko-jihoafrický pár Mike Bryan (USA) - Liezel Huber (JAR) 4:6 6:3 6:2. Leoš Friedl se tak stal čtvrtým českým tenistou, kterému se podařilo vyhrát Wimbledon ve smíšené čtyřhře. Před ním to byli Jana Novotná (1989), Cyril Suk (1992, 1996, 1997) a Helena Suková (1994, 1996, 1997). Na konci roku 2011 skončil s aktivní kariérou ze zdravotních důvodů (problémy se zády), nyní působí jako tenisový trenér.\n\nLeoš Friedl se zúčastnil 1 zápasu v Davisově poháru za tým Česka.\n\nBilance dvouhra 0-0\n\nBilance čtyřhra 0-1\n\n"}
{"id": "306472", "url": "https://cs.wikipedia.org/wiki?curid=306472", "title": "Ithyceridae", "text": "Ithyceridae\n\nIthycerus noveboracensis je druh primitivního nosatce, který je asi 12-18 mm dlouhý. Jeho tělo je pokryto jemnými štětinkami, které vytvářejí pravidelné světlé a tmavé body. Vyskytuje se na východě USA a v jižní Kanadě.\n\nNosec (rostrum) je široký a silný, zatímco tykadla jsou přímá a tenká, se třemi malými tykadlovými paličkami na konci.\n\nTento nosatec je nalézán ve spojení s různými rostlinami rodů Fagaceae, Betulaceae a Juglandaceae, částečně pak i na bílém dubu a americkém buku. Dospělí jedinci se živí novými výhonky a ostatními měkkými částmi jako listy a pupeny. Vajíčka kladou do půdy a jejich larvičky pak požírají kořínky toho samého stromu, na kterém žijí dospělci.\n\nPůvodně byl tento brouk zařazen do čeledi Curculionidae, avšak entomologové se dohodli, že rod \"Ithycerus\" patří čeledi Ithyceridae, protože nemá zahnutá tykadla, což je charakteristický znak pravých nosatců. \"Ithycerus noveboracensis\" je jediným představitelem ve své čeledi.\n\n"}
{"id": "306474", "url": "https://cs.wikipedia.org/wiki?curid=306474", "title": "Komsomolsk na Amuru", "text": "Komsomolsk na Amuru\n\nKomsomolsk na Amuru (rusky \"Комсомо́льск-на-Аму́ре\") je město nacházející se na levém břehu řeky Amur, v Chabarovském kraji Ruské federace. Město leží na Bajkalsko amurské magistrále, 356 km severovýchodně od města Chabarovsk. V lednu 2008 žilo v Komsomolsku na Amuru přibližně 270 900 obyvatel, počet obyvatel klesá.\n\nMěsto bylo postaveno na počátku 30. let 20. století na místě bývalé vesnice Permskoje (\"Пермское\") v rámci industrializace ruského Dálného východu. V dnešní době jsou ve městě významné závody ruského výrobce vojenských letadel Suchoj. Nachází se zde též stanice ruského globálního družicového systému GLONASS.\n\n\n\n"}
{"id": "306475", "url": "https://cs.wikipedia.org/wiki?curid=306475", "title": "4400", "text": "4400\n\n4400 (v anglickém originále The 4400) je americký sci-fi seriál stanice USA Network. Premiéry epizod byly vysílány od roku 2004 do ukončení seriálu v roce 2007.\n\n4400 pojednává o skupině přesně čtyř tisíc čtyř stovek lidí, kteří se objevili 14. srpna poblíž Mount Rainier ve Washingtonu. Tato skupina nemá na první pohled nic společného. Různý věk, různé národnosti, ale přesto mají něco společného. Byli uneseni září bílého světla v různých letech, počínaje rokem 1946. Po jejich návratu americká vláda zvlášť pro tuto situaci zřídila úřad National Threat Assessment Command, zvaný NTAC. Navrátilci si nepamatují nic ode dne svého únosu, jsou dezorientováni, ale nepřibyl jim žádný věk.\n\nTěchto 4400 lidí bylo uneseno mimozemšťany, jak si mnozí myslí, ale ve skutečnosti to jsou pozemšťané z budoucnosti, kteří chtějí zabránit katastrofě na Zemi. V budoucnosti je vymyšlena jakási látka s názvem promicin. Tato látka dodává lidem ze 4400 paranormální schopnosti jako telekineze, telepatie, vidění budoucnosti, předtuchy atd.\n\nTyto nadpřirozené schopnosti se nelíbí americké vládě, která se těchto sil ve velké skupině lidí bojí. Prostřednictvím Ntacu se proto snaží naočkovat všechny 4400 inhibitorem, tedy látkou zpomalující reakci promicinu. Na většinu tento inhibitor zabírá. Vedlejším účinkem se pak projeví ztráta imunity, její selhání či oslabení. Na tento stav vědci reagují vakcínou proti inhibitoru, která je vyprodukována z krve Isabelle Tylerové, která inhibitor nedostala. Díky Jordanu Collierovi, který se stal hlavním mluvčím navrátilců a jeho věrných následovníků se tisíce dávek promicinu dostává na veřejnost, k obyčejným lidem, kteří mohou získat schopnosti 4400 a tím otevřít cestu k záchraně světa.\n\nSeriál má čtyři série. První je tzv. \"minisérie\" sestávající z pouhých pěti epizod. Další tři mají každá po třinácti dílech (44 dílů celkem).\n"}
{"id": "306476", "url": "https://cs.wikipedia.org/wiki?curid=306476", "title": "Važa Lortkipanidze", "text": "Važa Lortkipanidze\n\nVaža Lortkipanidze (gruzínsky: ვაჟა ლორთქიფანიძე, *29. listopadu 1949 v Tbilisi) je gruzínský vědec, politik a diplomat. Od roku 1998 do 2000 zastával funkci \"Státního ministra\". Před tím působil jako dlouholetý velvyslanec Gruzie v Rusku.\n\nLortkipanidze studoval na Tbiliské státní univerzitě a v roce 1973 získal diplom z oboru matematika. Dále studoval fyziku, historii a politologii v Moskvě na tamní akademii věd, kde získal doktorát. Po návratu ze studií vstoupil do KSSS a začal svoji politickou kariéru.\n\nBěhem let 1983 až 1988 byl členem stranické rady v Mtacmindě (od roku 1986 byl jejím prvním tajemníkem). Dále působil do roku 1986 jako první tajemník ústředního výboru gruzínského Komsomolu. Nakonec se v roce 1988 stal tajemníkem Ústředního výboru gruzínské komunistické strany a v roce 1989 povýšil na místopředsedu Rady ministrů Gruzínské SSR.\n\nPo osamostatnění Gruzie od SSSR počátkem 90. let a před pádem vlády prezidenta Gamsachurdii pracoval jako náměstek ministra zdravotnictví a jako poradce v resortu školství a vědy v rámci Státní rady. Tyto posty ovšem brzy opustil a vrátil se po letech k vědě, když našel místo ve Výzkumném ústavu v Tbilisi.\n\nPo Gamsachurdiově pádu v roce 1992 si ho ale zvolil nový vládce Gruzie Eduard Ševardnadze jako ředitele své prezidentské kanceláře, kde působil až do 17. ledna 1995. Od té doby působil v Moskvě jako gruzínský velvyslanec, až do roku 1998. V této pozici působil jako hlavní vyjednavač ohledně vyjednávání o statutu Abcházie s Ruskem i díky jeho vřelým vztahům s vysoce postavenými ruskými vládními činiteli, avšak ocital se na domácí scéně pod palbou kritiky opozice za jeho přílišnou proruskou orientaci.\n\nNakonec se stal na období od 7. srpna 1998 do 11. května 2000 Státním ministrem po rezignaci Nikoloze Lekišviliho, který podlehl tlaku kritiky kvůli špatné hospodářské situaci Gruzie. V roce 1999 byl zvolen do parlamentu za stranu Svaz občanů Gruzie. V roce 2000 ale z vlády odešel a v roce 2001 odešel po rozkolu ve straně i ze Svazu občanů Gruzie a v listopadu 2002 vstoupil do jiné strany s názvem \"Nová Abchazeti a křesťanští demokraté\". Přesto zůstal spojencem Eduarda Ševardnadzeho.\n\nV roce 2002 se stal předsedou strany Křesťanská demokratická unie Gruzie a v letech 2003 až 2004 se účastnil kampaně prezidentských voleb, ale nakonec vůbec nekandidoval. Místo toho působil jako ředitel Ševardnadzeovy prezidentské kampaně. Avšak po Revoluci růží svou politickou kariéru ukončil.\n\nV současnosti působí mimo politiku a přednáší minimálně od roku 2010 na Tbiliské státní univerzitě. Je ženatý s Irine Chomerikijovou (od roku 1983), s níž má dvě dcery: Nino (*1984) a Anu (*1993).\n\n"}
{"id": "306478", "url": "https://cs.wikipedia.org/wiki?curid=306478", "title": "Guillermo Cañas", "text": "Guillermo Cañas\n\nGuillermo Cañas (* 25. listopad 1977 Buenos Aires) je argentinský profesionální tenista. V roce 2005 byl na dva roky diskvalifikován za užívání dopingu.\n\nGuillermo Cañas se zúčastnil 9 zápasů v Davisově poháru za tým Argentiny.\n\nBilance dvouhra 5-2\n\nBilance čtyřhra 3-2\n\n"}
{"id": "306481", "url": "https://cs.wikipedia.org/wiki?curid=306481", "title": "Promicin", "text": "Promicin\n\nPromicin je fiktivní chemická látka použitá jako základní motiv v televizním seriálu \"4400\" (poprvé uváděn v USA v letech 2004–2007).\n\nLátka má ovlivňovat komunikaci neuronů s ostatními buňkami. Obsah promicinu v těle propůjčuje paranormální schopnosti. Může být potlačen inhibitorem promicinu, látkou, která s sebou nese vedlejší účinky.\n\nPromicin byl původně objeven Maxem Hudsonem, který zkoumal jednoho ze 4400, Orsona Baileyho. Doktor Kevin Burkhoff, světový vědec a specialista na neurony, začal své poznatky dávat do spojitosti se 4400 a jejich schopnostmi. On sám na sobě promicin vyzkoušel a dospěl k regenerativním schopnostem.\n\n"}
{"id": "306482", "url": "https://cs.wikipedia.org/wiki?curid=306482", "title": "Carl Cox", "text": "Carl Cox\n\nCarl Cox (* 29. července 1962, Barbados) je DJ hrající house a techno. Pravidelně obsazuje první místa v hodnocení nejlepších DJs světa. Je šéfem agentury Ultimate a labelu Ultimatum Records.\n\nNa hudební scéně se začal objevovat v 80. letech coby hardcore a acid House DJ. V roce 1986 se přestěhoval do Brightonu, kde hrával po místních klubech. Proslavil se během Summer of Love 1988, kdy jako vůbec první DJ zapojil do setu třetí gramofon. Vysloužil si tak přezdívku „Tří-gramofonový mág\" (v originále „\"Three Deck Wizard\"\"). Svůj první singl s názvem „I Want You (Forever)“ vydal v roce 1991 na labelu Perfecto Records, na svém kontě má i tři studiová alba.\n\nCarl Cox je jedním z nejoblíbenějších DJs na světě. Jeho energie, s níž dokáže roztančit masy lidí po celém světě, se brzy stala pověstnou mezi majiteli klubů a promotéry. Přes náročné cestování po celém světě již více než deset let, si Carl našel čas i na další činnost spojenou s hudbou - založil nezávislý label Intec a spolu s Jimem Mastersem se věnuje společnému labelu Ultimatum Records a noci Ultimatum Base.\n\nRoku 1997 byl vyhlášen vítězem prvního ročníku ankety světový DJ roku časopisu DJ Mag a od té doby se neustále drží v první desítce či těsně za ní. Získal rovněž roli majitele klubu v legendárním britském filmu o klubové kultuře \"Human Traffic\".\n\nKaždotýdenní dvouhodinový rozhlasový pořad \"Global\", který měl přes 16 milionů posluchačů, byl vysílán i v Česku na Dance radiu.\n\n\n\n\n\n"}
{"id": "306492", "url": "https://cs.wikipedia.org/wiki?curid=306492", "title": "Dido", "text": "Dido\n\nDido Florian Cloud de Bounevialle O'Malley Armstrong (* 25. prosince 1971, Londýn, Anglie) v hudebním světě známá jako Dido je britská zpěvačka, držitelka BRIT Awards.\n\nDebutová deska \"No Angel\" s hity „Hunter“ a „Thank You“ vyšla 1. června 1999. Masivní prodeje zaznamenala však až o dva roky později za výrazného přispění Eminema, který její hlas nasamploval do skladby „Stan“. Neméně úspěšná byla i autobiografická deska \"Life for Rent\", na které spolupracovala se svým bratrem Rollem Armstrongem (Faithless). Třetí album \"Safe Trip Home\" bylo vydáno 17. listopadu 2008, mimo Rolla se na něm podíleli i další významní hudebníci jako Brian Eno či Mick Fleetwood.\n\n\n\n\n"}
{"id": "306493", "url": "https://cs.wikipedia.org/wiki?curid=306493", "title": "Václav Ježek", "text": "Václav Ježek\n\nVáclav Ježek (1. října 1923, Zvolen – 27. srpna 1995, Praha) byl československý fotbalový trenér a hráč. Trenérskou kariéru zahájil jako mládežnický trenér v Jaroměři a Liberci, odkud se přesunul do Lokomotivy Česká Lípa, se kterou během dvou let postoupil z kraje až do divize. V roce 1964 však odstartovala jeho úspěšná trenérská klubová kariéra ve Spartě, kromě které působil v československé lize také na lavičce Dukly.\n\nNa úspěchy však navázal i v zahraničí, a sice v Nizozemsku (ADO Den Haag a Feyenoord Rotterdam) i ve Švýcarsku (FC Curych). Vedl také československou reprezentaci, kterou dovedl k triumfu na Mistrovství Evropy 1976 v Bělehradě. I tento úspěch pomohl Ježkovi k vítězství v anketě o nejlepšího českého fotbalového trenéra 20. století.\n\nJežkovo jméno nese i fotbalový turnaj – Memoriál Václava Ježka – pořádaný od roku 1994 pro mládežnické reprezentační výběry.\n\n"}
{"id": "306496", "url": "https://cs.wikipedia.org/wiki?curid=306496", "title": "Jukebox", "text": "Jukebox\n\nJukebox je zařízení na přehrávání hudby, dnes už převážně využívající systém MP3 ve spojení s počítačem. Existuje několik podob samotného jukeboxu, k nejznámějším patří tzv. \"klasické\", které mají okolo 150 cm na výšku a 60 cm na šířku. Trendem poslední doby je i \"nástěnný\", který se hodí do menších prostor. Díky moderní technice a počítačům, které nahradily CD disky, pojme takovýto jukebox přes 30 000 písniček a zhruba 4 000 interpretů, průměrná velikost disků v jukeboxech je 200–400 GB. Tento obsah je více či méně stejný ve všech jukeboxech, vzhledem ke stejnému zdroji odkud data pochází, to shromažďuje speciální club vlastníků CD pod dohledem sdružení OSA a Intergram.\n\nPojmem jukebox se používá také pro software poskytující přehrávání sbírky elektronických písniček. Může se jednat o desktopovou aplikaci zpřístupňující multimédia uložená na daném počítači, nebo webovou stránku, která přehrává soubory zveřejněné na internetu.\n\n\n"}
{"id": "306497", "url": "https://cs.wikipedia.org/wiki?curid=306497", "title": "Cessna T-37", "text": "Cessna T-37\n\nCessna T-37 (známý pod přezdívkami \"Tweety Bird\" nebo \"Tweet\") je americký cvičný letoun pro základní výcvik a lehký útočný letoun. Malý a úsporný dvoumotorový stroj létá již přes 50 let nejen v USA, ale i v řadě dalších letectev. V minulosti z něj byla odvozena lehká bitevní varianta Cessna A-37 Dragonfly, jež se uplatnila především ve vietnamské válce.\n\nI po padesáti letech slouží letoun k základnímu výcviku v USAF a US Navy. V USAF platí, že po získání prvních zkušeností s T-37 piloti pokračují ve výcviku na strojích Northrop T-38 Talon, Beechcraft T-1 Jayhawk a Bell UH-1 Iroquois. Z více než 1000 postavených strojů jich v USA dodnes létá více než 100, ale od roku 2001 jsou letouny tohoto typu nahrazovány novým typem Raytheon T-6 Texan II.\n\nUž během druhé světové války a korejské války si firma Cessna získala dobrou pověst díky výrobě lehkých dopravních a pozorovacích letounů. V roce 1952 Cessna zareagovala na specifikace programu \"Trainer Experimental (TX)\", na základě kterých měl být vyvinut lehký dvoumístný cvičný letoun pro základní výcvik pilotů. \n\nCessna vyvinula malý dvoumístný, dvoumotorový letoun, označený jako Model 318, ve kterém pilot a instruktor seděli vedle sebe ve společné kabině, což umožnilo jejich lepší spolupráci. Překryt pilotů se zvedal vzhůru směrem dozadu, což tehdy bylo obvyklé řešení. Oba členové posádky měli k dispozici vystřelovací sedadla. Letoun měl krátké přímé křídlo v jehož kořenech byly vstupy vzduchu do motorů a jednoduchou svislou ocasní plochu. Podvozek byl klasický příďový. Aerodynamicky čistý letoun byl vybaven aerodynamickými brzdami za přední podvozkovou nohou, které sloužily pro snížení přistávací rychlosti. \n\nStroj poháněla dvojice motorů Continental-Teledyne J69-T-9 o tahu 12,7 kN, což byla licenční verze francouzských motorů Turboméca Marboré. Jelikož letoun nebyl vybaven přetlakovou kabinou, byl jeho dostup omezen na 7600 metrů.\n\nV roce 1954 byla Cessna vybrána ke stavbě tří prototypů XT-37 a jednoho draku pro statické zkoušky. První let prototypu nastal 12. října 1954. Letoun byl dobře ovladatelný na zemi i ve vzduchu, nenáročný na údržbu, což usnadňovala více než stovka odklopných přístupových panelů. Zkušený personál bych schopen vyměnit motor letounu během 30 minut. První prototyp byl zničen během testů a zbylé dva prošly řadou úprav, především došlo ke zvětšení svislé ocasní plochy. Poté byla objednána sériová výroba letounu pod označením T-37A.\n\n\n\n\n\nOd roku 1989 prodělávaly stroje T-37 dosud sloužící v USAF modernizaci draku. Teprve v červnu 1999 byl americkému letectvu dodán první sériový T-6A Texan, vybraný jako náhrada za T-37.\n\n\n\n"}
{"id": "306500", "url": "https://cs.wikipedia.org/wiki?curid=306500", "title": "Jak Zdenek o kalhotky přišel", "text": "Jak Zdenek o kalhotky přišel\n\nJak Zdenek o kalhotky přišel je povídka Jana Otčenáška z roku 1971 (vyšlo 1973) v Lidových novinách.\n\nDěj povídky se odehrává v malém, nepojmenovaném městě na konci 70. let. Hlavními postavami jsou herci ochotnického divadla a nejbližší nepojmenovaná rodina.\n\nMladý student gymnázia Zdenek začíná vypomáhat v ochotnickém divadle, které nacvičuje pohádku „Srdce na dvě půlky.“ Při jedné z mnoha scén si nedopatřením roztrhne kalhoty. Děj je zasazen do pochmurného jarního počasí, které autor často popisuje a líčí. Zdenek pod tíhou svého vlastního zesměšnění zakrývá otvor svou příruční taškou. Ostatní členové divadla (herečka Veronika, režisér Ladislav) se mu začnou smát. Pouze jeho nejbližší kamarád (herec Stanislav) s ním soucítí. I přes tento aktuální handicap se po zbytek dne nestraní společnosti.\n\nAutor kritizuje společnost a ukazuje skoro až kamennou netknutost Zdenka, který i přes sociální tlak neschovává svůj problém a jde odvážně mezi lidi. Otčenášek opět dokazuje charakteristickou vůli svých hrdinů, kteří se k problémům staví odvážně a bez předsudků, přestože jsou jakkoli velké.\n\nPříruční taška je symbolem zchátralosti a zatuchlosti tehdejší normalizační doby, která má zakrýt slabiny, ale zároveň ukazovat to nejlepší, co zbylo.\n\nOtčenášek zde staví do kontrastu problémy tehdejší doby se zcela banální událostí roztržení kalhot. V metaforách a dvojsmyslech poukazuje na lidské vlastnosti jako je hrdinství, čest, touha postavit se problémům a neskrývat je.\n\nNázev povídky je narážkou na pohádku Zdenka Milera \"Jak krtek ke kalhotkám přišel\".\n"}
{"id": "306502", "url": "https://cs.wikipedia.org/wiki?curid=306502", "title": "Kurgan (město)", "text": "Kurgan (město)\n\nKurgan ( ) je město v Rusku, administrativní centrum Kurganské oblasti. Žije zde obyvatel. Město leží na řece Tobol, ve vzdálenosti 1973 km od hlavního města Moskvy.\n\nMěsto bylo založeno roku 1662 pod názvem Carské městečko (Царёво Городище), od roku 1782 byl Kurgan povýšen na město. V roce 1943 vznikla Kurganská oblast a Kurgan se stal jejím administrativním centrem.\n\n\n"}
{"id": "306503", "url": "https://cs.wikipedia.org/wiki?curid=306503", "title": "Palestina (rozcestník)", "text": "Palestina (rozcestník)\n\nPalestina může mít různé významy:\n\n"}
{"id": "306505", "url": "https://cs.wikipedia.org/wiki?curid=306505", "title": "Palestina", "text": "Palestina\n\nPalestina (z řeckého Παλαιστίνη; : \"Palaestina\"; : אֶרֶץ יִשְׂרָאֵל, \"Erec Jisra'el\", dříve také פלשתינה \"Palestina\"; : فلسطين, \"Filastín\") je název historického území na Blízkém východě, který se poprvé objevuje u Hérodota, avšak oficiálně používaný od roku 135 n.l., který se používá k popisu geografické oblasti mezi Středozemním mořem a řekou Jordán. V Bibli je označována jako Země izraelská (), používá se také označení Svatá země nebo Země zaslíbená. Historicky je Palestina jižní součástí rozsáhlejšího území nazývaného Kanaán.\n\nJako geografický a apolitický výraz může být ve svém širším významu zmiňován ve spojitosti se starověkou Palestinou, oblastí zahrnující současný Stát Izrael, Izraelem okupované území po Šestidenní válce, řeku Jordán a části Libanonu a Sýrie. V současných pojmech může zahrnovat také oblast, kterou dříve zahrnoval Britský mandát Palestina a dnes oblast zahrnovanou Izraelem, Západním břehem Jordánu, Pásmem Gazy a Východním Jeruzalémem.\n\nPoužití tohoto pojmu v kontextu izraelsko-palestinského konfliktu získává politický význam a hranice tohoto území jsou předmětem sporů. Britský mandát Palestina, svěřený Společností národů Spojenému království, v minulosti zahrnoval území dnes známé jako Jordánsko, Izrael, Západní břeh Jordánu, Pásmo Gazy a Jeruzalém, a to až do roku 1921, kdy Spojené království ustanovilo nad územím východně od řeky Jordán Zajordánský emirát. Pro palestinské Araby jsou hranice Palestiny území Britského mandátu kromě Zajordánska, tak jak je psáno v Palestinské národní chartě.\n\nV současné době může být označení Palestina použita ve spojitosti s Palestinskou autonomií a Státem Palestina, entitou uznanou více než 100 státy světa. Organizace spojených národů udělila Státu Palestina v roce 2012 status \"nečlenského pozorovatelského státu\" (non-member observer state). OSN považuje za území Státu Palestina Pásmo Gazy, Západní břeh, včetně Východního Jeruzaléma, v hranicích z roku 1967.\n\nModerní člověk se na území Palestiny, poprvé mimo Afriku, objevuje 90 tisíc let př. n. l. Přibližně 10 tisíc let př. n. l. se objevují první protozemědělci a lovci gazel. V 8. tisíciletí dochází k rychlému přechodu k usedlému zemědělství. Vystřídá se několik málo poznaných zemědělských společností, z nichž poslední byli Kanaánejci. Jsou obyvateli místa, kde později vznikl Erec Jisra'el (Kanaánu - כּנען). Kanaánejci byli semitský kmen zmíněný již v Tóře. První zmínka o nich pak pochází zhruba z roku 3500 př. n. l. Kanaánejci však jako kmen a národ zanikli mnohem dříve, než na toto území přišli Pelištejci.\n\nPelištejci byli nesemitský (indoevropský) kmen, potomci Pelasgerů - jako např. Albánci - uváděných jako jeden z tzv. mořských národů. Uznávaný výklad názvu Pelištejců se odvozuje od slova \"falasa\", což znamená „vystěhovalec“, či „přistěhovalec“. Podle Tóry jsou Pelištejci cizí kmen, který vyšel z Egypta po vyhnání faraónem Ramsesem III. v roce 1176 př. n. l. Původně však žili na ostrově Kréta (který je známý také jako Kaftor). Po vyjití z Egypta se nejdříve Pelištejci usadili poblíž Vádí El-Ariš, a poté jej zhruba kolem roku 1200 př. n. l. překročili a usadili se v oblasti dnešní Gazy.\n\nPelištejské dějiny jsou přibližně tisíc let dlouhé a dají se rámcově rozdělit do tří epoch. Do první patří období bojů o nadvládu se sousedními Izraelity, Féničany a Izmaelity, do druhé patří období bojů o vlastní samostatnost s Egypťany a Asyřany a do třetí epochy patří období zániku pelištejského státu a helénizace pelištejské svébytnosti ve 4. století př. n. l.\n\nJistou podobnost mezi biblickými Pelištejci a dnešními Palestinci lze spatřovat v neustálých útocích na Izraelity, které se vyskytovaly již v dobách Soudců. Podle Tóry se dokonce Pelištejcům podařilo ukořistit Schránu úmluvy, ale nakonec ji Izraelitům vrátili poté, co je napadl mor, což spatřovali jako boží trest. Pelištejce lze nalézt i v dalších důležitých momentech židovské historie. Tóra uvádí, že Dalila, do které se zamiloval Samson, a která ho vlákala do pasti, aby mohl být zabit, byla Pelištejka. Pelištejec byl i Goliáš, proti kterému bojoval David. Pelištejci, jako ostatní nepřátelé Izraele, pomáhali králi Nebúkadnesarovi II. v roce 588 př. n. l. zničit Jeruzalém. Historie Pelištejců pak končí v roce 322 př. n. l. poté, co Alexandr Veliký dobyl Persii.\n\nJejich pozdější „návrat“ v roce 135 n. l. je již spíše symbolický, jelikož se nejedná o skutečný návrat, nýbrž spíše o memento. Poté, co Římané, v té době vládci nad Erec Jisra'el, potlačili protiřímské povstání Bar Kochby, přejmenoval pohanský císař Hadrián území Izraele (Erec Jisra’el) v protižidovském duchu po úhlavním nepříteli Izraelitů, tj. po Pelištějcích. Současní Palestinci tak nejsou přímými potomky Kanaánejců, ani potomky Pelištejců. V latině se Pelištejci nazývali \"Philistaei\", Palestina potom \"Palaestina\". Odtud pak pochází označení Palestina. Současní Palestinci jsou potomky pravděpodobně všech národů, které se přes tento region převinuly, v tom i podle průzkumů DNA mají částečně samozřejmě i židovské kořeny. V roce 1914 tzv. Palestinci či Palestinští Arabové stanovili více než 90 procent populace.\n\n\n"}
{"id": "306507", "url": "https://cs.wikipedia.org/wiki?curid=306507", "title": "Josef Korbel", "text": "Josef Korbel\n\nJosef Korbel (20. září 1909 Kyšperk dnes Letohrad jako Josef Körbel – 18. července 1977 Denver, USA) byl československý diplomat a americký pedagog, který je dnes nejvíce znám jako otec Madeleine Albrightové, ministryně zahraničních věcí USA ve vládě Billa Clintona, a učitel Condoleezzy Riceové, pozdější ministryně zahraničních věcí USA ve vládě George W. Bushe.\n\nPřestože byl v diplomatických službách československé vlády, byl Korbel po nacistické invazi v roce 1939 donucen odejít do zahraničí. Sloužil jako poradce Edvarda Beneše, československého exilového prezidenta v Londýně, až do porážky nacismu v roce 1945. Vrátil se do Československa a sloužil jako velvyslanec v Jugoslávii, odkud byl po komunistickém puči v roce 1948 nucen znovu emigrovat.\n\nPoté, co se dozvěděl, že byl odsouzen k trestu smrti v nepřítomnosti, požádal o politický azyl v USA.\nV USA pracoval jako profesor politických věd na Univerzitě v Denveru v Coloradu, stal se zakladatelem a děkanem školy mezinárodních studií, která nese nyní jeho jméno, a Nadace pro studium sociálních věd. Jedním z jeho studentů byla i Condoleezza Riceová.\n\nPo jeho smrti Universita v Denveru uděluje od roku 2000 Humanitární cenu Josefa Korbela, kterou obdrželo již 28 osob.\n\nO jeho životě vznikl dokumentární film s názvem \"Muž s dýmkou - portrét Josefa Korbela\". Film je postaven na výpovědích Madelaine Albrightové a dalších členů rodiny, vypráví o něm také jeho studentka Condoleezza Riceová. Režie se ujal Josef Císařovský, producentem filmu je Miloslav Doležal, Grant produkce, Praha. Premiéra květen 2011. \n\n \n"}
{"id": "306509", "url": "https://cs.wikipedia.org/wiki?curid=306509", "title": "Pohled (okres Havlíčkův Brod)", "text": "Pohled (okres Havlíčkův Brod)\n\nPohled je obec, bývalé městečko, v okrese Havlíčkův Brod v české části Vysočiny, po obou stranách řeky Sázavy. Společně s vesnicí Simtany tvoří obec Pohled, která historicky bývala městysem, v současné době je pouze běžnou „obcí I. stupně“. Obě sídla leží několik kilometrů východně od Havlíčkova Brodu, při silnici I/19 a hlavní železniční trati Brno – Havlíčkův Brod směrem na Přibyslav, ve stejném směru prochází i červeně značená turistická Cesta K. H. Borovského, kolmým směrem žlutě značená trasa přes Svatou Annu. Žije zde obyvatel. Žila zde i česká zpěvačka Marta Kubišová (v letech 1975 až 1986).\n\nVes patřila Smilovi z Lichtenburka, který ji v 60. letech 13. století mansky propůjčil svému purkrabímu Bohuslavu z Chuchel. V roce 1267 ves postoupil třem dcerám Vítka z klokot, které pojaly úmysl založit zde klášter cisterciaček. Nejprve byl založen kostel Nanebevzetí Panny Marie, pro jehož stavbu již roku 1263 papežský legát Anselm udělil odpustky a roku 1265 byl položen základní kámen. Roku 1267 se již zmiňuje konvent nového kláštera Do sklonku 13. století vedla přes Pohled obchodní stezka, která propojovala haberskou stezku v Brodě s libickou stezkou, která vedla přes Přibyslav a Ronov.. V roce 1329 klášter vyhořel a byl obnoven během 1. poloviny 14.století, než jej v roce 1422 vyplenilo vojsko táborských a roku 1424 kostel vypálili husité pod vedením Jana Žižky.\n\nOd středověku byl Pohled osídlen převážně německy mluvícími obyvateli, kteří tvořili tzv. Jihlavský jazykový ostrov. Podle zasvěcení někdejšího kláštera \"Údolí Panny Marie\" (latinsky \"Vallis Sanctae Marie Virginis\"), se obec německy obec nazývala \"Frauenthal\".\nTeprve po Bílé Hoře cisterciačky získaly od císaře Ferdinanda II. prostředky z konfiskátů na obnovu a rozšíření kláštera v barokním slohu. Během třicetileté války utrpěl klášter dvěma nájezdy švédské armády: roku 1639 pod velením generála Adama von Pfuela a roku 1645 tudy po bitvě u Jankova táhlo vojsko generála Lennarta Torstensona a vyplundrovalo klášter i dvůr. Roku 1722 zachvátila Pohled morová rána, při které zemřela stovka obyvatel. Pro ně byl založen hřbitov u sv. Anny, používaný až do roku 1772.\nV letech 1652-1690 byla vybudována tři barokní křídla klášterních budov a nakonec polygonální kaple Všech svatých. Po zrušení komunity v roce 1782 sloužil areál ještě deset let jako útulek pražským karmelitkám od sv. Josefa.\n\nV 90.letech 18. století byly budovy kláštera proměněny v textilní manufakturu a po roce 1807 přestavěny na zámek tehdejšího majitele panství, Josefa z Unwerthu.\nRoku 1872 byl Pohled povýšen na městys.\nZa druhé světové války byl Pohled prohlášen za německou obec, vzhledem k většině zde žijících Němců, takže zde nesměly být dvojjazyčné nápisy. Koncem roku 1944 Němci v Pohledu uskladnili knihy zemského archivu a část universitní knihovny pražské. Partyzáni zde několikrát přerušili železniční trať a vykolejili vlak.\nKvůli nedostavěné škole se obec zadlužila. Již několik let před rokem 2010 se obec pokoušela prodat rozestavěnou školu i pohledský zámek, o jednotlivé budovy však nebyl zájem. Do konce července 2010 musí splatit 20 milionů Kč, jinak by mohl být majetek obce zastaven. Proto na podzim roku 2010 obecní zastupitelstvo pod vedením starosty Milana Klementa schválilo nabídnout k prodeji zámek s parkem a rybníkem, klášterní kostel, sokolovnu, garáže motocyklového klubu, moštárnu zahrádkářů a další objekty, údajně dle iDnes.cz i silnice i chodníky, a to za celkovou cenu nejméně 15 milionů Kč, avšak s podmínkou, že všechny komunikace zůstanou veřejně průchodné či průjezdné a že nový majitel ponechá ještě 4 roky za nezměněných podmínek v nájmu sdružení zahrádkářů a myslivců a kadeřnici. Odhadci pojišťoven ocenili zámek na 120 milionů Kč, realitní makléř Jiří Šerý ze společnosti Lima Real, která v minulosti zprostředkovávala prodej, považuje tuto cenu za „trochu nadsazenou“, jeho agentura nabízela zámek za 40 milionů Kč a neuspěla ani po snížení ceny na 20 milionů.\n\n\nCentrum městečka se nachází na pravém břehu Sázavy, k řece přímo přiléhá klášterní areál. Mezi dominanty městečka patří také nová škola, která všechny domy v okolí převyšuje o několik pater, ale je zatím nedostavěná a již mnoho let chátrá a stává se zříceninou. Další turistickou zajímavosti je vybagrované místo po statku, které je veliké několik hektarů a nachází se přímo uprostřed vesnice.\nKe katastrálnímu území Pohled patří kromě samotného městečka i široké okolí s několika samotami či menšími osadami. Na severozápadě území, severně od silnice I/34, se nachází Böhmův kopec, na jehož přivrácené (jižní) straně leží rozsáhlý Böhmův dvůr, nazývaný též Secký dvůr. O něco východněji leží při téže silnici v údolí Roušťánského potoka osada nazývaná Roušťány či Roušťany. V Roušťánech odbočuje k severovýchodu silnice III/03422 na Českou Bělou. Ve výstavbě je přeložka silnice I/34, která Roušťány obchází ze severu a Roušťánský potok i silnici 03422 překonává velkým mostem. Jihovýchodně od Roušťan, směrem k Pohledu, leží při křižovatce silnic I/34 a I/19 rozsáhlý zemědělský areál, která obklopuje se severu a západu Houbový les a na jihozápadě zalesněná Houbová stráň svažující se k řece a železniční trati; za tratí uvnitř zákrutu Sázavy se nachází dvojice vodních nádrží a u ní skládka odpadu. Na severní straně Roušťan u přítočného potůčku je soustava rybníčků sloužící jako drůbežárna, severně od ní spadá ještě k území obce Velký les (přilehlá část nese pomístní název Za drůbežárnou), za lesem už leží sousední obec Ždírec. Údolí Roušťánského potoka, východně od Velkého lesa, nese název Rasův důl; o něco východněji, u ždírecké samoty Proseč, do území Pohledu zasahuje ještě výběžek lesa zvaný U jízdy. Jižně od něj se nedaleko silnice I/34 nachází další hospodářský dvůr, který na mapách není pojmenovaný.\nV blízkosti městečka, asi 1,5 km severoseverovýchodně, se nachází poutní místo Svatá Anna s Křížovou cestou. Jednu z cest z Pohledu ke Svaté Anně lemuje lipová alej, kratší cesta lemovaná drobnými sakrálními stavbami vede kolem potůčku úpatím kopce zvaného Kalvárie, z nějž je podle turistické mapy daleký rozhled. Vznik poutního místa je spojen s legendou o klášterním písaři, který v klášterním lese při pronásledování jelena zapadl do bažiny. V nouzi slíbil, že zachrání-li se, postaví na místě kapli ke cti svaté Anny. Při kopání základů byl objeven léčivý pramen.\n\nProti Houbové stráni, na levém břehu Sázavy, se nachází při cestě K. H. Borovského samota Anžírna. Levý břeh Sázavy proti samotnému městečku Pohled se zvedá do hřebene, jeho severovýchodní protáhlá Studená stráň je zalesněná. Na nezalesněné části hřebene se nachází řada samot (hospodářských dvorů), například U Eisů, U Dušků, U Ježků, U Zachariášů, hřeben pak vrcholí opět v zalesněné části na hranici území Pohledu s Dlouhou Vsí kótou 539,3 pod názvem Duškův kopec. V levobřežní části Pohledu se nachází nádraží Pohled a přilehlá zástavba (ulice Nádražní, U štítu a Nad tratí), na ulici Nad tratí navazuje kamenolom a zalesněný Psí hřbet. Levobřežní čtvrtí stoupá silnice III/03815 do Dlouhé Vsi.\n\nKatastrální území Simtany přiléhá k území Pohled z východní strany. Kromě samotné vesnice Simtany do něj spadá i osada U Tomů (označovaná též jako Svatá Anna), nacházející se asi 1,5 km severoseverovýchodně od Simtan a asi půl kilometru východně od poutního místa Svatá Anna.\n\nBývalý klášter cisterciaček, přestavěný na zámek, při pravém břehu Sázavy je nejvýznamnější památkou obce. Byl založen v roce 1267 či 1256 šlechtičnami z rodu Vítkovců a podřízen opatství Sedlec. Zakladatelky kláštera, sestry Uta, Ludmila a Kateřina, klášter nazvaly Der lieben Frauen Tal (Údolí blahoslavené Panny Marie), ve zkrácené verzi Frauental (česky též Údolí panen). Za vlády Oty Braniborského byl klášter vydrancován vojskem a až do roku 1300 pustý. Roku 1329 klášter vyhořel a následujících 22 let pustý, v letech 1422 a 1424 jej vyplenili husité. Podle místní legendy zemřeli Jan Žižka a další husité po otráveném jídle od zdejších jeptišek, které se tak mstily za své předchozí hromadné znásilnění. Ve druhé polovině 15. století byl klášter obnoven, roku 1639 jej vydrancovali Švédové, v letech 1652–1690 byl přestavěn, roku 1782 byl v rámci josefinských reforem zrušen a v pohledu byla zřízena farnost, poté klášter sloužil ještě 10 let karmelitánkám. Protože o koupi zkonfiskovaného kláštera nebyl zájem, byl pronajat Joštovi z Jihlavy jako továrna na sukna. Roku 1807 koupil panství Josef, hrabě z Unwerthu, a přestavěl na zámek. Roku 1822 odkázal panství synovci Eugenu Sylva Tarouccovi, který jej později prodal. Roku 1864 hrabě Eugen Unwerth zámek prodal hraběnce Klotildě Clam-Gallasové z Dietrichsteina. Její dcera, hraběnka Festetičová, obývala zámek až do začátku druhé světové války. V roce 1945 přešel znárodněný zámek na Národní pozemkový fond v Praze, zámek připadl od 21. září 1949 na základě rozhodnutí ministerstva zemědělství za odhadní cenu obci (inventář byl rozvezen jinam pro muzejní účely) a obec jej od 80. let využívá jako školu. Dnešní barokní budova, původně klášterní konvent, pochází z let 1689–1690, přiléhá ze severní strany ke kostelu, je patrová a má půdorys písmene H; v přízemí jsou zazděné arkády, do patra vede monumentální schodiště.\n\nSoučástí areálu je kostel svatého Ondřeje, původně klášterní kostel Nanebevzetí Panny Marie. Kostel stál v Pohledu již před založením kláštera, při výstavbě klášterního kostela však byl zbořen. Klášterní kostel byl vybudován v letech 1265–1277 a po poškození obnoven v 2. polovině 15. století. Tribuna jeptišek i budova fary, původně proboštství, bývají připisovány architektu Janu Blažeji Santinimu.\nU kostela stojí osmiboká kaple Všech svatých z roku 1693.\n\nRoku 2007 o klášteru natočil režisér Robert Sedláček dokument pro Českou televizi Brno v rámci cyklu Příběhy domů: Pohled kláštera.\n\n\n"}
{"id": "306512", "url": "https://cs.wikipedia.org/wiki?curid=306512", "title": "Příkop (válečnictví)", "text": "Příkop (válečnictví)\n\nVe válečnictví je příkop podélná prohlubeň zbudovaná člověkem a používá se jako opevňovací prvek. Tvoří překážku pro postup útočníka, ať už samostatně či (častěji) v kombinaci s dalšími obrannými prvky. Ve středověku příkopy vylepšovaly obranné možnosti hradu. V nejdomyšlenějších variantách se spojovaly například s padacím mostem a bylo je možno zaplavit. V suchých příkopech byly občas chovány šelmy (např. medvědi), to však zpravidla až později a jejich funkce byla spíše dekorativní, popřípadě mohly ještě sloužit jako hlídači. V moderním válečnictví se používá budování tzv. protitankových příkopů jakožto překážky pro nepřátelskou automobilovou techniku.\n\n"}
{"id": "306517", "url": "https://cs.wikipedia.org/wiki?curid=306517", "title": "Juan Diego Cuauhtlatoatzin", "text": "Juan Diego Cuauhtlatoatzin\n\nSvatý Juan Diego Cuauhtlatoatzin (1474 – 30. května 1548) byl aztécký vizionář, kterému se v prosinci roku 1531 na kopci Tepeyac údajně zjevila Panna Maria.\n\nJuan Diego pocházel z Cuauhtitlanu, jak je psáno v Nican mopohua, indiánském díle o zjevení. Jeho indiánské jméno Cuauhtlatoatzin v překladu znamená \"Mluvící orel\".\n\nSvým životem ve společenství církve byl pro své současníky svědectvím, že Bůh volá všechny lidi bez ohledu na různost jejich původu a kultury. Domorodým obyvatelům Mexika a celého amerického kontinentu usnadnil cestu do společenství s Kristem a s církví.\n\nV roce 1531 se mu na kopci Tepeyac zjevila Panna Maria. Tento muž, obdařený upřímnou vírou, dosáhl svou pokorou a horlivým úsilím toho, že na tomto místě byla zbudována kaple ke cti Panny Marie Guadalupské. Tato mariánská zjevení (Zjevení Panny Marie v Guadalupe) jsou známa díky zázračně vytvořenému obrazu Panny Marie Guadalupské na Juanovu plášti. Obsah zjevení je římskokatolickou církví potvrzen jako neodporující víře.\n\nV roce 1548 Juan Diego umírá ve věku 74 let na Tepeyacu.\n\nJuan Diego byl beatifikován 9. dubna 1990 ve Vatikáně papežem Janem Pavlem II. a kanonizován byl 31. července 2002 v Guadalupské bazilice v Mexiku Janem Pavlem II., čímž se stal prvním indiánským světcem.\n\nPřed svatořečením Juana Diega vypluly napovrch spory o jeho existenci, které dostala za úkol vyřešit skupina třiceti odborníků z různých zemí. Výsledkem jejího bádání bylo, že Juan Diego Cuauhtlatoatzin jistě existoval.\n\nNěkteří lidé věří, že v pravém oku Madony je zachycena scéna, která se odehrála 12. prosince 1531 v domě biskupa Zumarragy, když Juan Diego před něj vysypal růže na důkaz věrohodnosti, a že tedy obsahuje i obraz Juana Diega. Doktor Jose Aste Tönsmann obraz za pomoci skeneru digitalizoval a poté vyčistil od šumů, čímž získal několik postav.\n\n\n\n"}
{"id": "306519", "url": "https://cs.wikipedia.org/wiki?curid=306519", "title": "Vilém Reichmann", "text": "Vilém Reichmann\n\nVilém Reichmann (přezdívka \"Jappy\"; 25. dubna 1908 Brno – 15. června 1991 Brno) byl český výtvarník německého původu, karikaturista a fotograf. Proslavil se zejména svými černobílými snímky zátiší a města Brna.\n\nPocházel z brněnského německého prostředí. Otec Johann Reichmann (1876–?) pocházel z Rostěnic a byl odborným učitelem (Fachlehrer) v Brně, matka Marie, rozená Schwarzová (1886–?) se narodila v Jihlavě. \n\nVystudoval architekturu na německé VŠ technické v Brně (Deutsche Technische Hochschule), kterou ukončil roku 1932, do války pracoval na brněnském stavebním úřadě. Dne 2. prosince 1935 se v Brně oženil (civilní sňatek) s Rudolfinou Zukalovou (1908–??), herečkou Zemského divadla. V roce 1938 bylo rozvedené manželství prohlášené za rozloučené. 2. světovou válku prožil jako německý voják, vrátil se po válce jako zajatec a na svobodu se dostal po zásazích bývalé manželky. \n\nPřezdívku \"Jappy\", kterou signoval své kresby a karikatury, získal před 2. světovou válkou jako tramp.\n\nJe pochován na Ústředním hřbitově města Brna.\n\nPodle (jiným zdrojem neověřeného) údaje deníku \"Slovo národa\" (orgán \"Československé strany socialistické\") měl být Vilém Reichmann členem NSDAP a prozatímní státní občanství mu mělo v roce 1947 být vydáno na základě intervence komunistického funkcionáře. Reichmannovy protinacistické kresby z 30. let 20. staletí však ukazují, že informace nebyla pravdivá.\n\n\n\n\n\nVilém Reichmann přispíval svými kresbami do předválečných levicových časopisů \"Tramp\", \"Tvorba\", Trn a Index, po válce Lidové noviny, Dikobraz, Kulturní tvorba aj.\n\n\n"}
{"id": "306520", "url": "https://cs.wikipedia.org/wiki?curid=306520", "title": "Mlýnice", "text": "Mlýnice\n\nNázev Mlýnice může znamenat:\n\n\n"}
{"id": "306525", "url": "https://cs.wikipedia.org/wiki?curid=306525", "title": "Strand sort", "text": "Strand sort\n\nStrand sort je řadicí algoritmus, jenž má asymptotickou složitost v lepším případě O(\"n\") a v horším O(\"n\").\n\ncodice_1\n"}
{"id": "306530", "url": "https://cs.wikipedia.org/wiki?curid=306530", "title": "KMPlayer", "text": "KMPlayer\n\nKMPlayer (Konqueror Media Player) je multimediální přehrávač pro KDE. Lze jej integrovat do prohlížeče Konqueror, stejně tak jej používat jako samostatnou aplikaci. Při přehrávání využívá buď MPlayer, xine nebo FFmpeg. Přehrávač podporuje streamované video i přehrávání audio CD Současná verze z 22. března 2008 je pre relase pro KDE 4. Program používá knihovnu Cairo.\n\nPro operační systém Windows existuje jiný stejnojmenný přehrávač The KMPlayer.\n\n"}
{"id": "306536", "url": "https://cs.wikipedia.org/wiki?curid=306536", "title": "For the Birds", "text": "For the Birds\n\nFor the Birds je čtvrté studiové album irské skupiny The Frames. Bylo vydáno 2. dubna 2001 pod vydavatelstvím Plateau Records. Předchozí album \"Dance The Devil\" bylo vydáno o dva roky dříve.\n\nUrčitou \"zvláštností\" na tomto albu je fakt, že bylo jako první vydané ve vlastním vydavatelství, výše zmíněném Plateau Records, tudíž je nahrané na vlastní náklady a bez jakéhokoliv zásahu \"zvenčí\" - prostě podle představ kapely\n\n\n"}
{"id": "306539", "url": "https://cs.wikipedia.org/wiki?curid=306539", "title": "Ibolya Oláh", "text": "Ibolya Oláh\n\nIbolya Oláh (maďarsky \"Oláh Ibolya\", * 31. ledna 1978 Nyíregyháza) je maďarská zpěvačka a herečka, vítězka soutěže Megasztár I. vysílané na TV2.\n\nSeznam písniček:\n\n\n"}
{"id": "306559", "url": "https://cs.wikipedia.org/wiki?curid=306559", "title": "Moselle", "text": "Moselle\n\nMoselle je departement ve Francii v regionu Grand Est. Je pojmenován podle řeky Mosely. Jeho dnešní rozloha je 6216 km² a žije v něm 1 046 873 obyvatel (2013). Hlavním městem jsou Mety.\n\nDepartement Moselle s hlavním městem Mety existoval mezi lety 1790 a 1871 severně od departementu Moselle s hlavním městem Nancy. Po anexi Alsaska-Lotrinska, které zahrnovalo mj. části departementů Moselle a Meurthe, roku 1871 Německem vznikl na jejich částech ponechaných Francii nový departement Meurthe-et-Moselle. Při navrácení anektovaného území Francii po roce 1918 byl na něm vytvořen nový departement nesoucí opět název \"Moselle\". Na území tohoto departementu, který existuje až dodnes, stále platí zvláštní právní řád.\n\n"}
{"id": "306566", "url": "https://cs.wikipedia.org/wiki?curid=306566", "title": "Dorothea von Biron", "text": "Dorothea von Biron\n\nDorothea von Biron (21. srpna 1793 na zámku Friedrichsfelde u Berlína – 19. září 1862 Zaháň, dnes Polsko, tehdy Slezsko, Království Pruské) byla princezna kuronská a poslední vévodkyně Zaháňská.\n\nDorothea se stala roku 1817 vévodkyní de Dino (Dino je kalábrijský ostrov), roku 1838 vévodkyní de Talleyrand a konečně roku 1845 vévodkyní ze Zaháně. Ve francouzské literatuře ji najdeme pod jménem \"Dorothée de Courlande\" - tedy Dorothée Kuronská. Původ tohoto francouzského označení pochází od jejího legitimního otce Petra Birona, posledního vévody Kuronského. Českému čtenáři je známa jako nejmladší sestra Kateřiny Vilemíny Zaháňské - paní kněžny z novely \"Babička\" spisovatelky Boženy Němcové.\n\nDorothea von Biron se narodila z mimomanželského vztahu vévodkyně Anny Charlotty Dorothey Kuronské, pocházející z kuronské rodiny říšských hrabat von Medem, a polského hraběte Alexandra Batowského (1758–1841). Manžel její matky, Petr Biron, vévoda Kuronský, její narození legitimizoval a oficiálně ji přijal za dceru.\n\nDorothea vyrůstala u matky nejprve na zámku Friedrichsfelde, později v jejich paláci na berlínské třídě Unter den Linden (Pod Lípami) a na duryňském zámku Löbichau, který její matka koupila. V zimě matka s dcerou navštěvovaly na dva až tři měsíce Zaháň, kde se po odchodu z Kuronska usídlil vévoda Kuronský se zbývajícími třemi dcerami Kateřinou Vilemínou, Paulínou a Johannou. Ačkoliv Dorothea znala svého fyzického otce, po určitou dobu vyrůstala v jeho blízkosti a i později se s ním několikrát setkala, vždy považovala za svého pravého otce vévodu Petra Birona. Matka se o dceřinu výchovu příliš nestarala, takže Dorothea v sedmi letech hovořila směsicí francouzštiny, angličtiny a němčiny. O malou Dorotheu se začal starat až nový matčin milenec, švédský generál Gustav Moritz Armfelt. Během několika dní ji naučil psát a číst a najal pro ni řádné vychovatele a učitele. U dívky se projevilo mimořádné nadání pro matematiku, astronomii a stala se z ní vášnivá čtenářka. Vyrostla z ní vzdělaná žena s velkým literárním talentem, který se projevil nejen v její korespondenci, ale i v knize „Vzpomínky“.\n\nV roce 1806, několik měsíců před tím, než v září 1806 vyhlásilo Prusko válku Napoleonovi I., odcestovala matka do Petrohradu. Vývoj situace přiměl i Dorotheu, aby stejně jako mnoho jejích známých ze šlechtických kruhů opustila Berlín. Odcestovala do země, kterou dosud nikdy nenavštívila, kde však měla kořeny její rodina, do Kuronska. Nejprve se usadila na zámku Alt-Autz, kde žil její strýc - matčin bratr, později přesídlila do Mitavy (dnes místa v Lotyšsku - zámek Vecauce v městečku Auce a město Jelgava). Zde se setkala s pozdějším francouzským králem Ludvíkem XVIII., který také sem zavítal během své dlouhé emigrace. V září 1807 se Dorothea von Biron vrátila do Berlína, ale našla Kuronský palác (po smrti Petra Birona jej dle závěti zdědila právě ona) obsazený Francouzi, kteří jí uvolnili jen několik místností původně určených pro služebnictvo. Dorothea tak sdílela v Berlíně všeobecně panující protifrancouzskou náladu. Její matka se naopak s Francouzi přátelila. Tím si jednak získala nepřátele v  berlínské společnosti, jednak tím prohloubila citové odcizení své dcery.\n\nV dubnu 1808 přesídlila matka s dcerou na zámek Löbichau, kde si dívka vymínila oddělené bydlení v nedalekém zámečku Tannenfeld, kde vedla vlastní nezávislou domácnost. V té době hledal bývalý Napoleonův ministr zahraničí Charles de Talleyrand-Périgord (vévoda de Talleyrand) nevěstu pro svého synovce Edmonda de Talleyrand-Périgord, který se měl stát strýcovým jediným dědicem, a jeho volba padla na bohatou Dorotheu von Biron. Při kongresu evropských vladařů v Erfurtu poskytl Talleyrand, který se v té době Napoleonovi již politicky vzdaloval, na soukromé schůzce ruskému carovi Alexandru I. užitečné informace a požadoval za to, aby se car cestou do Ruska zastavil v Löbichau a přimluvil se u vévodkyně Kuronské za sňatek Dorothey s tehdy dvaadvacetiletým Edmondem de Talleyrand-Périgord. Car se skutečně na zámku Löbichau zastavil a strávil tam sedm hodin. Edmond de Talleyrand-Périgord byl členem jeho doprovodu, stejně jako Dorothein skutečný otec hrabě Batowski, který pomáhal uskutečnit plány svatby mladých lidí, kteří si neměli co říci a do manželství vstupovali pod nátlakem okolí.\n\nPo svatbě, jež se konala 22. dubna 1809 ve Frankfurtu nad Mohanem, se šestnáctiletá Dorothea stala hraběnkou de Talleyrand-Périgord a odcestovala do Paříže. V Paříži se stala jednou z dvorních dam císařovny Josefíny. Matka žila po většinu času v Paříži s ní.\n\nMatka Dorothey, Anna Charlotta Dorothea von Medem, vévodkyně Kuronská, patřila také k nejvýznamnějším osobnostem aristokratické společnosti, která se kolem roku 1800 scházela v Karlových Varech. Do Karlových Varů přijela poprvé v roce 1790. Další lázeňské návštěvy příslušníků rodu Kuronských zaznamenaly karlovarské anály v letech 1791-1820. Bydleli často na Tržišti v domě u městského písaře Gerbera (dnes hotel Wolker) a také v protějším domě Pomerančovník (dnes hotel Promenáda). V Karlových Varech se Dorothea v roce 1808 jako patnáctiletá dívka prvně setkala se slavným básníkem Johannem Wolfgangem von Goethe. Goethe si do deníku zapsal: „Vévodkyně Kuronská, vždy půvabná a s vybranou společností, paní von der Recke doprovázená Tiedgem a vše, co se k ní družilo, byly příjemným středem tamějšího prostředí.“ Goethe se s Dorotheou a její sestrou Kateřinou Vilemínou setkal v Karlových Varech také ještě v roce 1820. Poslední vévodkyni Kuronskou (Anna Charlotta Dorothea von Meden) v lázeňském městě připomíná klasicistní altánek, který zde v roce 1791 nechal postavit pražský hrabě Christian Filip Clam-Gallas jako výraz obdivu a lásky k ní.\nV letech 1811-1813 se Dorothee z manželství s Edmondem de Talleyrand-Périgord narodily tři děti - Ludvík Napoleon (1811–1898), pozdější vévoda Zaháňský a z Valençay, Dorothée Charlotte Emily (1812–1814) a Alexandre Edmond, pozdější vévoda de Dino (1813–1894). Podle německého historika Willmse se Dorothee de Talleyrand-Périgord koncem roku 1816 narodila také nemanželská dcera z jejího vztahu k hraběti Karlu Janovi Clam-Martinicovi (1792–1840). Je určitá pravděpodobnost, že toto dítě známe jako Barboru Panklovou, chráněnkyni kněžny Vilemíny Kateřiny Zaháňské, tedy jako pozdější spisovatelku Boženu Němcovou. Roku 1820 přišla na svět Joséphine Pauline (narozena 29. prosince 1820 v Paříži, zemřela 1890). Joséphine, jejímž otcem však podle nepotvrzených spekulací byl manželův strýc Charles Maurice de Talleyrand-Périgord, se později stala majitelkou francouzského zámku Rochecotte v departement Indre-et-Loire, který dostala darem od matky. \n\nManželství s Edmondem de Talleyrand-Périgord, které vzniklo na základě kalkulu Dorotheiny matky a Edmondova strýce, ztroskotalo již v roce 1812, ačkoliv k formálnímu rozvodu došlo až v roce 1824. Edmond byl především voják, sukničkář, hazardní hráč, holdoval alkoholu a těžil ze jména svého strýce a také z jeho pokladny. \n\nPo roztržce s hrabětem Edmondem se Dorothea sblížila s o 39 let starším vévodou Charlesem Mauricem de Talleyrand-Périgorda stala se jeho stálou společnicí. Vedla jeho velkou domácnost a doprovázela jej na diplomatických misích. Byla jeho okouzlující partnerkou v hojně navštěvovaném salonu, který spolu vedli na Vídeňském kongrese (1814-1815), i v letech 1831-1834, kdy byl vévoda francouzským velvyslancem u britského královského dvora v Londýně. Vévoda Talleyrand ji po své smrti v roce 1838 učinil svou univerzální dědičkou. Dorothea se tak stala mimo jiné majitelkou zámku Valençay.\n\nDorothea i během společného života s vévodou Talleyrandem prožila několik milostných románků, z nichž se jí narodily další dcery - v roce 1825 Antonine a roku 1827 Julie Zedmé. Byla obletována mnoha muži a její nejstarší sestra Kateřina Vilemína Zaháňská o ní mluvila jako o velké koketě a její okázalé flirtování často odsuzovala.\n\nDorothea odkoupila v dražbě v roce 1845 Zaháňské vévodství od Konstantina, syna své zemřelé sestry Paulíny. Přestěhovala se definitivně na zámek Zaháň, kde žila až do své smrti roku 1862. V Zaháni pobývala často pravděpodobně už od roku 1842. Zámek upravila, nechala přistavět další budovy, mj. nemocnici, která funguje dodnes. Zrekonstruovala zámecký park, kde na památku nejstarší sestry založila \"Vilemíninu louku\". Celému velkému a bohatému panství (130 budov, 1200 ha půdy) vládla sama. V Zaháni jsou dvě hrobky s ostatky členů vévodské rodiny. V jedné z nich jsou uloženi Kateřina Vilemína, Dorothea a její syn Ludvík Napoleon, kteří přestoupili na katolickou víru (ostatní členové rodiny byli protestantského vyznání). Dle závěti si Dorothea přála, aby její srdce bylo pohřbeno v kapli zámku Valençay, což se však nestalo.\n\nV roce 1845 udělil pruský král Fridrich Vilém IV. Dorothee titul vévodkyně Zaháňské. Francouzský císař Napoleon III. tento titul uznal ve Francii ve prospěch jejího syna Ludvíka Napoleona. Existence dvojího titulu - francouzského \"duc de Talleyrand\" a pruského \"Herzog zu Sagan\" (Zaháň) - umožnila téměř o 100 let později vévodovi Paulu Louisi Bosonovi de Talleyrand-Périgord, 6. a poslednímu vévodovi Zaháňskému, zachovat postavení neutrální strany za druhé světové války. Na jeho francouzském zámku Château de Valençay se díky tomu během německé okupace podařilo ukrýt poklady z pařížského muzea Louvre.\n\nNěkteří autoři literatury faktu vyslovili hypotézu, že Dorothea von Biron, tehdy hraběnka de Talleyrand-Périgord, byla matkou české spisovatelky Boženy Němcové. Pro tuto hypotézu svědčí nejen vzhledová a do jisté míry i povahová podobnost možné matky s dcerou. Je znám také nezvykle dobrý vztah sestry Dorothey, Kateřiny Vilhelmíny vévodkyně ze Zaháně, na jejímž panství v Ratibořicích Němcová pod dívčím jménem Barbora Panklová vyrůstala, k Barboře i k jejím (adoptivním) rodičům, a naopak nepříliš dobrý vztah Barbory k matce Terezii Panklové. Dále je uváděn i tradovaný vyšší věk dívky Barbory, než by to odpovídalo jejímu běžně udávanému roku narození 1820. Podle již citované knihy německého historika Wiilmse se z vášnivého vztahu Dorothey de Talleyrand-Périgord a hraběte Karla Jana Clam-Martinice (1792–1840) skutečně narodila nemanželská dcera. Stalo se tak ve francouzských lázních Bourbon-l'Archambault, situovaných v dnešním departementu Allier v regionu Auvergne. Tyto lázně navštívili Dorothea a její tchán a druh vévoda Charles de Talleyrand-Périgord v září 1816, tedy již po rozchodu obou milenců v březnu 1816. Dorothea neuznala toto své nemanželské dítě oficiálně za vlastní a nechala je do matriky města zanést pod jménem Marie-Henriette Dessalles. Podle alternativních úvah o původu Boženy Němcové byla tato dívka později dána do opatrování manželům Panklovým, služebníkům vévodkyně Kateřiny Zaháňské na ratibořickém panství, kde pak strávila dětství a první léta dospělosti.\n\nNěkteří badatelé, zejména Helena Sobková, považuji tuto hypotézu za možnou, ale nikoliv jednoznačně prokázanou. Na druhou stranu existují i argumenty proti teoriím o šlechtickém původu Boženy Němcové, které zastává např. Jaroslav Šůla.\n\n"}
{"id": "306568", "url": "https://cs.wikipedia.org/wiki?curid=306568", "title": "NHL 2007/2008", "text": "NHL 2007/2008\n\nSezóna 2007/2008 byla 90. sezonou NHL. Vítězem Stanley Cupu se stal tým Detroit Red Wings.\n\n\n\nŘazeno podle počtu kanadských bodů, kritériem na druhém místě je počet vstřelených gólů\nŘazeno podle gólového průměru na utkání\nLegenda <br>\nMin - odchytané minuty <br>\nV - vítězství <br>\nP- porážky <br>\nP/prodl - porážky v prodloužení či nastavení <br>\nGA - obdržené branky <br>\nSO - utkání bez obdržení branky (shotout) <br>\n% úsp. - procento úspěšnosti zákroků <br>\nGól. prům. - gólový průměr na utkání <br>\nNejlepší v sezóně - Databáze NHL\n"}
{"id": "306569", "url": "https://cs.wikipedia.org/wiki?curid=306569", "title": "MPS Group Championships", "text": "MPS Group Championships\n\nMPS Group Championships byl ženský tenisový turnaj pořádaný v Ponte Vedra Beach, Florida, USA. V letech 1980–2010 byl součástí okruhu WTA, hrál se na zelené antuce. Do roku 2008 se turnaj konal v Amelia Island, rovněž na Floridě pod názvem \"Bausch & Lomb Championships\". Turnaj patřil do kategorie International a celková dotace činila 220 000 USD.\n\nNázev turnaje v průběhu let měnil název podle hlavního sponzora:\n\n"}
{"id": "306570", "url": "https://cs.wikipedia.org/wiki?curid=306570", "title": "Román rodinného života", "text": "Román rodinného života\n\nRomán rodinného života (anglicky \"domestic novel\") je druh románu, který vykresluje běžný život střední třídy s důrazem na každodenní, obvyklé činnosti. Počátky sahají ke konci 18. století, kdy ekonomické změny daly vzniknout středostavovské třídě žen, které hledaly způsob, jak vyplnit svůj volný čas.\n\nPrvními autory rodinného románu jsou skutečně ženské spisovatelky, které chtěly ve svých knihách zobrazit život takový, jaký jej znaly ony i jejich čtenáři. Ústředním místem je dům a domácnost a osudy a běžné starosti jeho obyvatel – zejména žen. Proto také byly zejména ženským čtenářkám určeny.\nS jistou nadsázkou by se tak dalo shrnout, že tento druh románu psaly ženy, o ženách a pro ženy.\n\nK významným autorkám tohoto žánru se řadí Jane Austenová, Elizabeth Gaskellová (\"Cranford\") či George Eliot (\"Middlemarch\").\n\nTento druh žánru je reakcí na tzv. gotické romány, které stavěly na výjimečných, jedinečných postavách a neobvyklých a často velmi nepravděpodobných zápletkách s přídechem tajemna a mystérie.\n"}
{"id": "306573", "url": "https://cs.wikipedia.org/wiki?curid=306573", "title": "Turbomeca Marboré", "text": "Turbomeca Marboré\n\nTurbomeca Marboré je malý proudový motor s radiálním kompresorem, vyráběný francouzskou společností Turbomeca v Bordes v 50.–70. letech 20. století. Motor se dočkal uplatnění především při konstrukci cvičných letounů. Hmotnost suchého motoru je pouhých 140 kg. Byl použit u typů Fouga Magister, Morane-Saulnier MS-760 a jeho licenční verze Teledyne Continental J69, u které byl ke kompresoru přidán jeden axiální stupeň, pohání typ Cessna T-37. Další licenční výroba probíhala v Jugoslávii a ve Španělsku.\n\nMotor byl vyvinut v roce 1950 a poprvé testován v roce 1951. První sériová verze, označená Marboré II, měla nejvyšší tah 3,9 kN. \n\nModernější verze Marboré VI měla tah zvýšený na 4,8 kN. Při síle tahu zvětšené o 23 % se spotřeba paliva zvýšila jen o 9 %. Touto variantou byla nahrazena většina instalovaných motorů verze Marboré II, které díky tomu za výhodnou cenu kupují lidé pro své experimentální konstrukce. Ostatní varianty Marboré III, Marboré IV a Marboré V, nebyly stavěny ve významnějším počtu. Bez licenčních kusů J69 bylo vyrobeno celkem 5 547 kusů originálních motorů.\n\nPohonná proudová jednotka Marboré II měla jednostupňový odstředivý kompresor, s čelním vstupem vzduchu a prstencovou spalovací komorou. Proud vzduchu byl rozdělen systémem axiálních a radiálních difusních lopatek na tři proudy. Dva z nich byly využívány pro spalování paliva, třetí byl dmychán pod plášť motoru a užíval se ke chlazení. Část proudu vzduchu pro spalování procházel dutými rozváděcími lopatkami turbíny, který se užíval ke chlazení. Palivo bylo dodáváno odstředivými tryskami. Turbína byla jednostupňová axiální s 37 lopatkami integrálně spojenými s diskem. Ve výstupním difusoru byl vnitřní kužel, nesený třemi dutými vzpěrami. Agregáty motoru byly neseny na vstupní skříni motoru. Elektrické příslušenství pracovalo s proudem 24 V. Startér byl podle přání zákazníka elektrický (verze IIC), nebo pneumatický (IIA, IIB). Ve spalovací komoře byly dvě zapalovací svíčky.\n\n\n\n"}
{"id": "306574", "url": "https://cs.wikipedia.org/wiki?curid=306574", "title": "Přístup orientovaný na úkoly", "text": "Přístup orientovaný na úkoly\n\nPřístup orientovaný na úkoly\nje přístup, který je používán v rámci sociální práce. Tento směr vznikl v 2. polovině 20. století na základě prací W. J. Reida a L. Epsteinové. Základním východiskem přístupu je vytvořit systematický rámec pro zvládání různých praktických problémů v klientově životě.\n\nTento přístup vychází z teorie sociálního učení, z teorie systému a z empirických poznatků. Vznik přístupu podnítila studie od W. J. Reida a A. W. Shyna \"Brief and extended casework\" (1969).\nCož bylo docela paradoxní, neboť původním cílem této práce bylo dokázat, že dlouhodobé spolupráce s klientem vykazují lepší výsledky než krátkodobé spolupráce s klientem. Ve výzkumu ale toto tvrzení prokázáno nebylo, naopak ukázalo se, že doba intervence nerozhoduje o pozitivnějším vlivu na klienta. Na základě studie se v roce 1972 W. J. Reid s L. Esteinovou pokusili zformulovat systém krátkodobé intervence, v níž hrál klíčovou roli centrální pojem úkol.\n\nPodstatou je vytvořit systematický rámec pro zvládání klientových problémů. Základní tezí je, že i malý úspěch rozvíjí klientovu sebedůvěru a sebeúctu, díky čemuž se klienti více angažují v úkolech, které si sami zvolili. Základními rysy přístupu je partnerství a posilování. Vůdčí autoritou není pracovník, ale klient sám, on jediný je skutečným odborníkem na svůj problém. Přístup je stavěn na klientových silných stránkách, na tom, jak klient participuje a porozuměl pomáhajícímu procesu.\n\n\n\n\n"}
{"id": "306575", "url": "https://cs.wikipedia.org/wiki?curid=306575", "title": "Romeo a Julie (balet)", "text": "Romeo a Julie (balet)\n\nRomeo a Julie je balet o třech dějstvích na motivy stejnojmenné tragédie Williama Shakespeara. Hudbu k baletu složil Sergej Prokofjev. Prokofjev psal hudbu od roku 1935 původně pro leningradské Kirovovo divadlo, které od projektu upustilo. Ujalo se ho Velké divadlo v Moskvě, které po dokončení partitury (Op. 64) v roce 1936 od plánu také odstoupilo (balet měl tenkrát skončit šťastně). Světová premiéra baletu se uskutečnila v Brně 30. prosince 1938. Choreografii k představení vytvořil tehdejší ředitel brněnského baletního souboru Ivo Váňa Psota. Poté byly ještě v partituře provedeny změny a konečná podoba byla předvedena v roce 1940 v Kirovově divadle.\n\nNa náměstí ve Veroně dojde k bitce mezi příslušníky dvou znepřátelených rodů, Monteky a Kapulety.\n\nU Kapuletů se chystá ples. Pro mladou dceru Kapuletů, Julii, to bude její první ples. Na slavnost se podaří v maskách proniknout Romeovi (z rodu Monteků) s Merkuciem a dalšími přáteli. Romeo se poprvé setká s Julií a zamiluje se do ní. Tybalt rozpozná Romea a hrozí další konflikt.\n\nPo plese přichází Romeo pod Juliin balkon a milenci si vyznávají lásku.\n\nNa veronském náměstí panuje ruch. Juliina chůva přinese Romeovi dopis, ve kterém mu Julie píše, že by se s ním chtěla nechat oddat.\n\nV kapli u otce Lorenza proběhne svatba.\n\nNa náměstí se opět schyluje k boji. Tybalt provokuje Merkucia. Šťastný Romeo se snaží oba usmířit, Tybalt ho však potupí a Merkucio přítele brání. V boji je Merkucio zabit, i když si všichni nejprve myslí, že žertuje a své zranění jen předstírá. Romeo chce přítele pomstít a Tybalta zabije. Proto musí město opustit.\n\nRomeo stráví poslední noc ve městě s Julií, nad ránem se však oba musí rozloučit a Romeo odchází do vyhnanství. Rodiče Julie zatím plánují svatbu své dcery s Paridem. Julie se sňatku brání a poprosí o radu otce Lorenza. Ten jí dá nápoj, po jehož vypití Julie vypadá, jako by byla mrtvá. Plánovanou svatbu střídá pohřeb. I Romeo se domnívá, že Julie je mrtvá a přichází do kapuletovské hrobky, kde se střetne s Paridem a zabije ho. Poté vypije jed. Krátce na to se probudí Julie ze spánku, uvidí mrtvého Romea a zoufalá se probodne. Dochází ke smíru mezi oběma rody.\n\n"}
{"id": "306579", "url": "https://cs.wikipedia.org/wiki?curid=306579", "title": "Five Miles Out (píseň)", "text": "Five Miles Out (píseň)\n\n„Five Miles Out“ je píseň britského multiinstrumentalisty Mika Oldfielda. Vydána byla na jaře roku 1982 jako jeho jedenáctý singl; ten se v britské hudební hitparádě umístil na 43. příčce. Skladba se rovněž stala titulní písní stejnojmenného alba, které vyšlo přibližně měsíc po singlu.\n\nPíseň „Five Miles Out“ je inspirována skutečnou událostí, kdy byl Oldfield, coby pilot soukromého letadla, zastižen bouřkou nad Pyrenejemi (část textu tvoří fiktivní rozhovor mezi pilotem a řídící věží na letišti). Píseň nazpívala Maggie Reilly společně s Oldfieldem, jehož vokály jsou upravené díky použití vocoderu.\n\nNa B straně singlu se nachází instrumentální skladba „Punkadiddle“ (z alba \"Platinum\") v živém podání zaznamenaná na jednom z koncertů Oldfieldova turné v roce 1981.\n\n\n"}
{"id": "306580", "url": "https://cs.wikipedia.org/wiki?curid=306580", "title": "Machův princip", "text": "Machův princip\n\nMachův princip je poměrně vágně formulovaná hypotéza Ernsta Macha, podle které je setrvačnost těles způsobena gravitačním působením okolní, i velmi vzdálené hmoty.\n\nTato představa ovlivnila Alberta Einsteina při tvorbě obecné teorie relativity.\n\nBěhem času se objevilo mnoho různých, obvykle konkrétnějších, formulací tohoto principu. První se objevily dokonce již před Machem. Zmiňuje se o něm i George Berkeley.\n\nAčkoli Mach sám tak nikdy nečinil, jeho princip lze formulovat dvěma různými způsoby: slabým a silným. Slabý Machův princip zavrhuje Newtonův absolutní prostor jako zbytečnost a nahrazuje ho vztažnou soustavou spojenou s nepohyblivými hvězdami. Tím zároveň také nahrazuje první Newtonův zákon formulí\nkde suma je přes hmotnosti formula_2 všech těles ve vesmíru, přičemž vzdálená tělesa jsou důležitější, protože suma v čitateli obsahuje vzdálenost formula_3.. Ve vesmíru s dostatečně statickými vzdálenými tělesy pak tento výraz vede k setrvačnosti těles v „inerciálních vztažných soustavách“. Mach si byl vědom, že tato rovnice sama o sobě nemůže nahradit celou newtonovskou mechaniku, a také, že v nekonečném vesmíru by nutně setrvačnost všech těles byla nekonečná. Připouštěl i, že rovnice nemusí být platná ve vesmíru, ve kterém by se vzdálené hvězdy navzájem rychle pohybovaly.\n\nOproti slabému principu, Machův silný princip má ambice newtonovskou mechaniku nahradit a je relativistický, protože počítá jen s relativními vzdálenostmi a jejich časovými derivacemi. Machovi následníci (Barbour, Bertotti) z něj odstranili i absolutní čas. Známá je Machova kritika Newtonova experimentu s rotujícím kbelíkem plným vody. Mach odstředivé síly, které tvarují hladinu vody v kbelíku, vysvětloval jako důsledek relativního zrychlení obsahu kbelíku vůči hmotě ve vesmíru. Podle něj by experiment dopadl stejně, kdyby kbelík stál a točil se kolem něho celý vesmír.\n\nPrávě tento, „silný“ přístup velmi ovlivnil Alberta Einsteina.\n\nMachův princip ve své obecné podobě je neslučitelný s obecnou teorií relativity, široce uznávanou a velmi přesně platící teorií gravitace. Podle Machova principu by se například měla setrvačnost tělesa zvýšit, pokud v jeho okolí budou další hmotná tělesa. Podle Machova principu by také zmizela setrvačnost těles, pokud by zmizelo gravitační přitahování okolních těles. V obecné teorii relativity je setrvačnost tělesa jeho vlastností a je nezávislá na tom, kolik hmoty v okolí tělesa je.\n\nPřestože žádný experiment nikdy nepřinesl důkaz, že by Machův princip odpovídal přírodě lépe než obecná teorie relativity, která navíc umí velmi přesně a vcelku jednoduše předpovědět celou řadu jevů, Machův princip je stále živá myšlenka a dodnes jsou dělány pokusy o její vzkříšení. Obvykle tak bývá formulován tak, aby nebyl v přímém sporu s obecnou teorií relativity.\n\n"}
{"id": "306581", "url": "https://cs.wikipedia.org/wiki?curid=306581", "title": "Family Man (píseň, Mike Oldfield)", "text": "Family Man (píseň, Mike Oldfield)\n\n„Family Man“ je píseň britského multiinstrumentalisty Mika Oldfielda. Vydána byla v květnu 1982 jako jeho dvanáctý singl; ten se v britské hudební hitparádě umístil na 45. příčce. Píseň se zpěvem Maggie Reilly původně pochází z alba \"Five Miles Out\", vydaného téhož roku. Na B straně singlu se nachází instrumentální skladba „Mount Teidi“ ze stejné desky.\n\nPřibližně o rok později převzalo píseň „Family Man“ americké duo Hall & Oates a jejich coververze se v USA stala hitem (6. místo v hitparádě). Také v Británii se tato převzatá verze umístila lépe než původní Oldfieldova píseň (na 15. příčce).\n\n\n"}
{"id": "306586", "url": "https://cs.wikipedia.org/wiki?curid=306586", "title": "Roh", "text": "Roh\n\nRoh může být:\n\n\n\n\n\n\n\n\n"}
{"id": "306587", "url": "https://cs.wikipedia.org/wiki?curid=306587", "title": "The Mike Oldfield EP", "text": "The Mike Oldfield EP\n\n„The Mike Oldfield EP“ je třetí EP britského multiinstrumentalisty Mika Oldfielda. Vydáno bylo v létě 1982 (viz 1982 v hudbě).\n\n„The Mike Oldfield EP“ bylo vydáno na dvanáctipalcové gramofonové desce a jde o kompilaci dvou Oldfieldových singů „Family Man“ a „Mistake“. Tuto desku právě tvoří oba kompletní, již zmíněné singly (včetně B stran, tedy celkem 4 skladby). EP bylo určeno pro německý trh.\n\n"}
{"id": "306588", "url": "https://cs.wikipedia.org/wiki?curid=306588", "title": "Revoluční odborové hnutí", "text": "Revoluční odborové hnutí\n\nRevoluční odborové hnutí (ROH; slovensky \"Revolučné odborové hnutie\") byla monopolní odborová organizace, která byla zároveň nejmasovější společenskou organizací v socialistickém Československu. Mnohde bylo členství zaměstnanců v ROH prakticky povinné a automatické.\n\nPočátkem monopolizace odborového hnutí byla likvidace odborového hnutí v září 1938, avšak jednání o jednotné odborové organizaci za druhé republiky nevedla k jejímu zřízení. Teprve po vyhlášení protektorátu vznikly dvě centrální organizace: Národní odborová ústředna zaměstnanecká (NOÚZ) a menší Ústředí veřejných zaměstnanců (ÚVZ). NOÚZ sloužila jak jako nástroj nacistické propagandy ke zvýšení pracovního úsilí, tak jako semeniště protinacistických aktivit. Těsně před koncem se v NOÚZ zformovala Ústřední rada odborů (ÚRO).\n\nÚRO bylo 6. května 1945 Českou národní radou pověřeno k převzetí všech odborových svazů a spolků v českých zemích, načež ji výnos Ministerstva vnitra č. IV-3111-19/5-45 ze dne 19. května 1945 označil za právního nástupce všech odborových organizací. Zákon č. 144/1946 Sb. z 16. května 1946, o jednotné odborové organizaci, již používal název Revoluční odborové hnutí (ROH), přičemž ROH bylo považováno za právního nástupce ÚRO. Zároveň tento zákon opět potvrzoval převedení veškerého majetku odborových organizací na ROH. Od počátku získalo ROH velké pravomoci i velký neformální vliv, avšak přes deklarovanou nadstranickost se dostalo do vlivu KSČ a po převzetí moci komunisty v roce 1948 se dostalo zcela do jejího stínu.\nKolem roku 1951 se ROH stalo vrcholným orgánem a správcem nemocenského pojištění. Zákonem č. 68/1951 Sb. bylo ROH uvedeno jako dobrovolná organizace, součást systému Národní fronty.\n\nHlavní sídlo měla Ústřední rada odborů na Žižkově ve funkcionalistickém bývalém paláci Všeobecného penzijního ústavu (tzv. kachlíkárna, dnes Dům odborových svazů), postaveném v letech 1932–1934 na místě bývalé plynárny podle návrhů architekta Karla Honzíka a Josefa Havlíčka.\n\nV letech 1968–1969 se ROH zapojilo do obrodného procesu a pokoušelo se vybudovat vlastní identitu, přičemž některé z tehdy vytvořených odborových svazů vydržely poměrně dlouho vzdorovat postupující normalizaci. Rovněž v listopadu 1989 se mnohé podnikové výbory ROH připojily k protestům proti brutálnímu policejnímu zásahu.\n\nVzhledem k tomu, že za socialismu nebylo konfrontační vymezování se vůči zaměstnavateli žádoucí, činnost odborových organizací ROH se zpravidla zaměřovala na vybírání členských příspěvků, organizování společenských (typicky oslavy MDŽ) a rekreačních aktivit a provozování rekreačních objektů pro pracovníky, příslovečně příznačnou aktivitou bylo každoroční rozdávání vánočních kolekcí čokoládových figurek určených k zavěšování na vánoční stromky. Odborové organizace se v té době, podobně jako stranické buňky KSČ, také v různých situacích podílely na hodnocení pracovníků, mohly se za ně zaručovat v trestním řízení atd. Nelze však nevzpomenout to, že ROH obhospodařovalo veliké množství odborářských zotavoven, v nichž každoročně trávili dovolenou se svými rodinami – a to téměř zadarmo – statisíce pracujících.\n\n\nMimořádný všeodborový všesvazový sjezd ve dnech 2.–3. března 1990 rozhodl o zrušení ROH a předání pravomocí i majetku nástupnickým organizacím. Nově konstituované svazy se sdružily v Československou konfederaci odborových svazů a v její Českomoravskou komoru odborových svazů, která zastřešuje odborové organizace v Česku doposud. Později vzniklo další ideově jí blízké hnutí - Odborové sdružení Čech Moravy a Slezska\n\n"}
{"id": "306590", "url": "https://cs.wikipedia.org/wiki?curid=306590", "title": "Nemonychidae", "text": "Nemonychidae\n\nNemonychidae je malá čeleď nosatců, zařazená do skupiny \"primitivních nosatců\", protože mají spíše rovná než zahnutá tykadla.\n\nNemonychidae se živí pylem jehličnatých stromů, například borovice.\n\n\n"}
{"id": "306592", "url": "https://cs.wikipedia.org/wiki?curid=306592", "title": "Ulster (řeka)", "text": "Ulster (řeka)\n\nUlster je řeka v Německu protékající spolkovými zeměmi Hesensko a Durynsko. Je to levostranný přítok řeky Werry. Délka toku činí 55,5 km. Plocha povodí měří 421,5 km².\n\nŘeka Ulster pramení v pohoří Rhön, v nadmořské výšce 818 m, ve spolkové zemi Hesensko. Teče převážně severním směrem. Protéká obcemi Ehrenberg, Hilders, Tann a Geisa. Ústí do řeky Werry nedaleko Philippsthalu v nadmořské výšce 222 m.\n\n\nPrůměrný průtok nedaleko jejího ústí u Philippsthalu činí 5,1 m³/s.\n\n"}
{"id": "306594", "url": "https://cs.wikipedia.org/wiki?curid=306594", "title": "Studený vrch (přírodní rezervace)", "text": "Studený vrch (přírodní rezervace)\n\nStudený vrch je přírodní rezervace rozkládající se na vrcholovém kuželu hory Studenec. Rezervace představuje výjimečně cenný komplex lesních porostů a společenstev se složením blízkým přirozené skladbě.\nRezervace byla zřízena pro ochranu původních listnatých a smíšených lesních porostů, charakteristických pro Lužické hory. Druhová skladba lesů nebyla člověkem výrazněji ovlivněna. Vrchol se suťovými poli pokrývají řídké vzrostlé buky, v nižších polohách s přimíseným javorem klenem. Na vlhčích místech se vyskytuje také jasan, vzácněji pak jilm a javor mléč.\n\nV bylinném patře se na severních svazích vyskytují kapraďorosty, na jižních roste mimo jiné bažanka vytrvalá, kyčelnice devítilistá, kyčelnice cibulkonosná, měsíčnice vytrvalá a náprstníky. Hojně zde roste netýkavka a mařinka vonná, vzácněji pak samorostlík klasnatý a lilie zlatohlávek. V jarních měsících zde rozkvétají lýkovce. Byly zde učiněny zajímavé nálezy některých druhů měkkýšů, hmyzu a pavouků, které se jinak obvykle vyskytují až ve vyšších nadmořských výškách. V suťové části bez stromového patra se vyskytuje řada vzácných mechorostů a druhů bezobratlých. Často se jedná o tzv. glaciální relikty, tj. druhy, kterým specifické prostředí sutí umožnilo přežít od poslední doby ledové a jejichž výskyt se dnes omezuje na území severní Evropy a Alp.\n\nV rezervaci a v okolí žijí kamzíci, kteří zde byli uměle vysazeni na začátku 20. století. Byli sem přivezeni z Alp a zdejším podmínkám se velmi dobře přizpůsobili.\n\nJe tudy vedena Naučná stezka Okolím Studence, která podává na svém zdejším panelu zevrubné informace o rezervaci. \n\n\n"}
{"id": "306600", "url": "https://cs.wikipedia.org/wiki?curid=306600", "title": "Pytlácké kameny", "text": "Pytlácké kameny\n\nPytlácké kameny jsou vrchol ležící v pohoří Jizerské hory, konkrétně ve Středním jizerském hřebeni. Na vrcholu je turisticky přístupné vrcholové skalisko, které není zabezpečeno zábradlím.\n\nSvé jméno vrchol získal podle úkrytu Hennricha - slavného jizerského pytláka. Ten byl zastřelen v roce 1813. Křížek připomínající jeho smrt byl postaven 500 metrů jihozápadně od vrcholu.\n\nZ vrcholu je výhled na Jizerku, Malou Jizerskou louku a Velkou jizerskou louku s pozůstatky vesnice Velká Jizera.\n\nVrchol Pytláckých kamenů lze dosáhnout po červené značené stezce spojující osadu Jizerka a rozcestí značených cest Předěl. Leží takřka uprostřed hřebene, takže od jihu, z Jizerky, vede Lasičí cesta nejprve na vyšší Jelení stráň (1018 m) a až pak kolem viklanu pokračuje k Pytláckým kamenům (celkem 3,5 km). Z Předělu se nejprve obchází od severu vršek Zelený kámen (933 m) a následuje rovný hřebenový přechod přes Český vrch až na Pytlácké kameny (celkem 6 km).\n\n\n"}
{"id": "306602", "url": "https://cs.wikipedia.org/wiki?curid=306602", "title": "Hvozdíkovité", "text": "Hvozdíkovité\n\nHvozdíkovité (\"Caryophyllaceae\") je čeleď rostlin z řádu hvozdíkotvaré. Často se pro tuto čeleď používá i název \"Dianthaceae\".\n\nZástupci jsou většinou hmyzosnubné jednoleté až vytrvalé byliny nebo polokeře s lodyhami vidličnatě rozvětvenými. Listy jsou celistvé, vstřícné až křižmostojné, jejich tvar je podlouhlý až čárkovitý. Občas mají listy i palisty.\n\nKvěty jsou většinou oboupohlavné, pravidelné, pětičetné, s rozlišenými květními obaly, okraje jsou často vykrajované či hluboce dvoulaločné. Jsou jednotlivé nebo uspořádané ve vrcholičnatých květenstvích. Kalich je neopadavý, bývá srostlý nebo volný. Tyčinek je pět nebo deset, občas jsou redukované. Koruna může být zakrnělá, korunní plátky mají nehetnatý tvar, často jsou opatřené pakorunkovitými výrůstky. Semeník je svrchní, srostlý ze dvou, tří, nebo pěti plodolistů. Plodem je nejčastěji pukající tobolka s apikálními vrcholovými zuby, nažka nebo bobule. Obsahuji většinou saponiny.\n\nRostliny z čeledi hvozdíkovitých jsou rozšířeny globálně, mimo pouště v západní Austrálii a částech tropických oblastí v Brazílii a střední Africe. Roste i v arktických oblastech, ale nejvíce jich roste v mírném pásmu na severní polokouli. V čeledi je klasifikováno 86 rodů se zhruba 2200 druhy.\n\nPodle klasického dělení je čeleď hvozdíkovité rozdělena do čtyř podčeledí.\nNejvíce jsou rozšířeny celosvětově v mírném podnebním pásmu a v Jižní Africe.\n\nNejvíce jsou rozšířeny celosvětově v mírném podnebním pásmu a v Andském i Himálajském regionu.\n\n\n\n\nRostliny čeledi hvozdíkovitých se v Česku převážně využívá jako okrasných na záhoně i vhodných k řezu, jako např. hvozdík, šater, kohoutek, mydlice. (V minulosti nejznámější řezaná květina -karafiát- je druhotný název hvozdíku). Jiné rostliny jsou zase známy jako obtížné plevele, např. ptačinec, koukol, plevel.\n\nBěžnými druhy polních mezí, luk a strání je rožec rolní, kohoutek luční a hvozdík kropenatý. V listnatých lesích nižších poloh je hojně rozšířen bíle kvetoucí ptačinec velkokvětý. Na suchých travnatých místech, ve světlých lesích a jejich okrajích roste silenka nicí, její převislé květy večer intenzivně voní a lákají malé noční motýly. Dříve běžný polní plevel, koukol polní, dnes patří mezi kriticky ohrožené druhy naší květeny.\n\nNěkteré rostliny se využívají v lidovém lékařství, např. z mydlice lékařské se sušený kořen používá ve formě nálevu při onemocněních dýchacích cest, při zánětu průdušek, kašli a při nemocech z nachlazení, zevně ve formě koupelí proti nemocem kožním a ekzémům. Z kořenů šateru latnatého se připravuje pleťové tonikum. Z listů průtržníku lysého, kuřinky červené a ptačince žabince se vyrábí vlasový kondicionér.\n\n\"Achyronychia\",\n\"Agrostemma\",\n\"Ankyropetalum\",\n\"Arenaria\",\n\"Atocion\",\n\"Augustea\",\n\"Bolanthus\",\n\"Brachystemma\",\n\"Bufonia\",\n\"Calycotropis\",\n\"Cardionema\",\n\"Cerastium\",\n\"Cerdia\",\n\"Chaetonychia\",\n\"Cherleria\",\n\"Colobanthus\",\n\"Cometes\",\n\"Corrigiola\",\n\"Cyathophylla\",\n\"Dadjoua\",\n\"Dianthus\",\n\"Diaphanoptera\",\n\"Dicheranthus\",\n\"Drymaria\",\n\"Drypis\",\n\"Eremogone\",\n\"Eudianthe\",\n\"Facchinia\",\n\"Gymnocarpos\",\n\"Gypsophila\",\n\"Habrosia\",\n\"Hartmaniella\",\n\"Haya\",\n\"Heliosperma\",\n\"Herniaria\",\n\"Holosteum\",\n\"Honckenya\",\n\"Illecebrum\",\n\"Krauseola\",\n\"Kuhitangia\",\n\"Lepyrodiclis\",\n\"Loeflingia\",\n\"Mcneillia\",\n\"Microphyes\",\n\"Minuartia\",\n\"Minuartiella\",\n\"Moehringia\",\n\"Moenchia\",\n\"Mononeuria\",\n\"Myosoton\",\n\"Odontostemma\",\n\"Ortegia\",\n\"Paronychia\",\n\"Pentastemonodiscus\",\n\"Petrocoptis\",\n\"Petrorhagia\",\n\"Philippiella\",\n\"Phrynella\",\n\"Pirinia\",\n\"Pleioneura\",\n\"Pollichia\",\n\"Polycarpaea\",\n\"Polycarpon\",\n\"Polytepalum\",\n\"Psammophiliella\",\n\"Psammosilene\",\n\"Pseudocerastium\",\n\"Pseudocherleria\",\n\"Pseudostellaria\",\n\"Pteranthus\",\n\"Pycnophyllopsis\",\n\"Pycnophyllum\",\n\"Reicheella\",\n\"Rhodalsine\",\n\"Sabulina\",\n\"Sagina\",\n\"Saponaria\",\n\"Schiedea\",\n\"Scleranthus\",\n\"Scopulophila\",\n\"Silene\",\n\"Solitaria\",\n\"Spergula\",\n\"Spergularia\",\n\"Sphaerocoma\",\n\"Stellaria\",\n\"Stipulicida\",\n\"Telephium\",\n\"Thurya\",\n\"Thylacospermum\",\n\"Triplateia\",\n\"Uebelinia\",\n\"Vaccaria\",\n\"Velezia\",\n\"Viscaria\",\n\"Wilhelmsia\",\n\"Xerotia\"\n\n"}
{"id": "306610", "url": "https://cs.wikipedia.org/wiki?curid=306610", "title": "Nýtovací matice", "text": "Nýtovací matice\n\nNýtovací matice je druh nenormovaného spojovacího materiálu, určen pro vytvoření pevného vnitřního závitu převážně v tenkých materiálech (Plechu, laminátu, plexiskle, skle atd.).\n\nUkotvení nýtovací matice v nosném materiálu se provádí deformací, tedy nýtováním. Nýtování je prováděno ručním, pneumatickým, hydraulickým nebo elektrickým nářadím.\n\nPřevážně jde o dobře deformovatelné slitiny s různou povrchovou úpravou, zabraňující korozi.\n\nNejdůležitějšími materiály jsou\n\nJde o neztratné spojení matice a výrobku. Proces ukotvení probíhá bez působení tepla a bez působení elektrického oblouku, výborná opakovatelnost, malá spotřeba pracovního fondu, velká produktivita práce.\n\nCena je zpravidla vyšší než cena obyčejné matice, při poškození závitu je také obtížnější odstranění matice. \n\n\n"}
{"id": "306612", "url": "https://cs.wikipedia.org/wiki?curid=306612", "title": "Hygrobiidae", "text": "Hygrobiidae\n\nHygrobiidae jsou malá čeleď vodních brouků, predátorů, jejich larvy i dospělí jedinci žijí ve stojatých vodách.\n\nČeleď obsahuje pouze jeden rod \"Hygrobia\" a pět druhů, z nichž jeden žije v Evropě a severní Africe (\"Hygrobia hermanni\" Fabricius, 1775), jeden v Číně a tři v Austrálii.\n\n\n"}
{"id": "306617", "url": "https://cs.wikipedia.org/wiki?curid=306617", "title": "Monel", "text": "Monel\n\nMonel či Monelův kov je slitina niklu a mědi. Název Monel je registrován jako trademark americké firmy \"Special Metals Corporation\". Monel vyrobil v roce 1901 Robert Crooks Stanley, slitinu pojmenoval po tehdejším prezidentu firmy Ambrose Monellovi.\n\nMonel vykazuje výborné mechanické vlastnosti a chemickou odolnost v náročném prostředí, např. v dlouhodobém kontaktu se slanou vodou, ale i v chemickém průmyslu. Často bývá využit tam, kde již nedostačují vlastnosti nerezových ocelí.\n\nZbytek (asi 2,5%) připadá na ostatní prvky, které se v monelu vyskytují buď jako znečištění, nebo jsou přidávány záměrně pro nastavení požadovaných vlastností: mangan, křemík, hliník, titan, uhlík a síra.\n\n\nPlechy, trubky, ventily, nosné části, spojovací materiál (např. Nýtovací matice) v korozivním prostředí, i při vysokých teplotách. Dále je využíván jako filtrační síto v aplikacích kryogenní techniky (hlavně u kapalného kyslíku).\n\n"}
{"id": "306622", "url": "https://cs.wikipedia.org/wiki?curid=306622", "title": "Berenice Abbottová", "text": "Berenice Abbottová\n\nBerenice Abbottová (anglicky Berenice Abbott, 17. července 1898, Springfield, Ohio, USA – 9. prosince 1991, Monson, Maine, USA) byla americká fotografka, která se proslavila černobílou fotografií newyorské architektury 30. let 20. století. Jméno Berenice převzala při svém pobytu ve Francii ve 20. letech 20. století.\n\nNarodila se ve Springfieldu v Ohiu, kde vyrůstala se svou matkou. V jedné ze svých autobiografických skečí se zmiňuje o svém nepříliš šťastném dětství se svou rozvedenou matkou, odloučená od svých pěti sourozenců.\n\nV roce 1918 opustila Ohio spolu se svými přáteli Susan Jenkinsovou a Jamesem Lighem se přestěhovala se do New Yorku, kde si společně pronajali pokoj v bohémské čtvrti Greenwich Village. Nejprve projevila zájem o novinařinu, ale brzy se její zájem obrátil k divadlu.\nV roce 1919 skoro zemřela, když New York zasáhla pandemie španělské chřipky. Po uzdravení se rozhodla pro studium žurnalistiky na Columbijské Univerzitě, avšak rozčarována výukou, opustila od plánu stát se novinářkou a dala se na studium sochařství.\n\nOdjela do Evropy v roce 1921 a strávila v Paříži a Berlíně dva roky studiem sochařství. Během tohoto období si také změnila jméno na Berenice. Také publikovala několik básní v literárním časopise.\n\nV roce 1923 v Paříži potkala Američana Mana Raye, který se zabýval portrétní fotografií a sháněl ochotnou asistentku. Od něho se rychle učila stylizaci a abstraktní kompozici. Man Ray ji posléze nabídl, že místo zvýšení mzdy může používat jeho studio. Jeho nabídku přijala a brzy se díky svým fotografiím stává slavnou. V roce 1926 už měla svoji první samostatnou výstavu v galerii Au Sacre du Printemps a založila své vlastní studio.\n\nPortrétovala osobnosti z uměleckého a literárního světa, jako vlastence Jeana Cocteau, Jamese Joyce a další. Také pracovala pro francouzský Vogue magazín.\n\nV roce 1925 jí Man Ray přivedl k fotografiím Eugèna Atgeta a ona se stala jeho velkou obdivovatelkou. V roce 1927 se jí podařilo Atgeta přemluvit, zda by jej mohla portrétovat. Když mu pak šla zhotovené portréty ukázat, zjistila, že zemřel. Rozhodla se zakoupit sbírku jeho 1400 negativů a 7800 výtisků a pomoci uspořádat výstavy jeho děl a podílet se na vydání publikací s jeho fotografiemi. O jeho kolekci se pak starala až do roku 1968, kdy jí prodala Newyorské galerii moderního umění.\n\nVrátila se zpět do New Yorku v lednu roku 1929, když hledala vydavatele pro první Atgetovu knihu. Přestože měla plánováno zůstat pouze krátce, přeměna starého New Yorku na nový jí natolik učarovala, že se rozhodla vzdát se kariéry v Paříži a přestěhovat se zpět do New Yorku. Krátce po jejím návratu došlo ke krachu Newyorské burzy a Američané neměli dostatek peněz na to, aby si mohli za 50 dolarů kupovat fotografie. Její finanční situace se tak brzy stala kritickou. Na doporučení Bourke-Whitové dostala zakázku od magazínu \"Fortune\" fotografovat významné osobnosti obchodních společností. Finančně na tom však nebyla stále nejlépe, proto byla v roce 1932 nucena zrušit pronájem svého studia.\n\nPřesto si získala i v New Yorku uznání a v listopadu roku 1930 měla výstavu fotografií v Hardvarské společnosti pro moderní umění a roce 1932 v galerii Albright a v Brooklynském muzeu.\n\nStudovala na New School for Social Research s Charlesem Leirensem, Erichem Hartmannem a Alexejem Brodovičem.\n\nPracovala na svém projektu o New Yorku nezávisle šest let. První roky se jí nedařilo získat na tento projekt dotace, a proto ze začátku pracovala bez jakékoliv finanční podpory institucí či nadací. Peníze nejdříve získávala ze svých komerčních zakázek a v roce 1933 začala vyučovat fotografii v Greenwich Village. Až v roce 1935, když znovu požádala o dotace na svůj projekt, byla její aplikace přijata a Abbottová se stala vedoucí uměleckého projektu nazvaného Měnící se New York. Abbottová tak získala nejen finance, ale i pomocné asistenty, což jí umožnilo více se věnovat produkci a organizování výstav svých fotografií. Mezi její asistentky patřila také Lida Moser, která u ní v ateliéru v roce 1947 zahájila svou fotografickou kariéru.\n\nMěnící se New York má tři sekce: Materiální aspekt, zachycující budovy a jednotlivé městské čtvrti; Životní prostředky, zachycující dopravní, komunikační a jiné prostředky;a Lidé a jak žijí, zachycující život na ulici, kulturu, vzdělávání, náboženství a znaky hospodářské krize. Několik výstav s fotografiemi New Yorku bylo uspořádáno již během projektu a to v letech 1934 a 1937.\n\nDo roku 1939 nasnímala na 305 snímků. Všechny byly dány do úschovy Muzea města New York.\n\nZaujala ji přímá fotografie, což je fotografický styl, který prosazuje realistickou fotografii bez jakékoliv manipulace nebo technického zkreslení.\n\nBěhem celé své kariéry její fotografie zachycovaly vývoj v technologii a ve společnosti.\n\n\n\n\n"}
{"id": "306625", "url": "https://cs.wikipedia.org/wiki?curid=306625", "title": "Sedmikráska chudobka", "text": "Sedmikráska chudobka\n\nSedmikráska chudobka (\"Bellis perennis\"), také sedmikráska obecná a lidově někdy chudobka, je vytrvalá léčivá rostlina z čeledi hvězdnicovitých (\"Asteraceae\"). Je jediným českým druhem rodu sedmikráska (\"Bellis\").\n\nSedmikráska chudobka je nízká rostlina zřídka přesahující 10 cm. Sytě zelené listy uspořádané v přízemní růžici jsou široce obvejčité a na okrajích jemně zubaté nebo celokrajné. Bezlistý květní stvol je jednoúborový. Květy jsou oboupohlavné, mají kuželovité lůžko, střed květů je žlutý, okvětní lístky bílé až narůžovělé. Tvarem připomínají vyplazený jazyk. Plodem sedmikrásky chudobky je nažka. Tato květina kvete od února do listopadu. Květy vykazují heliotropické vlastnosti podobně jako slunečnice a jsou odolné vůči mrazu až do -15 °C. Plod je široce obvejčitý, bělavě světle hnědý.\n\nChudobka se vyskytuje po celé Evropě až po Kavkaz v travních společenstvech. Potřebuje dostatek slunečního záření. Je závislá na Slunci a vybírá si pouze světlem plně prostoupená místa. Roste v téměř každém parku, na vesnicích, ale i na loukách v přírodě.\n\nChudobka je léčivá. Pro sběr jsou určené květní úbory se stonkem do dvou cm. Ty obsahují hořčiny, sliz, silice, flavonoidy, třísloviny, triterpenové saponiny, organické kyseliny, minerální látky, inulín a cukr. Tyto látky napomáhají zvýšení látkové výměny v játrech. Doporučuje se také při chorobách žlučníku. Chudobkový květ lze použít vnitřně i zevně. Vnitřně se používá např. při zánětlivých onemocněních dýchacích cest, kdy napomáhá vykašlávání a působí protizánětlivě. K zevnímu použití je vhodná jako přísada do koupele nebo odvar na obklady. Využitelná je především na špatně se hojící rány a vředy. Kloktáním napomáhá léčbě zánětů hrdla a dásní.\n\nPoužít ji lze i v kuchyni, do jarních salátů. Velmi využívaný je i bylinný odvar ze sedmikrásek.\n\n"}
{"id": "306628", "url": "https://cs.wikipedia.org/wiki?curid=306628", "title": "Sirotčí hrádek", "text": "Sirotčí hrádek\n\nSirotčí hrádek (též Sirotčí hrad, Sirotčí hrady či Růžový hrad, nebo ) je zřícenina gotického hradu, která se nachází nad vsí Klentnice v Pavlovských vrších. Počátky zdejšího hradu sahají do 13. století, kdy jej vystavěli Wehingenové, hrad poté patřil Lichtenštejnům a Ditrichštejnům, v 16. století zpustl. Od roku 1964 je chráněn jako kulturní památka.\n\nHrad nechal vystavět v polovině 13. století švábský rod Wehingenů, respektive jejich odnož, kterou založil rytíř Siegfried Sirotek. Po vymření rodu Wehingenů se hrad roku 1305 dostal do držení krále Václava III., který byl o rok později zavražděn. Poté se dostal do rukou Lichtenštejnů. V roce 1575 byl převeden do rukou Ditrichštejnů, přičemž tehdy už byl pravděpodobně zpustlý. I když se urbář z roku 1560 o Sirotčím hradě nezmiňuje, v roce 1590 jej výslovně označuje jako pustý.\n\nZřícenina se nachází v těsné blízkosti obce Klentnice na severním okraji Stolové hory (jeden z kopců Pavlovských vrchů) v nadmořské výšce 458 metrů v přírodní rezervaci Růžový vrch, asi 3 km severně od Mikulova. Hrad byl vystavěn na dvou vápencových skaliscích, které dělila hluboká rokle, přičemž hlavní část hradu se nacházela na jižněji položené skále. Přes rokli pravděpodobně vedl most. Na menší plošině jižní skály byl vybudován třípatrový palác. Na severní, která je dnes nepřístupná, se nacházela hranolová strážní věž. Celé předhradí bylo ohrazeno valem a palisádou.\n\nZ hradu se dochovala hradní zeď na jižním skalisku o výšce osmi metrů, v jejímž středu se nachází okenní otvor. Na protější straně zdi je pozůstatek třípatrového paláce vysoký několik metrů. V něm jsou hned tři okenní otvory, z toho dva jsou zakončeny lomeným obloukem. V těsné blízkosti zdi se nachází cisterna, která sloužila k zásobování hradu vodou. Na severněji položeném skalisku se dochovaly jen poměrně malé pozůstatky hradního zdiva.\n\nSe sirotčím hrádkem se váže i pověst o rytíři Čičosovi, který patřil k řádu templářů. Na hradě působil jako kastelán. Když se mu měl narodit syn, přišel Čičosovi povolávací rozkaz jeho řádu. Kvůli narození syna však Čičos odmítl. Nedlouho na to se na hrad dostavil komtur, kterého Čičosova žena Růžena požádala, aby šel nově narozenému dítěti za kmotra. Podle tradičního zvyku jméno dítěte vybírá právě kmotr. Komtur nabídku přijal a dal dítěti jméno Orphanus („sirotek“). Po narození dítěte dal komtur popravit Čičose za zradu řádu a učinil tak Orphana skutečným sirotkem. Poté nechal popravit všechny obyvatele hradu (až na jednoho), zatímco vdově po Čičosovi puklo srdce žalem. Komtur z hradu odjel a Orphana vzal s sebou. Ten, když se po letech na hrad vrátil, nalezl tam jediného člověka – starce, kterému se kdysi podařilo uniknou komturovu hněvu. Když mu stařec převyprávěl, co se tehdy s jeho rodiči stalo, Orphanus zešílel a od té doby má po nocích jezdit na koni z hrádku na Turold.\n\n\n"}
{"id": "306630", "url": "https://cs.wikipedia.org/wiki?curid=306630", "title": "Jiří Bulis", "text": "Jiří Bulis\n\nJiří Bulis (3. října 1946 Chomutov – 12. května 1993 Olomouc) byl český hudebník, skladatel a klavírista. Autor filmové, divadelní, scénické i jazzové hudby.\n\nJméno skladatele Jiřího Bulise je spjato zejména s brněnskou divadelní scénou, nicméně autor sám pochází ze severních Čech. Narodil se 3. 10. 1946 v Chomutově. Po složení maturity na místním gymnáziu se přesouvá do Brna, kde studuje hudební výchovu na pedagogické fakultě Univerzity Jana Evangelisty Purkyně (nynější Masarykova univerzita) a v letech 1966–1971 skladbu na Janáčkově akademii múzických umění (JAMU). Po ukončení studií se nejprve živil jako učitel na Vejvanovského konzervatoři v Kroměříži, od konce sedmdesátých let se již ale naplno věnuje pouze skládání. Jeho tvorba byla naneštěstí předčasně přerušena. Bulis umírá ve svých 47 letech, 12. května 1993, při automobilové nehodě na dálnici mezi Olomoucí a Prostějovem, poté, co nezvládl řízení na své cestě z Brna do Ostravy. Poslední rozloučení s Jiřím Bulisem proběhlo na hřbitově v Prostějově.\n\nAčkoli se žádná jeho skladba nestala „hitem“, který by vstoupil do povědomí širší veřejnosti, přesto zůstane Bulisova hudba nezapomenutelná pro každého, kdo se s ní měl možnost někdy setkat.\n\nTěžiště Bulisovy tvorby nepochybně spočívá v komponování hudby k divadelním představením. Nejvíce spolupracoval s prostějovským HaDivadlem a brněnským Divadlem na provázku (dnes Divadlo Husa na provázku), ale jeho hudba byla použita i v inscenacích jiných divadel. Hudbu Jiřího Bulise je možné slyšet i v představeních, která vznikají v současné době. \n\nJiž v polovině šedesátých letech složil Jiří Bulis hudbu pro chomutovské Divadlo v podloubí pro kabaretní představení Růže a dvě kosti stehenní. Na počátku sedmdesátých let začíná éra jeho spolupráce s Divadlem na provázku, kde skládá hudbu především pro představení Boleslava Polívky. Bulis se v několika inscenacích Divadla na provázku objevil i v menších rolích (obvykle jako klavírista, ale ztvárnil například i nohy Alenky a Žvahlava).\n\n\nOd roku 1977 se Bulis věnuje tvorbě pro prostějovské HaDivadlo. Spolupracuje ale i s jinými scénami, např. se zlínským Divadlem pracujících (dnes Městské divadlo Zlín). Na počátku osmdesátých let skládá hudbu pro inscenace Ivo Krobota v pražském Činoherním klubu. Dále píše pro pražské Dejvické divadlo nebo královéhradecké loutkové Divadlo DRAK.\n\n\n\nV posledních letech se stala Bulisova hudba inspirací pro vznik komponovaných pořadů věnovaných speciálně Bulisově tvorbě (viz níže), ale zaznívá i v jiných divadelních představeních. Bulis je například oblíbeným skladatelem režiséra Vladimíra Morávka, který jeho hudbu použil ve svých nezapomenutelných inscenacích Hamlet a Maryša, popravdě však Mařka čili To máš za to, bestijó! uvedených v královéhradeckém Klicperově divadle.\n\nK mnoha svým skladbám si Jiří Bulis psal texty sám. Většinou jsou prostoupeny temně melancholickou poetickou linkou a obstály by jistě i jako samostatné básnické útvary (např. Anděl radosti, Jedno jméno, Nekonečný valčík nebo jeho patrně nejznámější skladba Hosté na zemi). V ostatních případech Bulis často sahal k básním známých autorů. Zhudebnil například některé básně Sergeje Jesenina. Dále spolupracoval s Janem Vodňanským nebo Zdeňkem Šlaisem. Lahůdkou jsou pak jistě skladby „Deštník z Piccadilly“ s textem Jaroslava Seiferta a „Svítá, Marie“ na text Daniila Charmse.\n\nOriginální Bulisova hudba byla použita v řadě filmů, mimo jiné i ve snímcích Juraje Jakubiska nebo Věry Chytilové.\n\n\nJiří Bulis je autorem hudby pro více než 30 televizních filmů a inscenací (Faust, Hedvika, Jan houslista, Komtesa Mary, Náledí, Narozeniny, Víc než případ, Zjasněná noc, Zlatý drak aj.). Složil také hudbu pro několik dílů tehdy oblíbeného seriálu Bakaláři. \n\nBěhem autorova života nedošlo k vydání jeho vlastního alba. Bulisovy práce se proto často dochovaly jen ve formě amatérských zvukových nahrávek rozptýlených po různých archívech a soukromých sbírkách. Přesto po Bulisově smrti vyšlo několik kompilací, které kvalitně mapují jeho tvorbu. Vynikající album Tiché písně například vzniklo ze záznamu jednoho z Bulisových proslulých vánočních večírků (nahrávku pořídil Jan Beránek v roce 1981). \n\n\nV roce 2015 vyšlo tribute album \"Hommage à Jiří Bulis\" iniciované Martinem Kyšperským ve spolupráci s Bulisovou dcerou Lucií Dlabolovou.\n\n\n"}
{"id": "306632", "url": "https://cs.wikipedia.org/wiki?curid=306632", "title": "Skalní hrad", "text": "Skalní hrad\n\nSkalní hrad je specifickým typem hradu, který výrazným způsobem využívá přirozeně vzniklé skalní útvary.\n\nTento typ hradu byl budován s využitím jedné či několika špatně přístupných skalních věží, často v prostorech tzv. skalních měst či na okraji většího skalního masivu (Drábské světničky, Klamorna), případně na samostatně stojícím skalním bloku (Sloup, Jestřebí). Téměř vždy je materiálem těchto skalních útvarů pískovec, neboť umožňuje snadné opracování a stavitelé hradu jej tak mohli dobře využít. Vedle dřevěné či dokonce zděné zástavby obsahoval skalní hrad zpravidla také prostory tesané přímo ve skále, tzv. „světničky“.\n\nTyto světničky jsou dnes, vedle vytesaných kapes po dřevěných konstrukcích (tzv. \"dráže\"), často nejvýraznějším pozůstatkem skalního hradu (Drábské světničky). Zděných konstrukcí může být dochováno naopak velmi málo (Jestřebí), nebo mohou chybět zcela (Drábské světničky), neboť je při budování skalních hradů často nahradila masa snadno opracovatelného pískovce.\n\nSkalní hrady zpravidla neměly zděnou hradbu. Zděný mohl být palác, který byl někdy jedinou budovou hradního jádra (např. Valečov).\n\nMezi nejvýznamnější české skalní hrady patří:\n\nSoučasná klasifikace skalních hradů není ještě ustálená. Jedna z definic klade důraz na výrazné využití skalních bloků s prostory tesanými ve skále, podle jiné definice je skalním hradem lokalita ležící na skalních sucích, pokud byl vstup do vlastního hradu 3–6 metrů nad základnou skalního bloku.\n"}
{"id": "306636", "url": "https://cs.wikipedia.org/wiki?curid=306636", "title": "Klára Poloprutská", "text": "Klára Poloprutská\n\nKlára Poloprutská je hráčka pozemního hokeje, reprezentantka České republiky a hráčka pražské Slavie. Hraje na postu obránce nebo záložníka. V roce 2003 byla členkou reprezentačního týmu, který na halovém mistrovství světa v německém Leipzigu vybojoval 4. místo.\n"}
{"id": "306646", "url": "https://cs.wikipedia.org/wiki?curid=306646", "title": "Martin P6M SeaMaster", "text": "Martin P6M SeaMaster\n\nMartin P6M SeaMaster byl létající člun, vyvíjený v 50. letech 20. století výrobcem Glenn L. Martin Company jako strategický bombardér pro Námořnictvo Spojených států. Letoun byl velice blízko k přijetí do služby. Začala jeho sériová výroba a probíhal i výcvik osádek, když byl program 21. srpna 1959, pouhých 6 měsíců před plánovaným začátkem operační služby, zrušen. V roli strategického nosiče jaderných zbraní byl totiž nahrazen novou zbraní, raketonosnými ponorkami, nesoucími střely Polaris. Z politických důvodů byl typ námořnictvem prezentován primárně jako hlídkový letoun a nosič min.\n\nNa počátku studené války docházelo k rozvoji jaderných zbraní a jejich nosičů. Vrcholilo také soupeření mezi strategickým letectvem, podřízeným USAF na jedné straně a americkým námořnictvem na straně druhé o to, kdo bude mít prestižní roli a schopnost provést jaderný úder. Námořnictvo, které se cítilo být zastíněno armádním letectvem, se snažilo získat nosiče jaderných zbraní. Prvním pokusem byl projekt stavby obří hladkopalubové letadlové lodě USS United States, ze které měla operovat flotila bombardérů nesoucích jaderné zbraně. Jelikož byl tento projekt pro nedostatek financí zrušen, pokusilo se námořnictvo získat jiný nosič - létající člun, schopný jak konvenčních útoků, hlídkování a kladení min, tak i úderů jadernými zbraněmi. Čluny podporované nosiči hydroplánů a ponorkami, měly být dle představ námořnictva schopné operovat blíže nepříteli a měly být díky své pohyblivosti i méně zranitelné nepřátelským útokem.\n\nObjednávka vývoje nového typu byla zadána v dubnu 1951 a obsahovala přísné požadavky na létající člun schopný nést 13 600 kg pum rychlostí 0,9 Machu 1100 km/h) na cíl vzdálený 2400 km. Na specifikace reagovaly společnosti Convair a Martin, z nichž projekt ten druhý byl vybrán jako slibnější. Byla zadána objednávka na stavbu dvou prototypů. Po nich byla předpokládána předsériová výroba šesti kusů a konečně sériová výroba dalších 24 kusů.\n\nU letounu se uvažovalo o použití náporových motorů, ale nakonec byly zvoleny čtyři proudové motory Allison J71-A4, umístěné v párech na horní straně křídla za náběžnou hranou tak, aby byly při vzletu a přistání kryty před vodní tříští. Křídlo mělo úhel šípu 40°. U letounu byly využity některé konstrukční prvky vyzkoušené u prototypu bombardéru Martin XB-51, například šlo o vodorovnou ocasní plochu umístěnou na vrcholu svislé ocasní plochy či rotační pumovnici.\n\nPrvní testy prototypů XP6M-1, které začaly v roce 1955 ukázaly, že motory byly umístěny příliš blízko trupu letounu a při použití přídavného spalování ho mohly poškodit. Motory byly proto mírně vychýleny směrem od trupu. Slibné testy byly narušeny při nehodě prvního prototypu, ke které došlo 17. prosince 1955. Selhání řídících systémů vedlo ke ztrátě celé čtyřčlenné osádky. Při zkouškách nedostatečně testovaného řešení ocasních ploch došlo v následujícím roce, 9. listopadu 1956, ke ztrátě druhého prototypu. Tentokrát se jeho posádka zachránila.\n\nPrvní předsériový kus YP6M-1 byl dodán v roce 1957 a absolvoval první let v lednu 1958. Když bylo vyrobeno už šest předsériových kusů, byly plně vybaveny a poslány na základnu Hertford ve státě North Carolina pro zkoušky. Program P6M nadále poměrně spěšně pokračoval, přestože použité motory byly považovány za málo spolehlivé a letoun vykazoval i další nedostatky, zapříčiněné částečně extrémními požadavky na jeho výkony. Problémy působila i vodní tříšť, která vznikala při vzletu a přistání a omezovala operace letounu jen na ideální počasí.\n\nŘešením nedostatků letounu se mělo dosáhnout vylepšenou variantou P6M-2, jejíž první kus byl dokončen v roce 1959. Tato varianta měla výkonnější motory J75, zařízení pro doplňování paliva za letu a vylepšenou avioniku. Díky modulu, umístitelnému do pumovnice, mohl letoun P6M-2 fungovat i jako létající tanker.\n\nVyrobeny byly celkem tři kusy této varianty. V době zrušení programu P6M byly právě vybavovány zařízením pro operační testy. P6M-2 dosahoval na svou dobu neobvykle vysokých výkonů a měl vysoce pevnou konstrukci. Letoun považovaný za příjemný na ovládání, své chování za letu značně změnil, blížila-li se jeho rychlost hodnotě 0,8 Machu a více. Ve vysokých rychlostech byly jeho vlastnosti značně horší. Tyto potíže sice bylo možné řešit, ale program se v té době již protahoval, měl překročený rozpočet a v době finančních škrtů muselo americké námořnictvo rozhodovat, kam své prostředky bude investovat, což přispělo k rozhodnutí letoun nezařazovat do služby. Dalším důležitým důvodem, který vedl k zániku celého programu bylo to, že námořnictvo koncem 50. let získalo mnohem vyspělejší prostředek jaderného úderu - raketonosné ponorky. Přestože konstrukce P6M byla fenomenální, nemohla se měřit s balistickou střelou a letoun byl oproti raketám považován za drahý a neefektivní. Výdaje na projekt P6M dosáhly astronomické výše 400 milionů dolarů (2,5 miliardy dolarů v roce 2004).\n\nVšechny vyrobené letouny byly sešrotovány, jen některé ocasní části byly používány pro testy a jedna z nich se nachází v muzeu firmy Glenn L. Martin Company. Ta se neúspěšně pokusila využít technologii projektu P6M pro civilní trh a dále se věnovala jen vývoji raket a elektroniky. P6M byl posledním letounem, který Glenn L. Martin vyvinul.\n\n\n\n\n"}
{"id": "306653", "url": "https://cs.wikipedia.org/wiki?curid=306653", "title": "Slavíček (Ralská pahorkatina)", "text": "Slavíček (Ralská pahorkatina)\n\nSlavíček ( ) je kopec o nadmořské výšce 535 m, nacházející se 1,5 km jihovýchodním směrem od obce Sloup v Čechách v okrese Česká Lípa. Základní stavební horninou vrchu je čedič, který ve vrcholových partiích tvoří skaliska s patrnou sloupcovitou odlučností. Svahy Slavíčku jsou zarostlé smíšeným, povětšinou bukovým lesem. Zvláštností je, že tato čedičová žíla vystupuje nad okolní krajinu, tvořenou pískovcovými sedimenty.\n\nVrchol kopce Slavíček je na katastru obce Sloup v Čechách, malá JV část svahů na katastru obce Svojkov. Spolu s řadou okolních kopců náleží do Cvikovské pahorkatiny.\n\nPod jihovýchodními svahy Slavíčku poblíž obce Svojkov se nachází Modlivý důl. Jedná se o hluboké zalesněné údolí, po jehož stranách se tyčí pískovcové skály. Původně se nazýval \"Smolný důl\", jelikož se zde pálilo dřevěné uhlí a získávala smola. Ve střední části dolu je do skály vytesána kaple s gotickými oblouky, kterou roku 1836 vytvořil sloupský sochař Antonín Wagner. Roku 1903 byla kaple upravena do podoby lurdské jeskyně (\"mariánské poutní místo\"). Modlivý důl má jako poutní místo již více než dvěstěletou tradici.\n\nLesní divadlo nacházející se pod jihozápadním svahem Slavíčku bylo vybudováno v roce 1923. K částečné rekonstrukci vybavení došlo v letech 1957–1959 a později bylo poničeno. V roce 2004 bylo opět nově zrekonstruováno. Za jevištěm divadla se nacházejí chodby, vytesané ve skále, které tvoří malý jeskynní systém.\n\nVlakové spojení poblíž neexistuje. Do Svojkova zajíždí několik linek ČSAD Česká Lípa v trase Nový Bor – Zákupy.\n\nOd autobusové zastávky \"Svojkov, u zámečku\" vedou na sever přes Modlivý důl turistické značené cesty. Zelená i žlutá vedou do Sedla pod Slavíčkem a ze žluté je odbočka k dobře přístupnému vrcholu. Na vrcholu je skalka, je však zarostlý, bez výhledu. K vrcholu je možné využít tytéž značené cesty z druhé strany, od Cvikova i Sloupu v Čechách.\n\n\n"}
{"id": "306657", "url": "https://cs.wikipedia.org/wiki?curid=306657", "title": "Sova pálená", "text": "Sova pálená\n\nSova pálená (\"Tyto alba\") je středně velký druh sovy z čeledi sovovitých (Tytonidae), nápadný hlavně výrazným srdcovitým závojem kolem očí. Jedná se o nejrozšířenější druh sovy vůbec, obývající řadu biotopů na všech kontinentech s výjimkou Antarktidy.\n\n\nStředně velká, štíhlá sova s dlouhýma nohama. Délka těla je 33–39 cm, rozpětí křídel 80–95 cm. Hmotnost se pohybuje mezi 200–400 g. Svrchu je šedá a okrová, zespodu v závislosti na poddruhu buď čistě bílá nebo žlutooranžová (středoevropský poddruh \"T. a. guttata\" má spodinu žlutooranžovou). Výrazný obličejový závoj je světlý a má typicky srdcovitý tvar, oči jsou černé. Obě pohlaví jsou zbarvena podobně, samci bývají o něco světlejší. Létá houpavě, elegantně a zcela neslyšně, často s volně svěšenýma nohama.\n\nNejčastěji se ozývá drsným, těžko popsatelným křikem, samice a vzácně i samci mohou opakovaně vydávat také táhlý, vrnivý zvuk připomínající volání lelka lesního. Mláďata na hnízdě se ozývají hlasitým táhlým syčením.\n\nSova pálená má kosmopolitní typ rozšíření. Žije na všech kontinentech s výjimkou Antarktidy a zcela chybí pouze v chladných oblastech, na Sahaře a v tropických deštných pralesích. Většina populace obývá teplejší oblasti, k severu nejvýše proniká v západní Evropě, a to přibližně k 60. rovnoběžce. Jde o stálý a přelétavý druh, který často podniká potulky a přesídlování v nejrůznějších směrech, občas i značně daleko od hnízdiště. Těžištěm výskytu v Evropě je Španělsko (50 400 – 90 500 párů) a Francie (20 000 – 60 000 párů). Již od 50. let 20. století její početnost prudce klesá; 20–50% pokles stavů byl zaznamenán ve 13 evropských zemích, více než 50% v 7 evropských zemích a na Maltě již vyhynula.\n\nNa území ČR hnízdí pravidelně, ale vzácně, hlavně v nižších polohách do 400 m n. m. Její početnost se vzhledem k výrazným početním výkyvům zjišťuje jen obtížně, dlouhodobě však vykazuje klesající tendenci. Zatímco v letech 1973–1977 byla jako hnízdící druh zaznamenána v 58 % kvadrátů, v letech 1985–1989 jen v 50 % kvadrátů. V letech 1985–1989 byla celková početnost odhadnuta na 400–700 párů a v letech 2001–2003 na 130–500 párů.\n\nPotravu tvoří hlavně hlodavci, méně ptáci, obojživelníci a drobní savci. Z 4965 obratlovců nalezených ve 237 vývržcích z jižní Moravy a jižního Slovenska bylo 94,6 % savců, 5,2 % ptáků, 0,2 % obojživelníků a o něco méně hmyzu. Ze savců výrazně dominoval hraboš polní, z ptáků vrabec domácí. Podobné výsledky ukázal i rozbor vývržků ze severovýchodních Čech, během kterého bylo určeno 97,7 % savců (hraboš polní představoval 73,3 %), 1,7 % ptáků, 0,6 % hmyzu a jeden skokan.\n\nLoví během soumraku a v noci, v období krmení mláďat občas i ve dne. Potravu vyhlíží za pomalého letu nízko nad zemí nebo vsedě z pozorovatelny a díky svému vynikajícímu sluchu ji dokáže přesně lokalizovat i v naprosté tmě. Kořist požírá vcelku, srsti, peří a jiných nestravitelných částí se tak stejně jako ostatní sovy zbavuje jejich vyvrhováním v podobě šišticovitých vývržků. Vývržky sovy pálené jsou typické, tmavé a díky lesklému povrchu jakoby nalakované.\n\nSova pálená vytváří trvalé páry, které zpravidla zůstávají věrné místu hnízdění. Tok začíná v závislosti na klimatických podmínkách v únoru nebo březnu a oba partneři se během něj ozývají pronikavými chraplavými skřeky.\nPůvodně k hnízdění vyhledávala stromové dutiny a skály, ve velké části areálu se však postupně stala synantropním druhem a dnes tak většina populace hnízdí v lidských stavbách, nejčastěji ve věžích kostelů nebo ve stodolách. Ochotně přijímá i vhodné hnízdní budky. Hnízdo nestaví, samice klade vejce přímo na podklad nebo do vývržkové drti. Průběh a úspěšnost hnízdění silně závisí na dostupnosti hlavní potravy – hraboše polního; v případě jeho přemnožení bývají snůšky početnější a hnízdí dvakrát ročně, oproti tomu v letech, kdy je potravní nabídky nedostatek, hnízdí jen jednou nebo nemusí zahnízdit vůbec. První hnízdění začíná obvykle v dubnu, druhé v červenci nebo srpnu. V první snůšce bývá 3–8 vajec, druhá je o něco početnější, s 5–10 vejci. Vejce jsou čistě bílá, oválná, o rozměrech 39,7 × 30,7 mm, a samice je snáší v intervalu 2 i více dnů. Délka sezení je 30–34 dnů, sedí pouze samice, které samec přináší potravu. Mláďata jsou krmena oběma rodiči a vzletnosti dosahují v 60 dnech. Pohlavně dospělá jsou ve stáří 1 roku.\n\nÚmrtnost sovy pálené v prvním roce života je vysoká a může dosahovat až 72 %. Nejvyšší známý věk okroužkovaného jedince je 17 let a 10 měsíců.\n\nHlavní příčinou úbytku sovy pálené jsou výrazné změny v kulturní zemědělské krajině, vedoucí k nedostatku vhodných hnízdišť a potravy. K vysoké úmrtnosti pravidelně dochází během krutých sněžných zim, na které je oproti jiným sovám náchylnější kvůli nižší schopnosti hromadit zásobní tuk a špatným izolačním schopnostem opeření. Společně s nárůstem silniční dopravy výrazně přibývá i počet ptáků usmrcených vozidly. V některých evropských zemích úmrtnost sovy pálené v důsledku střetu s automobily přesahuje 70 % a např. ve Francii tímto způsobem ročně zahyne na 10 000 ptáků. Důvodem, proč se stává tak často obětí silničního provozu, je skutečnost, že příkopy a silniční náspy slouží jako oblíbená stanoviště hlodavců a pro sovu pálenou tudíž představují lákavou potravní nabídku. Příčinou rozsáhlých úhynů bylo až do 70. let 20. století také používání chemických přípravků na bázi chlorovaných uhlovodíků, sloužících k ochraně zemědělských kultur. Mezi další hrozby patří zejména nástrahy v prostředí zemědělských objektů a dalších staveb, kde se často zdržuje, jako uvíznutí v různých prostorách, pády do komínů, šachet a vertikálně stojících rour či utonutí v nádržích s tekutinami. U 171 okroužkovaných ptáků v ČR byly nejčastějšími příčinami úhynu srážka s automobilem či vlakem (53 %) a utonutí nebo vyhladovění po pádu do nádrží na melasu či siláž, šachet, rour apod. (29 %).\n\nV ČR je sova pálená dle vyhlášky č. 395/1992 Sb. zvláště chráněná jako silně ohrožený druh. Jednou z možností aktivní ochrany je i vyvěšování hnízdních budek ve vhodných, nejčastěji zemědělských objektech. Při jejich instalaci je však třeba dbát na ochranu hnízdících ptáků před predátory, kterými jsou hlavně kuny.\n\nSova pálená je běžně chována v mnoha českých zoologických zahradách (např. ZOO Liberec).\nV současnosti se rozlišuje 28 poddruhů sovy pálené, z nichž se v Evropě vyskytují první 4:\n\n"}
{"id": "306660", "url": "https://cs.wikipedia.org/wiki?curid=306660", "title": "Oise", "text": "Oise\n\nOise je départment ve Francii v regionu Hauts-de-France. Je pojmenován podle řeky Oise. Jeho rozloha je 5860 km². Žije v něm 810 300 obyvatel (2012).\n\n"}
{"id": "306663", "url": "https://cs.wikipedia.org/wiki?curid=306663", "title": "Kane", "text": "Kane\n\nKane může být:\n\n"}
{"id": "306665", "url": "https://cs.wikipedia.org/wiki?curid=306665", "title": "Náměstí Míru (Zlín)", "text": "Náměstí Míru (Zlín)\n\nNáměstí Míru (dříve \"Hlavní náměstí\", \"Masarykovo náměstí\") je nejstarší náměstí ve Zlíně.\n\nZe západní strany náměstí je zlínská radnice. Vedle ní je budova hlavní pošty (1. dubna byla přesunuta do 32. budovy Svitu), která byla dokončena v 80. letech 20. století, na místě secesní stavby hotelu \"Balkán\". Vedle pošty byla donedávna proluka, která byla nahrazena v roce 2004 polyfunkčním domem o šířce pouhých 6,3 metrů. Nejnovějším komplexem, který dal náměstí novou a ucelenou podobu, je Obchodní a zábavní centrum Zlaté Jablko, které bylo otevřeno v květnu 2008. Stavba stojí na místě hotelu \"Záložna\" a vinárny \"U slunce\". Fasáda hotelu \"Záložna\" byla do tohoto komplexu zapracována.\n\nV jižní části náměstí, která není tvořena zástavbou, je park, ve kterém je fontána.\n\n\n"}
{"id": "306671", "url": "https://cs.wikipedia.org/wiki?curid=306671", "title": "Oise (řeka)", "text": "Oise (řeka)\n\nOise je řeka tekoucí na území Belgie (Henegavsko) a Francie (Pikardie, Île-de-France). Celková délka toku je 351 km. Plocha povodí měří 16 667 km².\n\nPramení v západních výběžcích Arden a protéká rovinou severně od Paříže. Ústí do Seiny zprava 30 km pod Paříží.\n\nZdrojem vody jsou především dešťové srážky. Nejvyšších vodních stavů dosahuje v zimě. Průměrný průtok poblíž ústí činí 95 m³/s a maximální přibližně 700 m³/s.\n\nVodní doprava je možná do vzdálenosti 104 km od ústí a výše směrem k hornímu toku po paralelním kanále. Soustavou kanálů je spojena s řekami Máza, Somma, Šelda. Na řece leží města Compiègne, Creil, Pontoise (Francie).\n"}
{"id": "306681", "url": "https://cs.wikipedia.org/wiki?curid=306681", "title": "František Lipka (lékárník)", "text": "František Lipka (lékárník)\n\nFrantišek Lipka (3. srpna 1863, Boskovice – 24. prosince 1917, Boskovice) byl magistr farmacie, lékárník v drogerii a lékárně „U černého orla“ v Boskovicích a jeden z nejaktivnějších členů místního muzejního spolku a vybudovaného muzea – této práci se věnoval až do své smrti.\n\nNarodil se v rodině zámečnického mistra Vincence Lipky a jeho manželky Františky, rozené Sychrové. Vystudoval české gymnázium v Brně a lékárnickou praxi vykonal v Přešticích. Poté nastoupil v lékárně v Boskovicích a přihlásil se jako mimořádný posluchač pražské univerzity a po dvou letech studia se stal magistrem lékárnictví. Po studiích se stal lékárníkem v Kutné Hoře, kde byl členem archeologického spolku \"Vocel\". Dalšími místy jeho lékárnické praxe bylo Slaný, Hranice a Přerov. Nakonec se stal lékárníkem v Boskovicích, kde působil 14 let. Poté, co lékárnu prodal, usadil se v Letovicích. \n\nJeho práce se věnovaly se lokální historii, objevil řadu starožitností, byl též výborný fotograf a kreslíř. Spolu s boskovickým lékařem Karlem Snětinou založili muzeum v Boskovicích i tamní muzejní spolek (1905). Prováděl řadu průzkumů i menších výzkumů (např. lužické pohřebiště v Lysicích, z jeho aktivit je ovšem nejvýznamnější působení na keltském oppidu Staré Hradisko. Zde společně Karlem Snětinou v letech 1907 až 1912 prováděli výzkumné práce, s jejichž výsledky nejen pohotově a vyčerpávajícím způsobem seznámili odbornou veřejnost, ale na jejich základě i správně ztotožnili kulturu obyvatel Starého Hradiska s kulturou obyvatel českých Stradonic.\n\n\n\n"}
{"id": "306682", "url": "https://cs.wikipedia.org/wiki?curid=306682", "title": "Twiste", "text": "Twiste\n\nTwiste je řeka v Německu. Je to největší pravostranný přítok řeky Diemel. Protéká spolkovými zeměmi Hesensko a Severní Porýní-Vestfálsko. Délka toku je\n40,8 km. Plocha povodí měří 448 km².\n\nŘeka Twiste pramení severně od města Korbach, v nadmořské výšce okolo 500 m,\nna severu Hesenska. Teče převážně severním až severovýchodním směrem. Protéká obcemi Berndorf a Volkmarsen. Mezi těmito obcemi, nedaleko města Bad Arolsen, vzdouvá její vody v délce 2,8 km vodní nádrž Twistesee. Ústí u města Warburg do řeky Diemel, v nadmořské výšce okolo 160 m, na území spolkové země Severní Porýní-Vestfálsko.\n\nPrůměrný průtok u města Warburg (místní část Welda) na říčním kilometru 4,6 je 2,8 m³/s. Stoletá voda je\nzde 120 m³/s.\n\n"}
{"id": "306684", "url": "https://cs.wikipedia.org/wiki?curid=306684", "title": "Karel Ludikovský", "text": "Karel Ludikovský\n\nKarel Ludikovský (27. října 1923, Brno – 3. června 1979, Lažánky) byl český archeolog.\n\nKarel Ludikovský se vyučil fotografem. V letech 1949-1953 studoval pravěkou a klasickou archeologii na Filosofické fakultě university Jana Evangelisty Purkyně (dnes Masarykova univerzita). V roce 1954 prom. hist. (Diplomová práce „Keltové na Moravě do počátku n.l.“ u profesora Emanuela Šimka)\n\nV letech 1954-1979 pracoval v Archeologickém ústavu Československé akademie věd Brno. V roce 1965 získal titul CSc, v témže roce začal pracovat jako vedoucí speciální laboratoře Archeologického ústavu. V Archeologickém ústavu ČSAV setrval až do tragického konce života (utonul při koupání).\n\nSpecializoval se na laténské období Moravy, provedl řadu jak systematických, tak záchranných terénních výzkumů (sídliště v Komořanech, Velkých Hostěrádkách, Bořitově, Mistříně, pohřebiště v Blučině a Lovčičkách, oppidum na Hostýně a množství dalších drobných záchranných akcí na lokalitách z téměř všech období pravěku). Vedle standardní archeologické problematiky se věnoval otázkám rentgenové fotografie v archeologii, technologii hrnčířské produkce, šperkařství, pravěkému stavitelství, v posledních letech života pak zejména archeologii černé metalurgie (římské železářské pece v Sudicích, experimentální tavby železné rudy), geofyzikálním metodám v archeologické prospekci a experimentální archeologii.\n\nByl výrazně technologicky profilovanou osobností, orientovanou směrem k vyvíjení nových a aplikaci již ověřených moderních technických metod archeologického výzkumu. K odkazu Karla Ludikovského se moravští badatelé stále vracejí, památky jím shromážděné se staly pevnou součástí základního pramenného fondu moravské prehistorie.\n\n\n"}
{"id": "306685", "url": "https://cs.wikipedia.org/wiki?curid=306685", "title": "Státní znak Maďarska", "text": "Státní znak Maďarska\n\nStátní znak Maďarska ()\nje podle ústavního zákona o státních symbolech Maďarské republiky oficiálním státním symbolem Maďarské republiky.\nPo pádu komunismu byl současný státní znak slavnostně přijat Národním shromážděním dne 3. července 1990.\n\nStátní znak Maďarska má polcený štít. V první poli je sedmkrát červeno-stříbrně dělený štít, který podle legendy ze 16. století představuje uherské řeky – Dunaj, Tisu, Drávu a Sávu. Jde o znak Arpádské dynastie, která vládla od počátku Uherského státu až do roku 1301. Ve druhém poli je zelené trojvrší se zlatou korunou, z níž vystupuje stříbrný dvojramenný kříž. Od 17. století je trojvrší interpretací uherských pohoří – Tatra, Mátra a Fatra. Tento znak byl vytvořen ve 14. století, ovšem dvojramenný kříž se objevuje již na erbu krále Bély III. ve 12. století. Nad štítem je koruna sv. Štěpána I, zakladatele Uherského království. Koruna má na vrcholu šikmý kříž, připomínající skutečnost, že Maďaři raději korunu ukryjí, nežli by ji předali do rukou nepřátelům či samovládcům.\nPokud nad znakem není Svatoštěpánská koruna, jde o Kossuth-címer, () pojmenovaný podle Lajose Kossutha.\nKříž na koruně byl ohnut po narození Ladislava Pohrobka roku 1440. Jeho matka Alžběta dala příkaz své dvorní dámě Heleně Kottannerové, aby uherskou korunu ukradla polskému králi Vladislavovi III. Jagellonskému Varenčíkovi a přivezla do Komárna. Při převozu koruna spadla na zem a kříž se ohnul.\nSoučasná verze znaku byla vytvořena při Rakousko-Uherském vyrovnání roku 1867. Ovšem první polcený štít spojující znak Arpádské dynastie a zelené trojvrší s dvojramenným křížem se objevil již ve 14. století. Jeho podoba se ustálila až za vlády císaře Rudolfa II. (1576–1608). Za státní znak je považován od 15. století.\n\nOficiální popis státního znaku z Ústavy Maďarské republiky:\n\nPravidla pro používání státního znaku a dalších státních symbolů Maďarské republiky obsahuje zákon 1995. évi LXXXIII. \"törvény a Magyar Köztársaság nemzeti jelképeinek és a Magyar Köztársaságra utaló elnevezésnek a használatáról\".\n\nZnaky Uherského království.\n\nZnaky Uherska v rámci Rakouského císařství a znaky Rakouska-Uherska.\n\nZnaky zemí Uherska (Zalitavska)\n\nPodobnost se státním znakem Slovenska vychází z historické souvislosti. Během revoluce v roce 1848 se slovenští revolucionáři v čele s Ľudovítem Štúrem hlásili k Cyrilo-Metodějskému odkazu, a znak z heraldicky levé části znaku Uherska, tj. – červený štít se zeleným trovrším, z kterého vystupuje stříbrný dvojkříž používali po úpravě samostatně, mimo uherské koruny.\nSlováci jakožto Slované podporující myšlenku Panslavismu změnili barvu trojvrší ze zelené na modrou. Barvy znaku tak odpovídaly slovanským barvám (bílá-červená-modrá). Takto upravený znak prohlásil Ľudovít Štúr znakem Slováků a v témže roce byl vyryt do pečetě Slovenské národní rady.\nV roce 1863 tento znak převzala i vzniklá Matica slovenská. Slovenský státní znak se dále nepatrně vyvíjel malými změnami kresby trojvrší nebo dvojramenného kříže. Po vzniku samostatné ČSR se slovenský znak stal součástí všech tří československý znaků. V současné době má slovenský znak, na rozdíl od maďarského znaku, ramena kříže na koncích rozšířené a vyhloubené, vrchy oblé.\n\nMaďarsko se člení na 19 žup (megyék) a území hlavní města Budapešti, které má zvláštní statut.Všechny územní jednotky mají vedle vlajky i svůj znak.\n\n\n\n"}
{"id": "306687", "url": "https://cs.wikipedia.org/wiki?curid=306687", "title": "Chemická rovnice", "text": "Chemická rovnice\n\nChemická rovnice je symbolický zápis, kterým se popisuje výsledek chemické reakce. Má vždy dvě strany:\n\nZde hydroxid sodný (louh) reaguje s kyselinou chlorovodíkovou za vzniku chloridu sodného (kuchyňská sůl) a vody.\n\nChemická reakce - příklady chemických rovnic\n"}
{"id": "306688", "url": "https://cs.wikipedia.org/wiki?curid=306688", "title": "Alois Procházka", "text": "Alois Procházka\n\nAlois Procházka (18. května 1875, Lomnice u Tišnova – 16. dubna 1940, Slavkov u Brna) byl učitel a moravský archeolog.\n\nNa učitelském ústavu v Brně, kde studoval, byl žákem Josefa Hladíka, s nímž zpočátku pracoval. Učil mj. v Blažovicích (1899-1907), Kobeřicích (1919-1924) či Černčíně, později byl řídícím učitelem ve Slavkově u Brna, kde žil i v penzi. Společně s přáteli a žáky Miroslavem Chleborádem, Emilem Kolibabem, Františkem Kalouskem a Karlem Tihelkou vytvořil pozoruhodnou badatelskou sestavu Bučovicka a Slavkovska, která se prosadila na čelné místo v amatérské archeologii a jejíž dva posledně jmenovaní mladší členové se stali předními představiteli naší profesionální prehistorie; jejich sbírky tvoří dodnes\nvýznamnou část sbírkových fondů pravěku Moravského zemského muzea v Brně. S Innocencem Ladislavem Červinkou vytvořil a posléze realizoval myšlenku Moravského archeologického klubu založeného r. 1906, jehož prvním jednatelem byl do konce 30. let. Neúnavný archeolog-amatér vlastními výzkumy (do nichž investoval nemálo času i finančních prostředků) zachraňoval a získával především na Vyškovsku a na Slavkovsku archeologické nálezy snad ze všech období pravěku (zajímal se hlavně o dobu laténskou – např. pohřebiště v Holubicích, Křenovicích, Slavkově, Nížkovicích, prokopal i řadu mohyl – Heršpice aj.). I díky svému učitelskému povolání se významně zasloužil o propagaci archeologie a pravěkých památek a vykonal tak pro osvětu i záchranu starožitností velký kus práce. Nejvýznamnějším jeho dílem je monografie \"Gallská kultura na Vyškovsku. La Tène středomoravský\" (Slavkov u Brna 1937). Jde o poslední shrnující monografickou publikaci moravských keltských pohřebišť; moravská archeologie má v tomto směru velký dluh a před sebou velký úkol.\n\nDodnes je vysoce aktuální jeho přístup k archeologickému výzkumu, jenž deklaroval v úvodu své \"Gallské kultury\": \"„Snažil jsem se ve své práci vyhověti oprávněnému požadavku prof. dra E. Šimka, aby postup našich výkopů a pozorování při nich učiněná byly věrně publikací reprodukovány formou nejkratší a nejsušší, ale s doprovodem nejhojnějšího materiálu ilustračního, aby se staly naše nálezy skutečným majetkem veřejnosti a mohly tak opravdu v nejširší míře sloužiti účelu, pro který byly podnikány, tj. vědě a jejímu pokroku.“\n\n\n"}
{"id": "306689", "url": "https://cs.wikipedia.org/wiki?curid=306689", "title": "Požerákové zuby", "text": "Požerákové zuby\n\nPožerákové zuby jsou zubovité útvary uložené v zadní části hltanu některých ryb. Vznikly přeměnou pátého páru žaberního oblouku. Jsou typické zejména pro rybí řád máloostní (Cypriniformes), k němuž patří například kapr obecný a mnoho dalších známých druhů ryb. Slouží k částečnému rozmělnění potravy a vytlačení přebytečné vody z potravy. \n\nPožerákové zuby mohou být různého tvaru – špičaté, ploché či tupé. Většinou jsou uspořádány v jedné nebo třech řadách na požerákové kosti. Jsou také určitým rozlišovacím a identifikačním znakem ryb — pro každý druh ryby je uspořádání a počet požerákových zubů typický a lze jej zapsat konkrétním vzorcem. Například kapři mají požerákové zuby ve třech řadách (vzorec 1.1.3–3.1.1, ale vzácně 1.2.3.–3.2.1).\n\n"}
{"id": "306691", "url": "https://cs.wikipedia.org/wiki?curid=306691", "title": "Anton Rzehak", "text": "Anton Rzehak\n\nAnton Rzehakkřtěný Anton Emil (25. května 1855 Nikolčice , \"(některé dokumenty uvádějí jako místo narození Nový Dvůr u Židlochovic)\" – 31. března 1923 Brno) byl moravský geolog a archeolog.\n\nStudoval na německé Vysoké technické škole v Brně nejprve inženýrství, poté přírodovědu, především geologii. V letech 1880–1884 byl na této škole asistentem prof. Alexandra Makowského. Od roku 1884 byl profesorem chemie na zemské reálce v Brně, od roku 1893 opět na technice v Brně jako soukromý docent paleontologie a užité geologie. Od roku 1903 byl mimořádným a od roku 1905 řádným profesorem mineralogie a geologie tamtéž.\n\nGeologie byla jeho specializací a hlavní činností, jeho působení archeologické však zanechalo hluboké stopy ve vývoji moravské archeologie. Již v roce 1879 zkoumal hroby se skrčenými kostrami ze starší doby bronzové v Měníně (období označil jako „měnínská kultura“, pojem se však neujal, byl potlačen pojmem únětická kultura podle naleziště v českých Úněticích, poté provedl řadu dalších výzkumů na Moravě (např. žárové pohřebiště u Lednice. Od roku 1886 se stal po Mořici Trappovi správcem prehistorického oddělení Moravského zemského muzea; výsledkem jeho práce zde bylo první systematické roztřídění sbírek. Roku 1888 vypracoval (neuveřejněnou) archeologickou mapu Moravy. Bohatá byla jeho přednášková aktivita, důležité jsou jeho zprávy o přírůstcích sbírek Moravského zemského muzea a archeologické činnosti na Moravě vůbec.\n\n\n\n"}
{"id": "306692", "url": "https://cs.wikipedia.org/wiki?curid=306692", "title": "Emanuel Šimek", "text": "Emanuel Šimek\n\nEmanuel Šimek (3. dubna 1883, Vatětice – 16. června 1963, Miřenice) byl český archeolog.\n\nŠimek vystudoval v letech 1906-1910 na české univerzitě v Praze historii, prehistorii a geografii (předtím se vzdal důstojnické hodnosti v rakouském námořnictvu). Po nedlouhém období úřednické kariéry a středoškolského působení se v roce 1920 habilitoval na Karlově universitě prací \"Čechy a Morava za doby římské\" a roku 1931 byl instalován jako vedoucí katedry na nově vzniklou katedru prehistorie Filosofické fakulty brněnské university, kde na vybudoval v krátké době sice nevelký, ale funkční ústav. Ve vědecké práci pokračoval v kritických studiích – viz níže.\n\nNe všechny historické konstrukce, k nimž prof. Šimek dospěl erudovanou analýzou historických zpráv v konfrontaci s archeologickými nálezy, se novými výzkumy potvrdily (názory o kontinuálním osídlení Moravy od doby laténské do doby římské či o původu moravských Valachů až od keltského kmene Volků-Tektoságů jsou již dlouho překonány), Šimek byl ostatně více historickým geografem nežli archeologem. Zanechal však po sobě velké dílo a množství inspirujících myšlenek. Mladým generacím vědců může být vzorem zejména pracovitostí, věčnou touhou po poznání a bezmeznou oddaností vědě.\n\n\n"}
{"id": "306694", "url": "https://cs.wikipedia.org/wiki?curid=306694", "title": "Karel Snětina", "text": "Karel Snětina\n\nKarel Snětina (13. května 1860, Poříčany – 15. července 1942 Boskovice) lékař, sběratel a amatérský archeolog\n\nKarel Snětina, člen Moravského archeologického klubu byl zakládajícím členem Muzejního spolku a muzea v Boskovicích, jehož kustodem byl v letech 1905-1927 a kde velmi kolegiálně spolupracoval s dalším boskovickým muzejníkem, PhMr. Františkem Lipkou; společně participovali na řadě archeologických výzkumů v Boskovické brázdě (sídliště pod lesem \"Lipníky\", hradiště \"Vejštice\" aj.). Jejich největším a nejvýznamnějším objevem nejen z hlediska bádání o době laténské je keltské oppidum Staré Hradisko. Zde v letech 1907 až 1912 prováděli výzkumné práce, s jejichž výsledky pohotově a vyčerpávajícím způsobem seznámili odbornou veřejnost (Lipka 1909; Lipka – Snětina 1912, Lipka – Snětina 1913).\n\nPo první světové válce ve dvacátých letech již ve výzkumech pokračoval několik sezón Snětina sám (Lipka zemřel v roce 1917); díky výsledkům těchto výzkumů i výjimečnosti lokality zahájil roku 1934 na Starém Hradisku systematický výzkum pod vedením Jaroslava Böhma Státní archeologický ústav v Praze. K. Snětina svou lokalitu ze zřetele nepustil – s Böhmem ještě do určité míry spolupracoval a od místních rolníků za značných finančních obětí vykupoval zlaté duhovky. Jeho vědecká pozůstalost, uložená v boskovickém muzeu, dodnes udivuje jak systematičností a pečlivostí, tak především rozsahem i hloubkou studia.\n\n\n"}
{"id": "306696", "url": "https://cs.wikipedia.org/wiki?curid=306696", "title": "Jihlavský havířský průvod", "text": "Jihlavský havířský průvod\n\nJihlavský havířský průvod je průvod, který každý lichý rok ve druhé polovině června prochází Jihlavou. Kroje, které mají účastníci tohoto průvodu na sobě, mají připomenout, že Jihlava vznikla jako město, kde se těžilo stříbro.\nPrvní průvod havířů se datuje k roku 1799. Byl uspořádán u příležitosti domnělého 1000. výročí založení města. Zasloužil se o něj Johann Heinrich Marzy, který pracoval na magistrátu v archivu a právě proto se začal zajímat o historii. Přišel s nápadem připomenout slávu stříbrné Jihlavy, kde těžba stříbra skončila už v roce 1873. Byla připravena pětidenní akce, které se účastnilo mnoho známých hostů. Celé město, a hlavně centrum, bylo vyzdobeno vlajkami a nápisy Jubilaeum.\nHlavní oslava pak patřila 24. červnu, svátku sv. Jana Křtitele. Vše začalo mší v kostelíku sv. Jana Křtitele a odtud šel průvod žáků, jihlavských cechů, mnichů, kněží, úředníků a městské honorace až do kostela sv. Jakuba. Tím započala historie průvodů, které pak každoročně probíhaly až do 80. let 19. století.\n\nZa zakladatele je ovšem považován Johann Haupt, největší postava jihlavského havířského průvodu. V roce 1890 šlo ulicemi Jihlavy 44 (podle jiných zdrojů 37) chlapců – oblečených do kostýmů představujících celkem 21 hornických profesí.\n\nDalší velkolepá akce připadla na rok 1899, tedy domnělé 1100. výročí založení města. Hlavní slavnost proběhla 24. června, na svátek sv. Jana Křtitele. Průvodu se tehdy zúčastnilo 159 osob – perkmistr, který zahajoval a vedl průvod, za ním šli 3 praporečníci, kteří se střídali v nošení těžkého praporce, za nimi šli halapartníci, kteří měli za úkol praporec chránit, dále pak zpěváci, havíři denní a noční směny, proutkař, plaviči rudy neboli hutníci, rýžovači zlata, horníci – dělníci, horničtí učni, horníci – důlní hlídači, důlní kováři, směnmistři, měřiči, konšelé, horní soudci, patricijové, horníci z období rokoka, havířští pomocníci, měšťané. Tyto postavy představovali žáci německé chlapecké měšťanky ve věku od 10 do 14 let. Uprostřed průvodu šel kněz, nesoucí nejsvětější svátost do kostela sv. Jana Křtitele. Tam bylo uděleno požehnání.\n\nV roce 1918 po vzniku samostatné ČSR, byla tradice průvodu přerušena kvůli německému náboji. Johann Haupt se havířského průvodu nechtěl vzdát, a tak v roce 1919 vzniká \"Spolek pro zachování historického havířského průvodu\", který získává 300 členů a brzy opět obnovuje tuto tradici.\n\nV roce 1936 je průvod součástí velkolepých oslav 500. výročí podepsání Basilejských kompaktát.\nNaposledy šel 160členný průvod Jihlavou v roce 1944.\nV roce 1949 se pokusil Arnošt Kába o obnovení tradice jihlavského havířského průvodu u příležitosti 700. výročí potvrzení jihlavských městských a horních práv. Byl uspořádán festival Podzim na Vysočině, jehož součástí byly soutěže, veselice, zábavné pořady, divadelní přehlídky aj. Na podzim, na Den horníků, vyrazil průvod 148 chlapců v dobových krojích, zakončený u kostelíka sv. Jana Křtitele.\n\nO svůj havířský průvod se pokusili také odsunutí Němci v Heidenheimu, kteří ten svůj úspěšně uspořádal v roce 1953.\nV roce 1957 byly na nějaký čas havířské průvody obnoveny. Konaly se vždy na den horníků, někdy na začátku září. V roce 1959 byla však zrušena zastávka u kostelíka sv. Jana Křtitele a v roce 1961 tu byly havířské průvody zrušeny docela. Podobný průvod se podařilo uspořádat ještě v roce 1967 na Den horníků, ale pod záminkou náboru hornických učňů pro Ostravu. Po sovětské okupaci se havířské průvody v ulicích města Jihlavy neobjevily 32 let.\n\nAž v roce 1997 byl v Jihlavě založen spolek Jihlavský havířský průvod, díky kterému se od června 1999 pořádají havířské průvody každý lichý rok. Od samého počátku stojí v čele tohoto spolku Ing. Milan Kolář, který společně s několika přáteli usiluje o zachování této staré tradice. V roce 2009 průvod procházel Jihlavou 19. až 21. června a hostil 13. setkání hornických měst a obcí.\n\n\n"}
{"id": "306702", "url": "https://cs.wikipedia.org/wiki?curid=306702", "title": "Doubs (řeka)", "text": "Doubs (řeka)\n\nDoubs je řeka tekoucí na území Švýcarska (Neuchâtel, Jura) a Francie (Franche-Comté, Burgundsko). Celková délka toku je 453 km. Plocha povodí měří 7710 km², z čehož podle 1310 km² leží ve Švýcarsku.\n\nPramení na západním svahu Jury. Na horním toku teče podél francouzsko-švýcarské hranice. Na středním toku protéká Burgundskou bránou. Na dolním toku se znovu stáčí na jihozápad protéká rovinou Brazey a ústí do Saôny zleva jako její největší přítok.\n\nNejvyšších vodních stavů dosahuje na jaře díky tajícímu sněhu. V létě hladina klesá a na podzim opět stoupá při povodních, které jsou způsobené dešti. Průměrný průtok na dolním toku činí 152 m³/s a maximální až 1750 m³/s.\n\nNa řece bylo vybudováno více než 20 vodních elektráren. Leží na ní města Besançon, Dole (Francie). Na středním a dolním toku vede v délce 86 km paralelně s řekou plavební kanál Rhône-Rýn.\n"}
{"id": "306703", "url": "https://cs.wikipedia.org/wiki?curid=306703", "title": "Mansfieldské panství", "text": "Mansfieldské panství\n\nMansfieldské panství (angl. \"Mansfield Park\") je román od anglické spisovatelky Jane Austenové. Autorka začala práce na knize v únoru roku 1811 a dokončila je v létě roku 1813. Román byl vydán jako autorčin třetí v pořadí 4. května 1814. Stejně jako ostatní autorčiny romány byl vydán anonymně.\nMansfieldské panství si drží v autorčině tvorbě jisté prvenství – je to první dílo Austenové, které nebylo revidovanou prací z dřívějších let, jak tomu bylo například u románu Rozum a cit či Pýcha a předsudek.\n\nÚstřední postavou celého románu je Fanny Priceová, se kterou se setkáváme poprvé, když je jí deset let. Její rodina je velmi chudá, i když Fannyina matka pochází z vlivné a dobře zajištěné rodiny. V mládí se ale zamilovala do muže, který bohatstvím příliš neoplýval, a vybrala si život po jeho boku. Nyní se ale zdá, že toho lituje, a protože si přeje pro svou dceru Fanny lepší budoucnost, pošle ji v jejích deseti letech na výchovu k oněm bohatším příbuzným.\n\nMalá Fanny se tak dostává na mansfieldské panství ke své tetě lady Bertramové a jejímu manželovi siru Thomasi Bertramovi. Poblíž žije a domácnost Bertramových často navštěvuje i Fannyina nevlídná druhá teta paní Norrisová, která má k Fanny neustálé výhrady. Fanny vyrůstá spolu se svými bratranci Tomem a Edmundem a sestřenicemi Marií a Julií. Její příbuzní se k ní ale nechovají jako k sobě rovné – zatímco si ostatní děti hrají, ona se musí věnovat domácím pracím nebo dělat společnost své únavné tetě. Nejvíce si rozumí s Edmundem, který je k ní přátelský a vlídný. Postupem času se Fannyina vděčnost k Edmundovi za jeho vlídnost mění v tajnou lásku. Ostatní děti si jí moc nevšímají; sestřenice jsou rozmazlené a zpovykané, zvyklé na lichotky, které si nezaslouží, a Tom je nezvladatelný darebák, ze kterého se v dospělosti stane gambler a hýřil.\n\nJednoho dne, když jsou děti už dospělé, se přísný sir Thomas rozhodne vydat na dva roky do Antiguy, aby tam vyřešil problémy na své plantáži. V jeho nepřítomnosti do vesnice u Mansfield Park doráží sourozenci Henry a Mary Crawfordovi, což je počátkem milostných zápletek.\n\nMary a Edmund se navzájem velmi přitahují, i když jsou povahově dost odlišní. Edmund si dělá starosti, jestli Mary není náhodou příliš povrchní, a Mary je zděšená volbou Edmundova povolání – chce se stát knězem (pozn.: anglikánští kněží mohou uzavírat sňatek), což se jí nezdá být dost prestižní. Edmund je do ní ale slepě zamilován, odhodlán nevidět její stinné stránky a chyby. Těch si je naopak až příliš dobře vědoma Fanny, která se trápí neopětovanou láskou k Edmundovi a obavami, že s Mary nikdy nemůže být šťastný. Henry Crawford se zase činí jinde – flirtuje s oběma sestrami, Julií i Marií Bertramovými, a to bez ohledu na to, že Marie už je zasnoubena s nudným, ale zámožným panem Rushworthem.\n\nNepřítomnost přísného otce a pobízení marnotratného, zpustlého Toma Bertrama a jeho přítele pana Yatese svede mladé lidi k nápadu zahrát si hru Přísahy milenců (Lovers´ Vows) od Elizabeth Inchbaldové. Fanny a Edmund se postaví proti, protože si jsou vědomi, že by to sir Thomas neschvaloval, ale nakonec podlehnou přesile. Hra je jen zástěrkou k tomu, aby Henry mohl na veřejnosti s klidem flirtovat se zasnoubenou Marií. Neočekávaně však přijíždí sir Thomas, což učiní přítrž všem plánům. Marie se poslušně provdá za pana Rushwortha, kterého ani nemiluje, ani si ho neváží, a na kterém jí je sympatický jen jeho majetek.\n\nHenry se teď rozhodne pobavit se pro změnu s Fanny. To, co mělo být jen nezávazným flirtováním, se ale na jeho straně změní v lásku, když si začne uvědomovat Fannyinu krásu a její čistou, nezkaženou povahu. Učiní Fanny nabídku k sňatku, kterou ale ona odmítne. Příčí se jí vdát se za člověka s tak pochybným charakterem, když byla svědkem jeho předchozího chování, a navíc stále miluje Edmunda. Fannyino odmítnutí a její domnělý nevděk pobouří sira Thomase i jeho manželku. Sir Thomas jí poručí, že si buď vezme Henryho, nebo se vrátí zpět domů ke své rodině. Představuje si, že bída donutí Fanny změnit své rozhodnutí. Fanny volí návrat domů. Henry ji tam navštíví, zahrnuje ji pozorností a přesvědčuje ji, že se změní k lepšímu. Fanny trochu povoluje, ale stále odmítá si ho vzít. Rozčarovaný Henry odjíždí.\n\nKrátce po Henryho odjezdu se Fanny dovídá o aféře, která se týká Henryho a Marie. Začali spolu mít poměr, ale poté, co se na to přišlo, opustila s Henrym Marie svého manžela a rozvedla se s ním. Krom toho nevázaný Tomův život mu přivodil smrtelnou chorobu a Julie utekla s panem Yatesem. Zdrcený sir Betram s manželkou žádají Fanny, aby se vrátila na mansfieldské panství, což ona učiní, aby se mohla starat o Toma a pomoci jim. Mary Crawfordová zatím přemýšlí, jak z nešťastného běhu událostí obratně vybruslit. Předestírá rodině plán, že Marie i Henry by se mohli po čase vrátit k rodině, až by pohoršení trochu opadlo a že v případě Tomovy smrti by se Edmund měl chopit dědictví. Zdá se, že Tomovo možné úmrtí by jí nebylo tak úplně proti mysli. Edmund konečně prohlédne Maryinu pravou povahu a je znechucen její falší a ziskuchtivostí. Pochopí, že je to Fanny, kterou miluje, a nabídne jí sňatek, což ona s radostí přijímá.\n\nV tomto svém díle Jane Austenová zdůrazňuje, že jsou to naše rozhodnutí a životní volby, co utváří náš osud. Kdyby Henry Crawford vytrval ve své náklonnosti k Fanny a nenechal se zlákat aférkou s Marií, Fanny by si ho nakonec vzala a pravděpodobně spolu mohli prožít šťastné manželství.\n\nMansfieldské panství patří k nejkontroverznějším dílům autorky v tom ohledu, že pro mnohé je to nejpodařenější kniha od Austenové, zatímco jiní jí nemohou přijít na chuť. Od předcházející knihy Pýcha a předsudek a následujícího románu Emma, které se vyznačují lehkostí a radostnější náladou, se odlišuje zejména moralizujícím podtónem a také postavou hlavní hrdinky. V románu je také překvapivě hodně společenské satiry - zaměřené obzvláště na netečnou a ke všemu laxní lady Bertramovou a její sestru s pořádně ostrým jazykem paní Norrisovou.\n\nHlavní hrdinka Fanny Priceová se totiž v ničem nepodobá jiným hrdinkám autorky. Je velmi stydlivá, tichá, nenápadná a postrádá sebedůvěru. Je dokonce slabá i svou tělesnou konstitucí. Pochází z velmi chudé rodiny, což vynikne zejména při srovnání z prostředími, ve kterých vyrůstaly hlavní hrdinky ostatních románů Jane Austenové. Vždy se nakonec ukáže, že má pravdu, což může působit znepokojivě až nesympaticky. I autorčina vlastní matka označila tuto knižní postavu za příliš fádní a tak nějak nemastnou neslanou. Jiní ji považovali za samolibou a nepříjemnou.\n\nDo čiperné a výřečné Elizabeth Bennetové z románu Pýcha a předsudek má Fanny opravdu hodně daleko. Na druhé straně si Fanny Priceová získala i mnoho příznivců, kteří zdůrazňují komplexnost postavy i příběhu.\nJe opravdu těžké s jistotou tvrdit, co je ústředním motivem románu. Zcela určitě to ale není milostná zápletka – o té se v románu autorka nevypisuje tolik jako v jiných svých dílech. Je to o právu dívek na vzdělání? O výchově dětí? Vidíme, co se stalo se zpovykanými dětmi pana Bertrama. O otroctví? (V přeneseném i skutečném významu – ve vztahu k uvěznění člověka ve společenských konvencích i ve vztahu k otroctví, které v podstatě podporuje pan Bertram, který vlastní plantáže s otroky v Antigue - otroctví bylo v Británii zrušeno až v roce 1833). Nebo snad o nutnosti překonávat vžité společenské tradice? Všech těchto zásadních společenských témat se v románu autorka dotkla.\n\nHrdinkou se Fanny stává v okamžiku, kdy odmítne být poslušnou ve snaze zůstat věrnou hodnotám, které vyznává a ve které věří, bez ohledu na nepříjemné důsledky, které toto rozhodnutí pro ni může přinést.\n\n\n\n\n\n\n\n\n"}
{"id": "306706", "url": "https://cs.wikipedia.org/wiki?curid=306706", "title": "Aderidae", "text": "Aderidae\n\nAderidae jsou čeleď brouků, kteří se podobají mravencům. Čeleď obsahuje 1 000 druhů v 50 rodech, které jsou rozšířeny po celém světě, převážně však žijí v tropech. Angličtina pro ně má obecné jméno ant-like leaf beetles, což se dá přeložit jako mravencovití listoví brouci. Jak napovídá toto jméno, mnozí z dospělců jsou nalézáni pod listy stromů a keřů, zatímco larvy se vyskytují v rozkládajícím se dřevě, listové hrabance a hnízdech ostatního hmyzu.\n\n\nDalší synonyma pro čeleď jsou:\n\nV roce 2002 byl vydán celosvětový katalog této čeledi, předcházející vydal Maurice Pic v roce 1910.\n\n\n"}
{"id": "306709", "url": "https://cs.wikipedia.org/wiki?curid=306709", "title": "Mount Rushmore", "text": "Mount Rushmore\n\nNárodní památník Mount Rushmore (oficiální název ), většinou jen zkráceně Mount Rushmore, je obrovské sousoší, které se nachází poblíž amerického města Keyston v Jižní Dakotě. Sochy byly vysekány přímo do žulového skalního masivu v letech 1927–1941 a zobrazují hlavy čtyř významných amerických prezidentů: George Washingtona (1732–1799), Thomase Jeffersona (1743–1826), Theodora Roosevelta (1858–1919) a Abrahama Lincolna (1809–1865).\n\nSousoší navrhl sochař Gutzon Borglum v roce 1927. V květnu roku 1941 zemřel a v práci pokračoval jeho syn. Kvůli vyčerpání veškerých financí se mu nepodařilo původní projekt, který představoval prezidenty až k pasu, dokončit. I tak stavba trvala 400 dělníkům více než 14 let. Hlavy samotné jsou vysoké 18 m.\n\nVeškerá plocha památníku včetně návštěvnického centra a obrovského parkoviště zabírá 5,17 km² a nachází se v nadmořské výšce 1745 m. Každoročně jej navštíví okolo dvou milionů návštěvníků.\n\nNedaleko Mount Rushmore stojí druhá obří socha, která zpodobňuje indiánského náčelníka Splašeného\" \"koně. Navrhl ji sochař Korczak Ziolkowski na přání Siouxů, ale dílo stále není dokončeno. Socha byla objednána proto, aby připomínala velké hrdiny domorodých Indiánů, tedy jako určitou protiváhu Mount Rushmore.\n\n"}
{"id": "306711", "url": "https://cs.wikipedia.org/wiki?curid=306711", "title": "Oříkov", "text": "Oříkov\n\nOříkov je osada ležící ve Středočeském kraji, v okrese Příbram, a je částí města Sedlčany, od kterého leží asi 5 km západním směrem. Oříkov má vlastní stejnojmenné katastrální území o výměře 254,7 ha. Je rozložen v protáhlém údolí u Oříkovského potoka, který na jihovýchodě protéká Pustým rybníkem (1 ha). V roce 2011 zde trvale žilo 69 obyvatel.\n\nPrvní písemná zmínka o vesnici pochází z roku 1382, ale udává se také doba okolo roku 1088. Prvotně se jmenovala \"Oříkuov\" (= Oříkův dvůr). Statek a ves s okolní krajinou připadl ve 14. století pánům z Rožmberka a sdílel od 15. století všechny své osudy s blízkými Třebnicemi, k nimž byl připojen roku 1659. Dne 18. července 1685 Oříkov celý vyhořel.\n\nV 16. století, kdy se osada počala psát \"Vořikov\", odtud pocházel rytířský rod Vořikovských z Kundratic, jehož zakladatelem byl Václav. Ten se vyučil sladovníkem a usadil se v Praze, kde později, již jako bohatý sládek, získal na Starém Městě roku 1549 městské právo. Zemřel roku 1582. Jeho syn, Simon Vořikovský, zasedal od roku v desetipanském úřadě. Zemřel roku 1618, zanechal po sobě syna Václava, který byl roku 1628 konšelem na Starém Městě, účastnil se bojů v letech 1631–1639 a v letech 1635–1637 zastával úřad královského rychtáře. Václavovi synové Daniel a Václav si vedli statečně při obléhání Prahy Švédy roku 1648. Ačkoliv Vořikovští měli rytířský erb již od roku 1604 a psali se „z Kundratic“, přece si oba bratři vyprosili 22. června 1659 zvláštní majestát. Bylo jim znovu dáno rytířství a zároveň polepšen jejich erb. Potomci Vořikovských žili ještě na počátku nynějšího století. Poslední se připomíná Felix (Šťastný) Josef Vořikovský z Kundratic, narozen 1837. Byl horním úředníkem a zemřel roku 1906 v Plzni v úplné chudobě.\n\nOříkov a Oříkovec patřily v minulosti farou a kostelem, školou a četnictvem k Sedlčanům, poštou k Dublovicům, zdravotním obvodem k Sedlčanům. Oříkov má kroniku, kterou roku 1921 založil a vedl starosta Josef Dvořák; týž spravoval též obecní knihovnu, založenou v roce 1922 se 73 svazky.\n\nNa návsi u levého břehu potoka je zděná, čtvercová zvonička se zaoblenými hranami, vystavěná roku 1822. Má nad vchodem okrouhlé okénko a na stranách po jednom prázdném výklenku. Na taškové střeše je baňatá věžička se šindelovou stříškou, zakončenou kovovou bání a křížkem. Ve věžičce visí zvonek z téhož roku jako zvonička. Osadníci jej v první světové válce zakopali a tak jej uchránili před zrekvírováním. Uvnitř zvoničky je oltářík s křížem a se soškami Panny Marie a sv. Jana Nepomuckého. Je tam uschován kostelní prapor. Strop je rovný, prkenný a podlaha cihlová. U vchodu stojí dřevěný kříž.\n\nOsamělá skupina čtyř stavení u cesty, jež vede z Chlumce přes Ústupenice k Solopyskám, se jmenuje \"Nová Hospoda\". Je tu hostinec, který dříve býval v sousedním statku.\n\nTřetí částí Oříkova jsou čtyři hospodářské usedlosti jihozápadně na kraji lesa; jmenují se \"Oříkovec\", v minulosti též \"Ořechovec\". V minulosti býval Oříkovec samostatnou vsí s vladyckým statkem, který patřil roku 1382 rytíři Renvaldovi z Ústupenic. V neznámé době splynul Oříkovec s Oříkovem, s nímž měl pak společné dějiny.\n\nCelá oříkovská osada čítala 34 domovní čísla se 187 obyvateli (roku 1920 33 čísla se 183 obyvateli, roku 1843 28 čísel s 235 obyvateli). Byl tu hostinec, trafika a kovárna. Podle kronikáře Dvořáka v roce 1930 měl Oříkov 41 dům se 222 obyvateli národnosti české a náboženství římskokatolického.\n"}
{"id": "306715", "url": "https://cs.wikipedia.org/wiki?curid=306715", "title": "HC Benátky nad Jizerou", "text": "HC Benátky nad Jizerou\n\nHC Benátky nad Jizerou (celým názvem: Hockey Club Benátky nad Jizerou) je český klub ledního hokeje, který sídlí v Benátkách nad Jizerou ve Středočeském kraji. Založen byl v roce 1934 pod názvem HC Sokol Benátky nad Jizerou. Od sezóny 2008/09 působí v 1. lize, druhé české nejvyšší soutěži ledního hokeje. Klubové barvy jsou modrá a bílá.\n\nSvé domácí zápasy odehrává na zimním stadionu Benátky nad Jizerou s kapacitou 1 700 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "306716", "url": "https://cs.wikipedia.org/wiki?curid=306716", "title": "Kosovo je Srbsko", "text": "Kosovo je Srbsko\n\nKosovo je Srbija (v srbské cyrilici \"Косово je Србиja\", ) je hlavní motto prosrbských protestů proti nezávislosti Kosova. Transparenty s tímto heslem se objevovaly na četných demonstracích Srbů po celém světě; prvním významným použitím tvrzení, kde se na Kosovo poukazuje jako na integrální součást srbského státu, byl velký protest v Bělehradu, kterého se účastnili i srbští politici – byl prezentován právě pod tímto názvem.\n\n21. března 2008 byl srbský plavec Milorad Čavić vyloučen z evropského plaveckého šampionátu poté, co po vítězství v disciplíně oblékl triko s tímto nápisem a porušil tak zásadu, podle které má zůstat sport apolitický.\n\n"}
{"id": "306735", "url": "https://cs.wikipedia.org/wiki?curid=306735", "title": "Soljanka", "text": "Soljanka\n\nSoljanka ( a : \"соля́нка\") je hustá, kořeněná a kyselá polévka v ruské a ukrajinské kuchyni. Pravděpodobně vznikla v Rusku v 17. století.\n\nExistují tři hlavní druhy této polévky, podle převažující ingredience (maso, ryby nebo houby). Všechny obsahují okurky nakládané ve slaném nálevu, a často zelí, nasolené houby, smetanu a kopr. \n\n\nPříklady receptů na přípravu Soljanky:\n"}
{"id": "306736", "url": "https://cs.wikipedia.org/wiki?curid=306736", "title": "Glenn Luther Martin", "text": "Glenn Luther Martin\n\nGlenn Luther Martin (17. ledna 1886 – 5. prosince 1955) byl americký obchodník, pilot a průkopník .\n\nGlenn Martin získal v kalifornské Santa Anně v roce 1908 obchodní zastoupení automobilek Ford a Maxwell. Fascinován letadlem bratří Wrightů se rozhodl postavit si letadlo vlastní. První stroj zničil hned při prvním pokusu ale nevzdával se.\n\nK druhému vzletu použil letoun s konstrukcí z bambusu, který postavil se svými automechaniky. Šlo o kopii stroje Glenna Curtisse, s motorem Ford o výkonu 15 koní. O rok později s letadlem poprvé úspěšně vzlétl – let trval 12 sekund a vystoupal při něm do výšky 30 metrů. Glenn Martin se tak zapsal do historie jako první člověk, který letěl s letadlem tak daleko a tak vysoko. Později držel i rekord v délce letu nad vodní hladinou o délce 66 mil.\n\n16. srpna 1912 založil \"Glenn L. Martin Aircraft Company\" se 14 zaměstnanci. Firma se měla zabývat výrobou a prodejem vlastních letadel. Ještě před vstupem USA do války uzavřel dohodu s Wright Company a vznikla tak \"Wright-Martin Aircraft Company\". Nespokojený Glenn Martin však 10. září 1917 ze společnosti odešel a založil novou Glenn L. Martin Company.\n\nGlenn Martin se vždy detailně zajímal o dění ve své firmě a technický vývoj. Letadla firmy navrhovali vyhlášení konstruktéři a výrobu organizovali specialisté. Vedle D. Douglase, Lawrence Bella, J. S. McDonnella zde pracoval i William Boeing.\n\nV roce 1932 obdržel za své významné výkony Collier Trophy. Glenn Luther Martin vedl svou firmu celých 40 let.\n\n"}
{"id": "306742", "url": "https://cs.wikipedia.org/wiki?curid=306742", "title": "AR-15", "text": "AR-15\n\nAR-15 (Armalite model 15) je typová řada civilních verzí zbraní, které se v armádních verzích proslavily jako M16 a M4.\n\nAR-15 byla navržena jako lehčí verze AR-10 Eugenem Stonerem pro firmu ArmaLite, podle které tato zbraň získala jméno \"AR\". V roce 1959 Armalite prodala práva na AR-10 a AR-15 firmě Colt. Plně automatická verze AR-15 vyráběná firmou Colt byla přijata Americkou armádou pod označením M16. Colt pak používal jméno AR-15 pro poloautomatické pušky určené pro civilní trh.\n\nDnes je AR-15 vyráběna mnoha dalšími firmami jako například Smith & Wesson, Bushmaster a LWRC. Je oblíbená díky své vysoké přesnosti a ergonomičnosti pro sportovní střelbu a díky vysoké kapacitě standardního zásobníku, nízké hmotnosti a modifikovatelnosti je považována za jednu z nejlepších zbraní pro osobní obranu. Lovci a rekreační střelci si ji pochvalují pro její přesnost, rychlost, spolehlivost a přenositelnost.\n\nCivilní verze AR-15 vypadají z vnějšku téměř identicky jako vojenské verze, ale vnitřní díly se značně liší. Spouštěcí mechanizmus je odlišné konstrukce, nosič závěru je jinak vyfrézován a tělo zbraně je jiné, aby se zabránilo přeměňování poloautomatických verzí na automatické.\n\nOchrannou známku \"AR15\" nebo \"AR-15\" má registrovanou Colt, který tvrdí, že toto jméno by se mělo používat jen k označení jeho výrobků. Ostatní výrobci pak svoje zbraně tímto jménem nepojmenovávají, ale i v odborných kruzích se o nich mluví jako o AR-15.\n\nPřestože je AR-15 určena pro americké ozbrojené složky, je tato zbraň v samonabíjecí verzi dostupná pro běžné Američany, byť s kontrolami při koupi. Nutné je například mít čistý trestní rejstřík, nemít historii psychiatrického léčení či soudem omezenou svéprávnost a nezneužívat regulované substance. Toto regulují především zákony Gun Control act či Brady act. Je (i přes svůj vojenský původ) řazena mezi sportovní zbraně, mezi kterými je jedna z nejpopulárnějších – v USA jí bylo legálně prodáno přes 12 milionů kusů (jiné zdroje uvádějí 8–10 milionů kusů).\n\nV souvislosti s abnormální mírou násilí s použitím střelných zbraní v USA probíhá v této zemi již několik let diskuze o omezení nebo regulaci poloautomatických zbraní. AR-15 je přitom nejčastější volbou masových vrahů/střelců posledních nejkrvavějších a mediálně nejznámějších masových přestřelek posledních několika let – Las Vegas (2016), masové přestřelce na Umpqua Community College, Santa Monica Community College, v kostele Sutherland Springs (2016), masové přestřelce v San Bernardinu (2014), Sandy Hook (2012) a Parklandské škole na Floridě (2018). V letech 1994 až 2004 na její koupi platil v USA desetiletý zákaz, který však nebyl obnoven. Proti omezení AR-15 (a dalších poloautomatických zbraní) se staví americká NRA (National Rifle Association), která argumentuje druhým dodatkem ústavy a faktem, že AR-15, či obecně pušky, jsou používány k vraždám a jinému zločinu jen minimálně, mezi střelnými zbraněmi jsou nejpoužívanější krátké zbraně). V USA je většina Američanů (na obou stranách spektra) pro zavedení nových a zpřísnění stávajících kontrol týkajících se koupě střelných zbraní (podle formulace otázky – od obecně přísnějších pravidel při koupi střelné zbraně s podporou zhruba 50-60 % po ověření kupce (background checks) při koupi poloautomatických zbraní s podporou až k 90 % respondentů). Zastánci omezení argumentují, že zákonodární politici, kteří příslušné regulace mohou provést, dostávají statisícové až několikamilionové „příspěvky“ (úplatky) od NRA.\n\nV České republice je plně automatická verze zbraně řazena mezi zbraně kategorie A - Zakázané. Stejně jako v USA.\n\nSamonabíjecí verze je zbraní kategorie B - Podléhající povolení. Je možné je vlastnit se zbrojním průkazem a nárokovým povolením od Policie ČR. Vlastněny jsou většinou za účelem sběratelství, sportu nebo sebeobrany, pro lov nejsou používány.\n\nZbraň je původně vojenské konstrukce. Je složena z pouzdra závěru – horní část – (tzv. upper receiver), v níž je našroubována hlaveň a těla zbraně (lower receiver) k němuž je připojena šachta zásobníku a rukojeť. Zde je také umístěn spoušťový mechanismus. Zbraň má závěr uzamčený rotačním závorníkem. Závorník je nesen a odemykán/uzamykán nosičem závorníku, ovládaným tlakem prachových plynů, odebíraných z vývrtu hlavně dlouhou úzkou plynovou trubicí a působících přímo na čelo nosiče závorníku - zbraň tedy nemá plynový píst. Vratná pružina je umístěna v hlavišti pažby. Zbraň vyniká modulární koncepcí. Teleskopická pažba (typ M4), může být vybavena lícnicí typu delta, která však neumožňuje natažení zbraně při zasunuté pažbě. Výhozní okénko je umístěno na pravé straně zbraně a zakryto proti vnikání nečistot odpruženou krytkou. Ta se při natažení závěru nebo při prvním výstřelu automaticky otevře.\n\nV rozporu s rozšířenou legendou nebyla puška konstruována jako samočisticí. Má-li zůstat funkční, vyžaduje pečlivou a pravidelnou údržbu.\n\nK ovládacím prvkům patří:\n\n\nJe ve tvaru písmene „T“ a je umístěno v horní části pouzdra závěru, ze kterého vystupuje dozadu. Není-li staženo do zadní polohy, nijak nevyčnívá. Táhlo je konstruováno jako stacionární – při střelbě se nepohybuje.\n\nProtože napínací táhlo není pevně spojeno se závěrem, může v případě znečištění závěru nebo nábojové komory dojít k nedovření a tím i neuzamčení závěru. Od verze M16A1 je na pravé straně lower receiveru umístěno tlačítko, které při stlačení zapadne do vyfrézovaných drážek na boku závěru a dojde tak k jeho posunutí.\n\nZáchyt závěru zadrží po vystřelení posledního náboje závěr v zadní poloze. Po přebití zásobníku se závěr uvolní stisknutím tlačítka záchytu závěru, které se nachází na levé i pravé straně závěru nad zásobníkovou šachtou. Po uvolnění závěru dojde k přebití zbraně bez nutnosti natáhnout závěr táhlem.\n\nPojistka ve formě páčky je umístěna v dosahu palce střílející ruky. V civilní verzi je za zbrani značeno písmeny S-Safe - zajištěno a F- Fire - střelba. Vojenská verze US Army, označovaná jako M16 A2 (a pozdější varianty) má režim plně automatické střelby omezen na tříranné dávky (tzv. režim definovaných dávek).\n\nJe konstruováno tak, aby jej šlo ovládat ukazovákem pravé (střílející) ruky a doplněno páčkou na levé straně zásobníkové šachty (pro alternativu ovládání levou-nestřílející-rukou).\n\nPočínaje variantou M16A3 (US Army, USMC) je nosná rukojeť na hřbetě pouzdra závěru odnímatelná, upevněná na liště standardu Mil-STD 1913 (Picatinny Rail). Po sejmutí nosné rukojeti ji lze nahradit optickým zaměřovačem, noktovizorem nebo jiným příslušenstvím.\n\nPrvotně Armalite, dále například:\n\nČR:\nZahraniční:\n\n\n\n"}
{"id": "306743", "url": "https://cs.wikipedia.org/wiki?curid=306743", "title": "Taygetos", "text": "Taygetos\n\nTaygetos ( ) je pohoří v Řecku, které tvoří nejvyšší masiv poloostrova Peloponés. Nachází se mezi prefekturami Lakónie a Messénie a představuje klasický masiv středomořské horské krajiny, jenž se prezentuje divoce rozeklanými skalnatými vrcholy, hlubokými kaňony a pestrou vegetací. Nejvyšší hora je Profitis Ilias (2404 m).\n\nPohoří Tygetos je tvořeno téměř 100 km dlouhým hřebenem, jenž se táhne až k vodám Egejského moře. Jako drtivá většina řeckých horských masivů je i Taygetos tvořen vápencem, na několika místech prostoupený vulkanickými horninami. Na území pohoří se nachází nejdelší řecký kaňon Viros, který je dlouhý až 20 km. Středem hor prochází silnice spojující města Sparta a Kalamata. V nejvyšším bodě přechází přes silniční sedlo Lugada. V pohoří se nacházejí rozsáhlé borovicové lesy místy smíšené s jedlovými porosty. Jedná se zároveň o strategickou zásobárnu pitné vody pro široké okolí.\n\nLugada je ideálním výchozím bodem pro horské túry v západní části pohoří. Jediná horská chata pohoří Taygetos je chata \"Varvara\", která je přístupná od vesnice Anavriti. Zde je také možnost napojit se na cestu vedoucí k nejvyšším vrcholu Profitis Ilias. Přechod celého hřebene masivu není značen turistickou značkou, přesto je jeho přechod možný, avšak se jedná o náročnou vysokohorskou túru určenou horolezcům, nebo zkušeným turistům.\n"}
{"id": "306746", "url": "https://cs.wikipedia.org/wiki?curid=306746", "title": "Dennis Bergkamp", "text": "Dennis Bergkamp\n\nDennis Bergkamp (* 10. května 1969, Amsterdam) je bývalý nizozemský fotbalový útočník. Tento výborný útočník prošel kluby Ajax Amsterdam, Inter Milán a Arsenal Londýn a nastoupil k 79 zápasům za nizozemskou reprezentaci, v nichž vstřelil 37 branek. Pelé ho roku 2004 zařadil mezi 125 nejlepších žijících fotbalistů. V letech 1991 a 1992 získal ocenění nizozemský fotbalista roku.\n\nDennis Bergkamp nastoupil ve svých 12 letech do známé mládežnické akademie Ajaxu. První mistrovský zápas za Ajax si zahrál 14. prosince 1986 proti Rodě Kerkrade. V sezóně 86/87 nastoupil ke 14 zápasům, zahrál si i finále Poháru vítězů pohárů proti Lipsku, ve kterém Ajax triumfoval po vítězství 1:0.\nV následujících letech získal s Ajaxem jeden mistrovský titul, dvakrát nizozemský fotbalový pohár a jednou Pohár UEFA. Třikrát za sebou (v sezónách 1990/91 [25 gólů], 1991/92 [24 gólů] a 1992/93 [26 gólů]) se stal nejlepším střelcem nizozemské ligy, když v těchto třech ročnících nastřílel dohromady 75 gólů. Dvakrát se stal nejlepším fotbalistou Nizozemska (v letech 1992 a 1993).\n\nV roce 1993 Bergkamp přestoupil do Interu Milán, kde však odehrál dvě nepovedené sezóny, v nichž vstřelil pouhých 11 branek. S Interem vyhrál v roce 1994 podruhé v kariéře Pohár UEFA.\n\nV červnu 1995 přestoupil do londýnského Arsenalu. Za něj debutoval 19. srpna v zápase proti Middlesbrough, prvního gólu se dočkal až v sedmém zápase proti Southamptonu.\nS Arsenalem získal dvakrát double (vítězství v Premier League a FA Cupu), další mistrovský titul přidal v roce 2004 a další dva triumfy v FA Cupu v letech 2003 a 2004.\n\nBěhem svého angažmá v Arsenalu se stal oblíbencem fanoušků, odehrál tu 11 sezón a za \"Kanonýry\" ve 424 zápasech nastřílel 120 gólů a dalších 166 připravil.\n\nV národním týmu Nizozemska poprvé nastoupil 26. září 1990 proti Itálii.\nStartoval na všech významných mezinárodních akcí 90. let (EURO 92 a 96 a MS 94 a MS 98) a také na domácím EURU v roce 2000. Do historie se zapsal především vítězným gólem na MS 1998 ve Francii ve čtvrtfinále proti Argentině, který vsítil v poslední minutě zápasu.\nZa Nizozemskou reprezentaci odehrál 79 utkání, v nichž vstřelil 37 branek.\n\nV anketě Zlatý míč pro nejlepšího fotbalistu Evropy skončil Bergkamp v roce 1992 na druhém a v roce 1993 na třetím místě.\n\nSvůj poslední zápas odehrál 22. července 2007 na novém stadionu Arsenalu Emirates Stadium. Jeho rozlučku obstaraly Arsenal a Ajax Amsterdam. V utkání se představili hráči současných týmů, ale také hvězdy let minulých jako například Johann Cruyff, Frank Rijkaard nebo Marco van Basten.\n\nBergkamp je ženatý, se svou manželkou má tři dcery a jednoho syna.\n\nBergkampova kariéra byla poznamenána tím, že odmítal cestovat letadlem. Aerofobie se u něj vyvinula v roce 1994, když byl let holandské reprezentace zrušen kvůli žertování jednoho novináře o bombě v kufru. Od té doby se Bergkamp přesunoval k zápasům pouze automobilem nebo vlakem; často kvůli tomu zmeškal zápas nebo k němu nastoupil příliš unavený, aby podal optimální výkon.\n\n"}
{"id": "306749", "url": "https://cs.wikipedia.org/wiki?curid=306749", "title": "Tiché písně", "text": "Tiché písně\n\nTiché písně (Sony Music Bonton, 1998) je album nejznámějších skladeb Jiřího Bulise nazpívaných autorem za vlastního klavírního doprovodu.\n\n"}
{"id": "306750", "url": "https://cs.wikipedia.org/wiki?curid=306750", "title": "Kdo neví co s láskou", "text": "Kdo neví co s láskou\n\nKdo neví co s láskou (Divadlo v Dlouhé, 2005) je album písní Jiřího Bulise z inscenace \"Kabaret Prévert-Bulis\" v podání herců pražského Divadla v Dlouhé (scénář a režie Jan Borna).\n\n"}
{"id": "306753", "url": "https://cs.wikipedia.org/wiki?curid=306753", "title": "Pancířnatci", "text": "Pancířnatci\n\nPancířnatci (Placodermi), také pancířnatí, je vymřelá třída rybovitých obratlovců. Období jejich výskytu sahá od spodního devonu do spodního karbonu.\n\nPancířnatci mají kostěný hlavohrudní krunýř a dorzoventrálně zploštělé tělo. Nemají pravé zuby, pouze výběžky dermálních kostí na čelistech. Samci měli navíc svalovinou pokryté výběžky z pánevního pletence , které zasouvali do samic, aby do nich přenesli sperma.\nVědci se původně domnívali, že obratlovci se začali vnitřně oplozovat před 350 milióny let (nadřád žraloků a jejich příbuzných). Nicméně nové fosilní nálezy, které objevil John A. Long a jeho tým roku 2005 v Gogo Station v severozápadní Austrálii, na které se v pozdně devonském období tropický útes, dokazují, že vyhynulí pancířnatci, kteří žili před 375 miliony let v devonském období, se jako první živorodě rozmnožovali, tedy rodili živá mláďata. Ačkoliv měli méně potomků, než ostatní živočichové v tomto období, kteří se rozmnožovali pomocí tření, byli jejich potomci větší a odolnější.\n\nFosílie z Gogo jsou známy tím,že se dokonale zachovaly (často i v trojrozměrné podobě). Když J.A.Long odstranil vápenec, objevil u kořene zvířecího ocasu na neznámé struktury. Nejednalo se však o potravu ryby, nýbrž o embryo, které mělo stejné typické rysy jako dospělý jedinec. Jeho kosti byly neponičené a částečně členité. Navíc okolo embrya byla ovinuta zmineralizovaná pupeční šňůra, která embryo zásobovala živinami ze žloutkového váčku. Tuto rybu pojmenovali Materpiscis attenboroughi (v překladu „Attenboroughova rybí maminka“).\n\n"}
{"id": "306755", "url": "https://cs.wikipedia.org/wiki?curid=306755", "title": "George Eaton", "text": "George Eaton\n\nGeorge Ross Eaton (* 12. listopadu 1945 Toronto) je kanadský jezdec Formule 1, který v týmu BRM absolvoval v letech 1969-1971 jedenáct velkých cen.\n\nGeorge je nejmladším synem Signy a Johna Davida Eatona, majitele obchodních domů v Torontu. Mimo Formule 1 závodil také v závodech sportovních vozů, Can Am a Formule A. Jeho závodní kariéra trvala od roku 1968-1972. Ve formuli 1 debutoval koncem sezony 1969, ale v USA i v Mexiku odpadl. Na novém voze BRM P-153 absolvoval celou sezonu 1970, ale nejlépe dojel 11 v Zeltwegu a 12 ve Clermont-Ferrand. V září 1971 jel svoji poslední velkou cenu na domácí trati v Mosportu, dojel až patnáctý s vozem BRM P-160.\n"}
{"id": "306758", "url": "https://cs.wikipedia.org/wiki?curid=306758", "title": "Dioon califanoi", "text": "Dioon califanoi\n\nDioon califanoi je druh cykasu z čeledi zamiovité. Roste v mexických státech Oaxaca a Puebla. Dorůstá výšky 3 m a šířky kmene do 30 cm. Je pojmenován po italském botanikovi Luigi Califanovi.\n\nRoste na úbočí kaňonů ve výškách 2-3 000 m n. m. v přechodové zóně mezi dubovo-borovicovými lesy a tropickými lesy. Na stejném místě rostou agáve a tilandsie.\n\nDruh je snadno rozeznatelný lístky posazenými na řapíku do silně skloněného \"V\".\n\n\n\n\n \n"}
{"id": "306763", "url": "https://cs.wikipedia.org/wiki?curid=306763", "title": "Parafýzy", "text": "Parafýzy\n\nParafýzy jsou částí výtrusorodé vrstvy u některých hub. Jsou to sterilní vláknité hyfy, které zakončují hymenia některých vřeckovýtrusných i stopkovýtrusných hub. Jsou vmezeřené mezi vřecky či bazidii.\n\nU kapradin termín parafýza označuje sterilní vlákna mezi výtrusnicemi.\n"}
{"id": "306764", "url": "https://cs.wikipedia.org/wiki?curid=306764", "title": "Tenis na Letních olympijských hrách 2000", "text": "Tenis na Letních olympijských hrách 2000\n\nTenis na Letních olympijských hrách 2000 v Sydney měl na programu celkem čtyři soutěže, v jehož rámci se představily mužská dvouhra a čtyřhra, stejně jako ženská dvouhra a čtyřhra.\n\nPoražení semifinalisté odehráli zápas o bronzovou medaili.\n\nOlympijský turnaj se konal mezi 19.–28. zářím 2000 na otevřených dvorcích s tvrdým povrchem Rebound Ace v Sydney, metropoli australského svazového státu Nový Jižní Wales. Dějištěm se stal areál NSW Tennis Centre v Olympijském parku, ležící ve čtvrti Homebush Bay. Postaven byl přímo pro olympijskou událost s počtem šestnácti dvorců.\n\nV prvním kole mužské dvouhry došlo k senzaci, když Francouz Fabrice Santoro vyřadil ve třech setech nervózní nasazenou jedničku Marata Safina z Ruska. Zastoupil ho ovšem jeho krajan Jevgenij Kafelnikov. Ve čtvrtfinále zdolal turnajovou dvojku Gustava Kuertena a prošel až do finále, kde po výhře nad Němcem Tommym Haasem získal zlatou medaili. Pětisetový finálový duel trval tři hodiny a 35 minut.\n\nTurnaj předčasně opustili i čeští hráči, Jiří Novák i Ctislav Doseděl již v prvním kole. Jiří Vaněk postoupil do druhého kola, kde podlehl Maxi Mirnému z Běloruska. Novák si s Davidem Riklem dělal větší ambice v deblu, kde startovali v roli třetích nasazených. Po volném losu do druhého kola je vyřadil španělský pár Alex Corretja a Albert Costa ve třech setech. Singlistky Květa Hrdličková a Adriana Gerši, stejně jako deblový pár Hrdličková s Dájou Bedáňovou, skončily také v prvním kole. Čeští tenisté tak dosáhli jen dvou výher z deseti odehraných zápasů. Kromě Vaňka dokázala vyhrát pouze Bedáňová. Ovšem ve druhém kole ji vyřadila Francouzka Julie Halardová-Decugisová.\n\nVrcholem pro domácí příznivce bylo finále mužské čtyřhry, ve kterém usilovali o obhajobu zlata z atlantské olympiády Mark Woodforde a Todd Woodbridge. Populární „Woodies“ cestou do finále neztratili ani set, ale v něm podlehli Kanaďanům Lareauovi a Nestorovi. Pro australské tenisty to byl poslední zápas jejich společné kariéry.\n\nZájem o turnaj zvyšovala účast amerických sester Venus a Sereny Williamsových. Mladší ze sourozenkyň Serena Williamsová, ač figurovala v první desítce žebříčku, mohla nastoupit jen do čtyřhry v důsledku omezení tří olympioniček na jednu národní výpravu v soutěži.\n\nPřed druhým kolem odstoupila pro zranění Lindsay Davenportová. Pozornost se následně soustředila na Venus Williamsovou, která prodloužila svou sérii 32zápasové neporazitelnosti a ve finále zdolala Rusku Dementěvovou. Sestry Williamsovy nastoupily do čtyřhry jako nenasazené, protože na turnajích okruhu WTA Tour běžně nestartovaly. Z osmifinále postoupily, i přes ztrátu setu, výhrou nad ruským párem Jelena Lichovcevová a Anastasija Myskinová. Ve finále ztratily jen dvě hry proti nizozemké dvojici Kristie Boogertová a Miriam Oremansová.\n\n"}
{"id": "306768", "url": "https://cs.wikipedia.org/wiki?curid=306768", "title": "Perithecium", "text": "Perithecium\n\nPerithecium je typ plodnice vřeckovýtrusných hub (askokarpu). Je obvykle vnořený dovnitř do stromatu a bývá lahvicovitého tvaru. Výtrusy se z perithecia dostávají úzkým otvorem, tzv. ostiolem. Příkladem hub s peritheciem jsou rody Xylaria a Nectria.\n"}
{"id": "306775", "url": "https://cs.wikipedia.org/wiki?curid=306775", "title": "Meg Ryan", "text": "Meg Ryan\n\nMeg Ryan (* 19. listopadu 1961, Fairfield, Connecticut, USA) rodným jménem Mary Margaret Emily Anne Hyra je americká herečka a producentka.\n\nJe nejmladší ze čtyř dětí. Rodiče, Susan Jordan a Harry Hyra, měli ještě dvě dcery, Danu a Annie, a syna, Andrewa. Meg navštěvovala Bethelskou střední školu a pak žurnalistiku na univerzitě v New Yorku, kterou ale nedokončila.\n\nDivadlu se věnovala už na střední škole a ani při studiu žurnalistiky toho nenechala. Zkoušela se uplatnit v různých reklamách nebo jako modelka. Do světa filmu ji však uvedla až její matka, která jí díky svým kontaktům zprostředkovala roli Debby Blakeové v dramatu \"Bohaté a slavné\" z roku 1981. Uplatnila se v seriálu \"One of the Boys\" (1982), westernovém seriálu \"Wildside\", ale do diváckého povědomí se dostala až rolí v hitu \"Top Gun\" (1986), kde si zahrála po boku Toma Cruise. Zde si jí všiml světoznámý režisér Steven Spielberg a obsadil ji do svého filmu \"Vnitřní vesmír\". Při natáčení se seznámila se svým budoucím manželem Dennisem Quaidem, se kterým byla do roku 2000 a s nímž má syna Jacka Henryho. Přelomová však byla role Sally Albrightové ve filmu \"Když Harry potkal Sally\" (1989) a následoval úspěšný snímek \"Samotář v Seattlu\" (1993).\n\nMeg natočila i několik dramat, které ale příliš velký úspěch nepřinesly. Mezi snímky, které ji zvýraznily lze počítat \"Když muž miluje ženu\" (1994), \"Francouzský polibek\" (1995), \"Propadlí lásce\" (1997) a pak romantická komedie s Tomem Hanksem \"Láska přes internet\" (1998). Úspěšný byl také film \"Město andělů\" (1998), ve kterém si zahrála po boku Nicolase Cage. Jméno Meg Ryan představuje přesmyčku anglického pojmenování Německa - Germany.\n\n"}
{"id": "306780", "url": "https://cs.wikipedia.org/wiki?curid=306780", "title": "Pyknida", "text": "Pyknida\n\nPyknida (pyknidium) je dutá plodnice hub, na jejíž vnitřní straně se tvoří nepohlavní spory, tedy konidie (konkrétně někdy pyknidiospory). Podobné je mu perithecium, kde však vznikají askospory. \n\n"}
{"id": "306783", "url": "https://cs.wikipedia.org/wiki?curid=306783", "title": "Rus domácí", "text": "Rus domácí\n\nRus domácí (\"Blattella germanica\") je dnes rozšířen po celém světě. Je 11–15 mm velký. Přes den se skrývá ve škvírkách domů, po setmění vylézá a hledá potravu. Živí se odpadky, ale ožírá i papír, kůže atd.\n\nRus se rozmnožuje po celý rok. Jejich vajíčka se vyvíjejí v charakteristických ootékách („kokonech“), které obsahují až 30 vajíček. Ootéka je dlouhá 5-6 mm. Samice odkládá ootéku těsně před líhnutím. V tomto se liší od vývojového cyklu švába, jehož samice odkládá ootéku dlouho před líhnutím.\n\nRýhy na ootéce jsou po celé její šířce, barva ootéky je světle hnědá, velikost vaječné komory je 8×3×2 mm, obsahuje kolem 30 vajíček. Inkubační doba ootéky je 2–5 týdnů v závislosti na okolní teplotě. Vylíhnuté nymfy jsou 2–10 mm dlouhé, bezkřídlé, tmavě hnědé, svlékají se 5–7×. Nymfální stádium trvá při pokojové teplotě cca 40 dní.\n\nSamice vytvářejí během života asi sedm ooték.\n\n"}
{"id": "306800", "url": "https://cs.wikipedia.org/wiki?curid=306800", "title": "Bruslařka obecná", "text": "Bruslařka obecná\n\nBruslařka obecná (\"Gerris lacustris\") je hojná vodní ploštice. Někdy se jí nesprávně říká vodoměrka, což je jiný druh vodní ploštice.\n\nJejím životním prostorem jsou pomalu tekoucí nebo stojaté vody, ale také kaluže. Vyskytuje se v mírných a subtropických podnebných pásech včetně Evropy a kromě Austrálie.\n\nJe až 20 mm velká s tmavým tělem a nohami pokrytými chloupky. Dospělí jedinci nelétají, ale křídla používají podobně jako cvrček a mají nápadné dlouhé nohy. Přední pár noh je však nápadně kratší než pár střední a zadní. Tělo se dělí na hlavu, hruď a zadeček a je štíhlé a protáhlé. Z hlavičky trčí dvě mohutná tykadla, které používá k zachycení stopy pachu kořisti. Na zadečku se nachází u samiček kladélko a vyústění trávicí soustavy.\n\nTento druh se pohybuje (zásluhou brv na povrchu nožních článků) trhavými a velmi rychlými veslovitými pohyby po vodní hladině a přitom velmi úspěšně loví menší hmyz. Na hladině vody se udrží zásluhou povrchového napětí. Setkáváme se s ní od března do října v hojných skupinách. Vyvíjejí se jako všechny ploštice bez stadia kukly. Dospělci přezimují. Dobrá schopnost letu umožňuje široké rozšíření druhu. Nápadně velká kusadla používá k lovu a následnému rozmělňování uloveného hmyzu.\n\nLoví hmyz tak, že bodavě sacím ústrojím vysaje krev a oběť postupně slábne. Hmyz, obvykle mláďata potápníků nebo pavouků, loví při trhavém pohybu.\n\nV létě samečci bruslařek lákají samice svým charakteristickým cvrkotem. Páření probíhá na hladině tím, že samec vyleze na samičku a pomocí svých předních končetin ji pevně uchopí. Potom do ní zasune svůj spermatofor a tím dojde k vnitřímu oplození. Během pěti dnů vyhledá samička vhodné místo a v něm vytvoří hnízdo, kde klade pomocí kladélka až 100 vajíček. Poté samice nechá vajíčka svému osudu. Za dva až tři týdny pomocí svých kusadel mladí jedinci prokousají vajíčko a začnou objevovat svět. Obvykle 30 jedinců se dostane do svého životního prostředí, protože většina zabloudí a stanou se kořistí jiného hmyzu.\n\nBruslařky se poslední dobou stávají důležitými bioindikátory znečištění životního prostředí, takže pokud se zhorší kvalita vody bruslařky z místa vymizí, protože i sebemenší množství chemikálií dokáže celou kolonii zničit.\n\n"}
{"id": "306816", "url": "https://cs.wikipedia.org/wiki?curid=306816", "title": "Partikule (liturgie)", "text": "Partikule (liturgie)\n\nPartikule (latinsky \"particula\" – částečka) je v křesťanské liturgii část proměněné hostie (tedy Těla Kristova), kterou celebrant odlomil při lámání chleba.\n\nV prvotní latinské katolické církvi bylo zvykem, že kněz při slavení mše svaté používal větší hostii než je tomu v současnosti. Přítomným laikům pak při přijímání podával odlomenou částečku (partikuli) z toho, co sám přijímal. V průběhu 12. století se ustálil zvyk, že kněz pro sebe používá větší hostii, avšak ne tak velkou jako tomu bylo v prvotní církvi. Pro laiky jsou určeny hostie menší, které není třeba lámat a vejdou se do úst. Tato praxe byla později kodifikována.\n\nZa situace, kdy kněz nemá sám pro sebe k dispozici větší hostii, může, slouží-li bez účasti lidu ( \"Sine populo\"), použít malou hostii. Jsou-li přítomni věřící, a kněz musí použít pro sebe malou hostii, je třeba věřící předem na to upozornit, aby nevzniklo pohoršení.\n\nV současné praxi však věřící mohou přijímat partikule, zvláště za situace, kdy nejsou naopak k dispozici malé hostie (pro jednu osobu). V případě takového použití partikulí je třeba dbát, aby nedošlo k odpadnutím drobných úlomků z partikule mimo liturgické nádoby nebo ústa přijímajících.\n"}
{"id": "306818", "url": "https://cs.wikipedia.org/wiki?curid=306818", "title": "Neurootologie", "text": "Neurootologie\n\nNeorootologie je oborem, jež se zabývá vyšetřováním pacientů trpících závratěmi (iluse pohybu vlastního těla či okolí, jenž ale není vyvolaný adekvátním podnětem). Mimo to se však zabývá i vyšetřováním chuti a čichu a v neposlední řadě také vyšetřováním kraniálních nervů, které danou anatomickou oblastí procházejí.\n"}
{"id": "306827", "url": "https://cs.wikipedia.org/wiki?curid=306827", "title": "Giorgi Arsenišvili", "text": "Giorgi Arsenišvili\n\nGiorgi Arsenišvili ( ) (5. ledna 1942 v Chirse (okres Telavi, Kachetie) – 17. listopadu 2010 v Tbilisi) byl gruzínský vědec a politik.\n\nArsenišvili v letech 1959 až 1965 studoval matematiku a mechaniku na Tbiliské státní univerzitě a získal zde doktorát. Nakonec na téže univerzitě po studiu aplikované matematiky získal místo profesora a v roce 1971 se stal docentem. Šest let pak pracoval na institutu matematiky Tbiliské státní univerzity, až se v roce 1982 stal děkanem fakulty aplikované matematiky. V letech 1981 do 1997 stál v čele nadace sponzorující aplikování matematických metod do praxe.\n\nV 90. letech vstoupil do politiky a od roku 1995 až 1999 pracoval v Kachetii jako guvernér na krajském úřadě. Když byl v roce 2000 Eduard Ševardnadze znovuzvolen v prezidentských volbách, vybral si Arsenišviliho jako \"Státního ministra\" a ten tuto funkci vykonával od 11. května 2000 do 21. prosince 2001. Jeho jmenování znamenalo dle ohlasů veřejnosti kompromis mezi stávajícím státním ministrem Gruzie Važou Lortkipanidzem a mladým reformátorem Zurabem Žvanijou, jenž byl nominován nakonec na post předsedy parlamentu Gruzie.\n\nZa jeho vlády došlo k rozkolu uvnitř strany Svaz občanů Gruzie, jehož výsledkem byly rezignace z funkcí ve vládě a parlamentu a opuštětní strany mnohými mladými reformátory, např. Zuraba Žvaniji, Micheila Saakašviliho, aj. Ti byli zklamáni a rozčarováni z neúspěchu prezidenta Ševardnadzeho při boji s korupcí a z jeho veta zákona o zveřejňování příjmů veřejně činných osob. Svaz Občanů Gruzie tak v polovině roku 2001 ztratil parlamentní většinu a vláda Arsenišviliho se dostala do nesnází. Ševardnadze pak vyhodil většinu zbývajících ministrů z vlády a nakonec i Arsenišviliho. Jeho nástupcem se stal Avtandil Džorbenadze a Arsenišvili pak byl novým ministrem zahraničím 29. prosince 2001 jmenován gruzínským velvyslancem v Praze (se spádovou oblastí pro Českou republiku, Rakousko, Maďarsko, Slovensko a Slovinsko), kde působil až do 15. července 2004\n\nPoté, co skončil ve své funkci velvyslance, opustil Arsenišvili na pár let politiku a byl na léta 2004 - 2006 dosazen do dozorčí rady gruzínského Telecomu. Od roku 2006 do 2007 předsedal dozorčí radě gruzínského podniku spravujícího železnice. V roce 2008 se vrátil do politiky a byl za stranu \"„Sjednocené národní hnutí - Za vítěznou Gruzii“\" zvolen do parlamentu. V něm zastával post předsedy parlamentního výboru pro ochranu lidských práv a společenské integrace, až do své smrti na infarkt myokardu v listopadu 2010.\n\n"}
{"id": "306828", "url": "https://cs.wikipedia.org/wiki?curid=306828", "title": "Foniatrie", "text": "Foniatrie\n\nFoniatrie (z řeckého slova \"phoniatria\") je lékařským oborem, který se zabývá vyšetřováním sdělovacích funkcí člověka, čímž jsou: lidský hlas, řeč a sluch, ale také léčbou jeho poruch a rehabilitací. Poruchy hlasu, sluchu či řeči mohou být vrozené, ale také získané, například záněty, úrazy, neurologickými, ale i jinými onemocněními. Obtíže mohou být nárazového, ale i déle trvajícího charakteru. K diagnóze hlasivkového onemocnění se dnes využívá vysoce akurátní techniky. Jedním z nejnovějších přístrojů tohoto typu je videolaryngostroboskopický přístroj, jenž umožňuje tvorbu obrázků či kazetových záznamů hlasivek, které si pacient po vyšetření může odnést domů. Foniatrie spadá mezi specializované obory otorinolaryngologie.\n\n\n\n"}
{"id": "306832", "url": "https://cs.wikipedia.org/wiki?curid=306832", "title": "Kraniokorpografie", "text": "Kraniokorpografie\n\nKraniokorpografie je diagnostikou poruch lidské rovnováhy a vestibulárního (statokinetického - rovnovážné ústrojí, lze jej nalézt ve vnitřním uchu) ústrojí. Jedná se o objektivní testovací metodu pro vyhodnocení vestibulárního systému a motorických reakcí pacienta na změnu chování či nálady nahráváním pohybu hlavy a krku. Tato technika je hodnotná zejména pro hyperextenzi krku.\n\nHyperextenze krku\n\nporanění krku, ke kterému často dochází při prudkém nárazu ze zadní strany páteře. Prudkým pohybem je hlava postiženého zvrácena dozadu, následně stejnou silou dopředu a poté se vrátí do své původní polohy. Krční svalstvo není natolik silné, aby bylo schopné náraz přejít bez újmy, dochází tedy k natažení nejen veškerého krčního svalstva a páteře, ale i přítomných cév a nervů. Rozlišujeme tři druhy hyperextenze, které se liší následky: Prvním druhem je lehká hyperextenze, která pacientovi působí pouze bolest v oblasti krku a trnutí. Dalším druhem hyperextenze je střední hyperextenze, při které dochází ke snížení pohyblivosti krku. V případě třetího, nejtěžšího druhu hyperextenze dochází k neurologickým problémům.\n"}
{"id": "306833", "url": "https://cs.wikipedia.org/wiki?curid=306833", "title": "Kalich (nakladatelství)", "text": "Kalich (nakladatelství)\n\nKALICH, nakladatelství a knihkupectví, s.r.o., je české knihkupectví a nakladatelství založené roku 1921 Českobratrskou církví evangelickou. Sídlí v Husově domě v Praze v Jungmannově ulici. Zaměřuje se na teologickou (protestantskou) a filosofickou literaturu, humanisticky zaměřenou beletrii a knihy pro děti a mládež. Kalich se také specializuje se na vydávání Biblí, zpěvníků a katechismů, kromě knih se aktivně podílí rovněž na vydávání některých zejména křesťanských periodik a tiskovin.\n\n"}
{"id": "306838", "url": "https://cs.wikipedia.org/wiki?curid=306838", "title": "Dioon purpusii", "text": "Dioon purpusii\n\nDioon purpusii je druh cykasu z čeledi zamiovité. Roste v mexickém státě Chiapas. Dorůstá výšky až 5m.\n\nPojmenován po objeviteli druhu Carlu Antonu Purpusovi (1851–1941). Roste na skalních úbočích spolu s epifyty v mexickém státě Oaxaca ve výšce 1 200-1 700 m n. m., často spolu s rostlinami agáve, juka či opunciemi.\n\n\n\n\n \n"}
{"id": "306843", "url": "https://cs.wikipedia.org/wiki?curid=306843", "title": "Murman Omanidze", "text": "Murman Omanidze\n\nMurman Omanidze (; * 7. listopadu 1938) je gruzínský politik. Původním povoláním je advokát a působil též jako generální ředitel a viceprezident společností \"Steler\" a \"Dimir International\".\n\nPo zhroucení sovětské moci se Omanidze přidal k prodemokratickým politickým silám a ve vládě Zviada Gamsachurdii působil jako Ministr zahraničí. Poté, co 18. srpna 1991 odstoupil z funkce premiéra Tengiz Sigua, zaujmul Ominadze na pět dní jeho místo, než byl zvolen Siguův nástupce. Po pádu prezidenta Gamsachurdii v roce 1992 se Omanidze zúčastnil voleb do parlamentu a do roku 1995 působil v gruzínském parlamentu jako poslanec. Poté pravděpodobně odešel z politiky.\n\n"}
{"id": "306848", "url": "https://cs.wikipedia.org/wiki?curid=306848", "title": "Vlnatka (hmyz)", "text": "Vlnatka (hmyz)\n\nVlnatka je taxonomická skupina hmyzu. Bývají takto označovány tyto skupiny zahrnující druhy patřící do čeledi mšicovitých a řádu polokřídlí \"Hemiptera\":\n\nAle bývá takto označována také vlnatka (\"Arcyria\"), hlenka z řádu vlasatkotvaré (\"Trichiales\")\n\nJednotlivé druhy hmyzu zařazované do podrodu vlnatka jsou rostlinnými patogeny, sají na pěstovaných rostlinách. Některé tyto druhy jsou známými škůdci i v ČR.\n\nVlnatky jsou obvykle velké jen několik milimetrů. Na rozdíl od např. štítěnky nebo puklice nemají pevné štítky, které by je chránily, jejich tělo je pokryto voskovými výpotky. Ale mají voskové žlázy, které jim umožňují vytvářet (obvykle) bílé vláknité výpotky, které je chrání. Tak vzniká typický bělavý pokryv \"vlny\" na větvičkách jehličnanů, listnáčů i bylin. Ústní ústrojí vlnatek je bodavě sací.\n\na další\n\nAtlas vlnatekAnglicky\n"}
{"id": "306849", "url": "https://cs.wikipedia.org/wiki?curid=306849", "title": "Elektronystagmografie", "text": "Elektronystagmografie\n\nElektronystagmografie, zkráceně ENG, je vyšetření, které využívá pacientova pohybu očí k potvrzení či vyvrácení přítomnosti nystagmu. Je také možné použít tuto metodu k diagnóze příčiny závratí nebo porušené funkce rovnováhy testováním vestibulárního systému. \n\nNystagmus je mimovolný rytmický pohyb očí, který u člověka v běžném životě vzniká například při pozorování ubíhající krajiny z dopravního prostředku, v tomto případě se jedná o tzv. optokinetický nystagmus.\n\nJedná-li se ale o takovýto pohyb bez jakéhokoli vyvolávače, může být tento pohyb projevem poruch centrální nervové soustavy či vnitřního ucha. \nUměle je možné vyvolat nystagmus otáčením, zde se poté mluví o tzv. nystagmu rotačním, dále pak vstříknutím tekutiny do zvukovodu či působením galvanického proudu.\n\nNa tvář pacienta (po stranách očí, pod oči a nad oči) se umístí kovové elektrody (menší velikosti než jaké se používají např. u EKG, jsou buď nalepovací, nebo se přimknou k hlavě pacienta pomocí pásky).\nPro uzemnění se na čelo pacienta připevní tzv. \"uzemňovací\" elektroda.\nElektrody umístěné v oblasti pacientových očí zaznamenávají oční pohyby, jež se vztahují k místu uzemňovací elektrody.\nDále je proveden tepelný stimulační test, neboli kalorická zkouška, a to tak, že se do zvukovodu kápne studená či horká voda, je možné vyzkoušet i obě varianty. Místo vody je možné použít také teplý či studený vzduch. Testování probíhá u každého ucha zvlášť. Poté by mělo dojít ke zřetelnému nystagmu (očním pohybům). Elektrody zaznamenávají nejen rychlost, ale i délku pohybu očí, ke kterým dochází při výše popsané stimulaci vnitřního ucha. Vyšetření zabere v průměru 90 minut a je provedeno audiologem, přičemž je nutné, aby jeho výsledky zhodnotil specialista na ORL. V případě, že nedojde k nystagmu, je na místě se domnívat, že nerv vnitřního ucha je poškozen.\n\nPacientova příprava předcházející vyšetření není nutná. Je pouze nutné, aby se pacient poradil s ošetřujícím lékařem o vhodnosti případného užívání některých léků.\nK pociťování obtíží během vyšetření dochází jen velice zřídka. Pokud k nim dojde, jedná se obvykle pouze o nepříjemný pocit z kapání vody do ucha.\nPo tomto vyšetření je možné pociťovat menší ztrátu rovnováhy.\nPouze s tepelnou stimulací jsou spojena určitá rizika, následkem nadměrného tlaku vody by totiž mohlo dojít k úplnému protržení již porušeného bubínku.\nPo perforaci (protržení) bubínku by pacient neměl absolvovat tepelnou stimulaci, hrozí zde totiž riziko ušní infekce.\n\nTímto vyšetřením se dá zjistit, jestli je příčinou pacientových závratí poškození sluchového nervu. \nVelmi častou příčinou potíží s rovnováhou bývá poškození vestibulární části sluchového nervu, což je nerv ve vnitřním uchu.\nElektronystagmografickým vyšetřením se zhodnotí funkce sluchového nervu, což je právě ten, který nám umožňuje slyšet a mimo to se ještě podílí na udržování rovnováhy. Výše popsané vyšetření se provádí v případě, že pacient trpí závratěmi, špatně slyší, pokud existuje podezření na toxičnost antibiotik, které užíval a v neposlední řadě při podezření na psychogenní příčinu závratí.\nElektronystagmografické vyšetření umožňuje přesné měření pohybů očí, při objektivním pozorování standardní tepelné stimulace již ale jeho použití není příliš vhodné.\nMěřit je možné v nejrůznějších pozicích pacientovy hlavy, i pokud má při tom pacient zavřené oči.\n\nNovým standardem nahrávání je tzv. videonystagmografie, jedná se o užití infračerveného videosystému, který je schopen provést detailnější sledování a analýzu pohybů očí. \n"}
{"id": "306850", "url": "https://cs.wikipedia.org/wiki?curid=306850", "title": "Vlnatka", "text": "Vlnatka\n\nVlnatka může být:\n\n\nTaxonomická skupina skupina savého hmyzu, vlnatka \n"}
{"id": "306855", "url": "https://cs.wikipedia.org/wiki?curid=306855", "title": "Kabina", "text": "Kabina\n\nKabina je obvykle malá uzavřená místnost nebo jiný prostor, jenž je z nějakých specifických účelových důvodů oddělen od ostatních prostor v příslušném zařízení. S kabinami se můžeme setkat jak ve formě oddělených místností uvnitř staveb tak i v různých strojních a dopravních zařízeních. Kabina na lodi se nazývá kajuta, kabina výtahu bývá označována slovem klec, řídící kabina letounu či závodního automobilu může být zvána kokpit. Kabina, z níž je řízen nějaký větší technologický celek může být označována velín či dispečink. V prostředí obchodu, ve zdravotnictví, na koupalištích a na mnoha sportovištích bývají zřízeny kabiny pro převlékání osob. V kinech se běžně používají promítací kabiny, pro telefonní meziměstský styk se kdysi na poštách používaly zvláštní telefonní kabiny (telefonní kabinou je de facto i běžná telefonní budka). Kabinami bývají vybaveny také kabinové lanovky.\n\n"}
{"id": "306863", "url": "https://cs.wikipedia.org/wiki?curid=306863", "title": "Kabriolet (rozcestník)", "text": "Kabriolet (rozcestník)\n\nKabriolet může být:\n\n\n"}
{"id": "306869", "url": "https://cs.wikipedia.org/wiki?curid=306869", "title": "Kabinet", "text": "Kabinet\n\nKabinet může být:\n\n"}
{"id": "306870", "url": "https://cs.wikipedia.org/wiki?curid=306870", "title": "Řád rytířů z Montjoie", "text": "Řád rytířů z Montjoie\n\nŘád rytířů z Montjoie byl rytířským a vojenským středověkým řádem. Též byl zván \"\"Řádem rytířů z Monte Gaudio\"\" či \"\"Řádem Trufac\"\".\n\nTento řád byl založen mezi lety 1171 a 1180 a již r. 1221 byl sloučen s Calatravským řádem.\nŘád byl založen hrabětem Rodrigem Álvareze de Sarriá ve Svaté zemi a jeho založení bylo potvrzeno papežem Alexandrem III r. 1180. Rodrigo byl původně členem řádu rytířů ze Santiaga, ale poté založil v Aškelonu řád rytířů z Montjoie. Hlavní sídlo měl řád v opevněném klášteře Panny Marie na kopci zvaném \"Mont de joie\", tj. \"kopec radosti\", neboť z něj poutníci poprvé na své cestě spatřili Jeruzalém.\n\nŘád se spravoval cisterciáckou řeholí a jeho členové byli zejména Španělé. Jeho symbolem byl červeno-bílý kříž. Rytíři nosili bílé tuniky se symbolem řádu na hrudi. Nikdy neměl mnoho členů, protože většina Španělů dávala přednost boji proti nevěřícím ve vlastní zemi.\n\nJeho prvotním úkolem byla obrana čtyř věží v Aškelonu. Řada jeho rytířů bojovala v nešťastné bitvě u Hattinu r. 1187, kde byli na hlavu poraženi a jejich zbytek se musel zachránit útěkem do Aragonie. Spory o velmistrovství v r. 1196 vedly k tomu,že Kastilii vznikl nový \"Řád Monfragüe\" a aragonská část řádu byla sloučena s templáři. Král Ferdinand r. 1221 včlenil Řád Monfragüe do řádu Calatravských rytířů a po zrušení templářů byl z aragonské části vytvořen Řád rytířů z Montesy.\n"}
{"id": "306872", "url": "https://cs.wikipedia.org/wiki?curid=306872", "title": "Brewster Shaw", "text": "Brewster Shaw\n\nBrewster Hopkinson Shaw, Jr. (* 16. května 1945 v Cass City, Michigan, USA) je bývalý americký astronaut z raketoplánů, činovník agentury NASA.\n\nPo základní a střední škole vystudoval University of Wisconsin-Madison v roce 1969 a získal titul strojního inženýra. Pak pracoval jako instruktor ve škole zkušebních pilotů na základně Edwards v Kalifornii. \n\nDo týmu astronautů NASA byl vybrán roku 1978 v hodnosti kapitána amerického vojenského letectva jako astronaut – pilot. V té době byl již ženatý a měl tři děti. \n\nPoprvé letěl s expedicí STS-9 v raketoplánu Columbia (dle COSPARu 1973-050A). Letěli s ním: Owen Garriott, John Young, Robert Parker, Byron Lichtenberg a Němec Ulf Merbold. Start byl z Kennedyho vesmírného střediska na Floridě. Během letu zvládli 70 vědeckých experimentů a s menšími problémy i přistání na základně Edwards.\n\nO dva roky později pokračoval druhým letem v raketoplánu Atlantis. Osádku tvořili velitel Brewster Shaw, pilot Bryan O'Connor , tři letoví specialisté – Sherwood Spring, ekoložka dr. Mary Cleaveová a Jerry Ross a konečně dva specialisté pro užitečné zatížení: Mexičan Rodolfo Neri Vela (elektronik) a Charles Walker od firmy McDonnell-Douglas. Během letu vypustili družice: Morelos B, určená pro Mexiko, Aussat 2 pro Austrálii a RCA Satcom Ku-2 pro vnitrostátní spojení v USA. V pořádku přistáli na základně Edwards.\n\nTaké svůj třetí let absolvoval jako kapitán raketoplánu. V posádce Columbie měl tyto kolegy: Richard Richards (pilot) a trojice letových specialistů David Leestma, James Adamson a Mark Brown. Byl to let utajený, vojenský, protože při něm vypustili dvě špionážní družice. Také tentokrát byl start z Floridy – z mysu Canaveral a přistání v Kalifornii na základně Edwards.\n\nBěhem svých třech letů strávil na oběžné dráze 22 dní. Je zapsán jako 128. člověk ve vesmíru.\n\n\nZe střediska oddílu astronautů a NASA odešel v roce 1995, ovšem již předtím v Houstonu pracoval v různých řídících funkcích NASA. V roce 1999 odešel z NASA do firmy Boening Co., kde se stal ředitelem projektu ISS, v roce 2003 se k NASA vrátil jako ředitel letových operací USA. \n\n"}
{"id": "306875", "url": "https://cs.wikipedia.org/wiki?curid=306875", "title": "Seznam dílů pořadu Úsměvy", "text": "Seznam dílů pořadu Úsměvy\n\nToto je seznam dílů pořadu Úsměvy (volné pokračování cyklu Úsměvy českého filmu). Pořadem provázel Jaromír Hanzlík. Tento pořad byl ukončen k 31. 12. 2008.\n\n\n\n\n\n\n\n\n\n\n\n\n"}
{"id": "306876", "url": "https://cs.wikipedia.org/wiki?curid=306876", "title": "Shayne Ward", "text": "Shayne Ward\n\nShayne Thomas Ward (* 16. října 1984, Clayton) je anglický popový zpěvák a herec, který v roce 2005 vyhrál 2. řadu pěvecké soutěže The X Factor ve Velké Británii, kdy ve finále porazil Andy Abrahamse.\n\nNarodil se v Claytonu v Machesteru irským rodičům. Dlouhodobě chodí se svojí přítelkyní Faye Mckeever. Má šest sourozenců (Mark, Martin, Michael, Lisa a Leona) včetně jeho dvojčete – Emmy. Taktéž je fanouškem fotbalového klubu Manchester United. Ještě než se zúčastnil X Factoru, měl Ward hudební skupinu Destiny, kde spolu s ním vystupovaly dvě ženy, Tracy Murphy a Tracey Lyle. Vystupovali po hospodách, klubech a svatbách. Ward se také probojoval do finálové třicítky v soutěži \"Popstars: The Rivals\".\n\nBěhem soutěže X Factor mu radil manažer Louis Walsh (který je nyní jeho manažerem).\n\nNa rozdíl od mnoha soutěžících se po X-Factoru dokázal prosadit a do dnešního dne (platí k roku 2008) prodal přes milión nahrávek, přičemž nejvíce populární je ve Velké Británii, Irsku, ale též Asii. Zpívá ve stylech: pop (pop ballad, dance pop), R&B a výjimečně soul. Má neobyčejně vysoký vokální rozsah, který začal více využívat ve svém druhém albu.\n\nV roce 2015 se začal objevovat v britském seriálu Coronation Street, jako jedna z hlavních postav Aidan Connor. V seriálu by měl přestat vystupovat na jaře roku 2018. \n\nDebutového alba se celosvětově prodalo 767 000 kusů, jen v Británii překročily prodeje 505 000 nosičů. Mezinárodně zabodovalo album na nejvyšších příčkách hudebních hitparád ve Skandinávii, Asii a Jihoafrické republice.\n\nAlbum produkoval silný producentský tým – \"Max Martin, Maratone, Ryan Tedder a Rami Yacoub\". Naleznete tu 13 skladeb ve stylu pop music, disko. Bylo vydáno v Anglii 26. listopadu 2007, doposud bylo prodáno kolem 500 000 nosičů a dosáhlo tak na Platinovou desku. U nás vyšlo 4. února 2008.\n\n\n"}
{"id": "306881", "url": "https://cs.wikipedia.org/wiki?curid=306881", "title": "Sobota (rozcestník)", "text": "Sobota (rozcestník)\n\nSobota může být:\n\n\n\n\n\n"}
{"id": "306883", "url": "https://cs.wikipedia.org/wiki?curid=306883", "title": "P.B.CH.", "text": "P.B.CH.\n\nP.B.CH., vlastním jménem Petr Chovanec, B v iniciálách znamená Břetislav (* 4. prosince 1964 v Praze), je český baskytarista a zpěvák. Od mládí prošel mnoha hudebními tělesy, v roce 1994 dokonce vydal sólovou desku, jako producent se podílel na albech Anny K a Cirkusu Praha, nyní působí jako baskytarista v kapele Lucie.\n\nNarozen 4. prosince 1964 v Praze-Krči. Pochází z boxerské rodiny, otec Jaroslav byl vyhlášený boxer, otcovi bratři dokonce mistři republiky v boxu. O sport se však nezajímal, tíhl k hudbě. V deseti letech si z parket staví svoji první baskytaru. Později založil svoji první kapelu nazvanou SGS (Shakti Genital System) pod vlivem polských punkových kapel.\n\nPovinnou školní docházku ukončil v roce 1979. Za 1600 Kčs si pořídil první opravdovou baskytaru a přihlásil se na obor elektromechanik. V té době se také jeho rodina přestěhovala do Újezda nad Lesy, kde navštívil zkoušku Pražského výběru a vznikne tak špatným odposlechem písně Nafta nad zlato (později Olda je přítel můj) spojení Not vanasto. To dá později jméno jedné z nejúspěšnějších českých kapel 90. let.\n\nV únoru 1985 odpověděl na inzerát kapely Prášek, která sháněla baskytaristu. Do sestavy byl přijat, poznal zde Roberta Kodyma, s nímž posléze vytvořil dvojici. Kapela několikrát změnila jméno i svoji sestavu, až se ustálila na Lucie se zpěvákem Michalem Penkem. Petr s Robertem po rozpadu původní Lucie účinkují v dalších kapelách, v červenci 1987 se konala první zkouška Lucie číslo 2 v sestavě David Koller, Michal Dvořák, Robert Kodym, P.B.CH., Petr Franc a Tomáš Washinger. Poslední dva jmenovaní řady Lucie později opustili. Koncem roku 1988 pak přišel za Robertem a Petrem s nabídkou natočení několika písní bubeník tehdy nefungujících Plexis Áda Vitáček; vznikly Wanastowi Vjecy.\n\nP.B.CH. je členem Lucie, vyjma let 1994-1998, kdy působil pouze ve Wanastowích Vjecech. V roce 1994 natočil svoji první sólovou desku, na kterou si většinu nástrojů nahrál sám. Rok nato produkoval alba Anny K a Cirkusu Praha. V současnosti pracuje na nové sólové desce. Je ženatý a má dceru.\n\noficiálně vydané nahrávky\n\n"}
{"id": "306885", "url": "https://cs.wikipedia.org/wiki?curid=306885", "title": "Thomas Schaaf", "text": "Thomas Schaaf\n\nThomas Schaaf (* 30. dubna 1961, Mannheim, Západní Německo) je bývalý německý fotbalový obránce a později fotbalový trenér.\n\nThomas Schaaf byl ve své fotbalové kariéře obráncem a prokázal nevídanou klubovou věrnost, celou svou kariéru strávil v jediném klubu - Werder Bremen. Ve Werderu začal kopat ve svých 11 letech v roce 1972, do roku 1979 působil v mládežnických klubech Brém. Následně pak za Werder profesionálně hrál až do roku 1995. Během této dlouhé doby si připsal 262 bundesligových startů, v nichž vstřelil 13 branek. 19krát nastoupil ve druhé lize. Jako hráč získal s Werderem dvakrát německý mistrovský titul (v letech 1988 a 1993), dvakrát DFB-Pokal (německý pohár v letech 1991 a 1994) a v roce 1992 Pohár vítězů pohárů.\n\nJeště během své fotbalové kariéry začal s trenéřinou. Mezi roky 1987–1995 pracoval s mládeží v Brémách, v letech 1995–1999 vedl jako kouč amatérské mužstvo Werderu.\nTrenérem prvního mužstva Werdreru Bremen se Schaaf stal 10. května 1999 a je jím dodnes. Na lavičce tehdy vystřídal Felixe Magatha. Hned se mu podařilo s týmem získat německý pohár v roce 1999. Největšího úspěchu dosáhl se svým milovaným klubem v sezóně 2003/04, kdy Werder vyhrál Bundesligu a zároveň také triumfoval v německém poháru. V roce 2006 ještě Schaaf a jeho Brémy vyhráli německý ligový pohár. Od roku 2004 se i díky Thomasi Schaafovi Werder účastnil Ligy mistrů. V roce 2004 byl Schaaf zvolen trenérem roku v Německu. Thomas Schaaf je příkladem pravého klubisty, ve Werderu působil více než 35 let.\n\nSchaaf je ženatý a má jednu dceru.\n\n"}
{"id": "306886", "url": "https://cs.wikipedia.org/wiki?curid=306886", "title": "Eugène Atget", "text": "Eugène Atget\n\nEugène Atget (12. února 1857, Libourne – 4. srpna 1927, Paříž) byl francouzský fotograf známý především svými fotografiemi dokumentujícími architekturu a pouliční scény Paříže.\n\nNarodil se ve francouzském Bordeaux, osiřel v sedmi letech a byl vychováván svým strýcem. V roce 1870, kdy ukončil vzdělání, se Atget nakrátko stal námořníkem a kabinovým stevardem na transatlantickém parníku. Po řadě námořních plaveb, se stal divadelním hercem druhořadé herecké společnosti, kde účinkoval bez většího úspěchu.\nVe svém fotografickém díle zachycoval svou bohémskou náklonnost k pracujícím a obavy o drobné živnostníky a kupce, ohrožené modernizací a nárůstem velkých obchodních domů v Paříži. Je popisován jako výbušný a výstřední, např. ve věku kolem padesáti let přestal jíst vše kromě chleba, mléka a cukru. Přesto, že se díky své ženě Valentině, bývalé herečce, stýkal s významnými pařížskými dramatiky, nezanechal žádný známý portrét přátel či spolupracovníků.\n\nV 90. letech 19. století se Atget usadil v Paříži a začal fotografovat. Navzdory omezené průpravě se fotografování stalo zdrojem jeho příjmů, snímky prodával umělcům v nedaleké čtvrti Montparnasse. Inzeroval své fotografie jako „dokumenty pro umělce“. V té době bylo běžným zvykem, že malíři malovali obrazy na základě fotografických předloh. V polovině 90. let 19. století si Atget pořídil svůj první fotoaparát a začal zaznamenávat snímky francouzského hlavního města, jejichž počet později dosáhl deseti tisíc. V roce 1899 se přestěhoval do Montparnassu, kde žil a pracoval až do své smrti v roce 1927.\n\nAtget fotografoval Paříž na dřevěný deskový měchový velkoformátový fotoaparát se světelným nezkreslujícím objektivem, který byl více světelný než bylo v dané době běžné. Bylo pro něj typické konstrukčně nastavené mírné soudkovité zkreslení k vyrovnání sklonu nedokonalých objektivů k opačnému – poduškovitému zkreslení. Snímky exponoval a vyvolával na 18 × 24cm velké, suché kolodiové skleněné desky. Kromě dodávek fotografií snové Paříže umělcům, architektům, vydavatelům a bytovým dekoratérům, byl zároveň představiteli města Paříže a muzeem Carnavalet pověřen, aby zaznamenal a uchoval památky francouzského hlavního města.\n\nCharakteristickými rysy Atgetových fotografií je světlo ovlivněné dlouhou expozicí, poměrně široký záběr pohledu, který dává pocit prostoru a neklade důraz na detail povrchu, záměrný záběr scén, tak aby nebyla zaznamenána uspěchaná moderní Paříž. Ta se často nacházela jen pár kroků od nostalgických zákoutí, kterým dával přednost. Prázdnota většiny ulic a občas rozmazané postavy na ulicích s lidmi, jsou částečně důsledkem již zastaralé fotografické techniky, (velmi dlouhá expozice), která vyžadovala, aby mnohé z jeho snímků byly vytvořeny v časných ranních hodinách, dříve než se objevili chodci a doprava.\n\nV rozích jeho fotografií se často vyskytuje mechanická vinětace (neosvětlení okrajů snímku, přepozicováním čočky fotoaparátu vůči desce jeden z možných způsobů, jak lze korigovat perspektivu snímku a mít kontrolu nad jeho kvalitou). Atget si byl jistě vědom tohoto efektu, když snímky pořizoval a buď se s ním smířil, nebo jej upřednostňoval. Vlastně, jednou z klíčových kvalit Atgetova díla, ve srovnání s jinými dokumentárními fotografy Paříže, je jeho důvtipné vyvarování se dokonalosti. Přistupoval k objektům s napohled zjevnou lidskostí.\n\nAtgetovy fotografie přitahovaly pozornost známých malířů jako Man Raye, André Deraina, Henri Matisse a Picassa ve 20. letech 20. století.\n\nZásadní podíl na zpřístupnění Atgetova díla světu měla Berenice Abbottová. V roce 1925 ji s Atgetem seznámil Man Ray a ona se stala jeho velkou obdivovatelkou. Doporučovala svým přátelům, aby si kupovali jeho snímky a také vytvořila jeho fotografický portrét ve stylu “celebrit“. V roce 1927 se jí podařilo Atgeta přemluvit, zda by jej mohla portrétovat. Když mu pak šla zhotovené portréty ukázat, zjistila, že zemřel. V roce 1927 se rozhodla zakoupit sbírku jeho 1400 negativů a 7800 výtisků, pomoci uspořádat výstavy jeho děl a podílet se na vydání publikací s jeho fotografiemi. Vystavovala, publikovala a zároveň shromáždila obsažný archiv písemností o jeho díle. V roce 1968 zorganizovala Abbotová koupi Atgetova archivu Muzeem moderního umění v New Yorku. Díky sérii výstav a publikací v MoMA dosáhl Atget věhlasu světově uznávaného fotografa.\n\nPoté, co v roce 1935 poprvé prezentoval své dílo na výstavě Skupiny surrealistů v ČSR fotograf Jindřich Štyrský, kde představil své dva rozsáhlé soubory \"Muž s klapkami na očích\" a \"Žabí muž\", bylo jeho dílo vnímáno jako výrazný přínos surrealismu moderní fotografii. Téměř okamžitě po vystavení svých fotografií začal být Štyrský srovnáván s Eugenem Atgetem – oba fotografovali pouťové atrakce a kolotoče, stejně tak jako výlohy obchodů, nejen kvůli vystavenému zboží, ale také kvůli odrazům z ulice.\n\n\n\n\n\n"}
{"id": "306894", "url": "https://cs.wikipedia.org/wiki?curid=306894", "title": "Petr Hošek (hudebník)", "text": "Petr Hošek (hudebník)\n\nPetr Hošek (* 8. února 1967) je český baskytarista a zakladatel punkové kapely Plexis.\n\n\n\n\n"}
{"id": "306910", "url": "https://cs.wikipedia.org/wiki?curid=306910", "title": "Zvěroklestič", "text": "Zvěroklestič\n\nZvěroklestič (též zvěrokleštič) je řemeslník, který klestí (kastruje, tj. zbavuje pohlavních žláz) hospodářská zvířata. Výrazy \"zvěroklestič/zvěrokleštič\", \"vyklestit/vykleštit\" aj. pocházejí od slova klestit (ve starší češtině mělo obecnější význam než v dnešní češtině a znamenalo řezat či sekat). V Čechách se zvěroklestičům říkalo \"nunváři\" (od slova \"nunva\", tj. vyklestěná prasnice), na Valašsku a Slovácku byli známi jako \"miškáři\" (protože zvířata zbavovali míšku – tj. šourku) či \"šviháci\" (švihání jako eufemismus pro klestění zvířat).\n\nVe středověku klestění dobytka nejčastěji obstarával obecní pastýř (slouha). Zprávy o miškářích jako specializovaném řemesle pocházejí až ze 16. století, a to především z Uher, ale též z Moravy. Na východní Moravě se od 18. století zvěroklestičské řemeslo soustřeďovalo v dědinách v okolí Bojkovic a Slavičína, odkud zdejší muži odcházeli za prací a výdělkem až do Německa, Uher či Ruska. V době první světové války a rozpadu Rakouska-Uherska, kdy bylo znesnadněno cestování, započal úpadek miškářského řemesla, jeho zánik nastal však až v době druhé světové války a po nástupu komunismu. Miškáři byli organizovaní na principu cechu, mladí učedníci skládali před zkušeným miškářem zkoušku, jejíž součástí bylo vyklestění zvířete, obvykle kance. Odznakem miškáře byla kožená brašna, někdy zdobená kovovými nebo vbíjenými obrázky domácích zvířat. V ní nosil nože a další pomůcky pro svou práci. Když miškář dorazil do vesnice, upozorňoval na sebe hospodáře vyvoláváním, podobně jako jiní potulní řemeslníci, např. dráteníci. Volání mohlo znít např. takto: „Dajte miškovat, dajte miškovat, šak nebudete banovat! Héj!“ Východomoravští miškáři používali zvláštní jazyk typu argotu, který se nazýval \"šviháčtina\" a obsahoval četné maďarismy.\n\n\nV okolí Bojkovic, které příslušely ke světlovskému panství, je první zvěroklestič-miškář zaznamenán už v roce 1567 v knize Práv a kšeftů městečka Bojkovic. Od 18. století počet zvěroklestičů postupně vzrůstal, na počátku 20. století pravděpodobně se toto výnosné řemeslo dočkalo největšího rozmachu. S rozpadem Rakouska-Uherska a vznikem samostatných států začalo zvěroklestičů na Bojkovicku ubývat. K úplnému zániku zvěroklestičského řemesla dochází v roce 1951 s přijetím zákona \"O zdokonalení živočišné výroby\", kdy byla jejich profese nahrazena veterinární službou.\n\n"}
{"id": "306911", "url": "https://cs.wikipedia.org/wiki?curid=306911", "title": "Grand Prix Jihoafrické republiky 1984", "text": "Grand Prix Jihoafrické republiky 1984\n\nGrand Prix Jihoafrické republiky 1984 ( XXX National Panasonic South African Grand Prix), druhý závod 35. ročníku mistrovství světa jezdců Formule 1 a 27. ročníku poháru konstruktérů, historicky již 390. grand prix, se již tradičně odehrála na okruhu Kyalami vzdáleném 25 km od Johanesburgu. Na trati dlouhé 4,104 km absolvovali jezdci 75 okruhů, což celkově představuje 307,8 km.\n\nJiž úvodní závod naznačil, že vozy McLaren mají nejsilnější motory. V Kyalami na okruhu dlouhém 4,104 km v nadmořské výšce okolo 1800 m, svou dominanci jen potvrdili. Zvítězil Lauda před Alainem Prostem, jehož výkon byl o to cennější, že Francouz startoval z boxové uličky. Ale již třetí v cíli Warwick ztrácel 1 kolo, další dva piloti Patrese a de Cesaris byli o dvě kola zpět a šestý Senna dokonce dojel se ztrátou tří okruhů. Závod se naprosto nepovedl vozům Williams a Brabham, i Ferrari nedokázalo najít recept na konkurenci a 12. místo Alboreta bylo zklamáním.\n\nZ 26 přihlášených účastníků, jich šachovnicový praporek v cíli viděla pouhá polovina, tedy 13 vozů. Zajímavostí je, že tři ze čtyř vozů používající atmosférický motor Ford Cosworth (Arrows a Tyrrell) dojelo do cíle. Osm kol před cílem, zůstal stát bez paliva Patrick Tambay s vozem Renault, zatímco oba vozy McLaren měli v cíli ještě 13 litrů paliva.\n\nV kvalifikaci byl nejrychlejší úřadující mistr světa Nelson Piquet, který časem 1:04,87 vytvořil nový rekord okruhu. Druhý byl Keke Rosberg na Williams. Časy pod 1:06 zajeli ještě Nigel Mansell, Patrick Tambay, Alain Prost, Teo Fabi a Elio de Angelis. Poslední místa na startu obsadili, zcela očekávaně, vozy s nepřeplňovaným motorem, navíc Thierry Boutsen nesplnil kvalifikační limit a do závodu se nekvalifikoval, nakonec byl na start připuštěn. Zklamáním kvalifikace byl výkon obou vozu McLaren od kterých se po vynikajícím výkonu v Brazílii očekávalo víc než jen páté a osmé místo. Prost tento výkon vysvětlil použitím pohonných jednotek z předchozí Grand Prix, které ovšem nebyly vyladěny na místní horské podmínky. Také Ferrari obtížně hledalo optimální nastavení vozu, které fungovaly dobře na dlouhých rovinkách, ale v zatáčkách byly až příliš pomalé.\n\nSobotní nepovinný trénink byl dějištěm první vážné nehody. Piercarlo Ghinzani s vozem Osella nezvládl vůz v jedné rychlé zatáčce a v rychlosti přes 220 km/h dostal smyk. Vůz byl vymrštěn do vzduchu a po saltech přistál zpět na kolech, motor a převodovka se odtrhly a vůz se vzňal. Prostor pro pilota zůstal nedotčen, přesto Ghinzani musel být převezen do nemocnice, kde mu ošetřili popáleniny na levé ruce, čele a zádech.\n\nVe volném tréninku jeli oba jezdci McLaren již s novými motory a zajeli druhý a čtvrtý nejrychlejší čas, nejrychlejší byl opět Piquet na voze Brabham a Fabi s druhým Brabhamem byl třetí. V zahřívacím kole začalo vynechávat palivové čerpadlo Prostova vozu a tak musel do boxu, kde přesedl do náhradního vozu a byl tak odsouzen ke startu z pit line. Patrick Tambay se postaral o odsunutí startovní procedury o 15 minut, když mu na poslední chvíli zhasnul motor.\nNejlépe odstartoval Rosberg, který se tak ujal vedení před Piquetem a Rabím. Ve druhém kole již byl v čele Piquet, Rosberg se začal propadat startovním polem, v dalším kole ho předjel Fabi a následně i Lauda. Eddie Cheever s vozem Alfa Romeo byl prvním odpadlíkem jehož ve čtvrtém kole zradilo chlazení. Lauda zaútočil na Fabiho v 10. kole a vcelku snadno jej předjel. Mezitím se z posledního místa dral dopředu technicky bravurní jízdou Alain Prost. Teo Fabi jedoucí na třetí pozici v 11. kole znatelně zpomalil a propadl se na 15. pozici a v 18. kole zastavil definitivně, příčinou byl turbokompresor, který přestal fungovat. Ve 21. kole zajel do boxů i Piquet, který zajel k výměně pneumatik a přepustil tak vedoucí místo Laudovi. Po návratu na trať se dokázal rychle vrátit do čelních pozic, ale 30. kolo bylo jeho posledním a mistr světa z roku 1983 musel odstoupit se stejnou závadou jako jeho týmový kolega Teo Fabi. Niki Lauda tak měl cestu k vítězství otevřenou, postupně zvyšoval náskok před Prostem, který se již ve 43. kole probojoval na druhou pozici. Od vedení týmu dostali oba pokyn, aby neriskovali a aby zmírnili tempo.\n\nV závěru se na třetí příčku dostal Warwick před Patreseho Alfu Romeo, na páté pozici jel Andrea de Cesaris na Ligieru, poslední bod si zajistil nováček ve formuli 1 Ayrton Senna, který musel byt z vozu vytažen a bolestmi svalů převezen do nemocnice. Vítěz Niki Lauda si připsal dalších 9 bodů a na svém kontě jich měl již 343,5 a výrazně se tak přiblížil rekordu Jackieho Stewarta, který jich pobral během své kariéry 360.\n\n\n\n Patrick Tambay- Renault- 1'08.877\n\n Nelson Piquet - Brabham- 1'04.871\n\n\n\n\n"}
{"id": "306917", "url": "https://cs.wikipedia.org/wiki?curid=306917", "title": "Sant'Alessandro in Zebedia", "text": "Sant'Alessandro in Zebedia\n\nSant'Alessandro in Zebedia je milánský katolický kostel, stojící na stejnojmenném náměstí.\n\nStavba, určená pro řád barnabitů, byla započata roku 1601 podle plánů Lorenza Binaga a Francesca Richiniho. Zahrnuje hlavní budovu s půdorysem ve tvaru řeckého kříže a centrální kupolí a oddělený presbytariář, také s kupolí. Fasáda, zdobená basreliéfy, má dvě zvonice.\n\nInteriér uchovává díla lombardského baroka: malby Camilla Procacciniho (\"Zvěstování\" a \"Ukřižování\") a Crespiho (\"Bičování\"). V kapli della Nativita je umístěn obraz \"Klanění pastýřů\" od Camilla Procacciniho.\n"}
{"id": "306921", "url": "https://cs.wikipedia.org/wiki?curid=306921", "title": "Jan Pavel", "text": "Jan Pavel\n\nJan Pavel (* 26. října 1973 v Praze) je český básník a prozaik.\n\nAbsolvoval Konzervatoř Jaroslava Ježka, obor tvorba textu a scénáře. Publikoval v Českém rozhlase, Literárních novinách, Tvaru, Textech a jeho poezie i próza je obsažena v nejednom almanachu.\n\nV současné době pracuje jako redaktor v Nakladatelství Slovart.\n\n\n"}
{"id": "306924", "url": "https://cs.wikipedia.org/wiki?curid=306924", "title": "Daniele Crespi", "text": "Daniele Crespi\n\nDaniele Crespi (mezi léty 1597 a 1600, Busto Arsizio – 19. července 1630, Milán) byl italský barokní malíř, aktivní hlavně v Miláně.\n\nUčil se u Giovanni Crespiho a Giulia Procaccina. Stal se výborným koloristou známým pro jednoduchou krásu své kompozice. Jeho rané práce byly vytvořeny pod vlivem Gugliema Caccia. Jeho nejlepší díla zahrnují sérii obrazů popisující život sv. Bruna (nyní v Certosa di Garegnano v Miláně) a \"Kamenování sv. Štěpána\" (v Breře). Obraz \"Sv. Karel Borromejský při večeři\" namaloval pro milánský kostel Santa Maria della Passione. Jeho další díla jsou na různých místech Milána a Pavie. Crespi zemřel během morové epidemie roku 1630.\n"}
{"id": "306927", "url": "https://cs.wikipedia.org/wiki?curid=306927", "title": "Rok ďábla", "text": "Rok ďábla\n\nRok ďábla je film Petra Zelenky a jeho přátel z roku 2002 s podtitulem: \"Film pro lidi, kteří dokážou slyšet melodie.\"\n\nV hlavních rolích filmu hrají Jaromír Nohavica, Karel Plíhal a skupina Čechomor. Film je fiktivním dokumentem (obdobně jako předchozí Zelenkův film \"Mňaga - Happy End\") odehrávajícím se v první polovině 90. let 20. století (ve filmu zmíněné úmrtí Karla Kryla se přihodilo roku 1994), ačkoliv Jaromír Nohavica s Čechomorem spolu koncertovali až na přelomu století. Rok ďábla je příběh člověka, který se sice zbavil závislosti na alkoholu, ale přitom zoufale osaměl. \n\nHlavní dějovou linií filmu, která vychází ze skutečnosti, je Nohavicova protialkoholní léčba na počátku 90. let a některé perličky z prvních let existence Čechomoru. Vše ostatní je buď napůl fikce nebo úmyslné přehnání závěrečné peripetie s transcendentní zápletkou. Otázkou je, jak moc odpovídá skutečnosti osoba, kterou ztvárňuje Jan Prent, která objíždí s umělci jejich koncertní turné a snaží se zaznamenat chvíli, kdy se Jarek zlomí a začne znovu pít a nakonec jako první podléhá nikoli Nohavica, ale právě on. A v úplném závěru Jaz Coleman, díky kterému nastal první výrazný coming-up Čechomoru do sféry populární hudby.\n\nFilm získal několik různých českých i zahraničních ocenění. Tvůrci filmu si odnesli 7 Českých lvů (za nejlepší film, režii, střih, zvuk, hudbu, filmový plakát a divácky nejúspěšnější český film) a také hlavní cenu karlovarského filmového festivalu – Křišťálový glóbus.\n\n"}
{"id": "306943", "url": "https://cs.wikipedia.org/wiki?curid=306943", "title": "Bill Brandt", "text": "Bill Brandt\n\nBill Brandt (3. dubna 1904, Hamburk – 20. prosince 1983) byl britský novinářský fotograf známý pro své vysoce kontrastní fotografie britské společnosti, akty a zkreslená panoramata.\n\nNarodil se v Německém Hamburku jako syn britského otce a německé matky a vyrůstal v průběhu 1. světové války. Krátce po válce byl nakažen tuberkulózou a strávil většinu svého mládí v sanatoriu ve Švýcarském Davosu. Poté odcestoval do Vídně, aby podstoupil speciální léčbu tuberkulózy. Léčba zabrala a zdraví se mu vrátilo, takže začal učení v portrétním studiu ve městě. Když Ezra Pound navštívil společného přítele Eugena Schwarzwalda, Brandt mu udělal portrét. Pound ocenil Brandtovu snahu a nabídl mu, že ho představí Manu Rayovi v jeho pařížském studiu. Tam Brandt začal vypomáhat v roce 1930.\n\nV roce 1933 se Brandt přestěhoval do Londýna a začal dokumentovat všechny vrstvy Britské společnosti. Takovýto druh dokumentu byl v té době zcela neznámý. Brandt vydal dvě knihy dokumentující jeho práci. První z nich nese název \"The English at Home\" a po ní následuje \"A Night in London\". Byl pravidelným přispěvatelem do magazínů jako \"Liliput, Picture Post\" nebo \"Harper's Bazaar\".\n\nBěhem druhé světové války využíval Bill Brandt výpadky proudu - takzvané black-out k fotografování nočních fotografií ulic za měsíčního světla. Vynikal však v portrétech a krajinách, což popsal v knize \"Camera in London\" z roku 1948.\nPříchod míru po válce oslavil sérií aktů. Jeho nejvýznamnější knihy z poválečného období jsou \"Literary Britain\" a \"Perspective of Nudes\", následovány kompilací toho nejlepšího z jeho práce \"Shadow of Light\".\n\nBrandt se stal nejvýznamnějším britským a mezinárodně uznávaným fotografem 20. století. Mnoho z jeho děl má v sobě důležitý sociální podtext, ale také poetickou ozvěnu. Jeho krajiny a akty jsou dynamické, intenzivní, plné síly a poskytují divákovi široký úhel pohledu.\n\nBill Brandt je široce uznáván jako jeden z nejvýznamnějších britských fotografů 20. století. Zemřel 20. prosince 1983 ve věku 79 let.\n\n\n\n"}
{"id": "306945", "url": "https://cs.wikipedia.org/wiki?curid=306945", "title": "Srđa Trifković", "text": "Srđa Trifković\n\nSrđa Trifković (, * 19. července 1954, Bělehrad) je americký historik, spisovatel a novinář srbského původu.\n\nSrđa Trifković je expert na balkánskou politiku a americké zahraniční vztahy. Píše například do časopisu Chronicles a je autorem tří knih, včetně bestselleru The Sword of the Prophet.\n\n"}
{"id": "306951", "url": "https://cs.wikipedia.org/wiki?curid=306951", "title": "Paříž-Tours", "text": "Paříž-Tours\n\nPaříž-Tours je klasický jednodenní závod profesionálních cyklistů, který se pořádá každoročně v říjnu. První závod se jel v roce 1896 a jeho vítězem se stal francouz Eugène Prévost. Od roku 2005 je tento sportovní podnik zařazen do série Pro Tour.\n\nStránka o závodě P-T ročník 2005\n"}
{"id": "306953", "url": "https://cs.wikipedia.org/wiki?curid=306953", "title": "Rádio Impuls", "text": "Rádio Impuls\n\nRádio Impuls je soukromá rozhlasová stanice působící v České republice. Vznikla roku 1999, kdy vystřídala celoplošnou stanici Rádio Alfa, která neobhájila svoji licenci. Rádio Impuls je nejposlouchanější rozhlasovou stanicí v republice. Stanice vysílá převážně českou hudbu, zprávy, dopravní informace a zábavu. Od 28. září 2014 vysílá také bonusová stanice s názvem Český Impuls. \n\nVlastníkem rozhlasové stanice je LONDA spol. s r. o., která spadá pod holding Agrofert, a.s. ze svěřenského fondu Andreje Babiše. \n\nDle aktuálních výsledků Radioprojektu za III. a IV. čtvrtletí roku 2018, který již třináct let realizují společně agentury Median a STEM/MARK, Rádio Impuls drží stále první pozici ve všech ukazatelích, v podílu na celkovém rozhlasovém trhu, v denní i týdenní poslechovosti. Ve všech měřených kritériích navíc opět zaznamenal meziroční nárůst.\n\nPoslání Rádia Impuls: „Věříme, že optimistický pohled na svět přináší pozitivní výsledky a zlepšuje náladu v celé společnosti. Jsme tady, abychom všechny Čechy nakazili chutí do života a naučili je dívat se na svět optimisticky.“ \n\nSignál Rádia Impuls je šířen celoplošně prostřednictvím sítě FM vysílačů, v sítích kabelové televize a prostřednictvím internetu.\n\nV roce 2014 začalo vysílat rádio Český Impuls, bonusová stanice Rádia Impuls. Vysílá na středních vlnách, AM 981 kHz, v DVB-T, DAB a prostřednictvím internetu. Český Impuls vysílá celý den české písničky, převážně z 60. až 80. let dvacátého století.\n\n\n"}
{"id": "306958", "url": "https://cs.wikipedia.org/wiki?curid=306958", "title": "Cessna A-37 Dragonfly", "text": "Cessna A-37 Dragonfly\n\nCessna A-37 Dragonfly (někdy i Super Tweet), je americký lehký bombardovací a bitevní letoun, vyvinutý z cvičného letounu pro základní letecký výcvik Cessna T-37. Stroj, který byl vyráběn v 60. a 70. letech 20. století, se uplatnil především ve válce ve Vietnamu.\n\nRostoucí americká zainteresovanost ve vietnamském konfliktu počátkem 60. let, vedla k zájmu o lehké útočné letouny označené zkratkou COIN (counterinsurgency-protipovstalecké), které měly sloužit především k blízké podpoře vlastních jednotek a pozorování (předsunutí letečtí návodčí). Proto byly v roce 1962 v USA pro tento účel pokusně upraveny dva cvičné letouny Cessna T-37B.\n\nZkoušky prototypů byly slibné, ale letectvo požadovalo značně vylepšený stroj, který by měl větší nosnost, odolnost a lepší vlastnosti při provozu v polních podmínkách. Proto bylo nutné především použít silnější motory. V roce 1963 letectvo odjednalo stavbu prototypu letounu YAT-37D, který se od cvičných T-37 v mnohém lišil. Jednalo se především o pevnější křídlo, větší přídavné nádrže o obsahu 360 l na koncích křídel, šestihlavňový rotační kulomet General Electric GAU-2B/A Minigun ráže 7,62 mm s kadencí 3000 ran za minutu a zásobou 1500 kusů střeliva, který byl instalován v pravé části přídě letounu. Dále letoun dostal lepší avioniku, navigační a komunikační systémy a také zpevněný podvozek pro operace z polních letišť. Hmotnost letounu se výrazně zvýšila, stejně jako jeho nosnost. Pro udržení dobrých výkonů byly použity nové motory General Electric J85-J2/5 o tahu 10,7 kN, což bylo dvakrát více, než původní motory Continental-Teledyne J69.\n\nPrototyp YAT-37D poprvé vzlétl v říjnu 1964 a o rok později začaly zkoušky i u druhého prototypu. Zatímco první prototyp nesl po třech závěsnících pod každou polovinou křídla, druhý prototyp měl o dva více a první byl na tento standard také upraven. Zkoušky letounu byly úspěšné, ale protože letectvo na nějaký čas ztratilo o letoun tohoto typu zájem, byla realizace projektu odložena na neurčito a druhý prototyp byl dokonce předán do muzea.\n\nVálka v jihovýchodní Asii však nadále eskalovala a ztráty letounů Douglas A-1 Skyraider, které tehdy byly hlavním letounem pro operace COIN, narůstaly. Letectvo tedy oprášilo projekt YAT-37D a rozhodlo se, že vhodnost typu ověří přímo v bojových podmínkách.\n\nFirmě Cessna proto byla zadána výroba 39 předsériových kusů YAT-37D, jen mírně se odlišujících od prototypů. Všechny měly být přestavěny ze sériových cvičných T-37B. Letounu bylo původně přiděleno označení AT-37D, které se časem změnilo na A-37A Dragonfly. Součástí testovacího programu bylo znovuobnovení provozu muzeu mezitím předaného druhého prototypu, který byl upraven na standard A-37A.\n\nV srpnu 1967 bylo 25 letounů sloučených do 604. squadrony pokusně nasazeno ve Vietnamské válce. Na základě zkušeností z provozu těchto letounů ve Vietnamu vznikla nová verze A-37B, která měla ještě více zesílený drak. Nově byl na tuto variantu instalován výstražný protisrážkový systém a pevná sonda pro doplňování paliva za letu, umístěná v přední části trupu před pilotním prostorem se dvěma vystřelovacími sedadly s parametry 0-0. Celkem bylo vyrobeno 577 letounů A-37B, jejichž největším uživatelem se stalo letectvo Jižního Vietnamu (VNAF), které převzalo 254 exemplářů. Po skončení války v roce 1975 používalo necelou stovku těchto letounů letectvo Vietnamské socialistické republiky. To poskytlo Polsku a SSSR několik A-37 ke studijním účelům. 16 Dragonfly původně patřících VNAF nacházejících se za hranicemi Vietnamu převzalo letectvo Thajska a 27 Jižní Korea.\n\nBojové stroje měly nosnost až 1200 kg zbraní a jelikož u nich bylo zachováno zdvojené řízení, bylo je i možné používat k operačnímu výcviku. Pokud letoun prováděl misi předsunutého leteckého návodčího, seděl na druhém sedadle pozorovatel, zatímco když se jednalo o přímou podporu jednotek, letěl se strojem pouze pilot a ušetřená hmotnost druhého člena posádky umožnila nést více zbraní.\n\n\n\nÚdaje platí pro verzi OA-37B\n\n\n\n"}
{"id": "306960", "url": "https://cs.wikipedia.org/wiki?curid=306960", "title": "Tom Tykwer", "text": "Tom Tykwer\n\nTom Tykwer (* 23. května 1965, Wuppertal, Německo) je německý filmový režisér.\n\nTykwer se narodil v roce 1965 v německém Wuppertalu. Kinematografie ho fascinovala už v raném věku (v jedenácti letech natočil svůj první film na Super 8), avšak musel projít poměrně složitou cestou, než dosáhl úspěchu. Po maturitě (s průměrným výsledkem 3,6 na škále od jedné do šesti) nebyl přijat na filmovou školu a veškeré znalosti proto získával jen na základě vlastních zkušeností. Než se dostal k režii, vyzkoušel nejrůznější filmařské profese – od skriptu až po asistenci produkce. Svou profesionální kariéru začal v televizi, kde pracoval mimo jiné na portrétech režisérů Wima Wenderse, Akiho Kaurismäkiho nebo Petera Greenwaye. Zároveň se věnoval tvorbě krátkých filmů, z nichž prvním významnějším byl snímek \"Because\" (1990), o dva roky později pak následoval \"Epilog\". Tykwerovým celovečerním debutem byl film \"Smrtelná Marie\" (\"Die tödliche Maria\", 1993). \n\nV roce 1994 založil Tom Tykwer společně se Stefanem Arndtem, Wolfgangem Beckerem a Danim Levym produkční firmu X Filme Creative Pool, v rámci níž pak byly produkovány všechny další Tykwerovy filmy. Pod křídly X Filme Creative Pool ale vznikaly i jiné výrazné německé snímky, například film \"Good bye, Lenin!\" (2003) režiséra Wolfganga Beckera. \n\nPo \"Smrtelné Marii\" následovala čtyřletá pauza, po níž Tykwer natáčí \"Zimní spáče\" (\"Winterschläfer\", 1997), kteří představují jeden z uměleckých vrcholů jeho tvorby. V \"Zimních spáčích\" rozvíjí Tykwer důmyslnou nit, do které jsou zapleteny osudy jeho melancholických hrdinů. Slávu na komerční scéně mu ale přináší teprve film \"Lola běží o život\" (\"Lola rennt\", 1998). Při tvorbě Loly využil Tykwer jednoduchý, ale rafinovaný nápad časového posunu ústřední dějové linky, který vede k její multiplikaci do dílčích epizod. Hlavní role Loly se zhostila tehdejší Tykwerova přítelkyně Franka Potente, která hrála i v jeho následujícím snímku \"Princezna a bojovník\" (\"Der Krieger und die Kaiserin\", 2000). Tykwer se jím vrátil zpět k pomalejšímu tempu Zimních spáčů. Jednalo se sice o návrat poněkud nejistý, přesto ale tento film získal v roce 2001 hlavní cenu na filmovém festivalu v Pule. \n\nVe snímku \"Nebe\" (\"Heaven\", 2002) využil Tykwer scénář z autorské dílny dvou slavných Krzysztofů – Kieślowského a Piesiewicze (\"Dvojí život Veroniky, Tři barvy: Modrá, Bílá, Červená\" atd.). Je zde patrný respekt, který Tykwer cítil vůči Kieślowského způsobu práce, ale to je paradoxně spíše slabší stránka filmu. Pro milovníky rafinovaných Tykwerovských zápletek zůstalo \"Nebe\" tedy spíše zklamáním. \n\nZajímavým počinem byla účast na rozsáhlém filmovém projektu \"Paříži, miluji tě\" (2006), kterého se zúčastnilo dvacet režisérů. Každý z nich natočil několikaminutovou pasáž odehrávající se v určitém městském obvodu Paříže. Těmito relativně samostatnými segmenty prochází jednotící dějová linka, která je pojí do smysluplného celku. Mezi zúčastněnými autory se kromě Toma Tykwera objevuje například Vincenzo Natali (režíroval neobvyklý snímek Cube – Kostka) nebo Brazilec \"Walter Salles\". Jedním z režisérů je i Ethan Coen, který v rámci autorské dvojice bratří Coenů působil jako spoluautor scénářů a producent, zatímco režii dosud přenechával svému staršímu bratru Joelovi (např. \"Fargo, Big Lebowski, Muž, který nebyl\"). Tykwerovým příspěvkem do projektu \"Paříži, miluji tě\" je přibližně desetiminutový snímek, který běžel v německých kinech i jako samostatný krátký film pod názvem „\"True\"“. Tykwer si vybral (nebo mu byl přidělen) 10. pařížský obvod a jeho epizoda se jmenuje „\"Faubourg Saint-Denis\"“. \n\nZatím posledním Tykwerovým dlouhometrážním snímkem je \"\". Jedná se o adaptaci slavného románu Patricka Süskinda \"Das Parfum. Die Geschichte eines Mörders\". Scénář si Tom Tykwer napsal sám, čímž se vrátil opět ke svému dřívějšímu způsobu práce. \n\n\nNejenže si Tom Tykwer sám píše vlastní scénáře, ale je také spoluautorem hudby všech svých krátkých i celovečerních snímků (nejznámější jsou patrně skladby z filmu Lola běží o život). \n\nPříležitostně se Tykwerovo jméno objevuje i na soundtracích filmů jiných režisérů. Například pro soundtrack Matrix Revolutions natočil Tykwer společně s Johnny Klimekem, Reinholdem Heilem a Bethem Hirschem skladbu \"In My Head\". Tykwer, Klimek a Heil tvoří pod uměleckým jménem \"Pale 3\". Heil a Klimek již s Tykwerem spolupracovali mimo jiné i na hudbě k filmům Zimní spáči, Lola běží o život a Princezna a bojovník.\n\n\n"}
{"id": "306965", "url": "https://cs.wikipedia.org/wiki?curid=306965", "title": "Dirk van der Aa", "text": "Dirk van der Aa\n\nDirk van der Aa (1731, Haag – 23. února 1809, Haag) byl nizozemský rokokový malíř, známý svými alegorickými malbami.\n\nZpočátku se učil u Johanna Heinricha Kellera, a poté u Gerrita Mese, s kterým později založil dílnu; specializovali se na monochromní dekorativní malby. Mezi jeho žáky patřili Evert Morel, Cornelis Kuipers, Johan Christiaan Roedig a Andries van der Aa.\n\n"}
{"id": "306969", "url": "https://cs.wikipedia.org/wiki?curid=306969", "title": "Katedrála svatého Patrika", "text": "Katedrála svatého Patrika\n\nKatedrála svatého Patrika je název katedrály, která je zasvěcena svatému Patrikovi.\n\nSeznam katedrál svatého Patrika podle zemí:\n\n\n\n\n\n"}
{"id": "306971", "url": "https://cs.wikipedia.org/wiki?curid=306971", "title": "Bratislavská lyra", "text": "Bratislavská lyra\n\nBratislavská lyra (Bratislavská lýra) byl československý festival populárních písní. V letech 1966 až 1990 to byl nejpopulárnější a největší hudební festival populárních písní v Československu, který se konal každoročně v Bratislavě.\n\nPoprvé se festival konal roku 1966. Vítězem byl Karel Gott s písničkou \"Mám rozprávkový dom\". Festivalu se pravidelně zúčastňovali nejpopulárnější českoslovenští zpěváci a zpěvačky (např. Eva Pilarová, Marta Kubišová, Helena Vondráčková, Petr Novák, Karel Černoch, Waldemar Matuška, Martha a Tena Elefteriadu, Karol Duchoň, Marcela Laiferová, Marika Gombitová, Miroslav Žbirka, Richard Müller aj.) V roce 1974 se také prvně stalo, že si zlato odnesli dva interpreti, v dalším roce 1975 byla udělena dvě stříbrná a dvě bronzová ocenění. V tomto roce také festival získal (jako první ze socialistického bloku) ocenění Mezinárodní federace festivalů (FIDOF). \n\nBratislavské lyry se účastnili i mnozí hosté ze západoevropských zemí, kteří směli na tomto festivalu vystupovat až od poloviny 80. let.\n\n\n\n\n\n"}
{"id": "306972", "url": "https://cs.wikipedia.org/wiki?curid=306972", "title": "Allier (řeka)", "text": "Allier (řeka)\n\nAllier je řeka ve Francii (Languedoc-Roussillon, Auvergne, Centre-Val de Loire, Burgundsko). Celková délka toku je 410 km. Plocha povodí měří 14 310 km².\n\nPramení na západním předhůří Cévennes. Teče přes Francouzské středohoří. Říční údolí je zřetelně vyznačeno a střídají se v něm soutěsky a širší rovinné části. Ústí zleva do Loiry.\n\nNejvyšších vodních stavů dosahuje na jaře a na podzim. Průměrný průtok vody činí 147 m³/s a maximální až 6000 m³/s.\n\nVodní doprava je možná od města Issoire. Na řece leží města Vichy, Moulins.\n"}
{"id": "306981", "url": "https://cs.wikipedia.org/wiki?curid=306981", "title": "Mladí v partě", "text": "Mladí v partě\n\nMladí v partě (v anglickém originále The Young Ones) je britský sitcom, poprvé vysílaný v roce 1982 na BBC2. Svým nekonvenčním anarchistickým humorem výrazně přispěl k tomu, že se na televizních obrazovkách postupně začal prosazovat žánr alternativní komedie. Seriál začala brzy vysílat i začínající MTV, ten se tak stal jedním z prvním nehudebních pořadů, který se na nové stanici objevil. BBC jej z finančních důvodů označovala jako estrádu.\n\nDěj seriálu se točí kolem čtveřice vysokoškolských studentů, kteří spolu bydlí v jednom domě: agresivního pankáče Vyvyana (Adrian Edmonson), nafoukaného anarchisty Ricka (Rik Mayall), věčně utrápeného hipíka Neila (Nigel Planer) a pochybného slušňáka Mikea (Christopher Ryan). V pořadu vystupuje také Alexei Sayle, který hraje pana domácího Balowského nebo ostatní členy Balowského rodiny.\n\nV seriálu se mísí tradiční prvky sitcomu s groteskou, nelogickými dějovými zvraty a surrealismem. To vše tvůrci doplnili názory dělnické a nižší střední třídy, což popularitu alternativních komedií v 80. letech ještě zvýšilo. Tímto žánrem se po skončení seriálu také i nadále zabývali všichni jeho hlavní představitelé, tedy až na Christophera Ryana.\n\nAčkoliv se děj seriálu odehrává v severním Londýně, většina exteriérů se natáčela v Bristolu. Všechny čtyři hlavní postavy studují fiktivní Scumbag College, ve škole nebo studovat je ale téměř nikdy neuvidíme.\n\nV hlasování BBC z roku 2004 diváci seriál zvolili 31. nejlepším britským sitcomem.\n\nPočátky seriálu můžeme najít v londýnských komediálních klubech přelomu 70. a 80. let 20. století. Většina herců tohoto seriálu získala popularitu v londýnském klubu The Comedy Store. Největší pozornost na sebe upoutal Alexei Sayle jako vyšinutý agresivní klubový konferenciér. Adrian Edmonson a Rik Mayall spolu vytvořili komickou dvojici v souboru \"20th Century Coyote\" (později známém jako \"The Dangerous Brothers\"). Nigel Planer zase vytvořil s hercem Peterem Richardsonem dvojici nazvanou \"\"The Outer Limits\"\".\n\nThe Comedy Store se stával stále oblíbenějším, až se Sayle, 20th Century Coyotes a The Outer Limits spolu s komikem Arnoldem Brownem a dívčí komediální dvojicí French a Saunders rozhodli, že si založí v blízkém striptýzovém baru v Soho vlastní klub nazvaný The Comic Strip. The Comic Strip se stal jedním z nejoblíbenějších zábavních podniků v Londýně, čímž si vysloužil pozornost Jeremy Isaacse z Channel 4. Ten po dohodě s Peterem Richardsem přislíbil skupině odvysílání šesti samostatných půlhodinových filmů. První díl The Comic Strip Presents... vysílal Channel 4 v listopadu 1982. BBC zareagovala tím, že Edmonsonovi, Mayallovi, Richardsonovi a Planerovi nabídla vlastní sitcom podobného ražení. Producentem se stal Paul Jackson.\n\nScénář k seriálu psal Mayall se svou přítelkyní Lise Mayerovou a Benem Eltonem, který byl spolužákem Mayalla a Edmonsona z Univerzity v Manchesteru. Mikea měl původně hrát Richardson, nepohodl se ale s Jacksonem. Nahradil ho proto Christopher Ryan, který jako jediný z představitelů nevystupoval jako stand-up komik.\n\nDěj se točí kolem zanedbané domácnosti, kterou spolu sdílejí čtyři studenti Scumbag College. Seriál může být zařazen do škatulky situační komedie.\n\nKdyž byl seriál vysílán poprvé, upoutal na sebe pozornost zejména dosti brutálním stylem grotesky. Pro mainstreamové publikum to bylo tenkrát něco nového, Mayall s Edmondsonem stejný styl ale používali už předtím v 20th Century Coyote. V seriálu se také objevily různé surrealistické prvky, např. maňásci, kteří představovali mluvící zvířata nebo předměty. Seriálu přidávaly na zmatku i dlouhé odbočky od scénáře, které se často vůbec netýkaly hlavní zápletky.\n\nV některých dílech druhé série se objevují podprahové signály trvající jen zlomek sekundy (z některých opakování byly vypuštěny). Tvůrci se tím vysmívají všeobecné britské a americké obavě z podprahových signálů, které na nás vysílá hudba nebo televize. Na rozdíl od těchto \"pravých\" signálů, které zabírají jediné filmové políčko, se v seriálu objevují signály dostatečně dlouhé na to, abychom si jich všimli, ovšem aniž bychom byli schopni rozeznat, co vlastně představují. Ve skutečnosti se zde objevily závěrečné titulky z filmu \"Carry On Cowboy\", zrezivělý kapající kohoutek, skákající žába, letící holubička, lyžař a ručně dělaná keramika.\n\nČlenové domácnosti jsou odolní vůči elektrickému šoku (např. v díle Bomba zapojí Urna šňůru z televize, kterou Vyvyan snědl, dostane Vyvyan šok, za což hodí Urnu do toustovače, nebo ve Fujtajblu, když Neil zapojí video, dostane šok).\n\nJeden díl trvá zhruba 35 minut, když ale seriál opakovala BBC nebo jiné kanály, některé díly byly zkráceny.\n\nÚstřední písní seriálu se stala píseň Cliffa Richarda a The Shadows \"\"The Young Ones\"\", která byla v době svého vzniku (v roce 1961) v čele britské hitparády. Jelikož je Rick Richardovým velkým fanouškem, narážky na jeho osobu najdeme v celém seriálu.\n\nZávěrečnou píseň, podobně jako některé další použité v seriálu, napsal Peter Brewis.\n\nV roce 1984 po skončení druhé série se Planerovi (jako Neilovi) podařilo dostat na druhou příčku britské hitparády s vlastní verzí písně \"\"Hole In My Shoe\"\" kapely Traffic´s. Skladbu lze najít na albu \"\"Neil´s Heavy Concept Album\"\", volné sbírce písní a slovního humoru (objevili se na ní také představitelé vedlejších rolí z Mladých v partě Dawn Grenchová a Stephen Fry).\n\nV roce 1986 nazpívali herci seriálu spolu s Cliffem Richardem a Hankem Marvinem pro charitativní organizaci \"Comic Relief\" píseň \"\"Living Doll\"\". Této předělávce Richardova hitu z roku 1959 se podařilo dostat až na vrchol britské hitparády.\n\nTéměř v každém díle na ulici nebo v domě vystupuje nějaký hudební host. Díky tomu se seriál dostal do kategorie varieté a získal tak větší rozpočet než jaký by měl jako sitcom. Některým britským kapelám také seriál napomohl zviditelnit se v USA, například Dexys Midnight Runners, Motorhead nebo Madness. Posledně jmenovaná kapela se objevila dokonce ve dvou dílech.\n\nNa vydaném DVD byla kvůli autorským právům některá vystoupení vystřižena.\n\nNeil Pye (Nigel Planer) je depresivní hippie, sebevražedný pacifista, vegetarián a environmentalista, student mírových studií. Ostatní (hlavně Rick a Vyvyan) ho jen využívají a nutí ho dělat veškeré domácí práce, včetně nakupování, uklízení a vaření. Nikdo se nad tím nepozastavuje, tedy dokud Neil něco nepokazí.\n\nNeil je pesimista, věří, že ho všichni a všechno nenávidí, což je z velké části pravda. Přesto ale má dva přátele hipíky: první se jmenuje také Neil a druhý Čáryfuk. Nesnáší techniku (až na video). Uznává \"práva zelenině a mír\". Je chronický nespavec, protože věří, že spánek způsobuje rakovinu.\n\nNeil by chtěl, aby ho ostatní litovali nebo alespoň jeho přítomnost vzali na vědomí. Snaží se na sebe upoutat pozornost všemožnými způsoby, od opakovaného bouchání se do hlavy pánvičkou až po pokusy o sebevraždu. Tvrdí, že ho v jeho životě \"nečeká nic zajímavějšího než kýchnutí\". Každé Neilovo kýchnutí totiž způsobuje obrovskou explozi.\n\nVe druhé sérii se v díle \"Nemoc\" objeví Neilovi rodiče. Vyjde najevo, že jsou z vyšší střední třídy, konzervativní Toryové a že se na syna dívají spatra, protože účinkuje v tak pochybném seriálu.\n\nRick (Rik Mayall) se prohlašuje za anarchistu, studuje sociologii a/nebo rodinnou výchovu (záleží na dílu). Rick píše poezii a sám sebe označuje za \"básníka lidu\".\n\nJe to cholerik a pokrytec, který neustále vyžaduje pozornost a miluje Cliffa Richarda. Ostatní se snaží zaujmout talentem, duchaplností a vtipem, tedy vlastnostmi, kterými vlastně vůbec neoplývá. Při každé příležitosti verbálně (a často i fyzicky) napadá Neila. S Vyvyanem se často pere a hašteří, na Mikea se zase snaží zapůsobit.\n\nJe také vegetarián a přeje si, aby se všichni na světě milovali jako bratři. Sám nicméně zřídkakdy udělá něco, co by se bratrskou láskou dalo označit.\n\nRickova postava je tak nesympatická a tak sebestředná, že dokonce věří, že je nejoblíbenější člen domácnosti. Ve skutečnosti ho jeho spolubydlící nenávidí (Vyvyan v díle \"Letní prázdniny\" opisuje jeho jméno, že se má vyslovovat s tichým \"ču\", v originálu \"p\"). Navzdory tomu, že jím ostatní členové domácnosti opovrhují a otevřeně ho nenávidí, v jednom díle Rick pronese, že jsou \"fakt krutí kámoši\".\n\nKdyž Rick mluví o svých politických aktivitách nebo třídním původu, často si vymýšlí nebo aspoň přehání, protože vlastně tomu, že je \"básník lidu\" a \"mluvčí své generace\", sám věří. V posledním díle \"Prázdniny\" je ale odhalena pravda. Rick pochází z vyšší střední konzervativní třídy.\n\nAčkoliv sám sebe vnímá jako anarchistu, ve skutečnosti spíš holduje myšlenkám Marxe a Trockého (zájem o ně projeví v několika epizodách). Nenávidí Margaret Thatcherovou, což potvrdí například v díle \"Bomba\", když jí hrozí, že atomovou bombou, která jim spadla do domu, \"vyhodí Anglii do luftu, jestli neudělá něco, aby pomohla ještě dnes večer mladejm děckám\". Rickovy záporné postoje k Thatcherové a konzervativní straně potvrzuje i kniha \"The Young Ones Book\" (vydalo Sphere Books, 1984).\n\nVyvyan (Adrian Edmonson) je pankáč s oranžovým čírem na hlavě. Studuje medicínu. Je extrémně agresivní, na Neila a Ricka pravidelně útočí kusem dřeva, pálkou na kriket nebo podobně velkými předměty. Jen Mikea nikdy neuhodí, protože toho respektuje. Rickem pohrdá ještě víc než Neilem a nevynechá jedinou příležitost mu ublížit. Například, když v díle \"Vopruz\" potkají v baru Vyvovu mámu, Mikea i Neila nazve svými přáteli, ale Ricka \"děsným dobytkem\". Vzájemné nepřátelství z nich paradoxně vytváří nerozlučnou dvojici, která spolu tráví mnohem víc času než bez sebe nebo s kýmkoliv jiným.\n\nVyvyan vlastní žlutý automobil Ford Anglia na boku pomalovaný rudými plameny. Má také křečka Urnu (v originále SPG, Special Patrol Group, kontroverzní policejní jednotka, známá hlavně kvůli brutálním zákrokům proti demonstrantům v 70. a 80. letech). I přesto, že ji má moc rád, stává se i Urna pravidelnou obětí jeho extrémní agresivity. Vyvyanova matka se živí jako barmanka a občas krade po obchodech. Vyvyan ji ve \"Vopruzu\" viděl poprvé po deseti letech. Kdo by mohl být jeho otcem, nemá ani tušení.\n\nV některých dílech se u Vyvyana projevuje nadlidská síla (holýma rukama pohne zdí, pěstí prorazí cihly, pere se s Rickem, zatímco drží nad hlavou Neila nebo si sám usekne hlavu a znovu si ji nasadí). Vyvyan navíc dokáže téměř cokoliv sníst: televizi, mrtvé krysy nebo třeba kukuřičné lupínky s kečupem.\n\nNavzdory tomu, že je vražedný maniak, je docela přátelský a tvůrčí. V epizodě \"Potopa\" například vymyslí nápoj, který z lidí dělá \"vraždící maniaky se sekerou\" (tvrdí, že \"v zásadě to má léčit ty, co nejsou vražední maniaci se sekerou, potenciální trh je obrovskej\"). Má nejvíc přátel z celého domu, ale očividně \"nemá rád ani jednoho\". Pravidelně způsobuje nějaké katastrofy, jako třeba když napojí zvonek na bombu nebo do vysavače namontuje motor z Forda (vysaje pak koberec, parkety i Neilova kamaráda). Překvapivě je to právě Vyvyan, kdo má jako jediný řidičský průkaz.\n\nOd zbytku party se Mike (Christopher Ryan) podstatně liší. I přes malou výšku je považován za vůdce party, osobně ale do sporů, které mezi sebou vedou ostatní, nezasahuje. Často používá slovní hříčky, které jsou buď hodně ubohé nebo sice vtipné, ale zato \"profláknuté\".\n\nPravidelně pronáší věty, které sice znějí duchaplně, jeho spolubydlící však dokážou naprosto zmást (například na Rickovu otázku, jestli mu Mike neukradl jablko, odpoví \"hodláš-li hřešit, kéž bys byl originální\"). Mike se rád chvástá úspěchy u žen, ale ve \"Fujtajblu\", je donucen přiznat se k panictví. Ovšem i přesto, že je stejně jako všichni v partě panic, nevynechá jedinou příležitost k flirtu. Jeho pokusy o zaujetí osob opačného pohlaví jsou ale většinou neúspěšné.\n\nJako profesionální podvodník vždy přijde na způsob, jak rychle vydělat peníze. Z Rickova pokoje třeba udělá diskotéku na kolečkových bruslích nebo se rozhodne vydražit dosud nevybuchnutou atomovou bombu, která jim spadla do domu. Do školy chodí jen podle jména, o známky a stipendium totiž vydírá děkana s tutorem. V \"Letních prázdninách\" prohlásí: \"Myslím, že příští rok požádám o jeden z těch doktorátů.\"\n\nI když Mike často dělá něco na úkor nebo škodu spolubydlících, na rozdíl od nich dává svou nevraživost najevo jen málokdy. Spíš než kvůli potěšení ze sadismu jim způsobuje potíže, jen když z toho má nějaký užitek. Sice neúmyslně, přesto se mu ale podaří přibít si hřebíky nohy ke stolu nebo během kriketu připravit Neila o vědomí. Obětí násilí se stane jen dvakrát. Jednou ho Neil, proměněný na comicsovou postavu Neuvěřitelného Hulka, zvedne nad hlavu a hodí s ním o zem (nakonec se ale ukáže, že to byla jen Neilova představa). Podruhé je to až v klipu k písni \"Living Doll\", kterou parta nazpívala po skončení seriálu s Cliffem Richardem. Na konci klipu Vyvyan přetáhne Mikea po hlavě kladivem.\n\nPo celé dvě série se v různých úlohách objevuje Alexei Sayle. Pořad prokládá vlastními skeči, které připomínají scény z dob, kdy byl stand up komikem. Hlavní rolí pro něj byl pan domácí Jerzy (Jeremy) Balowski, což je jeho jediná role, která je v seriálu uvedena vícekrát (díly \"Demolice\", \"Potopa\" a \"Letní prázdniny\"). Jindy se objevuje v roli rozličných členů Balowského rodiny. Tyto role jsou: Jerzyho synovec Alexei Balowski (zpěvák protest songů), syn Reggie Balowski (mezinárodní obchodník se zbraněmi), bratr Billy Balowski (blázen, který věří, že je taxikář), bratranec Tommy Balowski (opilec), uprchlý odsouzenec Brian Škoda Balowski a dvorní šašek Jester Balowski.\n\nVe druhé sérii se Sayle navíc objevil jako strojvůdce, jako muž podobný Mussolinimu (který přes den stojí v čele místní policie a přes noc soutěží v Eurovision Song Contest) a jako Harry Hajzl (vedoucí obchodu s elektronikou, který se převleče za jihoafrického upíra).\n\nMike je přirozeným vůdcem domácnosti. Neustále se snaží působit důležitě a zajímavě a párkrát dokonce vyjde najevo, že své zásluhy nepřehání (například skutečně zajistil Bambimu hlavní roli v reklamě na jablečný mošt). Ze všech členů domácnosti je s ním zacházeno nejlíp. Jestli se v domě objevuje jediné \"plodné\" přátelství, je to to mezi Mikem a Vyvyanem. Vyvyan uznává Mikeovu roli vůdce domu, přičemž Mike potřebuje Vyvyanovu sílu a ochotu násilně prosazovat Mikeovu autoritu.\n\nNeil je druhým nejméně oblíbeným členem domácnosti a to i přesto, že jako jediný vykonává domácí práce a ostatní ho tím pádem nutně potřebují.\n\nNejméně oblíbeným je Rick, který si toho ale sám o sobě myslí hodně. Povídá ubohé vtipy a ubohé historky (sám je považuje za úžasné), je rádoby anarchista (ačkoli v jádru je docela konzervativní) a když není po jeho, chová se často jako malé dítě. Vztek si vylévá nejčastěji na Neilovi, protože toho se nikdo nezastane a ani on sám se nikdy neozve. Většina jeho vzteku obvykle pramení z nekonečných sporů s Vyvyanem, ve kterých má Vyv neustále navrch.\n\nV poslední epizodě \"Letní prázdniny\" chlapci vyloupí banku a ukradnou double-decker, se kterým se nakonec zřítí z útesu.\n\nKonec seriálu neznamenal definitivní konec Mladých v partě. Pro charitativní organizaci Comic Relief natočili s Cliffem Richardem a kytaristou skupiny Shadows Hankem B. Marvinem klip k písni \"Living Doll\". Alexei Sayle se natáčení nezúčastnil, zato ale v roce 1984 zabodoval v hitparádě vlastní písní \"Ullo John, Gotta New Motor?\".\n\nMayall, Planer a Edmonson se znovu potkali v seriálu Filthy Rich & Catflap (scenáristou byl opět Ben Elton). Stejně jako Mayallův a Edmonsonův další sitcom Bottom byl i tento podobného ražení jako Mladí v partě. Co se Ryana týče, několikrát se v podobných seriálech objevil také (například v Happy Families, Bottom nebo Absolutely Fabulous).\n\nV Americe vyšel seriál na DVD v listopadu 2007 již podruhé, v České republice zatím bohužel ne.\n\n• Keith Allen – jako mor v epizodě \"Zajímavé\"\n\n• Mark Arden – jako policista ve \"Vopruzu\", jako tatínek z krabice na vločky v \"Bombě\", jako nezvaná návštěva v \"Zajímavé\", jako hrobník v \"Potopě\", jako bezhlavé strašidlo v \"Prachách\", špión ve \"Fujtajblu\" a jako poslíček s hnojem v \"Nemoci\"\n\n• Roger Ashton-Griffiths – jako ďábel Orgo ve \"Vopruzu\"\n\n• Helen Atkinson-Wood – jako žena v reklamě na prášky proti bolesti ve \"Fujtajblu\"\n\n• Nicholas Ball – jako Rickův učitel v \"Zajímavé\"\n\n• Gary Beadle – jako dýdžejův pomocník v \"Čase\"\n\n• Chris Barrie – jako lodní kapitán na plakátě ve \"Fujtajblu\"\n\n• Paul Bradley – jako pilot v \"Demolici\", jako Čáryfuk v \"Zajímavé\" a \"Prachách\"\n\n• Arnold Brown – jako kriminálník, který v \"Potopě\" čeká, až ho svrhnou do jámy a jako šachista ve \"Fujtajblu\"\n\n• Robbie Coltrane – jako vrátný v \"Naftě\", jako doktor Carlisle v \"Bambim\" a jako jednooký dýdžej v \"Čase\"\n\n• Ron Cook – jako odsouzenec na plakátu ve \"Fujtajblu\"\n\n• Andy de la Tour – jako druhý pilot v \"Demolici\", jako odsouzenec na plakátu ve \"Fujtajblu\" a jako moderátor dopravní relace v \"Prachách\"\n\n• Ben Elton – jako televizní hlasatel v \"Demolici\", jako slepý dýdžej v \"Potopě\", jako Kendall Mintcake v \"Bambim\" a jako opilec v reklamě na pivo v \"Letních prázdninách\"\n\n• Alan Freeman – jako Bůh v \"Prachách\" a \"Letních prázdninách\"\n\n• Dawn French – jako církevní návštěva v \"Zajímavé\", jako ďábel v reklamě na prášky proti bolesti ve \"Fujtajblu\" a jako velikonoční zajíček v \"Čase\"\n\n• Stephen Frost - jako policista ve \"Vopruzu\", jako hrobník v \"Potopě\", jako bezhlavé strašidlo v \"Prachách\", špión ve \"Fujtajblu\", jako poslíček s hnojem v \"Nemoci\" a jako bankovní ředitel v \"Letních prázdninách\"\n\n• Stephen Fry - jako Lord Snot v \"Bambim\"\n\n• Gareth Hale – jako středověká stráž v \"Potopě\", jako hrobník ve \"Fujtajblu\" a jako venkovský buran v \"Čase\"\n\n• Lenny Henry – jako pošťák v \"Letních prázdninách\"\n\n• Jools Holland – jako pankáč v bance v \"Letních prázdninách\"\n\n• Terry Jones – jako farář ve \"Fujtajblu\"\n\n• Hugh Laurie - jako Lord Monty v \"Bambi\"\n\n• Helen Lederer – jako asistentka dvorního šaška Gwendolyn v \"Čase\", jako pokladník v \"Letních prázdninách\"\n\n• Pauline Melville – jako cestující v autobusu v \"Demolici\", jako Vyvyanova matka ve \"Vopruzu\" a \"Nemoci\" a jako čarodějnice v \"Nemoci\"\n\n• Paul Merton (pod jeho pravým jménem Paul Martin) – jako venkovský buran v \"Čase\"\n\n• Norman Pace – jako středověká stráž v \"Potopě\", jako hrobník ve \"Fujtajblu\" a jako venkovský buran v \"Čase\"\n\n• Daniel Peacock – jako probodnutý muž ve \"Fujtajblu\"\n\n• David Rappaport – jako ďábel Ftumch ve \"Vopruzu\" a jako Shirley v \"Potopě\"\n\n• Tony Robinson – jako doktor Kombajn Zábavy v \"Bambim\"\n\n• Griff Rhys-Jones – jako Bambi v \"Bambim\"\n\n• Jennifer Saunders – na party jako dívka jménem Sue v \"Zajímavé\" a jako vražedkyně Helena Huňarová v \"Čase\"\n\n• Mel Smith – člen poroty v \"Bambim\"\n\n• Emma Thompson – jako slečna Money-Sterlingová v \"Bambim\"\n\nPrvní série byla poprvé vysílána 9. listopadu - 14. prosince 1982 na BBC2 v úterý ve 21.00.\n\n1. Demolice (Mladí v partě) (Demolition) - chlapci dostanou dopis z úřadu, že musí vyklidit dům, protože se bude bourat\n\n2. Nafta (Mladí v partě) (Oil) - potom, co se přestěhují do nového domu, Vyvyan narazí ve sklepě na naftu\n\n3. Vopruz (Mladí v partě) (Boring) – parta se snaží zahnat nudu, mezitím se kolem nich děje spoustu zajímavých věcí, kterých si oni ale ani nevšimnou\n\n4. Bomba (Mladí v partě) (Bomb) – střechou spadne do domu nevybuchnutá atomová bomba a zatarasí lednici, ještě horší ale je, že jim zavolá kontrolor televizních poplatků\n\n5. Zajímavé (Mladí v partě) (Interesting) – kluci pořádají večírek, který se jim vymkne z rukou\n\n6. Potopa (Mladí v partě) (Flood) – vydatně prší, Londýn je pod vodou a chlapci v domě zůstanou uvězněni s vražedným maniakem se sekerou panem Balowským\n\nDruhá série byla poprvé vysílána 8. května - 19. června 1984 na BBC2 v úterý ve 21.00.\n\n1. Bambi (Mladí v partě) (Bambi) – parta navštíví prádelnu a pak soutěží v univerzitním Hip Hap Hop proti oxbridgské koleji Světla ramp\n\n2. Prachy (Mladí v partě) (Cash) – chlapci jsou bez peněz, a tak donutí Neila, aby se dal k policii\n\n3. Fujtajbl (Mladí v partě) (Nasty) – záhadný balíček z Jižní Afriky naruší chlapcům plán, že se budou dívat na půjčeném videu na sprosté videokazety\n\n4. Čas (Mladí v partě) (Time) – Rick se vzbudí vedle krásné dívky a dům se dostane do časové smyčky\n\n5. Nemoc (Mladí v partě) (Sick) – chlapci stonají a zároveň se musí vypořádat s uprchlým kriminálníkem, ba co hůř i s Neilovými rodiči\n\n6. Letní prázdniny (Mladí v partě) (Summer Holiday) – přichází léto a vysvědčení\n"}
{"id": "306995", "url": "https://cs.wikipedia.org/wiki?curid=306995", "title": "Willem van Aelst", "text": "Willem van Aelst\n\nWillem van Aelst (16. května 1627, Delft – 1683 nebo později, Amsterdam) byl nizozemský malíř, který se specializoval na zobrazení nejrůznějších zátiší.\n\nVan Aelst pocházel z právnické rodiny. Naučil se kreslit od svého strýce, malíře zátiší Everta van Aelsta. Dne 9. listopadu 1643 byl přijat do delftského malířského cechu sv. Lukáše.\n\nMezi lety 1645 a 1649 žil Van Aelst ve Francii. V roce 1649 odcestoval do Itálie, do Florencie, kde pracoval jako malíř na velkovévodském dvoře toskánského vévody Ferdinanda II. de Medici. By byl znám jako \"Guillielmo d'Olanda\". Na vévodském dvoře v té době pracovali i dva holandští malíři: Matthias Withoos a Otto Marseus van Schrieck. Van Schrieck se specializoval na zátiší s hmyzem, jeho malířský styl Van Aelsta ovlivnil. Vévoda Ferdinand II. de Medici veřejně odměnil Van Aelsta zlatým řetězem a vyznamenal ho medailí na důkaz uznání jeho talentu. Ve Florencii van Aelst dále rozvinul svůj styl.\nExistuje domněnka, že Van Aelst navštívil Řím, kde se stal členem skupiny Bentvueghels, sdružení hlavně holandských a vlámských umělců působících v Římě. Tato domněnka je založená na podpise Van Aelstových prací z let 1657/58. Van Aelst za svůj podpis přidal \"alias a kreslenou postavičku\". Někteří tuto postavičku interpretují jako odkaz na jméno Bent – což je přezdívka, kterou přijal jako člen skupiny Bentvueghels – De Vogelverschrikker (holandský \"strašák\") – ovšem neexistují žádné dokumenty, které by tuto domněnku potvrdily.\n\nV roce 1656 se vrátil do Nizozemska, aby se roku 1657 trvale usadil v Amsterdamu. Stal se jedním z nejvýznamnějších a nejvlivnějších malířů své generace, což mu umožnilo žít na Prinsengrachtu. Van Aelst zásadním způsobem ovlivnil směřování celého uměleckého odvětví malby zátiší. Zemřel v Amsterodamu v roce 1683 nebo krátce poté, neboť jeho poslední práce je datována tímto rokem. Jeho žáky byli Rachel Ruyschová, Isaac Denies, Maria van Oosterwijck a Ernst Stuven.\n\nVan Aelst má obrazy ve veřejných sbírkách včetně třinácti obrazů ve Velké Británii. K nejznámějším dílům patří:\n\n\nDílo vzniklo v Itálii. Do roku 1675 byl obraz spolu s jeho pendantem – dalším nádherným zátiším s ovocem – ve vlastnictví kardinála Leopolda de Medici (1617-1675). Celý výjev dokazuje Aelstovu zručnost a jeho smysl pro dekorativnost. Harmonické uspořádání, drahocennost a rozmanitost prezentovaných předmětů Van Aelst malíř umocňuje rafinovaným koloritem.\n"}
{"id": "306999", "url": "https://cs.wikipedia.org/wiki?curid=306999", "title": "Honda CBR-1000RR", "text": "Honda CBR-1000RR\n\nHonda CBR 1000RR Fireblade je sportovní motocykl vyráběný firmou Honda, která vznikla v Japonsku. \nJe poháněn čtyřdobým motorem o objemu 1000ccm. Tento motocykl je nejsilnější z rodiny CBR, která se řadí mezi supersporty..\n\nZákladní vlastnosti Honda CBR 1000 RR Fireblade\nTyp: silniční, Do 1000 ccm\nHmotnost: 176 kg\nOdpružení kol vpředu (průměr x zdvih): 43x120 mm \nOdpružení kol vzadu (průměr x zdvih): 135 mm \nÚhel hlavy řízení: 66.7 stupňů \nVýška sedla: 815 mm \nStopa: 100.0 mm \nRozvor: 1400 mm \nTyp rámu: dvojitý páteřový \nMateriál rámu: hliníková slitina \nMotor, výkon Honda CBR 1000 RR Fireblade \nDruh motoru: řadový \nTakt motoru: čtyřdobý \nChlazení: kapalinou \nSekundární převod: řetěz \nRozvod: 2x OHC (2x vačkový hřídel v hlavě válce) \nPříprava směsi: vstřikování, vstřikování \nEmise: Euro 3 \nStartér: elektrický spouštěč \nPočet rychl. stupňů (man.): 6 \nVrtání: 75.0 mm \nZdvih: 56.5 mm \nKompresní poměr: 9.9 :1 \nZdvihový objem: 999.0 ccm \nPočet válců: 4 \nPočet ventilů: 16 \nTočivý moment: 115.0 Nm / 10000 otáčky/min \nVýkon: 126.0 kW / 171.0 koní / 11250 otáčky/min \nMaximální rychlost: 299 km/h \nZrychlení z 0 na 100 km/h 3.3 s \nPohonné hmoty Honda CBR 1000 RR Fireblade \nDruh paliva: Natural 95 \nObjem nádrže: 18.0 l \nObjem rezervní nádrže: 4.0 l \nSpotřeba: 5.7 l na 100km \nSériový rozměr pneu Honda CBR 1000 RR Fireblade \nPřední pneumatika: 120/70 - 17 \nZadní pneumatika 190/50 - 17 \nBrzdy Honda CBR 1000 RR Fireblade \nPřední brzdy: dvojité kotoučové \nZadní brzdy: kotoučové \nPrůměr kot. brzd - přední: 320 mm \nPrůměr kot. brzd - zadní: 220 mm "}
{"id": "307007", "url": "https://cs.wikipedia.org/wiki?curid=307007", "title": "Poldi kladívko", "text": "Poldi kladívko\n\nPoldi kladívko je mechanický tvrdoměr určený pro orientační měření tvrdosti kovových materiálů. Jedná se o výrobek, resp. patent hutě Poldi Kladno.\n\nPřed měřením se do otvoru v tvrdoměru vsune pod kalenou kuličku porovnávací tyčinka o známé tvrdosti a pevnosti ze soupravy. Tím je kladívko Poldi připraveno k měření.\n\nPak se tvrdoměr přiloží kolmo na zkoušený materiál a úderem kladívka vytvoří kalená kulička na zkoušeném materiálu i na porovnávací tyčince vtisk. Průměry obou vtisků se změří lupou se stupnicí a jejich poměr podle přiložených tabulek (pro různé materiály) udá tvrdost, případně pevnost zkoušeného materiálu. \n\nVýhodou této metody je mobilita. Lze takto kontrolovat tvrdost rozměrných dílů během výroby nebo tvrdost materiálu přímo ve skladu.\n\n\n"}
{"id": "307022", "url": "https://cs.wikipedia.org/wiki?curid=307022", "title": "Fifth Avenue", "text": "Fifth Avenue\n\nFifth Avenue je hlavní ulice v centru Manhattanu v New Yorku. Táhne se od jižního konce Manhattanu do jeho severního konce a kvůli výhledu na park a historickým objektům v okolí je symbolem bohatství New Yorku.\nMezi 34. a 59. ulicí je také nejdražší obchodní zónou na světě, často bývá porovnávána s Oxford Street v Londýně a Avenue des Champs-Élysées v Paříži.\n\nNa této ulici se nachází mnoho známých objektů, jako například New York Public Library, katedrála svatého Patrika, Rockefeller Center, Central Park a Guggenheimovo muzeum. Je zde také spousta obchodů, je to nejznámější a nejdražší ulice v New Yorku a patří k nejdražším a nejznámějším i na světě. Jsou zde obchody jako Gucci, Armani, Vuitton, Lacoste, NIKETOWN, H&M a spousty dalších.\n\n"}
{"id": "307030", "url": "https://cs.wikipedia.org/wiki?curid=307030", "title": "Západní Město", "text": "Západní Město\n\nZápadní Město (v dosavadních článcích a prezentacích častěji psáno pravopisně nesprávně jako Západní město) je plánovaná a nově budovaná čtvrť v Praze, která se má nacházet na pláni kopce Kopanina (390 m) na katastrálních územích Stodůlek a Třebonic západně od stanice metra Stodůlky a Jeremiášovy ulice, jižně od Rozvadovské spojky. Jižní hranice plánované zástavby vede od Krtně podél Dalejského potoka a poté k Jeremiášově ulici cestou nad skanzenem Řepora. Západní hranice vede od obchodního areálu Avion Shopping Park přes Chaby ke Krtni. Developerem projektu je společnosti N.J.B. REAL a.s., ve které má od roku 2006 50 % podíl developerská skupina Finep. Do těchto oblastí bylo původně v 80. letech 20. století plánováno další rozšiřování Jihozápadního Města, proto také stanice metra Stodůlky byla vybudována i se západním vstupem, který však byl zprovozněn až v roce 2010. Po roce 1989 bylo od původních plánů upuštěno.\n\nCelková plocha nové čtvrti má být 115 ha nebo 36 ha, s vizí rozšíření až na 600 hektarů. Má zde být asi 10 000 nových bytů v různých typech domů, od vysokých bytových domů až po vily, kancelářské prostory, restaurace, obchody, školy a školky, kulturní kluby, polikliniky, parky, velké centrální náměstí, ulice, cyklostezky, umělé říčky atd.\n\nV letech 2007 - 2010 byla západně od stanice metra Stodůlky vybudována první velká fáze projektu Západní Město, ve které vzniklo 298 nových bytů v úvodní etapě rezidenčního projektu Britská čtvrť. V rámci administrativního projektu City West, který se nachází podél Jeremiášovy ulice, vznikly první tři domy kterým dominuje desetipodlažní administrativní objekt ve tvaru diamantu.\n\nV letech 2007 - 2015 bylo na Západním Městě postaveno 673 nových bytů celkem v pěti etapách projektu Britská čtvrť a 5 kancelářských budov v projektu City West. Své sídlo si zde našly významné české i nadnárodní společnosti (Vodafone, Bayer, Siemens, Hyundai, Komerční banka a další). Vzniklo zde nové centrální náměstí s novými obchody a službami, na kterém se nachází nový vstup do metra.\n\nJeště před zahájením I. etapy výstavby Západního Města proběhl v areálu předstihový archeologický výzkum pod vedením společnosti Labrys o. p. s. Cílem výzkumu byla záchrana archeologických situací a nálezů, které by stavba nenávratně zničila. Výzkumem byly zachyceny a zdokumentovány doklady osídlení z několika období pravěku. Z období středního eneolitu byla prozkoumána zemnice náležející řivnáčské kultuře (3300–2900 př. n. l.), z období pozdního eneolitu dva osamocené kostrové hroby kultury zvoncovitých pohárů (2. polovina 3. tisíciletí př. n. l.), z pozdní doby bronzové část sídelního areálu štítarské kultury (před rokem 800 př. n. l.) a ze starší doby železné (800–400 př. n. l.) žárové pohřebiště bylanské kultury s 51 hroby.\n\n\n"}
{"id": "307031", "url": "https://cs.wikipedia.org/wiki?curid=307031", "title": "Tajemství proutěného košíku", "text": "Tajemství proutěného košíku\n\nTajemství proutěného košíku (1978) je kniha pro děti od Markéty Zinnerové. Kniha byla napsána podle stejnojmenného televizního seriálu. Předobrazem pro hlavní postavu Klárku byla dcera Markéty Zinerové, Petra Jelenová.\n\n"}
{"id": "307045", "url": "https://cs.wikipedia.org/wiki?curid=307045", "title": "Lapák", "text": "Lapák\n\nLapák je evidovaný, skácený, zdravý a odvětvený strom nebo jeho část, atraktivní pro daný druh kůrovce, určený k jeho kontrole, případně hubení (Kolektiv 1994). Lákací schopnost lapáků a jejich využití k agregaci kůrovců jsou známy od 30. let 19. století, kdy je do lesnické praxe v oblasti Harzu zavedl Heinrich Julius von Uslar v roce 1840.\n"}
{"id": "307052", "url": "https://cs.wikipedia.org/wiki?curid=307052", "title": "Opatství Northanger", "text": "Opatství Northanger\n\nOpatství Northanger (pův. název \"Northanger Abbey\") je román anglické spisovatelky Jane Austenové, vydaný poprvé až po smrti autorky, v roce 1818.\n\nOpatství Northanger vypráví příběh dívky Catherine Morlandové s bujnou fantazií a zálibou v romantických a hororových knihách, která žije se svou početnou rodinou na poklidném a trochu nudném anglickém venkově. Zlom v jejím životě nastane, když ji rodinní přátelé vyzvou, aby je jako jejich společnice doprovázela do města Bath. Zde je Catherine uvedena poprvé do společnosti a setkává se se sympatickým Henrym Tilneym a jeho sestrou Eleanor, jejichž otec ji pozve na rodinné sídlo, opatství Northanger. Strašidelné a pochmurné sídlo opředené, jak se Catherine domnívá, hroznými tajemstvími způsobí, že její představivost začne pracovat na plné obrátky a způsobí jí nemalé potíže – ale jiného druhu, než se domnívala…\n\n\nČeská vydání vyšla v překladu Evy Kondrysové, s výjimkou vydání z roku 2011, pro které byl použit překlad Evy Ruxové (*1923).\n\n\"Northangerské opatství\" (\"Northanger Abbey\") britské romantické drama z roku 2007, v hlavních rolích Felicity Jones, Geraldine James, Sophie Vavasseur, JJ Feild\n"}
{"id": "307054", "url": "https://cs.wikipedia.org/wiki?curid=307054", "title": "Thasos", "text": "Thasos\n\nThasos nebo také Thassos (novořecky: \"Θάσος, Fásos\") je nejseverněji položeným ostrovem v Egejském moři. Rozkládá se na ploše 379 km², obvod ostrova je dlouhý přibližně 100 km a počet obyvatel je zhruba 14 000. Hlavním městem je Limenas (nazývaný též Thassos) na severovýchodním pobřeží.\n\nPovrch ostrova je hornatý, nejvyšším vrcholem je hora Ypsarion (1204 m n. m.). Thassos je poměrně hodně členitý, pobřeží je lemováno písčitými i oblázkovými plážemi.\n\nThassos je z velké části pokryt borovými, piniovými a olivovými háji. K vidění jsou také smíšené lesy. Kromě toho zde rostou různé bylinky jako např. tymián, rozmarýn či oregáno.\n\nVedle mramoru, který se zde těží, je také důležitým vývozním artiklem víno.\n\nThassos, nazývaný díky množství lesů a vláhy „zeleným smaragdem v Egejském moři“ nebo ,medvědím ostrovem\", je místem, ke kterému se vážou báje. Je známý jako země mýtických Sirén, které zde dle řeckých bájí žily a způsobily ztroskotání nejedné lodi.\n\nNázev ostrov prý získal podle prince Thassose, který se zde usadil během hledání své sestry Európy unesené bohem Diem. Jiná verze vzniku názvu ostrova tvrdí, že jméno ostrov dostal podle slova „dasos“ znamenající les, kterými byl ostrov od prvopočátku pokryt.\n\nPrvní záznamy o osídlení se datují již od roku 2000 př. n. l. a kolonizován byl v 7. století př. n. l. obyvateli města Paros. Ostrov vzkvétal díky těžbě zlata a mramoru, pěstování oliv a vinné révy. Později byl okupován Makedonci a k dalšímu vzestupu došlo až za vlády Římanů, kteří zde obnovili těžbu mramoru a pěstování vína. Pak byl ostrov znovu okupován tentokrát Benátčany a nakonec byl v 15. století ovládnut Turky. K řeckému státu byl připojen až v roce 1912.\n\nJméno hlavního města – Limenas – znamená v překladu „přístav“, což je doloženo i existencí dvou přístavů v tomto městě. Jeden je pro lodní dopravu z pevniny a druhý pro výletní lodě. Centrum je obdivuhodné svými památkami, které se prolínají s tradiční řeckou architekturou. Právě kvůli přístavům a počtu obyvatel nejsou zdejší pláže nijak výjimečné. Přímo ve městě je několik významných historických pamětihodností: tržiště Agora, antické kamenné divadlo, Apollónův chrám nebo Akropolis. Přístupné je Archeologické muzeum.\nPřekrásné letovisko na jihu ostrova je bohaté zejména na obchůdky, taverny, bary a markety. Dominantou je zámeček Palatami, který se nachází na skále nad městem. V Limenárii je též přístav s malým písečným zálivem.\nZ rybářské vesničky se rozrostlo do jednoho z největších a nejrušnějších míst na ostrově. Starořecké uličky, jež jsou bohaté na obchůdky všeho druhu, taverny a bary, dotváří neopakovatelnou atmosféru města.\n\n\n"}
{"id": "307059", "url": "https://cs.wikipedia.org/wiki?curid=307059", "title": "Komunikační událost", "text": "Komunikační událost\n\nKomunikační událost, též také řečová událost či komunikační akt, naplňuje komunikační úlohu. V rámci jedné komunikační úlohy může jít o řetězení, navazování více komunikačních událostí v komunikačním kontextu. Komunikační událost lze rozdělit na jednotlivé složky (struktury).\n\n\n\n\n\n\n\n"}
{"id": "307061", "url": "https://cs.wikipedia.org/wiki?curid=307061", "title": "Slizoblanka", "text": "Slizoblanka\n\nSlizoblanka (Epigloea) je rod hub, které parazitují na řasách (strategie zvaná algikolie). Může být označena za zvláštní typ \"lišejníku\". Rod byl sice popsán již před sto lety, ale příliš o něm neví. Příčinou je fakt, že stélka i plodnice jsou velmi nenápadné a připomínají řasy.\n\nSlizoblanka je většinou v Evropě popisována z Alp a v jejich okolí. V Polsku byly zaznamenány tři druhy: Epigloea bactrospora, E. pleiospora a E. soleiformis. Slizoblanka prostřední (Epigloea medioincrassata) je jedním z mála druhů s českým názvem.\n"}
{"id": "307073", "url": "https://cs.wikipedia.org/wiki?curid=307073", "title": "Český Krumlov (hrad a zámek)", "text": "Český Krumlov (hrad a zámek)\n\nStátní hrad a zámek Český Krumlov je významná architektonická památka v jihočeském okresním městě Český Krumlov.\n\nSvou rozlohou přes 6 ha je to (po Pražském hradě) druhý největší hradní a zámecký komplex v Čechách a díky vysokému hodnocení českých i zahraničních odborníků byl v roce 1989 vyhlášen národní kulturní památkou a v roce 1992 byl zapsán na seznam Světového dědictví UNESCO. V roce 2014 jej navštívilo téměř 368 tisíc lidí, čímž byl třetím nejnavštěvovanějším hradem či zámkem v České republice (po Pražském hradě a Státním zámku Lednice) a zároveň nejnavštěvovanějším turistickým cílem v Jihočeském kraji. Je ve vlastnictví státu (správu zajišťuje Národní památkový ústav).\n\nHrad patrně založil Vítek II. z Prčice, první písemná zmínka je v německé básni z roku 1240, roku 1253 se uvádí \"Witico de Chrumbenowe\", který patrně vybudoval dnešní Hrádek s věží. Když roku 1302 krumlovská větev Vítkovců vymřela, zdědil hrad Jindřich I. z Rožmberka, který sem také přesídlil a Dolní hrad rozšířil. Jeho syn Petr I. z Rožmberka († 1347) postavil Horní hrad, který Oldřich II. z Rožmberka (1403–1462) přestavěl. K velkým stavebním úpravám došlo za nejvyššího purkrabího Viléma z Rožmberka (1535–1592). Jeho bratr Petr Vok se tak zadlužil, že musel zámek prodat císaři Rudolfovi II., který jej daroval svému nemanželskému synovi Juliu Caesarovi (jinak také Juan d'Austria).\n\nRoku 1622 dal císař Ferdinand II. Krumlov rodině Eggenberků, kteří zadali barokní přestavby zámku, stavbu prvního dřevěného divadla (1680) a založení zahrad. V letech 1719–1947 patřil Krumlov rodu Schwarzenberků, kteří jej ve druhé polovině 18. století různě přestavěli ve stylu vídeňského baroka. Od roku 1871 však sídlili na Hluboké, takže Krumlov ztratil na významu.\n\nPozemková reforma na majetku knížete Jana Nepomuka II. byla vyhlášena už v první etapě v roce 1921, kdy bylo do záboru zahrnuto celé panství Chýnov, všechna zemědělská půda velkostatku Libějice, všechna zemědělská půda velkostatku Netolice a celé panství Český Krumlov. \n\nZbytkové statky a živé objekty na velkostatku Český Krumlov v majetku Jana ze Schwarzenbergu nabídl Státní pozemkový úřad v přídělovém řízení do vlastnictví (popřípadě pachtu) v termínu od 7. srpna do 14. srpna 1923. Jednalo se o zbytkové statky Plavnice 158 ha, »Ovčín« u Plavnice ve výměře 46 ha, Bartochov u Kamenného Újezdu o výměře 44 ha, Holkov 40 ha, Hamr u Římova o rozloze 15 ha, Chlumeček 48 ha, Chlum 35-51 ha, Lhotka 54 ha, Koroseky 129 ha, dále o pivovar na 10.000 hl s hostincem v Plavnici, nedíl 85 ha tzv »Bezpalec« v Plavnici, nedíl tzv. »Bednář« 55 ha v Plavnici, nedíl u dvora Chlumeček 6 ha, nedíl »Ovčín« u Korosek 15 ha.\n\nMajetek v Plavnici byl odprodán za přídělovou cenu 700.000,- Kč nově založenému družstvu, zbytkový statek Bartochov za přídělovou cenu 135.000,- Kč (Husinecký K.), zbytkový statek Holkov za 130.000,- Kč (Berna František), zbytkový statek Chlumeček o rozloze 48 ha za 210.000,- Kč (Bukovský Josef), zbytkový statek Chlum I o rozloze 32 ha za 110.000,- Kč (Hořejš Jaroslav), zbytkový statek Lhotka o rozloze 52 ha za 135.000,- Kč (Keller Josef) a Koroseky koupilo město České Budějovice za 400.000,- Kč. Zbytkový statek Nový Dvůr ve Vyšném (Český Krumlov) o rozloze 173 ha byl prodán za 520.000,- Kč zaměstnaneckému družstvu, zbytkový statek Zlatá Koruna o rozloze 20 ha odprodán za přídělovou cenu 80.000,- Kč (Vilhum Josef) a zbytkový statek Černice o rozloze 24 ha za 120.000,- Kč (Pecht Josef).\n\nHrad stojí na strmém a dlouhém skalním ostrohu, který z jihu obtéká Vltava a ze severu Polečnice. Do předhradí (hospodářského dvora) se vstupuje ze čtvrti Latrán, z jihu Zámeckými schody nebo z východu Červenou branou. Na severní straně je obdélná budova solnice (kolem 1500), na jižní straně renesanční konírny, uprostřed kamenná kašna z roku 1561. Most přes Medvědí příkop vede průjezdem do Dolního hradu, po levé (jižní) straně je nejstarší část hradu (\"Hrádek\"), starý palác s věží ze 13. století s renesanční nástavbou a malbami z roku 1580. Z ochozu věže je krásná vyhlídka na hrad i město. Východní a severní křídlo nepravidelného velkého nádvoří \"Dolního hradu\" tvoří purkrabství z roku 1578, jižní křídlo tzv. mincovna a v západním rohu gotická věž Máselnice. Fasády jsou zdobeny renesančními malbami a sgrafity a uprostřed nádvoří je kamenná kašna z roku 1641.\n\nZ dolního nádvoří vede přes další příkop zděný most do \"Horního hradu\", paláce Rožmberků se dvěma malými nádvořími. V prvním patře východního křídla jsou tzv. Rožmberské pokoje s dřevěnými renesančními stropy a zbytky maleb, kde je také pozoruhodná sbírka vlámských tapiserií z Bruselu ze 16.-17. století. V jižním křídle je zámecká kaple sv. Jiří, původně gotická z počátku 14. století, barokně přestavěná. Na jižní straně je Malá rožmberská kaple z let 1430–1440 s gotickou síťovou klenbou. V západním křídle je prostorný \"Maškarní sál\" s dřevěnou lóží a iluzivními malbami J. Lederera z roku 1748 a zámecká obrazárna.\n\nZápadním křídlem se prochází na Plášťový most z roku 1764. Unikátní pětiposchoďový most přes hluboký tesaný příkop spojuje Horní hrad s budovou zámeckého divadla a zahradami. Nejvyšší dvě patra mostu jsou kryté chodby z paláce do divadla a zahrad. Barokní zámecké divadlo z let 1766–1767 je jedno z nejlépe zachovaných barokních divadel na světě. Má malé hlediště s dřevěnými vysokými lavicemi a balkonem pro šlechtu, úzkým sníženým orchestrem a velmi hlubokým jevištěm, kde se zachovala původní, velmi složitá dřevěná zařízení pro rychlou změnu kulis a různé efekty. Po nákladné rekonstrukci v 90. letech je to jedna z nejcennějších a nejvyhledávanějších částí zámku. V roce 2009 zde byla provedena světová premiéra barokní opery \"Argippo\" Antonia Vivaldiho psané pro Prahu, kterou v archivech dohledal a se svým orchestrem Hof-Musici v mezinárodním složení také nastudoval specialista na barokní hudbu Ondřej Macek. Natáčely se zde také scény některých historických filmů.\n\nDále na západ navazuje jízdárna a zámecký park v pozdně barokní úpravě s kaskádovou fontánou z poloviny 18. století s bohatou plastickou výzdobou. V severní části parku je patrový pavilon Belárie z let 1706–1708, upravený a vyzdobený freskami v polovině 18. století. Naproti pavilonu je moderní kovové otáčivé hlediště, kde se konají letní divadelní festivaly. Z rampy mezi mostem a zahradou je pozoruhodná vyhlídka na město a řeku.\n\nPrvní prohlídková trasa začíná na třetím hradním nádvoří a trvá cca 60 minut. Návštěvníci si prohlédnou původní renesanční a barokní prostory. Trasa začíná v kapli svatého Jiří, pokračuje renesančními místnostmi v prvním patře. Ve druhém patře následují barokní prostory a zakončení v Maškarním sále s malbami Josefa Lederera.\n\nDo kaple návštěvníci vstupují ze třetího nádvoří. Vstoupit do ní lze po schodišti, které vede ze vstupní haly. První zmínky o této kapli pocházejí z roku 1334. Její dnešní vzhled je ovšem výsledkem stavebních úprav, které probíhaly v letech 1750–1753. Stěny jsou pokryty dobově módním umělým mramorem. Socha svatého Jiří nad hlavním oltářem pochází z dílny Jana Antonína Zinnera. Ve schránce pod oltářním obrazem jsou uchovány ostatky svatého Kalixta.\n\nZ kaple svatého Jiří vstupují návštěvníci do renesanční haly, které dominuje obraz Dělení růží. Obraz zachycuje pověst, podle které Vítek I. z Prčice rozdělil svůj majetek mezi svých pět synů. Kromě části rodového majetku získal každý ze synů do erbu znak pětilisté růže na různobarevném podkladu. Pro Český Krumlov má zásadní význam třetí ze synů, Vítek III. mladší, praotec rodu Rožmberků, který získal červenou růži na stříbrném poli. Tento erb mohou návštěvníci spatřit na bohatých měšťanských domech v centru města.\n\nZ renesanční haly se vstupuje do prvního z renesančních pokojů. Jde o ložnici a dva předpokoje. V koutě prvního předpokoje mohou návštěvníci spatřit malou místnost určenou pro pážata. Ve druhém předpokoji mohou návštěvníci spatřit obraz Perchty z Rožmberka. Na stolech je prostřeno původní cínové nádobí a tzv. vilkumy neboli vítací číše.\n\nDalší zastávkou je renesanční chodba, na níž si mohou návštěvníci prohlédnout erby různých majitelů zámku, Rožmberků, Eggenbergů a Schwarzenbergů. V rohu u schodiště jsou vystaveny impozantní rokokové sáně.\n\nAntecamerou vstupují návštěvníci do barokních prostor. Samotné slovo antecamera pochází z latiny (ante = před, camera = pokoj). Jedná se tedy o předpokoj, v němž se návštěvy ucházely o slyšení. Stěnu nad krbem zdobí dobový pohled na zámeček Červený Dvůr, který dnes slouží jako protidrogová a protialkoholní léčebna. Dva portréty na čelní stěně zachycují dva majitele zámku Eleonoru Amálii (1682-1741) a Adama Františka ze Schwarzenberku (1680-1732). Adam František zemřel ve věku 52 let, kdy jej při honu na jelena zastřelil nešťastnou náhodou samotný císař Karel VI., otec Marie Terezie. Při procházení do dalších komnat si návštěvníci mohou povšimnout malé přípravny jídel.\n\nDominantou tohoto pokoje je Zlatý ceremoniální eggenberský kočár, který byl vyroben v roce 1638. Kočár je pokryt plátkovým zlatem a sloužil pouze jedenkrát. Vznikl za účelem převozu darů pro papeže Urbana VIII. (1568-1644, papežem 1623-1644) od nového římského císaře Ferdinanda III. (1608-1657, císařem 1637-1657), který nastoupil na trůn po smrti svého otce Ferdinanda II. (1578-1637, císařem 1619-1637). Oficiální změnu na císařském trůně měl oznámit Jan Antonín I. z Eggenbergu (1610-1649). Vévoda krumlovský v kočáře neseděl, nýbrž jel na koni, vůz táhlo šestispřeží. Kočár z ořechového dřeva zhotovil římský řezbář Giuseppe Fiochini, je 300 cm vysoký, 200 cm široký a 560 cm dlouhý. Interiér, který byl vyčalouněn černým sametem se zlatými výšivkami, zakrývaly žluté, zlatě vyšívané závěsy. V 19. století byla konstrukce kočáru upravena. Ve výklenku jsou vystaveny obleky trabantů, kteří doprovázeli kočár při své misi. Na stěnách visí portréty příslušníků rodu Eggenbergů.\n\nDalší zastávku tvoří barokní jídelna, kde si mohou návštěvníci prohlédnout na čelní stěně bruselskou tapiserii z cyklu „Judita a Holofernes“ ze 17. století.\n\nMístnost sloužila nejen jako přijímací salón, ale i k posezením a konverzacích při méně formálních návštěvách a v neposlední řadě také ke společenským hrám, což nám připomínají vystavené stolní hry. Svůj název získala podle pohovky s baldachýnem. Stěny pokrývají červené textilní tapety. Interiér doplňují předměty dovážené z Orientu (kabinety, porcelánové vázy, figurky z mastku), které byly módní v období rokoka. Mezi okny jsou zavěšena dvě broušená benátská zrcadla v pozlacených rámech.\n\nV Maškarním sále si mohou návštěvníci prohlédnout rokokové malby z roku 1748, které pro Josefa Adama ze Schwarzenbergu vytvořil vídeňský malíř Josef Lederer. Sám autor zpodobnil sebe sama v jednom koutě místnosti, když právě popíjí kávu. Nalevo od něho stojí konvice s jeho jménem. Malby představují bavící se aristokratickou společnost na maškarním plese, celkem je zde vyobrazeno 135 postav v životní velikosti. Rozpoznáme mezi nimi postavy z italské Commedia dell'arte jako Pierota, Kolombínu, Harlekýna, Dottora, Pantalona. U dveří hlídají schwarzenberští gardisté, nechybí ani vesnická chudina nebo muzikanti. Sál je pravidelně využíván, konají se v něm koncerty či jiné společenské akce.\n\n\n\n"}
{"id": "307075", "url": "https://cs.wikipedia.org/wiki?curid=307075", "title": "Hospitality Club", "text": "Hospitality Club\n\nHospitality club je nekomerční projekt, který usiluje o rozvoj mezinárodních přátelství prostřednictvím internetu. Nejde o zisk a peníze, vše je na dobrovolnické bázi, tedy bez poplatků.\n\nV srpnu 2000 napadla studenta Veita Kuhneho myšlenka spojit lidi a rozvinout mezinárodní přátelství. Tak vznikl Hospitality club, který se velmi rychle rozšířil a díky možnostem internetu obletěl celou zeměkouli.\n\n\"„Bringing people together.\"“\n\nJedná se o organizaci, která zařizuje cestovatelům skrze své členy ubytování v zemích po celém světě. Podobnou organizací je například Servas. Na rozdíl od něj však Hospitality club využívá maximálně výhody své doby – vše se odehrává výhradně přes internet. To nahrává všem, kterým běhá mráz po zádech ze zbytečného \"papírování\" a osobních pohovorů. V praxi to vypadá tak, že si přes stránky HC najdete člena z místa, kam se chystáte vycestovat a jednoduše jej zkontaktujete. Role hosta a hostitele se prolínají – jednou ubytování poskytnete, podruhé využijete. Délka ubytování záleží na hostiteli. Zpravidla se jedná o jednu, dvě noci.\nZaregistrovat se může kdokoli. Všechny profily členů jsou zveřejněny na webových stránkách HC.\n\n"}
{"id": "307082", "url": "https://cs.wikipedia.org/wiki?curid=307082", "title": "Artrosis", "text": "Artrosis\n\nArtrosis je polská gothicmetalová skupina založená roku 1995 ve městě Zielona Góra.\n\n\n\n\n\n"}
{"id": "307084", "url": "https://cs.wikipedia.org/wiki?curid=307084", "title": "Bojan Krkić", "text": "Bojan Krkić\n\nBojan Krkić Pérez (* 28. srpna 1990, Linyola, Španělsko) je katalánský fotbalista, hrající za anglický klub Stoke City FC, kam přestoupil v roce 2014 z FC Barcelona.\n\nKrkić se stal čtvrtým nejmladším fotbalistou v historii, který nastoupil za FC Barcelona. Pouze tito tři hráči − Paulino Alcántara, Haruna Babangida a Lionel Messi, byli v době svého debutu mladší. V utkání s egyptským mužstvem Al Ahli bylo Krkičovi šestnáct let, sedm měsíců a šestadvacet dnů. Hned ve svém premiérovém utkání navíc vstřelil branku. V lize nastoupil poprvé 16. září 2007 v zápase proti Osasuně. 20. října 2007 na hřišti Villarealu vstřelil svůj první gól ve španělské lize a stal se nejmladším hráčem v dějinách Barcelony, kterému se povedlo skórovat.\n\n19. září 2007 se stal nejmladším hráčem, který kdy nastoupil v Lize mistrů, když proti Lyonu přišel na trávník ve věku 17 let a 22 dní. 1. dubna 2008 vstřelil branku na hřišti Schalke 04 a tím se stal druhým nejmladším střelcem v historii Ligy mistrů.\n\nV červenci 2013 jej klub FC Barcelona poslal na roční hostování do nizozemského týmu AFC Ajax. Zde vyhrál v sezoně 2013/14 ligový titul.\n\nKrkić působil v mládežnických reprezentacích Španělska.\nV květnu 2007 se s reprezentací do 17 let zúčastnil Mistrovství Evropy U17 v Belgii, kde ve finále španělští mladíci porazili Anglii 1:0, branku vstřelil Bojan. \nS týmem do 21 let vyhrál roku 2011 Mistrovství Evropy U21 v Dánsku, když Španělé zvítězili ve finále nad Švýcarskem 2:0. \n\nJeho otec je Srb, hrál za Crvenou Zvezdu Bělehrad a později se stal skautem FC Barcelona. Matka je Španělka, proto se mohl Krkič rozhodnout, kterou zemi chce reprezentovat. Přednost dostalo Španělsko.\n\nKrkić se v únoru 2008 v utkání s Francií mohl stát nejmladším reprezentantem v jeho historii, ale před utkáním ho postihly zdravotní potíže a tak se jeho první start v národním týmu odložil. V národním A-týmu Španělska debutoval v kvalifikačním utkání na MS 2010 10. září 2008 proti Arménii. Nastoupil na hřiště v 65. minutě za stavu 2:0, Španělsko nakonec zvítězilo jednoznačně 4:0.\n\nKrkić je držitelem několika střeleckých rekordů. Stal se také nejlepším hráčem Mistrovství Evropy do 17 let 2007, přestože jako patnáctiletý plnil mezi o dva roky staršími spoluhráči roli náhradníka. Z tohoto turnaje má také zlatou medaili. Na mistrovství světa do sedmnácti let v roce 2007 pomohl Španělsku ke druhému místu a získal Bronzový míč pro třetího nejlepšího hráče na šampionátu.\n\n\n\n"}
{"id": "307089", "url": "https://cs.wikipedia.org/wiki?curid=307089", "title": "Telex (česká hudební skupina)", "text": "Telex (česká hudební skupina)\n\nTelex byla strakonická punková kapela, která vznikla v roce 1984 a ukončila svou činnost v roce 2005.\n\nKapela Telex se původně nazývala Novodur a hrála přejaté punkrockové písně po českých vesnicích. V roce 1984 však byl její koncert rozehnán příslušníky SNB a kapele zakázána činnost. V roce 1986 se kapela znovu formuje pod názvem Armavir, činnost této kapely je však brzy zakázána také. O několik měsíců později vzniká kapela třetí, nyní již pod názvem Telex. Její hudební styl byl mnohem tvrdší, než kapel původních, nejednalo se již o punkrock, nýbrž téměř o hardcore. V roce 1989 kapela vydala své první MC – demo nazvané „Řeznickej krám“. Po tomto demu a velké koncertní aktivitě, se z kapely však oddělují tři členové a zakládají ostře hardcorové L.D.Totenkopf.\n\nV roce 1996 se znovu schází celá původní sestava a nahrává CD „Punk Rádio“, které obsahuje většinou skladby z MC „Řeznickej krám“ v jiném provedení. Kapela po několika koncertech však opětovně ukončuje činnost a znovu se navrací až v roce 2002. Po sporadickém koncertování kapela v roce 2005 končí. Od roku 2012 však kapela opět občasně koncertuje. Karel Bouša v současné době působí v pražské kapele Carlos and His Coyotes. \n\n\n"}
{"id": "307100", "url": "https://cs.wikipedia.org/wiki?curid=307100", "title": "Mario Kempes", "text": "Mario Kempes\n\nMario Kempes (* 15. července 1954, Belle Ville, Argentina) je bývalý argentinský fotbalista, útočník, vítěz a nejlepší střelec Mistrovství světa v roce 1978. Nastupoval za týmy Instituto, Rosario Central, Valencia, River Plate, Hércules, Vienna FC, VSE Sankt Pölten, Kremser SC, Fernandez Vial, Pelita Jaya. Kariéru ukončil v roce 1996 ve věku 42 let. Pelé ho roku 2004 zařadil mezi 125 nejlepších žijících fotbalistů.\n\nNa klubové úrovni zažil nejvíce slávy ve španělské Valencii. V roce 1979 s ní vyhrál Copa del Rey - španělský pohár a o rok později i Pohár vítězů pohárů a evropský Superpohár. V sezónách 1976/1977 a 1977/1978 byl nejlepším střelcem španělské ligy. Nastřílel 24 resp. 28 branek.\n\nV národním týmu Argentiny odehrál 43 zápasů a nastřílel celkem 20 gólů. Největším úspěchem jeho kariéry bylo vítězství na MS 1978, které se konalo v jeho rodné Argentině. Během turnaje nastřílel Kempes šest branek a kromě zlaté medaile si odnesl také ceny pro nejlepšího střelce i hráče turnaje. Rok 1978 mu přinesl ještě jeden významný individuální úspěch. Získal ocenění pro nejlepšího světového fotbalistu podle časopisu World Soccer.\n\n"}
{"id": "307110", "url": "https://cs.wikipedia.org/wiki?curid=307110", "title": "Mycosphaerella ascophylli", "text": "Mycosphaerella ascophylli\n\nMycosphaerella ascophylli (také \"Mycophycias ascophylli\") je vřeckovýtrusná houba z rodu braničnatka, která se velmi často vyskytuje na stélkách chaluhy \"Ascophyllum nodosum\" a tvoří s ní symbiotický svazek. Tento svazek bývá nejčastěji považován za mykofykobiózu, spíše než za lišejník.\n"}
{"id": "307113", "url": "https://cs.wikipedia.org/wiki?curid=307113", "title": "Halas", "text": "Halas\n\nPříjmení Halas nosí tyto osobnosti:\n\n"}
{"id": "307114", "url": "https://cs.wikipedia.org/wiki?curid=307114", "title": "2. česká hokejová liga 2002/2003", "text": "2. česká hokejová liga 2002/2003\n\n2. česká hokejová liga v sezóně 2002/2003 byla 10. ročníkem samostatné třetí nejvyšší české soutěže v ledním hokeji.\n\n\nSoutěž byla rozdělena na tři skupiny, a to západní, střední a východní. Každé z těchto skupin se účastnilo 12 týmů. Základní část ve skupinách západ a střed čítající 34 kol měla dvě fáze. V té první se týmy v rámci skupin utkaly každý s každým dvakrát (22 kol). Ve druhé fázi se sudé týmy ze skupiny utkaly se všemi lichými týmy dané skupiny dvoukolově. Druhá fáze měla tedy 12 kol. Ve skupině východ se celky utkaly čtyřkolově každý s každým.\n\nDo playoff postoupilo z každé skupiny 8 nejlepších týmů, přičemž skupiny západ a střed měly playoff společné. Skupina východ měla pouze playoff v rámci skupiny. Veškeré série playoff se hrály na 2 vítězná utkání.\n\nVe společném playoff skupin západ a střed nejprve přišlo na řadu osmifinále, kde čekal první tým skupiny západ osmý tým skupiny střed, první tým skupiny střed osmý tým skupiny západ, druhý tým skupiny západ sedmý tým skupiny střed, atd. Vítězové osmifinále postoupili do čtvrtfinále, z něhož vede cesta pro nejlepší 4 celky do semifinále. Dva vítězové semifinále postoupili do baráže o 1. ligu.\n\nPlayoff skupiny východ bylo podobné. Vítěz skupiny východ ve čtvrtfinále narazil na osmý tým skupiny východ, druhý na sedmý, atd. Vítězové čtvrtfinále postoupili do semifinále, ze kterého vedla cesta pro dva nejúspěšnější celky do finále. Vítěz finále postoupil do baráže o 1. ligu.\n\nČtyři nejhorší celky každé skupiny hrály dvoukolově o udržení (ve východní skupině se žádná skupina o udržení nehrála). Poslední celky skupin o udržení musely svoji druholigovou příslušnost hájit v baráži, aby zabránily sestupu do krajských přeborů.\n\n\n\n\n\nTýmy Benátek nad Jizerou a Mostu postoupily do baráže o 1. ligu.\n\n\n\n\nTým Olomouce postoupil do baráže o 1. ligu.\n\n\n"}
{"id": "307120", "url": "https://cs.wikipedia.org/wiki?curid=307120", "title": "Pelvetia canaliculata", "text": "Pelvetia canaliculata\n\nPelvetia canaliculata je běžná hnědá řasa (tedy chaluha), která se vyskytuje na skalnatých pobřežích Evropy, od Islandu po Portugalsko. Dosahuje délky maximálně 15 cm. Potřebuje být určitou část dne na vzduchu, někdy proto dokonce vystupuje až k místu, kde začínají růst krytosemenné rostliny jako trávy. Dlouhou časovou periodu ve vodě totiž nesnáší.\n"}
{"id": "307121", "url": "https://cs.wikipedia.org/wiki?curid=307121", "title": "VARTA", "text": "VARTA\n\nVARTA AG (akronym z ; \"Distribuce, nabíjení, oprava přenositelných akumulátorů\") je firma založená v Německu vyrábějící elektrické (galvanické) články a baterie pro světový automobilový, průmyslový a spotřební trh. Od roku 2011 je součástí švýcarskému koncernu Montana Tech Components. Prodejní heslo firmy v polovině devadesátých let znělo „“.\n\nVARTA byla založena v roce 1904 jako vedlejší podnik firmy (AFA) a sídlila v Hagenu ve Vestfálsku. Po první světové válce firmu AFA získal a obchodní aktivity VARTY tak začaly rychle expandovat. Během druhé světové války byla firma důležitým výrobcem baterií a akumulátorů pro Wehrmacht, ponorky a Luftwaffe. Během této doby byli dělníky v továrnách AFA otroci, kteří pracovali v nelidských podmínkách.\n\nPo válce přešla většina podílu Günthera Quandta ve VARTĚ na Herberta Quandta. V roce 1977 Herbert Quandt obchodní aktivity firmy VARTA AG rozdělil. Baterie a nakládání s plasty zůstaly ve VARTA AG, ale podnikání v farmaceutické a speciální chemické oblasti bylo přeneseno do nové veřejné firmy Altana a elektrický byznys vyústil do firmy CEAG. Quandtovy podíly ve VARTA AG připadly jeho třem dětem z druhého manželství; přičemž jeho další dvě děti ze třetího manželství dostaly podíl v Altaně a CEAG (a podstatný podíl v BMW).\n\nV roce 2006 prodala VARTA AG všechny své operační divize a Quandtovi prodali své podíly. VARTA AG momentálně likviduje svá zbývající aktiva, smlouvy, právní závazky a akcie. Přesto obchodní aktivity značky VARTA pokračují, leč jinde a v jiných rukách.\n\n\n"}
{"id": "307124", "url": "https://cs.wikipedia.org/wiki?curid=307124", "title": "Průvodčí", "text": "Průvodčí\n\nPrůvodčí (též stevard, zastarale též konduktér) je pověřený pracovník dopravce, který provází vozidlo, vlak nebo jiný dopravní prostředek po jeho cestě. Zpravidla kontroluje cestujícím platnost jízdních dokladů, případně je také vydává, nebo poskytuje informace o návazných spojích a jinak se stará o pohodlí cestujících. Dbá také na celkovou bezpečnost přepravy všech přepravovaných osob, zejména při jejich nastupování a vystupování z vozidla, kontroluje zákazy kouření a pořádek ve vozidle nebo vlaku, případně provádí pomocné úkony při obsluze vozidla nebo vlaku.\n\nPrůvodčí ve vlacích Českých drah obvykle v nepravidelných intervalech prochází vlak a přitom kontroluje cestujícím jízdní doklady. Při druhé a další kontrole během téže jízdy obvykle kontroluje pouze ty cestující, kteří mezitím přistoupili. Tento systém klade vysoké nároky na paměť průvodčího a zároveň poskytuje cestujícím možnosti, jak se kontrole vyhnout. Cestující, kteří nastoupili v tzv. neobsazené stanici nebo zastávce (t. j. takové, v níž v době před odjezdem vlaku není zajištěn prodej jízdenek) mohou u průvodčího zakoupit jízdenku bez přirážky. Cestující, který nastoupil v obsazené zastávce, může zakoupit jízdenku u průvodčího s malou přirážkou, pokud se u něj sám přihlásí ještě před výzvou průvodčího. Pokud se cestující bez jízdenky sám nepřihlásí, musí průvodčímu zaplatit vyšší pokutu.\n\nV některých zemích a u některých dopravců má průvodčí ve vlaku stálé stanoviště na určeném místě a cestující bez jízdenky je povinen se na toto místo sám dostavit.\n\nPrůvodčí také poskytuje informace o návazných spojích a jinak se stará o pohodlí cestujících (ve spacích vozech například vydává lůžkoviny). Dbá také na celkovou bezpečnost přepravy všech přepravovaných osob, zejména při jejích nastupování a vystupování z vozidla (dává řidiči vozidla či vlaku souhlas k odjezdu), kontroluje zákazy kouření, dbá na dodržování veřejného pořádku ve vlaku.\n\nPrůvodčí se podílí na výpravě vlaku, obsluhuje zařízení vozu (například topení, klimatizaci, osvětlení vlaku, otevírání a zavírání dveří atd.). V rámci možností také sleduje stav vlaku během jeho jízdy a to zejména z hlediska všech platných bezpečnostních předpisů.\n\nV jednom vlaku je jeden či více průvodčích, přičemž všichni jsou podřízeni vlakvedoucímu; vlakvedoucí obvykle též vykonává činnost průvodčího v části vlaku. U kratších souprav může být obsluhou vlaku pověřen jen vlakvedoucí, v určitých případech dokonce jen strojvedoucí.\n\nVe vlacích Českých drah chodí kromě průvodčích také revizoři. Ve vztahu k cestujícím jsou ve stejném postavení jako průvodčí a činnost provádějí podobným způsobem. Jejich úkolem je především kontrolovat kvalitu práce průvodčích, někdy jsou také operativně využíváni jako výpomocní průvodčí nebo výdejci jízdenek.\n\nU jiných dopravců než Českých drah mohou být funkce vymezeny jinak, v některých jazycích či zemích je pro funkce vlakvedoucího i průvodčího shodný název (např. analogie českého synonyma konduktér) a vlakvedoucí je v případě potřeby rozlišen jako hlavní konduktér (chief guard, chief conductor). Styk s cestujícími, popřípadě servis cestujícím může být u některých dopravců či funkcí téměř nebo zcela oddělen od provozních činností, například České dráhy na některých tratích kromě průvodčích mají též servisní stevardky nazývané po vzoru letušek vlakušky.\n\nV dřívějších dobách bývali průvodčí obvykle přítomni v dopravních prostředcích všech druhů veřejné dopravy, v omnibusech, potahových i motorových tramvajích, autobusech, trolejbusech i ve vlacích.\nPokud měla tramvajová souprava motorový vůz se dvěma vlečnými vozy, bývali průvodčí v každém voze včetně motorového vozu, takovou soupravu tedy obsluhoval 1 řidič + 3 průvodčí.\n\nNěkteří autobusoví dopravci (například Student Agency) na palubách svých autobusů poskytují také služby „průvodčího“, tato osoba je však nazývána stevard.\n\nV letecké dopravě se tato funkce nazývá palubní průvodčí (resp. stevard, lidově \"letuška\").\n\nPracovníci v obdobných funkcích působí i v osobní lodní dopravě.\n\nU pozemních a kabinových lanových drah je průvodčí osoba, která doprovází vozidlo lanové dráhy a nezasvěcenému pozorovateli se jeví jako řidič.\n\nV počátcích provozu výtahů bylo obvyklé, že obsluhu výtahu zajišťovala osoba ve výtahové kabině, nazývala se například liftboy. Dnes mají podobné osoby ve významných budovách spíše reprezentační funkci, většina výtahů je samoobslužná.\n\n\n\n"}
{"id": "307125", "url": "https://cs.wikipedia.org/wiki?curid=307125", "title": "Fanzin", "text": "Fanzin\n\nFanzin či jen zin (z \"fan\" + \"magazine\") je v původním slova smyslu fanouškovský časopis vydávaný sci-fi kluby či jednotlivými fanoušky, termínu se však používá i pro subkulturní periodika z oblasti alternativní kultury, především z hardcore/punk scény. Termín „fanzin“ vznikl až počátkem čtyřicátých let, aby odlišil fanouškovské časopisy od profesionálních \"prozinů\".\n\nZa nejstarší fanziny z oblasti sci-fi lze považovat \"The Comet\" z roku 1930 editovaný Raymondem A. Palmerem a \"The Planet\" editovaný Allenenm Glasserem. V Československu začal vycházet první sci-fi fanzin \"Vega\" v roce 1977, editoval jej Karel Jedlička. Hlavním obsahem sci-fi fanzinů jsou povídky a informace o dění ve fandomu.\n\nV oblasti alternativní kultury se jedná o periodika zabývající se kulturou, které se nedostává publicity a prostoru v mainstreamových médiích nebo která o takovou publicitu a prostor nestojí již z principu. Tyto fanziny vznikají z úsilí nadšenců (fandů) a mají vlastní distribuční kanály. Velkého významu měly především před masovým rozšířením internetové komunikace. Mezi první fanziny v České republice patřily např. fanziny \"Oslí uši\", \"Sračka\", \"Hlučná lobotomie\", \"Mrdvola\", \"Brněnská vrtule\", \"Hluboká Orba\" ad. Určitou spřízněnost lze vidět i se samizdatovým undergroundovým časopisem \"Vokno\".\n\nŽivotnost fanzinů je velmi různorodá - od několika málo čísel až po několik desetiletí. Celosvětově vychází několik tisíc fanzinů, v České republice několik desítek.\n\n\n\n\nPo vzoru fanzinů zaměřených na fantastiku začaly vycházet i časopisy zaměřené na jiné umělecké žánry. Tak vznikly např.:\n\n\n"}
{"id": "307128", "url": "https://cs.wikipedia.org/wiki?curid=307128", "title": "Sceloporus occidentalis", "text": "Sceloporus occidentalis\n\nSceloporus occidentalis je leguánek z čeledi leguánovití. Vyskytuje se v Kalifornii a v jejím okolí.\n\nTito leguánci jsou asi 8-10 cm dlouzí, včetně ocasu dokonce 15 cm. Jsou hnědí až černí, dospělí samci mají na těle modré skvrny, které vystavují na odiv. Sceloporus occidentalis se živí hmyzem a pavouky.\n"}
{"id": "307131", "url": "https://cs.wikipedia.org/wiki?curid=307131", "title": "Loren Shriver", "text": "Loren Shriver\n\nLoren James Shriver (* 23. září 1944 v Jeffersonu, stát Iowa, USA) je americký letec a kosmonaut z raketoplánů. Ve vesmíru byl třikrát.\n\nPo základní a střední škole absolvoval vojenskou leteckou akademii (United States Air Force Academy) a v roce 1967 zde získal titul inženýra. Magistrem v oboru astronautických věd se stal roku 1968 (Purdue University). Zůstal v armádě a na vojenské základně Edwards pracoval jako zkušební pilot. Zde byl vybrán do týmu kosmonautů NASA jako astronaut – pilot. V té době byl kapitánem amerického vojenského letectva, ženatý a měl čtyři děti.\n\nSvůj první let absolvoval v roce 1985 a byla to expedice vojenská. Na palubě raketoplánu Discovery s ním letěli čtyři vojáci – Thomas Mattingly, James Buchli, Gary Payton a Ellison Onizuka. Novináři kvůli utajení k místu startu ani neměli přístup. Jedním z dosažených cílů bylo vypuštění špionážní družice Magnum nad Indický oceán. Startovali z Floridy na Kennedyho vesmírném středisku. Přistáli na základně Edwards.\n\nPodruhé letěl v raketoplánu Discovery na jaře 1990. Během pětidenního letu vypustili Hubbleův kosmický dalekohled (angl. \"Hubble Space Telescope\" - HST). Posádka: Loren Shriver, Charles Bolden, Bruce McCandless, Steven Hawley a Kathryn Sullivanová. Startovali na Floridě, přistáli na základně Edwards v Kalifornii.\n\nTřetím letem byla sedmidenní mise STS-46 raketoplánu Atlantis. Sedmičlenná posádka byla ve složení Loren Shriver, Andrew Allen, Jeffrey Hoffman, Marsha Ivinsová, Franklin Chang-Diaz, Claude Nicollier a Ital Franco Malerba. Během letu vypustili na oběžnou dráhu družici Eureka a na vlečném laně družici TSS. Tu pak stáhli zpět na palubu a přistáli na Floridě.\n\n\nLoren je zapsán v historii jako 156. kosmonaut Země. Ve vesmíru strávil 16 dní.\n\nI po ukončení aktivní služby v týmu kosmonautů v NASA zůstal v různých funkcích a to jak v Houstonu, tak na mysu Canaveral.\n"}
{"id": "307133", "url": "https://cs.wikipedia.org/wiki?curid=307133", "title": "Parnon", "text": "Parnon\n\nParnon ( ) je pohoří nacházející se na poloostrově Peloponés v Řecku. Podobně jako vyšší, sousední skupina Taygetos je horstvo tvořeno především vápencem. Hory mají holý a suťový charakter a je bohatě zalesněno. Vegetace roste až do výšky 1500 m. Délka masivu je přibližně 50 km a šířka 15–20 km. Nejvyšším vrcholem je symetrická pyramida hory Megali Tourla (1934 m) ležící na severu pohoří.\n\nParnon leží na východní straně poloostrova v historicky významné prefektuře Arcadia a jeho západní část náleží prefektuře Lakónie. Rozkládá se mezi městy Sparta na západě a Tripoli. Sever pohoří je vymezen silnicí vedoucí ze Sparty do Argósu. Východ a jih masivu je ohraničen vodami Egejského moře.\n"}
{"id": "307137", "url": "https://cs.wikipedia.org/wiki?curid=307137", "title": "Desmococcus vulgaris", "text": "Desmococcus vulgaris\n\nDesmococcus vulgaris je zelená řasa z čeledi Chaetophoraceae, která roste na borce stromů a na skalách.\n"}
{"id": "307140", "url": "https://cs.wikipedia.org/wiki?curid=307140", "title": "Smrž pražský", "text": "Smrž pražský\n\nSmrž pražský (\"Morchella pragensis\") je vřeckovýtrusná houba z čeledi smržovitých.\n\nPlodnice jsou duté, 15 až 30 cm vysoké. Klobouk je kuželovitý až vejčitý, často bočně zploštělý. Je hluboce jamkatý a žebrovaný, okrové, hnědé až šedohnědé barvy. Žebra na klobouku bývají nápadně hustá, nepravidelně zkroucená až zubatá, vytvářející zpravidla velké množství hlubokých jamek nepravidelného tvaru. Hrany podélných žeber bývají zploštělé a černohnědé, tmavší než zbytek klobouku. Krátká příčná žebra jsou obvykle světlejší, pokroucená, nižší a tedy hlouběji v klobouku uložená. Třeň válcovitý, bělavý, zprohýbaný.\n\nRoste zpravidla na stanovištích ovlivněných člověkem. Tedy na rumištích, záhonech, často na mulčovaném povrchu, v parcích aj. Roste nepříliš hojně od dubna do června.\n\nJe jedlý a výborný. Je snadno zaměnitelný s ostatními druhy smržů, které jsou též jedlé.\n\nSmrž pražský se značně podobá rovněž jedlému smrži kuželovitému (\"Morchella conica\"), od nějž se odlišuje především typickými, člověkem poznamenanými, stanovišti výskytu a jiným uspořádáním žeber na klobouku – ta jsou u smrže pražského mnohem hustší, pokroucenější a nepravidelnější.\n\nVzhledem ke značné morfologické proměnlivosti smržů však není oddělování smrže pražského coby samostatného druhu jednoznačně uznáváno, mnohdy bývá považován jen za poddruh smrže kuželovitého, případně, zejm. v zahraniční popisován jako jiný druh (např. \"Morchella hortensis\"), případně rozdělován do více samostatných druhů.\n"}
{"id": "307144", "url": "https://cs.wikipedia.org/wiki?curid=307144", "title": "Římská cena", "text": "Římská cena\n\nŘímská cena (Prix de Rome) bylo stipendium pro studenty umění. Byla založena roku 1663 ve Francii za vlády Ludvíka XIV.. Byla to každoroční příležitost pro nadějné umělce (malíře, sochaře a architekty), kteří podrobili svůj talent obtížné zkoušce. Udílení ceny bylo organizováno Královskou akademií malířství a sochařství a bylo otevřeno jejím studentům. Vítěz vyhrál pobyt v Římě v paláci Mancini na náklady francouzského krále.\n\nBěhem 140 let se cena udílela až v pěti kategoriích. Začalo se se třemi – malířství, sochařství a architektura; roku 1803 přibyla hudba; roku 1804 rytectví. Vítěz \"První velké ceny\" byl poslán do římské Francouzské akademie založené Colbertem roku 1666. Existovala také \"Druhá cena\", jejíž držitelé získali v akademii kratší pobyt.\n\nEugène Delacroix, Edouard Manet, Edgar Degas, Ernest Chausson a Maurice Ravel se ucházeli o Prix de Rome, ale bezúspěšně. Jacques-Louis David, který neuspěl tři roky po sobě, zvažoval sebevraždu. Ravel se o získání ceny pokoušel pětkrát a poslední pokus roku 1905, který byl velmi kontroverzní, vedl ke kompletní reorganizaci administrativy pařížské konzervatoře.\n\nŘímská cena byla roku 1968 zrušena André Malrauxem, tehdejším ministrem kultury. \n\n\n\n\n\n"}
{"id": "307146", "url": "https://cs.wikipedia.org/wiki?curid=307146", "title": "Raimond III. z Tripolisu", "text": "Raimond III. z Tripolisu\n\nRaimond III. z Tripolisu (1140 – 1187, též možno psát Raymond, či Raimund; francouzsky , latinsky , mezi Araby a Turky byl znám jako Raymond Ibn Raymond as Sanjili) byl v letech 1152-1187 hrabětem z Tripolisu a knížetem z Galileje, kterou získal sňatkem.\n\nRaimond byl významným a vlivným šlechticem na královském dvoře v Jeruzalémě, kde zastával i funkci regenta Jeruzalémského království za dva krále: v letech 1174-1176 za nezletilého Balduina IV. a 1185-1186 za jeho nástupce, Balduina V. Byl vůdcem domorodých křižáckých baronů v opozici vůči šlechticům, kteří do Svaté země přišli v nedávné době z Francie a o soužití Evropanů a muslimů v Palestině, měli, oproti „staré šlechtě“, zcela jinou představu.\n\nRaimond, ostatně jako většina ostatních křižáckých baronů, byl nábožensky velmi tolerantní vůči muslimům i křesťanům východních ritů. Vůči muslimským státům razil umírněnou, defenzivní politiku. Se sultánem Saladinem měl hrabě přátelské diplomatické vztahy a u Arabů byl Raimond velmi respektován. Byl rovněž velmi vzdělaný, což však u palestinských křižáků nebylo nic neobvyklého. Ovládal tehdejší francouzštinu, latinu i arabštinu a býval často oblečen po vzoru arabských emírů.\n\nKdyž roku 1187 na jeruzalémský trůn dosedl Guy de Lusignan, Raimond III. mu odmítl přísahat věrnost. Nakonec se s ním však smířil a podpořil ho v nové válce se Saladinem. V následné bitvě u Hattínu byli křižáci Saladinem poraženi, Raimondovi se ale podařilo s několika dalšími z bitvy vyváznout. Uprchl nejprve do Tyru a poté do Tripolisu, kde ještě téhož roku zemřel.\n\nRaimond III. byl prapravnukem Raimonda de Saint-Gilles, hraběte z Toulouse a jednoho z předních vůdců první křížové výpravy. Mladý Raimond III. usedl na tripolský trůn ve svých dvanácti letech, když byl roku 1152 assassiny zavražděn jeho otec a předchůdce, hrabě Raimond II. Protože Raimond III. nebyl plnoletý, faktickou vládu za něho další tři roky držela jeho matka Hodierna. Poté začal být znám jako \"Raimond mladší\", aby byl svými současníky odlišen od svého otce.\n\nRoku 1159 ovdověl byzantský císař Manuel I. a obrátil se na jeruzalémského krále, aby mu doporučil některou palestinskou princeznu. Balduin III. mu navrhl svou sestřenici, tripolskou princeznu a sestru Raimonda III. Melisendu. Křižácké panstvo se pro myšlenku, že se Melisenda stane císařovnou vyloženě nadchlo a skládalo bohaté svatební dary. Císař však nakonec Melisendu odmítl a raději zvolil antiochijskou princeznu Marii. Křižáci se tím cítili velice pobouřeni, především Raimond III. Loďstvo, které mělo být určeno k přepravě Melisendy do Konstantinopole nechal hrabě předělat na válečné lodě, kterými zaútočil na byzantský ostrov Kypr.\n\nRoku 1164 Raimond III. a antiochijský kníže Bohemund III. vytáhl osvobodit pevnost Harim, kterou obléhal sultán Núr ad-Dín. V bitvě u Harimu byla křižácké vojsko muslimy rozdrceno a Raimond, Bohemund, hrabě z Edessy Joscelin III., hrabě z Poitou Hugo de Lusignan a další křižáci byli zajati a uvězněni v Aleppu. Raimond III. byl vězněn až do roku 1173, kdy za něho bylo složeno výkupné. Do Raimundova propuštění v Tripolisu dočasně jako regent vládl jeruzalémský král Amaury I. Roku 1174 se oženil s dědičkou galilejského knížectví Eschivou, díky níž získal titul galilejského knížete a postavení jednoho z nejvlivnějších velmožů Jeruzalémského království.\n\nRoku 1174, po smrti krále Amauryho, nastoupil na jeruzalémský trůn jeho syn Balduin IV., který však byl stále nezletilý a nemohl se proto ujmout vlády \"de facto\". U mladého krále se také brzy projevily příznaky malomocenství a bylo jasné, že vládnout dlouho nebude. O úřad regenta království měl velký zájem jeruzalémský senešal Miles z Plancy, avšak Raimond III. se brzy dostavil do Jeruzaléma a požadoval, jakožto blízký králův příbuzný (byl prvním bratrancem Amauryho I.), regentství pro sebe. Tímto argumentem pro sebe získal podporu předních baronů Jeruzalémského království, jako Homfroie II. z Toronu, Baliana z Ibelinu a Reginalda ze Sidonu. Krátce poté byl v Akkonu Miles z Plancy zavražděn a již nic nemohlo překážet Raimondově nástupu do regentského úřadu.\n\nRaimond III. se později oženil s galilejskou kněžnou Echivou, vdovou po Gautieru de Saint-Omer, pánovi z Tiberiasu. Připojením Galiley a pevnosti Tiberias s Galilejským jezerem získal Raimond kontrolu nad severními částmi Jeruzalémského království pro Hrabství Tripolis. Z moci regenta roku 1174 dosadil Viléma z Tyru do úřadu jeruzalémského kancléře a o rok později na arcibiskupský stolec v Tyru. Roku 1176 král Balduin IV. dosáhl věku, kdy se mohl plně chopit vlády a Raimond rezignoval na funkci regenta. Poté se chopil vyjednávání o sňatku mezi královou sestrou, princeznou Sibylou a Vilémem VII. z Montferratu. Vilém však zemřel roku 1177 a zanechal na světě svého a Sibylina syna, budoucího krále Balduina V.\n\nZemřelý král Amaury I. byl dvakrát ženatý, nejprve s Anežkou z Courtenay, se kterou byl křižáckou šlechtou donucen se rozvést poté, co nastoupil na trůn, aby se mohl oženit s byzantskou princeznou Marií Komnenovnou, čímž Jeruzalémské království pokračovalo v přátelském kursu k Byzanci. Amauryho první dcera Sibyla, jejíž matkou byla Anežka si později vydobyla silnou pozici u královského dvora. Jeho druhá dcera Isabela, jejíž matka byla Marie byla později podporována mocným rodem Ibelinů.\n\nRaimondova vlastní pozice v těchto mocenských zápasech byla složitá a kontroverzní. Jako nejbližší příbuzný krále v mužské linii, měl velký nárok na jeruzalémský trůn. Arabský kronikář Ibn al Athir píše:\n\nAčkoliv Raimondova žena Echiva měla několik dětí ze svého prvního manželství, Raimod sám neměl žádné potomky, kteří by se mohli stát jeho nástupci. Možná právě proto se Raimond nepokusil přímo vznést nárok na trůn, namísto toho se snažil získat více vlivu u dvora těsnou spoluprací s mocnými barony z Ibelinu a pokusy provdat jeruzalémské princezny Sibylu a Isabellu za své spojence. Král však začal více spoléhat na své příbuzné z matčiny strany, svou matku Anežku a jejího bratra Joscelina, kteří si nečinili žádné nároky na trůn.\n\nRoku 1179 začal král Balduin IV. vyjednávat o sňatku své ovdovělé sestry Sibyly s burgundským vévodou Hugem III., ale ten později o svatbu s jeruzalémskou princeznou ztratil zájem. A tehdy se Raimond III. pokusil o puč. Pro svůj plán na převrat získal i vládce dalšího křižáckého státu – antiochijského knížete Bohemunda III. Raimondova a Bohemundova křižácká vojska vytáhla na Jeruzalém, aby krále donutila provdat Sibylu za Raimondova blízkého spojence Balduina z Ibelinu. Král proto urychleně a v tajnosti svou sestru provdal za francouzského hraběte Guye de Lusignan. Balduin IV. se snažil Sibylu provdat za některého z mocných evropských šlechticů, protože si velmi dobře uvědomoval nebezpečí, které představoval Saladin a doufal, že v případě ohrožení jeho nový švagr získá pomoc pro Jeruzalémské království z Evropy. Raimond, když se dozvěděl, jak ho král doběhl, postup do království zastavil a vrátil se do Tripolisu.\n\nV roce 1182 Balduin IV. který již byl v důsledku své nemoci velmi omezen ve schopnosti vykonávat vládu, jmenoval regentem svého švagra Guye. Raimond proti tomu protestoval, ale když Guy upadl příštího roku u krále v nemilost, byl znovu jmenován regentem Raimond, který tím získal pod svou kontrolu Bejrút. Král, aby zabránil Guyovi v nástupnictví na trůn, jmenoval, s podporou Raimonda a \"Královské rady\", svým dědicem svého synovce, mladého Balduina z Montferratu. Roku 1183 byl šestiletý Balduin korunován spoluvládcem Balduina IV. jako Balduin V., korunovační ceremoniál řídil Raimond sám.\n\nMalomocný král Balduin IV. zemřel na jaře roku 1185 a nástupcem se stal jeho spoluvládce, Balduin V. Raimond III. zůstal ve funkci regenta, aby de facto vládl za mladého krále, jemuž dělal osobního strážce strýc Joscelin III. Navzdory tomu byl Balduin V. velmi neduživý a v létě 1186 podlehl v Akkonu nemoci. Na jeho pohřbu v Jeruzalémě rakev Balduinův děd Vilém z Montferratu a Joscelin III., Raimond však chyběl.\n\nPo pohřbu Joscelin III. jmenoval Balduinovu matku Sibylu nástupkyní pod podmínkou, že se rozvede z Guyem de Lusignan a \"Královská rada\" jí vybere nového manžela. Sibyla s tím souhlasila, ale při korunovaci vložila korunu na hlavu Guyovi, čímž ho zcela legálně korunovala svým spoluvládcem. Mezitím Raimond odjel do Nábulu, sídlu Baliana z Ibelinu, aby vyzval všechny barony k loajalitě Sibylině sestře, princezně Isabelle a Ibelinům. Raimond měl zato v plánu, že pokud se podaří Guye a Sibylu sesadit, nechá Isabellu a jejího manžela Homfroie z Toronu korunovat. Nicméně Homfroi, který byl nevlastním synem Guyova nejbližšího spojence Renauda de Châtillon, odmítl mít s revoltou cokoliv společného a přidal se na stranu krále. Po tomto neúspěchu Raimond, aby zabránil možné občanské válce, se stáhnul do svého sídla v Tripolisu.\n\nV Tripolisu zatím Raimond uzavřel příměří se Saladinem, se kterým měl na rozdíl od jeruzalémského dvora dobré vztahy, v naději na vypořádání se s Guyem de Lusignan a jeho spojenci. Koncem roku 1186 se Saladinova armáda utábořila v okolí městečka Tiberias, které patřilo lénem Raimondovi a bylo součásti Galilejského knížectví. Vojáci očekávali útok na Jeruzalémské království, který měl být odvetou za neustále nájezdy pána Keraku Renauda de Châtillon na muslimské karavany v Zajordánsku.\n\nSaladin Raimonda žádal, aby mu umožnil průzkumnou výpravu do oblasti Genezaretského jezera. Raimond se svolením váhal, neboť prostřednictvím Baliana z Ibelinu se začaly zlepšovat vztahy mezi Raimondem a Guyem a touto spoluprací s muslimy by byl považován za vlastizrádce. Nakonec však Saladinovi volný průjezd svým územím slíbil pod podmínkou, že se muslimští vojáci zdrží jen jednu noc a neublíží poddaným. Ráno 1. května 1187 vyrazilo 7 000 Saladinových jezdců do Palestinského vnitrozemí. O této akci se však dozvěděli velmistři řádu johanitů a templářů, Roger des Moulins a Gérard de Ridefort. Gérard přesvědčil velmistra johanitů, aby postavili vojsko z rytířů obou řádů a na Turky zaútočili. Gérard dal za noc dohromady asi dvě stě rytířů. Z dvou set rytířů, kteří na překvapené muslimy zaútočili, jich sto padesát padlo. Gérard de Riderfort z bitvy vyvázl a dostal se do Jeruzaléma, kde Raimonda III. obvinil ze zrady a paktu se Saladinem. V Jeruzalémě zavládlo rozhořčení a jeruzalémský patriarcha Herakios Raimondovi napsal:\n\nKrál Guy nyní začal sbírat vojsko proti Saladinovi. Balianovi z Ibelinu se podařilo Guye a Raimonda usmířit, aby se oba setkali v Akkonu. Tripoliské vojsko se následně přidalo ke Guyově armádě také. Přesto se Raimond a Guy názorově rozcházeli v představě dalšího postupu. Raimond navrhoval vyčkávací pozici, ale Guy, silně ovlivněný Gérardem a Renaudem de Châtillon, kteří Raimonda nenáviděli stejně jako Saladina, prosazovali vytáhnout muslimům vstříc a utkat se s nimi. Saladin zatím oblehl pevnost Tiberias, aby vylákal křižácké vojsko k boji. Nakonec si bojechtiví velitelé prosadili svou jeruzalémské vojsko vyrazilo 3. července 1187 pouští Tiberiadě na pomoc. U pahorků Hattínu, však byli křižáci obklíčeni. Raimond III. se svou družinou se dokázal z obklíčení dostat, když jej při pohledu na řítící se rytíře z kopce muslimové pustili bez boje.\n\nRaimond se poté s ostatními přeživšími od Hattínu uchýlil do Tyru. V srpnu se však vrátil do Tripolisu a zde v září nebo říjnu na zánět pohrudnice zemřel. Jeho nástupcem na tripolském trůnu se stal jeho kmotřenec Raimond z Antiochie, ačkoliv kníže Bohemund III. jako hraběte dosadil svého mladšího syna Bohemunda IV.\n\nPostava Raimonda z Tripolisu se objevila v mnoha novelách, které se odehrávaly na křižáckém Východě. Podobu kladného a soucitného hrdiny přijal Raimond v knize Grahama Shelbyho \"\" (1969). Dětská kniha od Ronalda Welche ho vykresluje lehce rozpolceně, zatímco dětská novela Susan Peekové (2004) o králi Balduinovi IV., Raimonda zobrazuje ve vyloženě negativních barvách.\n\nRaimond III. vystupuje jako jedna z nejdůležitějších postav také v hollywoodském velkofilmu Království nebeské z roku 2005, byť ve velmi přestylizované podobě, jehož ztvárnil slavný britský herec Jeremy Irons. Nevystupuje jako Raimond z Tripolisu, nýbrž jako hrabě z Tiberiady, což mu dalo i jeho filmové jméno \"Tiberias\", aby se nepletl s s postavou Ranauda de Châtillon, jehož hrál Brendan Gleeson. Tripolské hrabství ve filmu nahraje vůbec žádnou roli a Raimond v něm vystupuje jako \"správce Jeruzaléma\". Filmový Raimond se neúčastnil bitvy u Hattínu a po ní odchází na Kypr.\n\n\n"}
{"id": "307147", "url": "https://cs.wikipedia.org/wiki?curid=307147", "title": "Muzeum Kořenec", "text": "Muzeum Kořenec\n\nMuzeum Kořenec je instituce založená v roce 1985 a v současné době sídlící v prostor části zemědělské usedlosti č.p. 16.\n\nV 70. letech 20. století postavili kořenečtí občané kapličku. Tehdejší doba církevním stavbám nepřála a režimem nebylo umožněno tuto stavbu k původnímu účelu využívat. V roce 1985 byla založena síň tradic Kořence, která byla umístěna do prostor kaple. Základem expozice se stala výstava fotografií o životě na Kořenci zahájená ke slavnostnímu otevření Kulturního domu. Kulturní dům vyrostl na místě původního selského stavení, krytého doškovou střechou, které muselo ustoupit současným potřebám občanů na společenský život. První exponáty vystavené v pamětní síni byly dary a zápůjčky místních občanů a rodáků.\n\nS rokem 1989 a jeho převratnými změnami došlo ke změnám i na Kořenci, kde opět občané pocítili potřebu mít v obci kapli. Při své návštěvě Kořence věnoval Jiří Pelikán peněžní dar na zakoupení části statku rodiny Korčákových, do nějž se v roce 1992 přestěhovala síň tradic z kaple. Vzniklo zde muzeum krojů a řemesel na Kořenci.\n\nV roce 2004 byla díky daru a spolupráci společnosti „Občanský dialog“ odhalena pamětní deska Jiřímu Pelikánovi, kterou navrhl a vytvořil akademický sochař Miloslav Buřival.\n\nMuzeum je čtvercová budova stojící uprostřed obce. Ve vstupní chodbě muzea návštěvníky vítá nástěnná malba akademického sochaře Miloslava Buřivala, znázorňující klášter Hradisko u Olomouce. Je zde i model větrného mlýna, který je dominantou obce, a typická fauna a flora přírodního parku Řehořkovo Kořenecko, v jehož centru se obec nachází. K zhlédnutí je i více než sto padesát let stará katastrální mapa obce, její znak a prapor.\n\nV bývalé sýpce vznikla „síň krojů“, kde jsou fotografie Dr. Vladimíra Přikryla CSc., zachycující kořenecký kroj, jeho součásti a způsob nošení.\n\nV sýpce se nachází i pamětní síň Jiřího Pelikána, seznamující s jeho životem i působením na Kořenci. V dalších místnostech jsou vystaveny předměty vztahující se k jednotlivým řemeslům a věci denní potřeby našich předků. \n\nDo bývalého dvora byly umístěny větší předměty většinou zemědělského charakteru jako jsou mlátičky, fukary, koňské sáně či zemědělské vozy. Dále je tu koutek s historií hasičského sboru, jež je zastoupen starou technikou například stříkačkou z roku 1895.\n\n"}
{"id": "307152", "url": "https://cs.wikipedia.org/wiki?curid=307152", "title": "Desperados: Wanted Dead or Alive", "text": "Desperados: Wanted Dead or Alive\n\nDesperados: Wanted Dead or Alive je akční realtimová strategie firmy Spellbound Software z roku 2001, která se odehrává v prostředí divokého západu. Jejím pokračováním je hra \"\".\n\nRoku 2001 spatřila světla světa hra z kovbojského prostředí podobná legendárním Commandos.\n\nV překladu Bandité: Hledají se živí nebo mrtví. Hra nás zavádí do chvíle, kdy jistá vlaková společnost potřebuje pomoc, protože její vlaky jsou přepadávány bandity v čele s El Diablem. Společnost proto povolává Johna Coopera a najímá ho, aby tento nemalý problém vyřešil. John jakožto typický hrdina z počítačové hry tuto nelehkou výzvu přijímá.\n\nKaždá vaše postava (maximálně jich bude 6) má u sebe několik věcí a disponuje několika schopnostmi, které náležitě využijete. Všichni umí jezdit na koni a zároveň na něj skočit, pokud je kůň poblíž a vaši hrdinové jsou v budově nad ním.\n\nHlavní hrdina John Cooper má klasický šestiranný kolt, podřezává krky nožem, kterým také hází, rozdává pěsti a nepřátele láká hrajícími hodinkami. Krom toho umí osedlat koně nebo odnášet mrtvé či svázané lidi. Umí také lézt po stěnách a je pravděpodobně nejvyužívanější postavou ve hře.\n\nJohn ovšem tento nelehký úkol nezvládne sám, proto si zajde pro své staré přátele. Prvním z nich je Sam Wiliams. Je výbušným typem – hází dynamity a odpaluje soudky s TNT. Využívanou vlastností bude jistě had, který potichu odstraní nepřátele v jeho blízkosti. Pak už má jen staré dobré kovbojské vlastnosti jako je svazování nebo střelba z winchestrovky s velmi dobrým dosahem. Umí také ovládat kulomet, nemůže se s ním ale pohybovat.\n\nDalším členem skupiny je kovbojský \"doktor\" Doc McCoy. Pokud budete chtít někoho uspat, pak zvolíte Doca. Hází lahvičky s uspávacím plynem, nebo rafinovaně připevní onu lahvičku na balónek, který v ten pravý moment sestřelí. Doc dovede ze svého obleku vytvořit figurínu, kterou využijete k odlákání nepřátel, abyste je zatímco do ní budou střílet mohli zneškodnit uspávacím plynem. Určitě využijete i jeho schopnost uzdravování díky obvazům. Ke své pistoli může připevnit zaměřovač a tím vyrobit sniperku s extrémní účinností. Umí také odemykat zámky.\n\nČlenem týmu se stává i Kate O‘Hara, hráčka pokeru. Umí oslepit nepřátele zrcátkem, střílí mini-pistolí. Muže však dokáže lákat sexem, respektive poodhalením stehna. Přiláká nepřátele a místo užívání na ně čeká zbytek týmu nebo její kopnutí. Na lákání nepřátel má ještě balíček karet.\n\nCo by to bylo za divoký západ bez Mexikánů jako je tvrďák Pablo Sanchez. Vlastní klasickou dvouhlavňovou brokovnici, kterou používá jak k zabíjení tak i k mlácení pažbou (především ve spojení se siestou, kdy si Sanchez jakoby zdřímne), uspává nepřátele tequilou, kterou nepřátelé rádi vypijí a velmi dobře hází kamenem, což rozhodně využijete dost často. Na rozdíl od Coopera dokáže nést dvě těla, stejně tak může nést kulomet a pokud ho pošlete dovnitř nějakého domu, tak zneškodní až tři nepřátele uvnitř. Krom toho také umí odtlačovat velké předměty.\n\nPosledním členem týmu bude Mia Yung se svojí opičkou. Místo revolveru používá foukačku s jedovatými šipkami. Je sice jen na jednu šipku, ale dokáže hodně – když šipka zasáhne cíl, nepřítel začne bezhlavě střílet kolem sebe. Nepřátele láká pomocí píšťalky a hrstky buráků. Ty hodí na zem a pošle za nimi Mr. Leonyho, svojí opičku, a vaši protivníci jsou danou situací dosti vyvedeni z míry a následně je odstraníte zbytkem týmu. Mia také využívá bouchací kuličky, které po výbuchu nepřítele zaslepí (Sanchez je potom může hromadně knock-outovat otočkou). Umí se také schovat do prázdného sudu.\n\nNemusíte se bát, že byste postavy nedokázali ovládat, jelikož po každé záchranné misi, je tutoriál, který se počítá také mezi mise. Skvělou věcí je tzv. quick action, tedy rychlá akce. Naplánujete vašim postavám, co mají dělat, a pak už jen sledujete skvělou podívanou.\n\nNevýhodou hry je až zarážející podobnost s hrou Commandos od Pyro Studios. Proč? Rozmístění postav na liště, pohled na hru, každý má důležitou věc, kterou nemá jiný atd. Prostě skoro to samé, jen v jiném časovém období.\n\nHra má 25 misí a jejich obtížnost neroste lineárně, je to spíše postupně a na přeskáčku. Ve hře potkáte cca 30 druhů nepřátel a každý se v určité situaci chová jinak. Protivníci mají klasický trojúhelník pohledu, podle něhož poznáte, kam koukají. Když je tento kužel pohledu zelený je všechno O.K., když je žlutý, protivník je ve střehu a když je červený, jdou si pro vás.\n"}
{"id": "307156", "url": "https://cs.wikipedia.org/wiki?curid=307156", "title": "Unreal Tournament 2003", "text": "Unreal Tournament 2003\n\nUnreal Tournament 2003\n\nPřed \"několika\" lety (1998) vyšla (na tu dobu) velmi převratná hra Unreal a i v současnosti se stále ještě najdou skalní příznivci, kteří jí stále hrají (jako např. či Counter-Strike). Na tu dobu výborná grafika, zvuky, skvělý příběh a také zbraně, které se nikde jinde nevyskytovaly (až na pár výjimek). Fenomén ASMD, diskový Razor Jack nebo oblíbený Flack Cannon. Unreal byl zaměřen spíše na singleplayer, ale rychle se začal hrát online. Právě proto vznikly dnes notoricky známé mapy jako raketový Morbias nebo třeba nejznámější a nejhranější světová mapa DM-Deck 16 či CTF-Face. Po Unrealu přišel Unreal Tournament – singleplayer vyšel z módy a začalo se hrát naplno multiplayerově. Autoři to věděli, a proto je singleplayer v UT situován v multiplayerových mapách – Deathmatch, Domination, Capture The Flag, Assault a Challenge. Po dohrání však vyvstala otázka, jestli je lepší Unreal Tournament nebo Quake 3. Hráči se začali naplno sdružovat do klanů (týmů) a začali hrát různé zápasy. Vznikali turnaje, ligy a podobné akce. To je jeden z faktorů, proč je UT 2003 takový, jaký je. Díky UT se rozšířil mód CTF a hráči si ho velmi oblíbili.\n\n\nV těchto třech módech se neprovedly nijak zvlášť velké změny oproti UT, což o těch následujících neplatí:\n\nPo výběru detailů hry se pustíte do boje! Tedy nejdřív vás čeká úvodní intro a až potom se můžete pustit do hraní. Ono Intro je již tradičně zpracováno velmi dobře. Do arény nastupují dva týmy \"gladiátorů\". Diváci křičí, adrenalin stoupá a do toho hraje výborná muzika. Začíná Unreal Tournament 2003! Mimochodem nejsou vám ti první tři borci povědomí? Jsou to staří známí z UT. Singleplayer začíná v módu Deathmatch. Po pár odehraných zápasech si vyberete tým, dohrajete Deathmatch a pustíte se do Team Deathmatche. Po něm následuje Double Domination, Capture The Flag a Bombing Run. Každý člen týmu má své statistiky, jako přesnost, vůdcovství apod. Vy máte také své statistiky jako počet zabití atd. Nakonec je tu velké finále.\n\nJsou dvě hlavní novinky – skoky a adrenalin. Začněme skoky. Klasický dodge zůstal, ale přibyly nové skoky – wall jump, double jump nebo třeba dodge jump. Těmto skokům přispívají i \"jumppady\", známé z Quake. Tady vypadají velmi dobře. Například v CTF-Face je jumppad hned před základnou. Takže \"stačí\" vzít vlajku, vyběhnout ven, přes jumppad až na půlku mapy, kde je pyramida a Reedemer a domů. Druhou velkou novinkou je adrenalin. Ten získáváte jak sbíráním po mapě, tak za zabití nebo body. Při 100% adrenalinu můžete zadat klávesovou kombinaci, abyste aktivovali vylepšení. Jsou čtyři: rychlost, neviditelnost, regenerace a berserk. Nedůležitými novinkami jsou třeba nové killy jako Megakill apod.\n\nInteligence botů se velmi zvýšila. Konečně používají všechny zbraně tak, jak požaduje situace, a používají i různé finty. Celkem je 48 skinů – 6 ras po 8 skinech. Boty (ne ty co nosíte) ještě získáte po dohrání hry.\n\nNěkteré zbraně přibyly a některé zmizely. Zmizel třeba Ripper a přibyl Lightning Gun. Také byla snížena u některých zbraní účinnost (Rocket Launcher) a u některých naopak zvýšena (Link Gun). Zde je seznam zbraní:\n\nShield Gun – Primární mód je stejný jako u Impact Hammeru, tedy \"nárazový\", sekundární slouží jako štít.\nAssault Rifle – Primární mód vcelku účinný automat, sekundární je granátomet.\nGES Bio Rifle – Primárně střílí malé dávky slizu, sekundární mód je velký kus slizu, který se po dopadu rozletí na menší části. Které po krátké době vybuchnou.\nASMD Shock Rifle – Populární ASMD zůstalo také beze změn. Tedy primárně střílí rychlý a účinný paprsek, sekundární je plazmová koule. Když vystřelíte kouli a vzápětí do ní paprsek, bude z toho kombo výbuch.\nLink Gun – Pouze přejmenovaný Pulse Gun. Primární jsou letící plazmové koule (silnější než v UT), sekundární je laser. Jedna vychytávka přece přibyla, když střílíte laserem ve více lidech, zvyšuje se účinnost propojením paprsků.\nMinigun – Také beze změn. Primární střelba je účinnější, ale pomalejší. Sekundární je rychlejší, ale méně účinná.\nFlack Cannon – Primárně střílí šrapnely, respektive žhavé hřebíky, sekundární je šrapnelový granát.\nRocket Launcher – Primárně jedna raketa rychlá, sekundárně 1-3 rakety, ale pomalejší. A mohou se pohybovat \"skákavě\".\nLightning Gun – Náhrada sniperovky, střílí blesky místo nábojů a sekundární je zoom.\nReedemer – Také beze změn. Primárně vystřelí jadernou raketu, při sekundárním útoku ji můžete ovládat.\nIon Painter – Primární i sekundární střelba slouží stejně – paprskem označíte místo a poté na místo vystřelí iontové dělo.\nTranslokátor – Primárně vystřelí disk a sekundárně se teleportujete na ono místo (pozor na konec mapy). Translokátor je omezený na 5 hodů, takže musíte počkat, až se nabije.\n\nPůvodních 37 map je slušný počet. Jak interiéry, tak exteriéry vypadají velmi dobře. Vrátili se některé staré mapy (Face, Curse, ...) a některé jsou dost podobné těm starým (Gael, Magma, ...).\n\nDeathmatch mapy (15):\nAntalus, Asbestos, Compressed, Curse, Flux, Gael, Inferno, Insidious, Leviathan, Oceanic, Plunge, Serpentine, Tokara Forest, Training Day\n\nDouble Domination mapy (6):\nCore, Outrigger, Ruination, Scorched Earth, Sepukku Gorge, Suntemple\n\nBombing Run mapy (7):\nAnubis, Bifrost, Disclosure, IceFields, Skyline, Slaughterhouse, TwinTombs\n\nCapture The Flag mapy (9):\nChrome, Citadel, December, Face, Geothermal, Lost Faith, Magma, Maul, Orbital\n\nUnreal Engine Warfare funguje velmi dobře. A podle efektů je to vidět (kouř, výbuchy, ASMD kombo, ...) Prostě nádhera. Ozvučení je také velmi dobré včetně soundtracku – na což se dobře zvykne.\n\nZnámý a oblíbený Instagib zůstal, ale teď má už i zoom. Ostatní mutátory nejsou nijak převratné (nízká gravitace, vysoké skoky atd.).\n\nZ CD si ještě můžete nainstalovat různé prográmky jako Karma engine apod. Nechybí Unreal Ed, tedy editor na mapy. Bylo u něj zjednodušeno ovládání, takže s trochou praxe nebude problém vyrobit mapu za pár minut.\n"}
{"id": "307157", "url": "https://cs.wikipedia.org/wiki?curid=307157", "title": "Dominik Savio", "text": "Dominik Savio\n\nSvatý Dominik Savio ( , 2. dubna 1842, Riva presso Chieri, Piemont, Itálie – 9. března 1857, Mondonio, dnes Castelnuovo Don Bosco, Itálie) byl italský dospívající student Jana Bosca. V patnácti letech během svých kněžských studií vážně onemocněl a poté zemřel doma v Mondonii 9. března 1857, pravděpodobně na zánět pohrudnice.\n\nZa svatého byl prohlášen Piem XII. 12. června 1954.\n\n"}
{"id": "307158", "url": "https://cs.wikipedia.org/wiki?curid=307158", "title": "Eduard Kadlec", "text": "Eduard Kadlec\n\nEduard Kadlec (16. března 1880, Ústí nad Labem - 19. srpna 1961 Brno) byl československý generál a jeden z velitelů v Československých legiích v Rusku.\n\nV Rusku se zúčastnil zejména vítězných bitev u Bachmače (kde byl vážně raněn do hlavy) a velké bitvy o Murino na transsibiřské magistrále na Bajkale, kde pomohl spolu s Tatranským plukem zcela zničit bolševickou Golikovovu armádu \"Centrosibiře\", která znemožňovala průjezd našich ešalonů do Vladivostoku.\n\nKadlec měl za sebou již několik let služby v rakousko-uherské armádě, když strávil 5 let jako voják v Belgickém Kongu. V době 1. světové války byl zajat a tak později vstoupil do Československých legií, v jejichž rámci se stal postupně jednou z jejich nejdůležitějších osobností. Po návratu do ČSR působil od roku 1919 v armádě až do roku 1937, kdy byl v hodnosti armádního generála penzionován.\n\nDo své smrti se už nikterak veřejně neangažoval, v době komunistického režimu byl dokonce degradován na vojína.\n\n\n"}
{"id": "307161", "url": "https://cs.wikipedia.org/wiki?curid=307161", "title": "Barrique", "text": "Barrique\n\nBarik (Barrique) je dubový sud o obsahu asi 225 l, který se používá k vyzrávání vín. Sudy se vyrábějí z amerického nebo francouzského dubu a pro uložení vína se mohou použít pouze třikrát. Víno ze dřeva sudu vyluhuje aromatické látky (vanilin, laktony, třísloviny a nezkvasitelné sacharidy). Délka ležení vína v barikovém sudu záleží na zkušenostech sklepmistra a požadavcích na konečné aroma a chuť vína. Pokud je tato doba příliš dlouhá, pak vonné a chuťové látky ze sudu překryjí odrůdový buket vína. Uložení vína v barikových sudech bývá deklarováno na etiketě, mj. k odlišení od laciných a někdy sporných metod, kdy se ke zrajícímu vínu pouze přidávají kousky dřeva nebo se přímo přisypává příslušný práškový aromatický preparát, čímž se dosáhne obdobného výsledku.\n\nPo dožití jako vinné sudy se v barikách někdy ještě nechávají zrát lihoviny jako např. rum, whisky ap. Při tom se vyluhují nejen zbylé aromatické látky dřeva, ale i ty, které dřevo pojalo ze skladovaného vína.\n\nRuční výrobou bariků se zabývají bednáři. \n"}
{"id": "307162", "url": "https://cs.wikipedia.org/wiki?curid=307162", "title": "Rozšířená periodická tabulka", "text": "Rozšířená periodická tabulka\n\nRozšířená periodická tabulka je logické rozšíření základní periodické tabulky chemických prvků o zatím neobjevené chemické prvky. První model takové tabulky byl představen Glennem Seaborgem roku 1969. Všechny neobjevené chemické prvky jsou pojmenované podle systematického názvosloví Mezinárodní unie pro čistou a užitou chemii (IUPAC).\n\nPrvní model rozšířené tabulky byl vytvořen Glennem Seaborgem v roce 1969. Byl postaven na základě výstavbového principu s předpokladem platnosti Madelungova pravidla i pro další periody. Záhy se ale objevily spekulace, že je model podle výstavbového principu chybný a že se zde vyskytne řada odchylek od Madelungova pravidla. V souvislosti s tímto modelem vznikly i pojmy \"blok g\" a \"superaktinoidy\". Seaborg měl také jisté pochybnosti o možnosti objevu prvků nad určitou hranici protonového čísla (cca 126). Ty však byly později vyvráceny.\n\nBurkhard Fricke, Walter Greiner a James Thomas Waber provedli v letech 1969-1971 řadu podrobných kvantově-mechanických výpočtů se započtením relativistických efektů, díky nimž předpověděli budoucí vývoj periodické tabulky do prvku 172. V tom samém roce ještě zanalyzovali výpočty jiných vědců a spekulativně předpověděli pokračování rozšířené periodické tabulky až do prvku 184. Oproti Seaborgovu modelu se nový návrh lišil tím, že přidával dva další prvky do bloku g, ten tedy v 8. periodě obsahoval 20 prvků a všechny prvky od prvku 139 byly posunuty o dvě místa dále. Další změnou bylo přesunutí prvků od prvku 165 do 9. periody, přičemž první dva prvky 9. periody (prvky 165 a 166) patřily do bloku s, další prvky až po prvek 172 patřily do bloku p.\n\nPodle analýzy výpočtů a spekulací jiných vědců pak předpověděli pravděpodobné vlastnosti prvků až po prvek 184. Podle jejich studie by prvky 173-184 pravděpodobně patřily do bloku g. Ve svých pracích také začali předpovídat pravděpodobné ostrovy stability, tedy skupiny prvků v tabulce okolo jednoho určitého prvku vyznačující se oproti ostatním nově objeveným prvkům vysokou stabilitou a výjimečnými fyzikálními vlastnostmi. I zde se objevily spekulace o možném konečném prvku 175, i ty však byly autory samotnými vyvráceny.\n\nPekka Pyykkö navázal na práci Frickeho a spol. a roku 2011 provedl další řadu podrobných kvantově mechanických výpočtů, pomocí kterých předpověděl budoucí vývoj periodické tabulky do prvku 172. Oproti Frickeho modelu se tento návrh lišil tím, že inkriminované prvky 139 a 140 vyjmul z řady a přesunul je na začátek bloku p, blok g tedy v 8. periodě měl zpátky 18 prvků podle výstavbového principu, ale na prvek 138 v řadě přímo navazoval prvek 141. Další změnou pak bylo přesunutí prvků od prvku 169 zpět do 8. periody.\n\n\n"}
{"id": "307163", "url": "https://cs.wikipedia.org/wiki?curid=307163", "title": "Eduard Tomáš", "text": "Eduard Tomáš\n\nEduard Tomáš (25. listopadu 1908 Přemyšl, Rakousko-Uhersko – 26. května 2002) byl český mystik, jogín a spisovatel.\n\nNarodil se v polském (tehdy rakousko-uherském) Přemyšlu českým rodičům, s nimiž žil v několika evropských zemích. Pak se usadil v Praze, aby zde vystudoval Právnickou fakultu Karlovy univerzity. Po úspěšném ukončení studií působil v různých úřadech. Na konci 2. světové války byl hejtmanem na Kladensku a tam se také významně zapojil do událostí květnového povstání.\n\nÚřednická zaměstnání pak vykonával až do roku 1955, kdy byl přeložen k manuální práci.\n\nBěhem svého života se setkal s několika významnými duchovními učiteli, například s Františkem Drtikolem a Paulem Bruntonem. Jeho duchovní cestu významně ovlivnila také manželka Míla. V devadesátých letech 20. století se také v Praze setkal s Dalajlámou (oba se rozpoznali jako známí z minulého života v Tibetu).\n\nPočátkem proslulosti Eduarda Tomáše byly přednášky v pražské Unitárii v 60. letech 20. století. Jeho dalšímu veřejnému působení zabránil komunistický režim. Znovu veřejně působit mohl až po sametové revoluci v roce 1989. Do širšího povědomí se dostal díky televiznímu cyklu „Gen, 100 Čechů dneška“, později také díky televiznímu seriálu „Paměti mystika“.\n\nMnoho času trávil na své chatě u Sázavy, kde jej také navštěvovali jeho přátelé či duchovní přívrženci. Přestože jej mnoho osob považovalo za duchovního mistra, odmítal vystupovat jako typický guru a neměl přímé žáky. Za nejvyššího učitele vedoucího k realizaci považoval „Absolutno“ stojící mimo personifikovanou osobu.\n\nNa sklonku svého života uspořádal v pražské Lucerně sérii přednášek (v červnu a říjnu 2001 to byly přednášky \"Zkratky duchovní cesty I\" a \"Zkratky duchovní cesty II\", v únoru 2002 přednáška \"Nebeská stezka\").\n\nEduard Tomáš je autorem řady knih s duchovní tematikou, ve kterých přibližuje duchovní tematiku veřejnosti formou beletrie (\"Milarepa\", \"Metafyzické příběhy\", \"Duha v zrcadle\"), filosoficko-mystických textů i formou rad, návodů a doporučení pro duchovní praxi. Pro příběhy do svých knih často čerpal inspiraci ze skutečných událostí svého života a vlastní duchovní praxe. Některé z jeho prací jsou řazeny do literatury science fiction.\n\n\nDílo Eduarda Tomáše vydává nakladatelství AVATAR.\n\n"}
{"id": "307166", "url": "https://cs.wikipedia.org/wiki?curid=307166", "title": "Soudruh", "text": "Soudruh\n\nSoudruh (ženská forma soudružka) je titul, který k vzájemnému oslovování užívali a užívají příslušníci některých levicových seskupení, zvláště pak komunistických. Byl také užíván jako úřední oslovení v mnoha zemích s komunistickým režimem. V psaných textech se obecně užívala zkratka „s.“ pro obě pohlaví i pro množné číslo.\n\nSlovo je slovanského původu a znamenalo nejprve společník, druh ve společné věci. Význam slova se ale posunul v době komunistického režimu v Československu, kde byl nejen obvyklým oslovením mezi příslušníky komunistické strany, ale také povinným oslovením ve služebním styku, což novější jazykové slovníky označují za hlavní významy a původní nezmiňují.\n\nVzorem oslovení soudruh v politickém kontextu je francouzský termín (původně „člen komory“), který se ujal podle podobné praxe ve Velké francouzské revoluci mezi francouzskou levicí na konci 18. století. Od průmyslové revoluce se oslovení tradičně používá v některých socialistických, sociálně demokratických a komunistických stranách. Oslovení soudruhu používali i členové prvorepublikové Československé sociální demokracie, odkud jej převzala i KSČ, když se z ní vyčlenila.\n\nV Sovětském svazu znamenalo slovo (\"tovarišč\") původně obchodní společník nebo spolucestující (od \"tovar\", zboží), obecněji kamarád, kolega. Po Říjnové revoluci v roce 1917 si oslovení osvojili bolševici. V současném Rusku se již neužívá, až na výjimky, jako v relativně častém užití v armádě (např. ve spojení – \"tovarišč lejtěnant, soudruhu (pane) poručíku\").\n\nV západoevropských zemích se většinou užívalo slov odvozených od téhož románského základu jako , např. nebo . Někde ale užití takových termínů nacistickým (například v písni Horst-Wessel-Lied) nebo fašistickým režimem zdiskreditovalo podobně odvozená slova a ta byla nahrazena (v němčině místo užívali komunisté termín , v italštině místo termín . \n\nPo roce 1948 i komunistický režim v Československu převzal sovětský zvyk oslovování „soudruhu“ a „soudružko“ nejen mezi komunisty, ale i ve veškerém úředním a pracovním styku. Mezi komunisty a odboráři bylo všeobecně provázeno tykáním.\n\nPo sametové revoluci se soudruh v politickém kontextu udržel v KSČM a menších komunistických organizacích; obnovená ČSSD místo něho zavedla oslovení \"příteli\", ale to se příliš neujalo. Zvláště u pravicově smýšlejících lidí často nese slovo \"soudruh\" nádech urážky.\n\nV Africe se termín používal často v souvislosti s původně demokratizačními či proti-rasistickými proudy. Oslovení tak užívali třeba příznivci a členové Afrického národního kongresu v Jihoafrické republice nebo zimbabwské vládní strany ZANU (PF) Roberta Mugabeho. V Číně používali stejné oslovení ( , tchung-či) jak komunisté, tak nacionalisté ze strany Kuomintang.\n\nV Albánii se použival termín \"shok\", což má podobný význam jako v češtině.\n\nVzhledem k běžné praxi v komunistických režimech, objevuje se oslovení, často jako neutrální, v tehdejší oficiální literatuře a jiných druzích umění. V neoficiálních uměleckých textech a ve tvorbě po roce 1989 však bývá předmětem humoru a ironie, např. v románu Miloslava Švandrlíka \"Černí baroni\". Řidčeji a především ve starší tvorbě se objevuje i v původním významu souputník, společník (viz např. báseň Jiřího Wolkera \"Věci\" či Nerudova \"Romance o Karlu IV.\")\n\nOslovení soudruh (v originále ) užívají i postavy v politické satiře George Orwella \"Farma zvířat\".\n\n"}
{"id": "307167", "url": "https://cs.wikipedia.org/wiki?curid=307167", "title": "Sixtinská kaple", "text": "Sixtinská kaple\n\nSixtinská kaple je kaple Apoštolského paláce ve Vatikánu, zasvěcená Nanebevzetí Panny Marie. Stojí na sever od Baziliky svatého Petra, s níž je spojena Královským schodištěm, pro turisty je však přístupná pouze přes Vatikánská muzea. Je známá hlavně kvůli vnitřní výzdobě od největších renesančních umělců, včetně Michelangela, který vymaloval strop a výjev Posledního soudu. V kapli se konají také volby papežů, konkláve.\n\nKaple byla postavena v letech 1477–1483 na příkaz papeže Sixta IV. na místě původní papežské kaple. Architektem byl Baccio Pontelli.\n\nKaple tvoří obdélníkový prostor s délkou 40,9 m, šířkou 13,4 m a výškou 20,7 m a je zaklenuta plochou valenou klenbou s lunetami. Rozměry odpovídají rozměrům někdejšího Šalomounova chrámu v Jeruzalémě, což vyjadřuje souvislost mezi křesťanským a židovským náboženstvím, jehož je křesťanství pokračováním. Stěny jsou rozděleny do tří pater, v nejvyšším pod klenbou jsou okna, střední patro pokrývají fresky ze Starého a Nového zákona. Roku 1506 vyzval papež Julius II. Michelangela, který pak prací na vyzdobení stropu strávil období mezi lety 1508 až 1512.\n\nNa stropě je zachyceno Stvoření světa, Prvotní hřích, okolo jsou zachyceny výjevy ze Starého a Nového zákona, Sibyla Libyjská – pohanská věštkyně, která sahá po Knize poznání. Pravděpodobně byl modelem pro Sibylu muž, jako u většiny Michelangelových ženských postav. Prvotní hřích ukazuje Adama a Evu, kteří ochutnávají zakázané ovoce ze Stromu poznání a jejich vyhnání z Ráje. Michelangelo na obraze zobrazil satana jako hada s ženským tělem. Dále jsou na stropě zachyceni \"Ignudi\" – atletické postavy nahých jinochů, jejich význam není znám.\n\nNa zakázku papeže Pavla III. Michelangelo namaloval na zadní stěně fresku \"Poslední soud\". Pracoval na ní sám, bez pomocníků, sedm let od roku 1536 do roku 1543. Poslední soud zobrazuje duše zemřelých vznášející se nahoru k rozhněvanému Bohu. Tento námět si vybral papež jako varování věřícím, aby setrvali ve víře v období reformace. Mrtví jsou na obraze vyrváni z hrobů a předvolání před Krista Soudce. Michelangelův autoportrét lze spatřit na kůži, kterou drží v ruce apoštol Bartoloměj.\n\nFresky Sixtinské kaple utrpěly vodou, kouřem ze svíček i předchozími neodbornými opravami, takže se mnozí domnívali, že je Michelangelo už maloval v tlumených, temnějších barvách. Po dlouholeté analýze s použitím infračervené fotografie a spektrální technologie přikročili restaurátoři roku 1982 s podporou japonské televize Nippon TV (NTV) k opravě. Fresky byly nejprve omyty destilovanou vodou s přesně dávkovanými rozpouštědly a pak opakovaně čistou destilovanou vodou. Když bylo dílo po 12 letech hotovo, ukázalo se, že známé ponuré a popraskané postavy měly původně výraznou světlou barvu pokožky, zářivé vlasy a šaty jasných barev.\n\nKromě slavných Michelangelových fresek jsou v kapli i jiných slavných malířů:\n\n\n\n"}
{"id": "307168", "url": "https://cs.wikipedia.org/wiki?curid=307168", "title": "Čeněk Chyský", "text": "Čeněk Chyský\n\nČeněk Chyský, křtěný Vincenc Josef (21. února 1877 Slaný – 28. února 1952 Praha) český historik a středoškolský pedagog.\n\nNarodil se ve Slaném. V letech 1907-1921 působil jako gymnazijní profesor v Rychnově nad Kněžnou, později žil v Praze. Zasloužil se o rozvoj a popularizaci českého turistického hnutí. Přednášel a publikoval články a knihy z oblasti historie, architektury a turismu. Spolu s Josefem Sallačem a Karlem Březinou vytyčili v Orlických horách tzv. Jiráskovu cestu. Je zmiňován jako profesor Pošusta ve slavném románu Karla Poláčka \"Okresní město\".\n\n\n"}
{"id": "307171", "url": "https://cs.wikipedia.org/wiki?curid=307171", "title": "Umělý jazyk", "text": "Umělý jazyk\n\nUmělý jazyk je jazyk, který byl vytvořen jedním člověkem nebo skupinou lidí. Významově pojem umělý jazyk není docela správný, správnější jsou pojmy konstruovaný, plánový, modelový nebo vyvíjený jazyk.\n\nDle definice Jeffreyho Henninga jsou umělé jazyky smyšlené jazyky, které za daných okolností slouží lidem či jiným inteligentním bytostem k dorozumívání. Těmi okolnostmi může být spletitá jazyková realita např. Evropy nebo jimi může být literární fikce, příběh. Dnes máme záznamy o stovkách různých umělých jazyků.\n\nPodle způsobu vzniku dělíme umělé jazyky v zásadě na dvě skupiny:\n\nJiným možným pohledem na konstruované jazyky je podle způsobu, jakým jsou nebo mají být užívány:\n\nPodle omezení skupiny uživatelů lze umělé jazyky dělit na:\n\n\n"}
{"id": "307175", "url": "https://cs.wikipedia.org/wiki?curid=307175", "title": "Míla Tomášová", "text": "Míla Tomášová\n\nRNDr. Míla Tomášová (24. září 1920, Kotvrdovice – 12. května 2001, Praha) byla významná česká mystička a spisovatelka. \n\nMystické zkušenosti ji provázely již od útlého mládí. V knize \"Za čas a prostor\" uvádí popis hlubokého duchovního ponoření (samádhi), které zažila ve čtyřech letech. Studovala filozofickou a přírodovědeckou fakultu univerzity v Olomouci, studium nakonec dokončila na Přírodovědecké fakultě Univerzity Karlovy. Zde také počátkem 50. let 20. století získala doktorát. Pracovala v různých zdravotních zařízeních zabývajících se mikrobiologií. Po roce 1989, kdy se v Československu otevřely podmínky pro šíření duchovní nauky, vedla řadu přednášek a vydala několik knih.\n\nSetkala s mnoha duchovními učiteli, z nichž nejvýznamnější byl zřejmě František Drtikol. Byla rovněž ovlivněna křesťanskou mystikou a díly Ramany Maharšiho. Ačkoli si duchovních učitelů velmi vážila, vždy je považovala především za své duchovní bratry, necítila se být něčí žačkou. Ve svém díle nejednou zmiňuje ideu, že nejvyšším duchovním učitelem je vnitřní božství člověka.\n\nKe konci života napsala několik knih duchovních vzpomínek a esejů, uvádějících čtenáře nenásilnou formou do duchovní problematiky.\n\nVrcholným dílem Míly Tomášové je sbírka duchovních básní \"Průzračný svět\" (2006, ISBN 80-85862-63-8).\n\nSpolečně se svým manželem Eduardem Tomášem se podílela na řadě knih a přednášek, např.:\n\nMimo psaná díla existují i zvukové nahrávky promluv a některých přednášek. Dílo Míly Tomášové vydává nakladatelství AVATAR.\n\n"}
{"id": "307178", "url": "https://cs.wikipedia.org/wiki?curid=307178", "title": "Ramana Maharši", "text": "Ramana Maharši\n\nŠrí Ramana Maharši (30. prosince 1879 – 14. dubna 1950) (rodným jménem Venkataraman Iyer) byl tamilský mudrc, který po svém duchovním probuzení v 16 letech opustil domov a usadil se nejprve v Tiruvannamalai, poté žil na úpatí svaté hory Arunáčaly v Tamil Nadu v jižní Indii. Ačkoli se narodil v bráhmanské rodině, po svém odchodu z domova se prohlásil za \"atiašrami\", což je termín z šáster pro nepřipoutanost k ničemu a povznesení nad všechna kastovní omezení.\n\nSilné vyzařování ticha jeho přítomností utišovalo mysli těch, kdo byli naladěni na tuto nejčistší formu jeho učení, verbálně předával své učení pouze těm, kdo nedokázali rozumět jeho tichu. Když byl žádán o radu, doporučoval sebedotazování (átmavičáru) jako nejkratší cestu k osvobození. Ačkoli je spojován spíše s nedualitou, advaitou a džňána jógou (jógou rozumových analýz), velmi doporučoval také bhakti (náboženské uctívání a sebeodevzdání) a schvaloval i mnoho jiných cest a praxí.\n\nO popularizaci jeho učení na západě se zasloužil zvláště Paul Brunton.\nJeho spisy jako první do češtiny přeložil Karel Weinfurter a poté Ing. Jiří Vacek.\nŠrí Ramana se narodil ve vesnici zvané blízko Madurai v Tamilnádu v Jižní Indii, do ortodoxní hinduistické (Iyerské) rodiny, jako druhý ze čtyř dětí Sundarama Iyera (1845?-1892) a Alagammal (?-1922), byl po\nnarození pojmenován Venkataraman. Jeho sourozenci byli bratři Nagaswamy (1877-1900), Nagasundaram (1886-1953) a sestra Alamelu (1891-1953).\nVenkataramanův otec byl váženým obhájcem .\n\nVenkataraman jako dítě nejevil známky budoucí proslulosti. Byl oblíbený, dobře sportoval, ve škole byl velmi inteligentní, ale líný, byl průměrně\nzlobivý a neprojevoval zájem o náboženství. Měl jen několik zvláštností. Když spal, upadal do tak hlubokého bezvědomí, že ho jeho kamarádi mohli\nve spánku i zbít, aniž by se vzbudil. Taky měl neobvyklou dávku štěstí. Když hrál kolektivní hry, jeho strana vždycky vyhrála. Tím si získal\npřezdívku 'Tangakai', neboli 'zlatá ruka' . Když mu bylo asi 11 let, poslal ho otec ke strýci Sabbiyarovi v Tintukkalu, protože chtěl, aby jeho synové byli vzděláváni anglicky, aby mohli zastávat místa ve státní správě, a v Tiruchuli se učilo pouze v tamilštině. V roce 1891, když byl strýc přeložen do Madurai se Venkataraman\na Nagaswami přestěhovali s ním. V Madurai navštěvoval Skotskou střední školu.\n\nV roce 1892 jeho otec Sundaram Iyer náhle onemocněl a několik dní po svých 42. narozeninách zemřel. Po smrti svého otce Venkataraman několik hodin rozjímal nad tím, že otcovo tělo je zde, ale 'Já' z něj odešlo.\n\nPoté co opustil Skotskou střední školu šel Venkataraman na Americkou misijní střední školu. Jednoho listopadového rána roku 1895 na cestě do školy, když uviděl staršího příbuzného, zeptal se jej odkud přichází. Odpověď zněla \"Z Arunáčaly.\" Krishna Bikshu\npopisuje jeho reakci: slovo Arunáčala bylo Venkataramanovi z dětství povědomé, ale nevěděl kde to je, jak vypadá ani co se pod tímto jménem skrývá.\nAvšak toho dne pro něj bylo něčím velkolepým, nedostupným, autoritativním, naprosto požehnanou entitou. Mohl by takové místo navštívit? Jeho srdce přetékalo radostí. Arunáčala znamenala posvátnou zemi, jejíž každá částečka osvobozovala. Byla všemohoucí a naplněná mírem. Bylo by ji možné navštívit?\n\"Cože? Arunáčala? Kde to je?\", zeptal se. \"Copak ani nevíš kde je Arunáčala, neslyšel jsi o Tiruvannamalai?\", divil se příbuzný. Bylo to jako když propíchnete balónek špendlíkem, srdce náhle pokleslo.\n\nO měsíc později narazil na knihu Sekkizhara Periyapuranama, která popisovala životy 63 světců a byl jí hluboce pohnut a inspirován. Naplněn úctou a touhou po napodobení začal navštěvovat blízký Meenakshi Temple v Madurai.\nBrzy poté, když mu bylo 16 let, zažil zkušenost, která proměnila jeho život. Spontánně zahájil sebedotazování, které po několika minutách vyvrcholilo\njeho duchovním probuzením. V jedné ze svých vzácných psaných poznámek o tom napsal: 'Když jsem se ptal \"Kdo pozoruje?\", zjistil jsem že pozorovatel mizí a zůstává To jediné které zůstává navždy. Když nevznikla myšlenka, která by mohla říci \"Pozoroval jsem\", jak by pak mohla vyvstat myšlenka\n\"Nepozoroval jsem\"? Šrí Ramana to prý později popisoval následovně:\n\n\"\"Bylo to v roce 1896, asi 6 měsíců předtím než jsem nadobro opustil Madurai (abych odešel do Tiruvannamalai - k Arunáčale), když se v mém životě stala tato velká změna. Seděl jsem sám v místnosti v prvním patře strýcova domu. Málokdy jsem byl nemocný a tehdy jsem byl naprosto zdravý, ale náhle mne přepadl prudký strach ze smrti. Můj zdravotní stav za něj nemohl být zodpovědný, ani mne nic nenutilo hledat nějaký důvod ke strachu. Prostě jsem cítil že zemřu a začal přemýšlet co s tím. Nenapadlo mne jít za lékařem, za někým starším nebo za nějakým přítelem. Cítil jsem že ten problém musím vyřešit sám a hned. Šok ze strachu ze smrti obrátil moji mysl dovnitř, aniž bych to formuloval slovy, napadlo mne: 'Teď přišla smrt; co to znamená? Co je to, co umírá? Toto tělo umírá.' Náhle jsem si zdramatizoval přítomnost smrti. Ležel jsem s končetinami křečovitě nataženými (jako by to byl rigor mortis) a napodoboval mrtvolu, abych svému dotazování dodal více reality. Zadržel jsem dech a pevně stisknul rty aby nemohl uniknout žádný vzduch, aby nemohlo být řečeno slovo 'já', ani žádné jiné. 'Dobrá', řekl jsem si, 'toto tělo je mrtvé'. Takto tuhé bude přeneseno k ohništi a tam spáleno a redukováno na popel. Ale když zemře tělo, zemřu já? Je tělo já? Je tiché a inertní, ale já přesto cítím plnou sílu své osobnosti a dokonce vnitřní hlas. Takže jsem Duchem, přesahujícím toto tělo. Tělo umírá, avšak duch který je přesahuje nemůže být dotčen smrtí. To znamená, že jsem nesmrtelná Duše.' To vše nebylo pouhé jalové přemýšlení; problesklo to skrze mne jako živé pravdy, které jsem přímo bez myšlenkového procesu vnímal. Byl jsem čimsi skutečným, jedinou skutečností svého současného stavu a všechna vědomá aktivita spojená s tělem byla zaměřena na toto já. Od tohoto okamžiku zaměřilo toto Já pozornost na sebe v mohutné fascinaci. Strach ze smrti najednou a navždy zmizel. Ego se ztratilo v záplavě vědomí Jáství. Absorpce do Já od toho okamžiku pokračovala. Ostatní myšlenky mohly přicházet a odcházet, jako rozličné tóny hudby, ale já jsem pokračoval jako základní tón, který podbarvuje a mísí se se všemi ostatními tóny.\".\"\n\nPo této události ztratil zájem o školní studium, přátele a příbuzné. Stranil se společnosti, dával přednost sezení o samotě, pohlcený v koncentraci\nna Já, denně chodil do Meenakshi Temple, extaticky oddán obrazům Bohů, z jeho očí kanuly slzy.\n\nVenkataramanův starší bratr Nagaswamy si všimnul jeho velké proměny a několikrát jej káral za jeho odpoutanost od všeho okolí. Asi 6 týdnů poté\nco Venkataramana pohltilo Já, 29. srpna 1896, se pokoušel dokončit domácí úkol který mu zadal jeho učitel angličtiny kvůli nezájmu o studium.\nVenkataraman náhle odhodil knihu a ponořil se dovnitř do meditace. Jeho starší bratr jej opět začal kárat \"K čemu to všechno je pro někoho takového?\".\nVenkataraman neodpověděl, ale uvědomil si pravdu ve slovech svého bratra.\n\nRozhodnul se odejít z domu a jít do Arunáčaly. Protože věděl, že by to jeho rodina nedovolila, tajně vyklouzl a bratrovi řekl, že musí jít\ndo školy na doučování. Shodou okolností jej bratr požádal, aby si vzal pět rupií a zaplatil cestou do školy své školné. Venkataraman si vzal\natlas, spočítal cenu cesty, vzal si tři rupie a zbývající dvě nechal doma s listem, na kterém stálo: \"Vydal jsem se hledat svého Otce v souladu\ns jeho příkazem. Toto (míněno tato osoba) se zabývá pouze počestným podnikáním. Takže nad tím nemusí nikdo smutnit, ani vydávat peníze aby to hledal. Tvoje školné nebylo zaplaceno. Tady jsou dvě zbývající rupie.\"\n\nOkolo poledne opustil Venkataraman dům svého strýce a odešel na železniční nádraží. Asi ve tři hodiny příštího dne dorazil do\nViluppuramu a za úsvitu přišel do města. Unavený a hladový vyhledal potravu a hotel a čekal až do poledne, až bude jídlo připraveno.\nPak šel zpátky na nádraží a utratil zbývající peníze za lístek do Mambalappattu, což je zastávka na cestě do Tiruvannamalai. Odtud\nzamýšlel dojít zbylých asi 30 mil pěšky.\n\nZhruba po 11 mílích dorazil do chrámu Arayaninallur, před kterým se usadil aby odpočíval. Když kněz otevřel chrám na 'púdžu', Venkataraman\nvstoupil a usadil se ve sloupové hale, kde měl vizi křišťálového světla obklopujícího celé místo. Poté, co světlo zmizelo, seděl v hluboké\nmeditaci, než jej kněží, kteří potřebovali zavřít chrám, vyrušili. Požádal je o jídlo a byl odmítnut, ale poradili mu, že může dostat jídlo\nv chrámu v Kuluru, kam směřovali na bohoslužbu. Venkataraman je následoval a o pozdním večeru, když v tomto chrámě skončila \"púdža\", byl\nopět odmítnut. Když požádal o vodu, byl poslán do Šástrího domu. Vydal se tam, ale byl zesláblý, upadl a přitom rozsypal rýži, kterou dostal v chrámu. Když přišel znovu k vědomí, začal sbírat rozsypanou rýži, aby nepromarnil ani jediné zrníčko.\n\nMezi davem, který se shromáždil okolo Venkataramana, když upadl, byl také Muthukrishna Bhagavatar. Byl tak dojat Venkataramanovou výjimečnou\nkrásou a pocítil s ním takový soucit, že zavedl chlapce do svého domu, kde mu poskytl nocleh a jídlo. Bylo to 31. srpna, na svátek \"Gokulastami\"\n- den Krišnova narození. Venkataraman zastavil u Bhagavatara své náušnice a požádal jej o půjčku čtyř rupií, aby mohl svou pouť dokončit.\nJakmile se Venkataraman vydal na další cestu, dlužní úpis roztrhal, protože věděl, že náušnice už nikdy nebude potřebovat.\n\nRáno 1. září 1896 nastoupil Venkataraman na vlak a dojel zbylou vzdálenost. V Tiruvannamalai šel přímo do Chrámu Arunachaleswary. Nejenže byla otevřená brána chrámu, ale také byly otevřené dveře vnitřní svatyně. Uvnitř nikdo nebyl, ani kněz.\n\"Přišel jsem na Tvůj příkaz. Tvá vůle se staň.\" Objal v extázi \"lingu\". Palčivý pocit, který začal v Madurai (který později popsal jako\n\"nevýslovná muka, která jsem tam potlačil\"), se rozpustil v Arunachaleswarovi. Venkataraman byl bezpečně doma.\n\nPrvních několik týdnů strávil ve sloupové hale, ale posouval se na jiná místa v chrámu a nakonec do kobky Patala-lingamu, aby nebyl rušen.\nTam strávil celé dny ponořen v tak hlubokém samádhi, že nevnímal ani štípání havěti a hmyzu. V podzemní kobce jej objevil místní\nsvětec Seshadri Swamigal, který se jej pokoušel chránit. Po šesti týdnech u Patala-lingamu byl vynesen ven a očištěn. V následujících\ndvou měsícíh přebýval v Subramanya Shrine, tak nevědomý o svém těle a okolí, že musel být krmen, protože jinak by zemřel hlady.\n\nPoté byl pozván do mangového sadu vedle Gurumurtamu, chrámu asi míli od Tiruvannamalai. Krátce po jeho příjezdu se na něj přišel podívat sádhu\njménem Palanisvámi. Tento první daršan naplnil Palanisvámího mírem a požehnáním, který se od té chvíle o Šrí Ramanu staral a byl jeho\nstálým návštěvníkem. V době pobytu v jeskyních Gurumurtam a Virupaksha (1899-1916) a Skandasramam (1916-22),\nbyl nástrojem božské ochrany pro Ramanu, přebývajícího po většinu času ve stavu vnitřního požehnání bez vědomí těla\n\nŠrí Ramana postupně, navzdory svému tichu, strohosti a touze po soukromí přitáhnul pozornost návštěvníků, z nichž se někteří stali jeho žáky.\nNakonec jej objevila i jeho rodina. Nejprve přišel jeho strých Nelliappa Iyer a žádal jej aby se vrátil domů, přičemž mu sliboval že rodina\nnebude rušit jeho asketický život. Šrí Ramana seděl bez pohybu až to jeho strýc vzdal.\nV prosinci 1898 jej v chrámu Pavalakkunru, na jednom z východních výběžků Arunáčaly, vyhledala matka a bratr Nagaswami.\nDen po dni prosila o jeho návrat, avšak žádné slzy a přemlouvání na něj neměly viditelný vliv. Prosila o pomoc oddané, kteří se\nshromáždili okolo, až jeden požádal Ramanu aby své matce napsal odpověď. Ramana napsal na lísteček: \"V souladu s prarabdha karmou každého, Jeden\njehož funkcí je určovat přivádí každého k činnosti. Co se nemá stát se nikdy nestane, jakoukoli námahu by kvůli tomu mohl někdo vynaložit.\nA co se má stát se jistě stane, jakkoli by se to někdo mohl snažit odvrátit. To je jisté. Úlohou moudrosti je tedy setrvávat v klidu.\" Matka se\nvrátila smutná do Madurai.\n\nBrzy poté, v únoru 1899 se Šrí Raman posunul výše na Arunáčalu, kde krátce přebýval v jeskyních Satguru Cava a Guhu Namasivaya Cave,\nnež se na následujících 17 let usadil u jeskyně Virupaksha Cave, přičemž v létě používal jeskyni Mango Tree cave.\n\nV roce 1902 navštívil s psací destičkou mladého svámího státní úředník Sivaprakasam Pillai, který doufal že od něj obdrží odpovědi\nna otázky o tom \"Jak poznat vlastní pravou totožnost\". Těchto čtrnáct otázek položených mladému svámímu a jeho odpovědi byly\nprvním Ramanovým učením o sebedotazování, metodě díky níž se stal proslulým, a které byly nakonec publikovány pod názvem\n'Nan Yar?', neboli česky 'Kdo jsem já?'.\nZ lidí, kteří jej přišli navštívit se mnozí stali jeho žáky. V roce 1907 navštívil Ramanu Kavyakantha Sri Ganapati Sastri, uznávaný znalec\nvédanty. Poté co od něj obdržel ponaučení jej prohlásil za Bhagavána Šrí Ramanu Maharšiho. Od té doby je Ramana\nznám pod tímto jménem.\n\nV roce 1911 objevil Šrí Ramanu první zápaďan. Frank Humpreys, který tehdy pracoval v Indii jako policista, o něm napsal několik článků,\nkteré byly publikovány v \"The International Psychic Gazette\" v roce 1913. Do širšího známosti v Indii a ve světě se Maharši dostal\npo roce 1934, když Paul Brunton, který jej navštívil poprvé v lednu roku 1931, publikoval knihu \"Tajnosti indické\", která\nzískala velkou popularitu. V důsledku toho Ramanu navštívilo mnoho lidí, mezi nimi také Paramahansa Jógananda, Somerset Maugham (v jehož románu z roku 1944 \"The Razor's Edge\" se objevuje duchovní guru inspirovaný Šrí Ramanou), Mercedes de Acosta, Julian P. Johnson, a Arthur Osborne. Šrí Ramanova relativní\nznámost se ve 40. letech 20. století poměrně rychle šířila. Navzdory tomu zůstával Šrí Ramana v moci ticha, poměrně málo mluvil a nezabýval\nse ani slávou ani kritikou. Dále vedl\nasketický život.\n\nV roce 1912 byl za přítomnosti žáků pozorován stav kdy vykazoval příznaky smrti, který trval asi 15 minut. Poté údajně získal schopnost zabývat\nse praktickými záležitostmi i když zůstával v Sahadža Nirvikalpa Samádhi. V roce 1916 se matka Algammal a mladší bratr Nagasundaram\nk Ramanovi v Tiruvannamalai připojili a následovali jej když se přesunul do větší jeskyně Skandashram, kde Bhagaván žil až do konce roku 1922.\nJeho matka začala žít život \"sanjásína\" a Šrí Ramana jí věnoval intenzivní osobní vedení, když se zabývala vedením kuchyně ášramu.\nRamanův mladší bratr Nagasundaram poté co se také stal \"sanjásínem\" přijal jméno Niranjanananda a byl známý jako Chinnaswami (mladší svámí).\n\nV tomto období Ramana složil \"Pět hymnů na Arunáčalu\", svoji největší sbírku devocionální lyrické poezie. Prvním je\n\"Akshara Mana Malai\" (Svatební věnec veršů pro Šrí Arunáčalu). Byl složen v Tamilštině\njako reakce na žádost oddaného o píseň kterou by mohl zpívat když žebrá ve městě o almužny. \"Svatební věnec\" v zářivé symbolice\nvypráví o lásce a sjednocení mezi lidskou duší a Bohem, čímž vyjadřuje postoj duše, která dosud aspiruje.\n\nOd roku 1920 se matčino zdraví zhoršovalo. V den její smrti, 19. května 1922 u ní Šrí Ramana od 8 hodin dopoledne seděl. Svědkové tvrdí, že držel svoji pravou ruku na jejím srdci na pravé straně hrudníku a levou ruku na její hlavě až do 8 hodin večer, kdy ji prohlásil za osvobozenou,\ndoslova \"Adangi Vittadu, Addakam\" (\"absorbovanou\"). Později k tomu řekl: \"Víte, zkušenosti zrození jsou mentální. Myšlení také, závisí na\nsanskárách (sklonech mysli). Matka musela podstoupit všechna svá budoucí zrození v poměrně krátkém čase.\" Její tělo bylo uloženo v hrobce, na jejíž vrchol byl umístěn Šiva lingam, jemuž bylo\ndáno jméno \"Mathrubutheswara\" (Šiva projevující se jako matka). K připomenutí výročí smrti Ramanovy matky se každým rokem u \"Mathrubutheswary\" koná\npúdža, známá jako \"Aradhana\" nebo \"Mahápúdža\".\n\nPoté Šrí Ramana často chodil ze Skandášramu k její hrobce. V Prosinci 1922 sestoupil trvale ze Skandášramu a usadil se na úpatí hory, kde je\nŠrí Ramanášram umístěn dodnes.\n\nJak se Ramanášram rozrůstal vznikla v něm knihovna, nemocnice, pošta a mnohá další zařízení. Šrí Ramana vykazoval přirozený talent pro plánování\nstavebních projektů, jak uvádí Annamalai Swami ve svých vzpomínkách.\nAž do roku 1938 byl Annamalai Swami pověřen stavebním dohledem podle přímých Ramanových pokynů. Ve 40. letech 20. století mnozí z Ramanových nejhorlivějších oddaných odešli.\n\nŠrí Ramana projevoval také neobvyklou laskavost ke zvířatům, která podle jeho vyjádření mohou také dosáhnout osvobození. Ráno 18. června 1948\nsi všimnul, že jeho oblíbená kráva Lakšmí je blízko smrti. Podobně jako kdysi u své matky umístil Šrí Ramana svou ruku na její srdce a hlavu.\nKráva dopoledne pokojně zemřela a Šrí Ramana později prohlásil, že byla osvobozena.\n\nŠrí Ramana věřil v moc ticha a poměrně málo používal řeč. Vedl skromný a odříkavý život, co se týče nejnutnějších životních nezbytností\nzávisel na návštěvnících a oddaných. Avšak populární představa, že byl člověkem který po většinu času jen tiše seděl v samádhi je podle\nDavida Godmana, který o Šrí Ramanovi mnoho psal, naprosto zavádějící. Podle Godmana od doby kdy kolem něj začal vznikat ášram poté co\nza ním přijela jeho matka byl Šrí Ramana ve skutečnosti co se týče aktivit v Ášramu tak aktivní, až selhalo jeho zdraví.\n\nV listopadu 1948 lékař Ášramu na Maharšiho paži nalezl a následně odoperoval rakovinový výrůstek. Brzy poté, když se objevil další následovala\ndalší operace, kterou prováděl špičkový chirurg a následně ozařování rádiem. Doktor Šrí Ramanovi řekl, že pro zachování života by byla\npotřebná kompletní amputace paže, avšak Ramana odmítnul. Třetí a čtvrtá operace, proběhly v srpnu a prosinci 1949, avšak pouze jej oslabily.\nByly vyzkoušeny také alternativní medicínské přístupy; všechny však byly neúčinné a byly ukončeny do března, kdy se oddaní\nvzdali veškeré naděje. Během toho všeho zůstával podle svědků Šrí Ramana klidný a bezstarostný. I když se jeho stav zhoršoval,\nŠrí Ramana zůstával přístupný tisícům návštěvníků, kteří za ním přišli, i když ho pečovatelé žádali aby si odpočinul. Jeho vztah k smrti\nbyl vyrovnaný. Těm, kdo ho žádali, aby se v zájmu oddaných léčil odpovídal: \"Proč jste tak připoutaní k tomuto tělu? Nechte je odejít.\" a\n\"Kam bych šel? Jsem zde.\"\n\nOd dubna 1950 byl Šrí Ramana příliš slabý, nemohl už chodit do sálu a návštěvní hodiny byly omezeny. Návštěvníci stáli v řadě za malou\nmístností kde strávil své poslední dny, aby naposledy zazářil. Svámí Satjánanda, tehdejší návštěvník uvádí, že \"Večer 14. dubna 1950 jsme\nmasírovali Ramanovo tělo.\nOkolo pěti hodin nás požádal, abychom mu pomohli se posadit. V tom okamžiku oddaní začali zpívat \"Arunáčala Šiva, Arunáčala Šiva\".\nKdyž to Ramana uslyšel, jeho tvář zazářila radostí. Z jeho očí tekly slzy a po dlouhý čas nepřestávaly téct. Také jsem trochu poplakával.\nDával jsem mu lžíce vody se zázvorem. Doktor chtěl nařídit umělou respiraci, ale Ramana to odbyl. Šrí Ramanovo dýchání postupně sláblo a sláblo,\naž ve 20:47 úplně ustalo.\" Nezávislá svědectví uvádí, že v tom samém okamžiku bylo po celé Indii pozorováno světlo stoupající k obloze. Henri Cartier-Bresson, Francouzský fotograf, který tehdy byl na dva týdny v ášramu o této události vypráví:\n\n\"\"Byl to naprosto překvapivý zážitek. Byl jsem na otevřeném prostranství před svým domem, když mí přátelé obrátili moji pozornost k nebi,\nkde jsem uviděl živě zářivou kometu se světélkujícím ohonem, nepodobající se žádné kometě kterou jsem viděl do té doby. Přicházela z jihu,\npomalu se pohybovala přes oblohu a poté co dosáhla vrcholu Arunáčaly zmizela za ní. Protože to bylo tak neobvyklé, podívali jsme se všichni\nna hodinky - bylo 20:47 - a pak jsme běželi do ášramu, abychom zjistili že naše předtucha byla bohužel správná: právě v té minutě Mistr\nodešel do parinirvány.\"\"\n\nCartier-Bresson vyfotil 4. dubna jedny z posledních snímků Šrí Ramany, poté fotografoval přípravy na pohřeb. Ramanova odchodu v Indii údajně želely\nmiliony lidí. Dlouhý článek o jeho smrti v New York Times končí slovy: \"Zde v Indii, kde tisíce takzvaných svatých mužů rozhlašují svůj\nsouzvuk s nekonečnem se povídá, že nejpozoruhodnější věc na Ramanovi Maharšim byla, že o sobě nikdy nic zvláštního netvrdil, přesto se však\nstal nejmilovanějším a nejrespektovanějším ze všech.\n\nŠrí Ramanovo učení o sebedotazování, s kterým je nejčastěji spojován, bylo z hlediska védské filosofie klasifikováno jako cesta vědění (\"Džňána márga\"). Ačkoli je jeho učení všeobecně spojeno s hinduismem, upanišádami a advaita-védántou,\njsou mezi jeho učením a tradičními školami advaity určité rozdíly. Sám Ramana schvaloval praktiky rozmanitých duchovních cest a různých náboženství.\n\nJeho nejranější učení je dokumentováno v knize \"Nan Yar?\" (Kdo jsem Já?), prvně napsané v Tamilštině. Poprvé je publikoval Sri Pillai, avšak za definitivní je považována verze revidovaná Šrí Ramanou.\nPečlivý překlad do angličtiny je dostupný jako \"The path of Sri Ramana, Part One\" (Cesta Šrí Ramany, část I) od Šrí Sádhu Óm, jednoho z přímých\nžáků Šrí Ramany. Následují výňatky z této definitivní verze:\n\njedině štěstí je příčinou lásky, aby bylo získáno toto štěstí které je přirozeností člověk a které je zažíváno ve stavu hlubokého spánku\nve kterém není mysl, člověk by měl poznat sám sebe. Prostředkem k tomu je cesta poznání, jejímž hlavním prostředkem je dotazování se\n\"Kdo jsem já?\".\nnezbude nic takového jako oddělená mysl; myšlenka sama je tvarem mysli. Ve světě neexistuje nic jiného než myšlenky.\nv srdci [duchovní srdce je \"kousek napravo od středu hrudníku\"]. Dokonce i když člověk neustále myslí \"já\", \"já\", povede to do tohoto místa\n(Jáství)\".\npodobně jako dřívko použité pro zapálení pohřební hranice.\nodpovědi \"Mně\". Pokud se poté dotazuje \"Kdo jsem já?\", mysl (síla pozornosti) se obrátí zpátky do svého zdroje. Opakovaným cvičením se síla mysli\nsetrvávat ve svém zdroji zvyšuje.\n\nŠrí Ramana varoval před tím, aby sebedotazování nebylo považováno za pouhé intelektuální cvičení. Aby bylo správně provedeno, vyžaduje rozhodné\na intenzivní zafixování pozornosti na pocit \"já\", bez myšlení. Snad by bylo prospěšnější pohlížet na ně jako na \"sebe-pozornost\" či \"sebe-strpění\"\n(Sri Sadhu Om - The Path of Sri Ramana Part I). Klíč je v Ramanově vlastní zkušenosti smrti, když mu bylo 16. Poté co vyvstala otázka\n\"Kdo jsem já?\" \"obrátil svou pozornost velice horlivě do sebe\". Pozornost musí být zaměřena na \"Já\" až pocit dvojnosti zmizí.\n\nAčkoli doporučoval sebedotazování jako nejrychlejší prostředek pro realizaci, ví se že také doporučoval bhakti a sebe-odevzdání\n(svému Božstvu nebo Guruovi) buď současně nebo jako přiměřenou alternativu, která nakonec konverguje k cestě sebedotazování.\nUčení Šrí Ramany a tradiční škola advaity, kterou prorazil Šrí Šankaračárja mají mnoho společného.\nŠrí Ramana často zmiňoval a doporučoval studium následujících klasických prací:\nAštávakragíta, Ribhugíta a Esence Ribhugíty, Jóga vasišta sára (tj. esence jóga vasišty), Tripúra Rahásja, Kajvalja Nanvaníta\na Ellam Ondre. Avšak jsou zde praktické rozdíly mezi tradičními školami advaity, doporučující negativní \"néti, néti\"\n(sánskrtsky \"ani to, ani to\" [nejsem já]), nebo mentální afirmace že Já je jedinou realitou jako \"Já jsem Brahman\" nebo \"Já jsem On\",\nzatímco Šrí Ramana doporučuje dotazování \"\"Nan Yar\"\" (tamilsky, \"Kdo jsem já\"). Navíc, na rozdíl od advaistických škol,\nŠrí Ramana většinu příchozích rozhodně odrazoval od přijetí asketického způsobu života.\n\nukrývajících pravé Já jsou: Materiální, Vitální, Mentální, Vědomosti a Blaženost\n\nnež sebedotazování. Pokud je mysl ovládána jinými prostředky, bude se zdát jako by odezněla, avšak znovu povstane\". Povšimněte si, že \"Nan Yar\"\nbyla zdokumentována Ramanovým žákem M. Šivaprákšam Pillaiem, který již byl těžce ovlivněn tradiční advaitou a tak do ní přidal jako své\nvlastní vysvětlení poznámky o tradiční advaistické metodě negace; tyto dodatečné poznámky později Šrí Ramana odstranil.\n\nPovažoval za svého vlastního gurua Já, ve formě posvátné hory Arunáčaly. Šrí Ramana se neprezentoval jako guru, nikdy si nenárokoval\nžádné žáky a nikdy neoznačil žádné následovníky. Ačkoli se říká, že někteří z jeho návštěvníků se stali díky spojení s ním osvícenými,\na ačkoli existují zprávy o soukromém potvrzení, nikdy veřejně neprohlásil jakoukoli osobu za osvobozenou, s výjimkou své matky když zemřela.\nŠrí Ramana sám se označoval za atiášramu (osoba nad všemi kastovními a náboženskými omezeními, nepřipoutaná ve svém životě k ničemu),\na nepatřil k žádné posloupnosti mistrů, ani se k žádné nehlásil. Navzdory tomu existuje v současnosti mnoho učitelů, kteří se veřejně hlásí ke\nŠrí Ramanovi a někteří tvrdí, že jsou v jeho duchovní posloupnosti.\n\nJeho metodu lze charakterizovat následovně:\n\ns jakoukoli minulostí, a na oplátku nic nepožadoval;\npříznakem osvobození a že opravdový džňání vždy jednají pro druhé, ne pro sebe.\n\nV průběhu Šrí Ramanova života k němu byli přitahováni lidé z nejrůznějších sociálních vrstev, náboženství a zemí. Někteří zůstali po zbytek\nsvých životů (nebo jeho života) a sloužili mu s velkou oddaností, jiní přišli na jediný daršan a odešli, hluboce pohnuti mírem který\nvyzařoval.\n\nMnožství jeho následovníků napsalo knihy vysvětlující Šrí Ramanova učení. Šrí Muruganar (1893-1973), jeden ze Šrí Ramanových předních oddaných\nkterý žil 26 let jako Ramanův stín zaznamenal nejobsáhlejší sbírku Šrí Ramanových výroků v práci zvané \"Guru Vachaka Kovai\" (Věnec guruových rčení).\nŠrí Ramana tuto práci společně se Šrí Muruganarem pečlivě revidoval, upravil mnohá úsloví aby co nejpřesněji odrážely jeho učení a přidal\ndalší. Šrí Muruganar byl také Šrí Ramanovi k ruce při psaní Upadéša Saram (Esence pokynů) a Ulladu Narpadu (Čtyřiceti veršů o skutečnosti).\nŠrí Sádhu Óm strávil asi pět let se Šrí Ramanou a asi\n28 let se Šrí Muruganarem. Své pochopení Ramanova učení o sebedotazování popsal v knize \"The Path of Sri Ramana – Part One.\" (Cesta Šrí Ramany, část I)\nSuri Nagamma napsala svému bratrovi v telugštině sérii dopisů, ve kterých popisuje v průběhu pěti let Ramanovy dialogy s oddanými. Každý z těchto dopisů\nbyl před odesláním Ramanou opraven. Mezi Šrí Ramanovy opatrovníky patřili Pallaniswami (od r. 1897), Kunju Swami (od r. 1920), Mahava Swami,\nKrishna Bhishu a Annamalai Swami (od r. 1928).\n\nRukopisy Paula Bruntona přitáhly ke Šrí Ramanovi značnou pozornost Západu. Mezi ostatní Zápaďany píšící o Šrí Ramanovi patřili\nArthur Osborne (první editor časopisu ášramu \"The Mountain Path\"), Major Chadwick (který v Ramanově době vedl \"Véda Patásalu\") a\nS. S. Cohen. V méně vzdálené době píše David Godman, bývalý knihovník \"ášramu\", jak o Šrí Ramanově učení, tak také v sérii knih\n(\"Síla přítomnosti\") pronikavě portrétuje životy mnoha méně známých návštěvníků a oddaných Šrí Ramany. Swami Ramdas navštívil Ramanu\nna své poutní cestě v roce 1922, po daršanu strávil 21 dní sám při meditaci v jeskyni v Arunáčale, což jej vedlo k přímé realizaci že\n\"Vše je Ráma, nic než Ráma\".\n\nMaurice Frydman (a.k.a. Swami Bharatananda), Polský Žid, který později přeložil práci Nisargadatta Maharádže z marathi do angličtiny\nkonstatoval, že \"Já jsem To\" bylo také silně ovlivněno učením Šrí Ramany.\n\nČeským následovníkem 20. až 21. století vycházejícím z učení Šrí Ramany Maharšiho, je mystik, spisovatel a překladatel duchovní literatury Ing. Jiří Vacek. Do českého jazyka přeložil díla jako Kdo jsem já, Rozhovory s Ramanou Mahárišim a další. Ve svých pracích se pak autor mimo jiné rozsáhle a podrobně zabývá teorií a praxí átmavičáry, která při nepřetržitém provádění vede k poznání naší pravé podstaty, našeho pravého Já.\n\nK odkazu Šri Ramany Maharšiho se hlásil i Eduard Tomáš.\n\n\n\n\n\n\n"}
{"id": "307180", "url": "https://cs.wikipedia.org/wiki?curid=307180", "title": "Gottfried Wagner", "text": "Gottfried Wagner\n\nGottfried Wagner (* 13. dubna 1947) je multimediální režisér a publicista.\n\nJe pravnukem německého skladatele Richarda Wagnera a je označován za černou ovci rodiny Wagnerů. Jako jediný z rodiny se totiž distancoval od sympatií svých předků k nacionálnímu socialismu. Svůj příběh a historii rodiny sepsal mimo jiné v knize \"Kdo nevyje s Vlkem\" (Wer nicht mit dem Wolf heult). Slovní hříčka názvu je narážkou na Adolfa Hitlera, kterého Gottfriedova babička Winifred Wagnerová láskyplně nazývala Wolfem. Tato kniha ilustrující kritickou historii Bayreuthských hudebních slavností byla přeložena do mnoha jazyků. Fenoménu Wagnerů se pak věnuje v dalších knihách. \n\nKdyž Gottfried Wagner zjistil spojitost svých předků s antisemitismem a nacionálním socialismem, vzdal se slibné kariéry v operním světě a našel nové poslání: jako potomek pachatelů hledá dialog s potomky obětí nacistické ideologie. „Mým kompasem je Osvětim,“ říká Gottfried Wagner.\n\nGottried Helferich Wagner se narodil krátce po druhé světové válce 13. dubna 1947 v centru německého hudebního dění, především pak wagnerovského dění, v Bayreuthu. Své jméno mu nedal jeho otec Wolfgang Wagner náhodou. Gottfried se jmenuje Elsin bratr, vévoda brabantský v opeře \"Lohengrin\" slavného skladatele a Gottfriedova praděda Richarda Wagnera, a Gottfried se třetím jménem jmenoval i Gottfriedův strýc Wieland Wagner. Helferich bylo prostředním křestním jménem jeho dědy Siegfrieda Richarda Wagnera. Richard Wagner si toto jméno pro svého jediného syna vymyslel. Tento poněkud složitý řetězec jmen ovšem jen ilustruje způsob pojmenování v rodině Wagnerů.\n\n"}
{"id": "307184", "url": "https://cs.wikipedia.org/wiki?curid=307184", "title": "Calista Flockhart", "text": "Calista Flockhart\n\nCalista Kay Flockhart (* 11. listopadu 1964 Freeport, Illinois) je americká herečka, známá především ze seriálu \"Ally McBealová\", ve kterém hrála stejnojmennou postavu.\n\nMatka, Kay, učila na střední škole angličtinu a otec, Ronald, pracoval u firmy Kraft Foods. Jeho služební postup vyžadoval časté stěhování, proto Calista se svým starším bratrem Garym trávili dětství nejdříve v Illinois, Minnesotě, New Yorku, Iowě aby se pak usadili v New Jersey. Po studiu na střední škole v Medfordu složila zkoušky na Rutgersovu univerzitu, kde studovala drama, a kterou úspěšně ukončila v roce 1987.\n\nPrvní roli dostala v newyorském divadle \"Repertory Theater\", poté vystřídala několik regionálních divadel v Clevelandu, Louisvillu, Chicagu. Na průlomovou roli ale čekala několik let. Mezitím hrála jen menší role. Průlom přišel až v roce 1994, kdy si zahrála na Broadwayi ve hře Tennesseeho Williamse \"„Skleněný zvěřinec“\"(\"The Glass Menagerie\"). Pak se objevila po boku Kevina Spaceyho v první televizní roli Lillian Andersonové v seriálu \"„Darrow“\". O tři roky později hrála ve snímku \"„Nahý v New Yorku“\" (\"Naked in New York\"). Následně si zahrála ve filmu Roberta Redforda \"„Quiz Show“\", pak v komedii \"„Ptačí klec“\" (The Birdcage).\n\nNa Broadwayi si jí všiml režisér David E. Kelley a nabídl jí roli právničky v seriálu \"Ally McBealová\". Ta roli přijala a seriál okamžitě obletěl celý svět, stal se skoro kultovním a byl oceněn mnoha cenami.\nNásledoval \"„Sen noci svatojánské“\" (A Midsummer Night´s Dream), \"„Co vlastně ženy chtějí“\" (Things You Can Tell Just by Looking at Her), kde si zahrála po boku Glenn Close a Cameron Diaz.\n\nV lednu 2001 adoptovala Calista Liama, chlapce, který se narodil v nemocnici v San Diegu. Médii byla podezírána z anorexie a bulimie. Od roku 2002 byla zasnoubena s hercem Harrisonem Fordem, za kterého se v červnu 2010 provdala.\n\n\n\n"}
{"id": "307185", "url": "https://cs.wikipedia.org/wiki?curid=307185", "title": "Bufet", "text": "Bufet\n\nBufet (česká výslovnost [bifé] podle původní francouzské výslovnosti i [bufet] podle pravopisu) může být :\n\n\nPříjmení:\n\n\n"}
{"id": "307186", "url": "https://cs.wikipedia.org/wiki?curid=307186", "title": "Lázeň (zámek)", "text": "Lázeň (zámek)\n\nLázeň je malý empírový zámek, který dal postavit Jan Rudolf Černín z Chudenic na konci 18. století v katastru obce Chudenice. Zámek je chráněn jako kulturní památka.\n\nZámek stojí na svahu vrchu Žďár, poblíž léčivého pramene. Jde o jednoduchou empírovou jednopatrovou stavbu lázeňského typu. Kromě lázeňského zařízení zde bylo i několik hostinských pokojů. Objekt náležel Černínům, na jejichž chudenickém panství se objekt nacházel a byl pronajímán. Ale již na počátku 19. století si hrabě Černín v objektu vyhradil některé pokoje pro svoji potřebu. V této době byla již lázeňská budova označována jako zámek. Ve 20. letech 19. století byl objekt rozšířen o podkrovní místnosti a další prostory a byla v něm zřízena i domácí kaple. Pro lázeňské účely byla postavena nová budova a hostinec. Stavební úpravy zámku skončily v podstatě až na počátku 30. let 19. století. Další nákladnější úpravy byly uskutečněny ještě v letech 1858–1861. Zámek patřil až do roku 1945 Černínům. Po druhé světové válce sloužil jako rekreační středisko zaměstnanců Plzeňských pivovarů. V majetku společnosti Plzeňský Prazdroj zůstal postupně chátrající zámek až do prosince 2009, kdy byl vrácen rodině Černínů. K zámku patří také známé arboretum \"Americká zahrada\" a rozhledna Bolfánek na vrcholu kopce Žďár.\n\n\n"}
{"id": "307188", "url": "https://cs.wikipedia.org/wiki?curid=307188", "title": "Jošt", "text": "Jošt\n\nJméno Jošt (česká varianta jména Jost) neslo více lidí:\n\n"}
{"id": "307189", "url": "https://cs.wikipedia.org/wiki?curid=307189", "title": "Zdravotník", "text": "Zdravotník\n\nZdravotník je člověk s úplným středním, vyšším nebo vysokoškolským vzděláním. Zdravotníkem můžou ale také být lidé, kteří mají různé kurzy, akreditované Ministerstvem školstvní mládeže a tělovýchovy. Tyto kurzy jsou pak uváděny např pod názvy: ZZA – zdravotník zotavovacích akcí, který může jezdit s dětmi nebo jinými osobami na letní tábory, ozdravné pobyty, ale pozor, tato osoba není vystudována, má pouze absolvován kurz v rozsahu minimálně 40 hodin. Dále potom kurz ZNZZ – základní norma zdravotnických znalostí. Vystudovaní zdravotníci poté mohou pracovat na různých odděleních nemocnic, na záchranných službách, horských službách, či jiných ústavech nebo záchranných složkách.\n\nZdravotnické tituly jsou: \nTyto tituly mohou v dnešní zdravotnické sféře mít např. všeobecné zdravotní sestry, zdravotničtí záchranáři, sestry bakalářky, porodní asistenti, terapeuti, fyzioterapeuti, či jiní zdravotničtí pracovníci jako např. radiologický asistent či zdravotnický laborant.\n\nJsou to lidé, kteří ví, jak nejlépe pomoci druhým při zdravotních problémech a jiných urgentních stavech.\n\n"}
{"id": "307193", "url": "https://cs.wikipedia.org/wiki?curid=307193", "title": "Oswald Spengler", "text": "Oswald Spengler\n\nOswald Spengler (29. května 1880 Blankenburg – 8. května 1936 Mnichov) byl německý filosof a spisovatel, který se zabýval dějinami, uměním i politikou. Jeho nejznámější dílo je \"Zánik Západu\" (\"Untergang des Abendlandes\", 1918 a 1922), pokus o srovnávací studium civilizací, vybízející ke „konzervativní revoluci“. Nacisté se zprvu Spenglera dovolávali pro jeho kulturní pesimismus, od roku 1933 však upadl v nemilost pro odmítavý postoj k Hitlerovi a pesimistické hodnocení Německa.\n\nSpengler pocházel z drobné úřednické rodiny, roku 1891 se rodina přestěhovala do Halle, kde také roku 1899 maturoval. Od roku 1899 studoval v Halle, v Mnichově a v Berlíně matematiku, přírodní vědy a filosofii a roku 1904 promoval prací o Hérakleitovi. Při státní zkoušce z přírodních věd obhajoval téma \"Vývoj zrakových orgánů u živočichů\". V letech 1908–1911 učil na gymnáziu v Hamburku, ale jak se naskytla příležitost, odstěhoval se do Mnichova a živil se jako kulturní redaktor a spisovatel. Spenglerovo myšlení formoval jednak pietismus, jednak sociální darwinismus Ernsta Haeckela a hluboký obdiv k Nietzschemu – zejména k myšlenkám dekadence a vůle k moci – a ke Goethovi.\n\nPro špatné zdraví a nervové nesnáze nebyl Spengler odveden do armády a zabýval se svou teorií dějinného růstu a úpadku civilizací. Za války napsal dvě memoranda, německému císaři a šlechtě, kde se přimlouval za národní smíření politických směrů ve prospěch větší moci Německa. V letech 1918 a 1922 vydal dílo \"Zánik Západu\", které ho okamžitě proslavilo a stalo se tématem mnoha debat a polemik. Po porážce Německa v roce 1918 Spengler vystupoval jako odpůrce parlamentní demokracie a doufal, že ji nahradí silný diktátor. Roku 1919 odmítl pozvání na univerzitu v Göttingen a roku 1933 na univerzitu v Lipsku. V červenci 1933 ho pozval Hitler k rozhovoru, ale na podzim téhož roku vydal Spengler knihu \"Léta rozhodování\", kde se od nacismu distancoval a oslavoval italský fašismus. V B. Mussolinim viděl typus budoucího Césara.\n\nPřes tyto postoje nacistická propaganda knihu nezakázala a snažila se Spenglera přemluvit ke spolupráci. V Noci dlouhých nožů v červnu 1934, kdy si Hitler vyřizoval účty se svými bývalými spolupracovníky, byli zabiti i dva ze Spenglerových přátel. Nad hrobem jednoho z nich, mnichovského kritika Willi Schmida držel Spengler pohřební řeč, což byl projev značné odvahy. Od té doby srovnával Spengler nacismus s bolševismem, podle něho tím nejhorším zlem moderní doby. Zemřel náhle v květnu 1936 na srdeční selhání, takže se mluvilo i o tom, že byl zavražděn.\n\nBěh světových dějin se podle Spenglera řídí zákony, podobnými zákonům života. Civilizace se rodí, rostou a hynou, protože ztratily schopnost tvořivě řešit nové problémy. Už v \"Zániku západu\" klade vedle sebe „kulturní monády“ jako antiku, Indii, Babylon a západní civilizaci a snaží se na nich doložit své teorie. S historickými fakty přitom zachází velmi násilně, takže historikové jeho dílo vesměs odmítali jako diletantské.\n\nSpengler se však nespokojil analýzou dějin, ale nabízel i návody k jednání. Západ se podle něho vyčerpal a na místo tvořivé a silné kultury, jak ji ztělesňuje Goethe, postavil slabošskou a rovnostářskou civilizaci s hesly svobody a rovnosti. Budoucnost je však podle něho v síle a je-li současnost kulturně málo plodná, musí tím víc bdít nad svými tradičními hodnotami, udržovat řád a vědomí povinnosti. Proti slabošskému Západu by se Německo mohlo spojit s barbarským, ale mladým a silným Ruskem. Naopak dětinský a nebezpečný Hitlerův rasismus nemůže obstát v budoucí konfrontaci s anglosaským parlamentarismem.\n\n\"Zánik západu\" byla jedna z nejúspěšnějších knih své doby a její titul se stal okřídleným rčením. Mnohým čtenářům se zdálo, že přesně odpovídá na válečnou porážku a na otázky doby, a fascinovalo je množství materiálu z nejrůznějších oblastí, jež Spengler velmi působivě snesl a propojil. Kniha (přechodně) nadchla Thomase Manna a inspirovala britského historika Arnolda Toynbeeho k jeho monumentálnímu životnímu dílu \"Studium historie\". Popperova \"Bída historismu\" je napsána mj. proti Platónovi a Spenglerovi.\n\n\n\n"}
{"id": "307194", "url": "https://cs.wikipedia.org/wiki?curid=307194", "title": "Adriena Šimotová", "text": "Adriena Šimotová\n\nAdriena Šimotová (6. srpna 1926 Praha – 19. května 2014 Praha) byla česká malířka, grafička a sochařka.\n\nCelou její tvorbou prostupoval hluboký zájem o člověka, síť vztahů a symboliku lidského těla, směřoval do nitra člověka, nikoli k jeho tělesné schránce. Opustila klasickou malířskou techniku a různými technikami zpracovávala papír a textil. Spolu se svým manželem, malířem Jiřím Johnem, byli při zakládání české umělecké skupiny UB 12. Rovněž byla členkou uměleckého seskupení malířů skupiny G7.\n\nUpoutala na sebe pozornost svou svéráznou uměleckou technikou, která spočívá v mačkání, prořezávání a vrstvení papíru. Tímto vznikala díla s otisky dlaní, chodidel nebo celého těla. Po celý život se snažila vytvářet nové techniky a postupy a přispívala tím k oživení české výtvarné scény. S životními těžkostmi se vyrovnávala svým vlastním způsobem, který se odráží v její výtvarné práci. Sama uváděla, že utrpení a bolest ji zpevnily a otevřely pro ni nové obzory. Její obrazy jsou vidět ve sbírkách např. v Tokiu, Washingtonu, Paříži, Stockholmu a na mnoha českých výstavách.\n\nPocházela z evangelické rodiny, která patřila k pražské střední vrstvě. Její otec byl technický úředník původem z chudé rolnické rodiny. Matka vystudovala Vysokou školu uměleckoprůmyslovou, avšak celý život byla ženou v domácnosti. Její tvorbu ze všech členů rodiny nejvíce ovlivnila její babička, švýcarská Francouzka, která vytvářela rodinné intelektuální zázemí.\n\nJejí dětství i následnou tvorbu silně poznamenala druhá světová válka. Po okupaci Sudet přišli do její třídy noví žáci, vyhnaní z pohraničí, naopak ze třídy odešli její židovští spolužáci a spolužačky, kteří byli i se svými rodinami posláni do Terezína. Velmi se bála náletů. Vzpomínala, že během prvního náletu, který zažila, hrála zrovna kamarádkám na klavír Beethovenovu Patetickou, druhou větu. Poté, co začaly padat bomby, se její kamarádky schovaly pod koberec, ale ona se nemohla hnout od klavíru, ruce jí zamrzly na klávesách. Za oknem viděla, jak se hroutí věže a umírají lidé. Bylo to poprvé, co viděla mrtvého člověka. Od té doby už nikdy Patetickou nedokázala zahrát. Během každého náletu prožívala pocity mezního ohrožení. Ačkoli se náletů bála, přesto při nich dokázala malovat. Její touha po pocitu setkávání (se vznikajícím dílem, s jeho doposud neodhaleným tajemstvím, pozn. autorek) tak byla silnější než strach z bombardování.\n\nV dětství výborně hrávala na klavír, dokonce váhala nad tím, zda půjde studovat hudbu, či malování. Zasáhla však její maminka, která prohlásila: „\"Kreslení je lepší, protože i s menším talentem se můžeš tvořivě uplatnit.\"“\n\nV letech 1940 až 1941 navštěvovala soukromou grafickou školu v Praze. V letech 1942 až 1945 studovala na Střední grafické škole v Praze, kde byl její profesorem i Zdeněk Balaš, který ji dle jejích slov naučil vše, co mohla vědět o barvě. Rovněž ji vytrvale podporoval v její práci, což pro ni bylo tehdy velmi důležité.\n\nV letech 1945 až 1950 studovala VŠUP v Praze pod vedením profesora Josefa Kaplického, u něhož v letech 1950 až 1953 pokračovala postgraduální aspiranturou. Považovala ho za nejosvícenějšího ze všech jejích kantorů. Na konci aspirantury se společně s Kaplickým a několika kolegy podílela na reliéfu pro Expo 58 v Bruselu.\n\nV roce 1953 si vzala malíře, ilustrátora a grafika Jiřího Johna, jenž byl rovněž členem skupiny UB 12 a žákem Balaše a Kaplického. Zemřel v roce 1972 po dlouhé těžké nemoci. Jeho smrt ji hluboce zasáhla a silně ovlivnila i její tvorbu, zejména co se týče použití barev. Stejně tak ji poznamenala i smrt jejího syna, který zemřel v roce 1994. V letech 1991–1998 a v roce 2003 vyučovala na Mezinárodní letní umělecké akademii v Salzburgu.\n\nStala se rovněž básnířkou – v roce 1997 vyšla pod názvem \"Hlava k listování\" kniha jejích textů a básní z let 1945–1997, kterou připravila Milena Slavická. Režisér Jaroslav Brabec o ní natočil dokument v cyklu GENUS (1996). Je jednou ze tří umělkyň vystupujících v dokumentu \"Moje 20. století\" (2005) režisérky Olgy Sommerové. \n\nZemřela 19. května 2014.\n\nV encyklopediích bývá zařazována jako výrazná představitelka generace šedesátých let. O její tvorbě se hovoří jako o meditativní – zabývá se tělem a jeho prostřednictvím se dotýká světa. Nesnaží se zpodobnit člověka, ale cosi pro ni důležitého z jeho duše. Z jejího díla sálá klid a jistá přesná a vyvážená jemnost.\n\nDle jejích vlastních slov: „\"Díky svému původu jsem měla tedy možnost poznat různá prostředí: zemědělský proletariát, intelektuální pražskou vrstvu a z manželovy strany dělnický proletariát. To mi umožnilo se celý život pohybovat všude dost svobodně, a to je další velký dar, který jsem dostala.\"“\n\nTypickými materiály, se kterými pracovala, byly bílý ruční papír, pauzák a japan, jež vrstvila, trhala, mačkala a vytvářela z nich reliéfy a frotáže, tedy otisky.\n\nOd roku 1960 byla členkou skupiny UB 12, která byla obdobou euroamerického hnutí Nová figurace. Do této skupiny přivedla i svou blízkou přítelkyni A. Kučerovou. Dle jejích slov ji však se členy skupiny UB 12 pojilo spíše přátelství než spojenectví. Toto přátelství výrazně ovlivnilo její život i tvorbu.\n\nPozději ji ovlivnil pop-art. Silně na ni dle jejích slov zapůsobilo setkání s knihou M. Bubera \"Já a ty\" – ve své práci se pak snažila zkoumat dvojí postoj a dvě základní slova, která pro ni byla: Já-Ty. S její emotivní ženskou tvorbou byl vždycky spojován hluboký etický kredit – ani v nejtěžších dobách nepřijímala zakázky, se kterými se vnitřně neztotožňovala.\n\nDo začátku 70. let stavěla její díla na zářivých barvách, nejednalo se však jen o figurální a temperové obrazy \"(Balkony, 1959; Zrcadlo, 1962)\", ale objevovaly se i první grafiky a koláže (\"Očista\", 1967; \"Žízeň II\", 1976). Avšak po okupaci Československa a zejména smrti manžela začaly její barvy blednout, opouštěla malbu, neboť se jí zdála příliš plytká, začala v tvorbě využívat textil a expandovala do prostoru. Po nástupu normalizace mohla vystavovat pouze neoficiálně. Oporou v tomto těžkém období jí byli přátelé a přítelkyně a rovněž zájem ze zahraničí: V roce 1970 dostala zlatou medaili na bienále ve Florencii, roku 1979 velkou cenu na bienále v Lublani a v roce 1991 byla vyznamenána Rytířským řádem za literaturu a umění ve Francii, kde poté často nejen vystavovala, ale i pracovala.\n\nV 80. letech se jejím hlavním médiem stal papír, který různě perforovala (\"Návrat ztraceného syna II\", 1985), promačkávala (\"Důlek\", 1986), vrstvila a prořezávala (\"Podpírání\", 1984) nebo z něj vytvářela celé papírové objekty (\"Mrtvá hlava\", 1984).\n\nV první polovině 90. let se v její tvorbě prolínaly motivy melancholie, strachu, samoty, opuštění a míjení se s objevováním magie běžných každodenních věcí a událostí \"(Stůl II, Židle - Pašije, 1991, Ruka I-II, 1992, Vytrácení podob, 1997)\". Po smrti syna navíc ve svých dílech začala vyvolávat podoby lidí jí blízkých, kteří již zemřeli – nejprve členů rodiny, následně přátel a některých spolužáků.\n\nV roce 2004 bylo její dílo \"Extatická postava\" součástí oltáře gotického kostela sv. Anny na Starém Městě v Praze.\n\nSama ke svým dílům uváděla: „\"Nepřála bych si, aby někdo hledal v mém díle patetické poselství. To určitě ne. Ale přesto jsem ráda, když někdo tu flašku se vzkazem vytáhne. Vzkaz, to je to správné slovo. Vzkaz v mé tvorbě je možné najít. Na něj si troufám, a pak ho také každý nemusí vytáhnout. Je to věc svobodné volby. Na nikoho nenaléhám.\"“\n\nI v pokročilém věku a přes určitá zdravotní omezení se nevzdávala uměleckých ambicí. Důkazem toho byla i její výstava \"Vyjevování\", pořádaná v pražské galerii Rudolfinum, která obsahovala její práce vzniklé v letech 2008–2010.\n\nByť je její umělecký projev považován za feministický, ona sama se k feminismu nikdy nehlásila. Stejně jako Kmentová a další umělkyně 50. a 60. let byl pro ni zásadní spíše odpor vůči totalitnímu režimu. Dle svých vlastních slov nikdy nepociťovala diskriminaci. Nicméně umění mužů a žen považuje za rozdílné, neboť „když jde muž po lávce k cíli, nevidí nic než ten cíl a nevnímá, na co šlape. Zatímco žena vnímá všechno kolem - co se kde děje, tu šlápne vedle, tu odbočí a zase se vrátí. Možná toho cíle později dosáhne, ale jiným způsobem.“\n\nProblematikou, jakou úlohu sehrály ženy v moderní vizuální kultuře, nejen jako umělkyně a intelektuálky, ale také jako objekty a konzumentky vizuálních obrazů „ženství“, které spoluutvářely nové, moderní formy genderové identity, se zabývá projekt Mgr. Martiny Pachmanové, Ph.D.\n\n\n\n"}
{"id": "307195", "url": "https://cs.wikipedia.org/wiki?curid=307195", "title": "Spengler", "text": "Spengler\n\nSpengler může být:\n\n\n"}
{"id": "307196", "url": "https://cs.wikipedia.org/wiki?curid=307196", "title": "Extrakapsulární extrakce", "text": "Extrakapsulární extrakce\n\nExtrakapsulární extrakce (ECCE) je, v současnosti překonaná, metoda operace katarakty – šedého zákalu u lidí i zvířat. V současnosti se v rozvinutých zemích prakticky neprovádí. V ČR se používá jen u cca 0,01% operací šedého zákalu. Zbylých 99,9% operací se provádí metodou fakoemulzifikace pomocí ultrazvuku nebo femtosekundového laseru.\n\nECCE se provádí až na výjimky ambulantně a její obtížnost pro pacienta (nikoli pro operatéra) je srovnatelná se zhotovením větší zubní výplně. Vzhledem k dokonalé anestetizaci očí (zpravidla neinjekčně – kapkami) je prakticky bezbolestná. Odstranění zkaleného jádra čočky je dnes jediný způsob, jak trvale odstranit a vyléčit kataraktu a vrátit pacientovi ubývající či ztracený zrak. ECCE spočívá v odstranění kataraktického jádra čočky při zachování předního i zadního čočkového pouzdra, které kataraktou nebývá zpravidla postiženo. Do uvolněného prostoru je možno implantovat buď ihned či kdykoli později standardní nitrooční (intraokulární) čočku a plně tak nahradit optickou mohutnost původní zakalené čočky. Jediné, co nelze obnovit, je akomodace původní čočky. Po operaci je nová čočka zaostřena zpravidla do dálky a na blízko pacient nosí brýle se spojkami do +4D. Možné je ale i nastavení opačné, kdy novou čočku nastavíme na blízko a pacient nosí do dálky brýle do −4D. V obou případech jsou optické mohutnosti nových brýlí hraniční, silnějších brýlí není třeba.\n\nPřed vlastní operací se provádí biometrie oka spočívající v pečlivém změření původní optické mohutnosti oka a vlastní optické mohutnosti kataraktické čočky. Podle ní se „vyrobí“ nová čočka doslova na míru. Mohutnost lidské čočky je zpravidla přes +20D, krátkozrací lidé ji mohou (nemusí) mít větší, dalekozrací naopak menší. Z uvedeného vyplývá, že při ECCE se dá odstranit a vykorigovat zároveň i refrakční vada, kterou pacient původně měl.\n\nHistorie ECCE je velice stará, sahá až do Francie na konec 18. století, kdy oftalmolog Daviel provedl první operaci tohoto typu. Jednalo se o poměrně radikální výkon, spočívající v odstranění čočkového jádra a částečného zachování pouzdra.\n\nDnes se provede po miniaturním řezu či spíše vpichu fakoemulzifikace (rozdrcení) kataraktické čočky ultrazvukem a následné odsání. Poté se podle materiálu nové čočky provede řez k jejímu zasunutí do pouzdra a následná fixace do definitivní polohy. Vše probíhá pod speciálním operačním mikroskopem, při maximální přesnosti a naprosté sterilitě.\n\nImplantaci čočky při ECCE poprvé provedl anglický oftalmolog Harold Ridley v roce 1949, kdy použil plexisklo jako materiál, který lidský organismus snáší a neodhojuje. Přesto se však ECCE s implantací čočky stala u nás standardem až na počátku 90. let. Postupně se tato metoda vyvíjela dále, zdokonalovaly se materiály i operační technika. \n"}
{"id": "307198", "url": "https://cs.wikipedia.org/wiki?curid=307198", "title": "Jižní Súdán", "text": "Jižní Súdán\n\nJižní Súdán (), formálně Jihosúdánská republika (), je stát v severovýchodní Africe. Osou státu je Bílý Nil a povrch z velké části tvoří mokřiny a tropické lesy. Nejvyšší horou je Kinyeti nedaleko hranice s Ugandou. Území je složeno z celkem 10 států s celkovou rozlohou 644 329 km. Dle odhadů zde žilo v roce 2012 kolem 10 625 176 obyvatel převážně křesťanského a animistického vyznání. Jeho hlavním a současně největším městem je Džuba. Jižní Súdán sousedí na východě s Etiopií, na jihu s Keňou, Ugandou a Demokratickou republikou Kongo a na západě se Středoafrickou republikou. Na severu sousedí se Súdánem. Úředním jazykem je angličtina. Jižní Súdán je nejnovějším vzniklým nezávislým státem k roku 2012.\n\nV předkoloniální epoše se na území Jižního Súdánu nekonstituoval žádný významnější státní útvar. Na počátku 20. století se zde dominantní silou stali Britové, kteří Jižní Súdán spravovali odděleně od dnešního súdánského území. Během jednání o nezávislost byl však Jižní Súdán přivtělen ke svému severnímu sousedu, což dalo vzniknout novodobému súdánskému státu, oficiálně nezávislému od roku 1956. Vzhledem k neochotě súdánských elit zavést autonomní uspořádání pro jižní oblasti vypukla první občanská válka trvající až do roku 1972, kdy byla uznána jihosúdánská autonomní vláda. Autonomní postavení bylo o 11 let později nicméně znovu zrušeno, což vedlo k vypuknutí nové občanské války, jež byla ukončena podpisem mírové dohody roku 2005. Od té chvíle se jihosúdánské území těšilo autonomii s tím, že šest let od podepsání smlouvy proběhne v Jižním Súdánu hlasování o nezávislosti. Poté, co v lednu 2011 přes 98 % voličů hlasovalo pro odtržení, vyhlásila jihosúdánská vláda 9. července 2011 samostatnost. Země se potýká s následky dlouhé občanské války, rovněž ale i s bojem protivládních povstalců a krvavými etnickými konflikty.\n\nJižní Súdán má republikánské státní zřízení. Vedoucí postavení v politice má Súdánské lidově osvobozenecké hnutí v čele s jihosúdánským prezidentem Salva Kiirem Mayarditem. Ekonomika státu je nerozvinutá, státní finance takřka úplně závisí na ziscích z prodeje ropy, jež se v Jižním Súdánu těží. Země je dosud ekonomicky závislá na svém severním sousedu Súdánu, neboť se přes něj dováží většina zboží a rovněž přes jeho území vede ropovod k rafinériím na severu. Infrastruktura je spolu se školstvím ve špatném stavu, mnoho obyvatel nemá přístup k elektřině ani základním hygienickým zařízením. Číst a psát umí jen něco přes čtvrtinu obyvatelstva. Vláda vydává značnou část svých příjmů na armádu, ostatní složky státu, jako je policie či justice, jsou zanedbané. Jižní Súdán má svébytnou kulturu, tvořenou desítkami různých etnik, z nichž nejpočetnější jsou především Dinkové a Nuerové.\n\nSlovo Súdán pochází z arabštiny ze slovního spojení „bilád as-súdán“, které znamená „země černochů“. Vedle označení Jižní Súdán byly navrženy další alternativy, například Kuš, podle země z biblických dob, jež se měla přibližně v této oblasti nacházet, případně Nový Súdán, Nilská republika, Ekvátorie či Džuwama. V únoru 2011 bylo rozhodnuto, že země ponese název Jižní Súdán.\n\nNa území dnešní Súdánské i Jihosúdánské republiky existoval před příchodem Britů větší počet nezávislých domorodých kmenů či nepříliš rozsáhlých států, jejichž obyvatelé do těchto míst přišli převážně během 15. až 19. století. V letech 1820–1821 se Egyptu podařilo obsadit severní části súdánského území, avšak ani egyptská správa, ani mahdistický stát existující v letech 1883–1898 nedokázal získat v této oblasti silnější oporu. Vládní moc se vždy omezovala jen na několik opevněných bodů, takže země byla fakticky pod kontrolou zdejších kmenů. Ty na druhou stranu trpěly častými nájezdy otrokářů ze severu. V souvislosti s britským dobýváním Súdánu došlo na území Jižního Súdánu ke konfrontaci francouzské expedice a britských sil známé jako Fašodská krize. Tento incident byl vyvrcholením delšího britsko–francouzského soupeření ve východních částech Afriky – jednalo se zejména o zajištění pro Egypt důležitého údolí řeky Nilu tak, aby žádná z koloniálních velmocí nemohla narušit britské zájmy. Přes vyostřený průběh nakonec celá situace skončila stažením francouzských jednotek z jihosúdánského území a potvrzením britské nadvlády v této oblasti. V březnu 1899 byla poté podepsána dohoda, na základě níž si Britové a Francouzi rozdělili sféry zájmu podél linie řek Kongo a Nil. Francouzi ovšem nebyli jediní, kdo se snažil získat jihosúdánské oblasti pod svůj vliv – část jihosúdánského území známou jako Enkláva Lado prohlásili za svou v roce 1892 Belgičané a připojili ji k Belgickému Kongu. Na základě belgicko-britské dohody z roku 1896 však připadlo toto území v roce 1910 rovněž Britům, čímž byla jejich dominance v oblasti zpečetěna.\n\nRoku 1899 byla vyhlášena společná anglo-egyptská správa Súdánu, přičemž Britové si v rámci rozdělení moci podrželi rozhodující vliv. Rovněž vyšší správní posty zastávali pouze britští úředníci. Súdán byl kvůli náboženským i etnickým rozdílům (na severu žila převážně muslimská a arabská populace, na jihu naopak převažovali animisté a křesťané s africkým původem) rozdělen na jih a sever. V jižních oblastech se na rozdíl od arabského severu prosadila jako úřední jazyk angličtina. Zatímco severní Súdán se podařilo rychle dostat pod kontrolu, v jižních částech odboj trval déle, což se projevilo i v nedostatku prostředků na modernizaci, protože ty byly vydávány na udržení pořádku a potlačení odporu zdejšího obyvatelstva.\n\nOd počátku 20. století se začal v Súdánu silně rozvíjet nacionalismus, jenž zapustil kořeny zejména v prostředí nové súdánské elity, která již získala vzdělání západního typu. Po neúspěšném povstání roku 1924 vedeném těmito špičkami súdánské společnosti se britská správa pokusila v následujících letech připravit Súdánce na samostatnou vládu, takže byla vytvořena poradní rada s působností pro severosúdánskou kolonii. Súdánští nacionalisté však stále více tlačili na vládu Velké Británie, aby byl tento poradní sbor přeměněn na legislativní shromáždění, které by mělo ve své kompetenci i jihosúdánské oblasti, čímž by se tyto dva správní celky – severní a jižní Súdán – sjednotily. K tomu roku 1947 také došlo. Na Džubské konferenci, uspořádané téhož roku, byli představitelé Jižního Súdánu o tomto vývoji informováni bez možnosti jakéhokoliv zvrácení britsko–súdánské dohody. Zároveň britská vláda vybrala 13 jihosúdánských zástupců, kteří byli donuceni připojit se k nově vzniklému súdánskému legislativnímu orgánu. Vzhledem k tomu, že úředním jazykem užívaným při jeho zasedáních byla nadále pouze arabština, byla možnost politické participace pro anglicky mluvící zastupitele jižních oblastí silně omezena, což pouze zvyšovalo napětí mezi jižními a severními společenskými elitami.\n\nSúdán vyhlásil oficiálně nezávislost 1. prosince 1956. Súdánský politický život však nedosáhl dostatečného vývoje, aby se poměrně nedávno ustavené demokratické zřízení mohlo úspěšně udržet – politické strany nebyly dostačujícím způsobem organizovány a většinou se zakládaly na nejistých politických spojenectvích. Rozhodujícím měřítkem byl osobní zájem a příslušnost k náboženským frakcím. Nespokojenost a deziluze umožnily úspěšné provedení puče, kterým se roku 1958 dostal k moci vrchní velitel súdánské armády Ibrahím Abbúd, ten byl ovšem roku 1964 opět svržen a došlo k nastolení demokratické vlády. Nedostatky předešlého demokratického systému se projevily i tentokrát, takže v roce 1969 byl zorganizován nový puč pod vedením Džafara Muhammada an-Numairího, politika inklinujícího k socialismu. I ten musel čelit několika pokusům o převrat a aby si naklonil v 80. letech zastánce islámského fundamentalismu, především Muslimského bratrstva, zavedl k září 1983 řadu legislativních opatření majících za cíl upravit súdánský zákoník v souladu s islámským právem šaríou. Roku 1985 byl svržen dalším ozbrojeným převratem a o rok později se konaly nové volby. Ani nový demokratický režim nevydržel příliš dlouho – puč roku 1989 vynesl k moci militantní islamisty pod vedením Umara al-Bašíra, který Súdánu vládl do dubna 2019, kdy byl svržen armádou.\n\nJeště před vyhlášením nezávislosti odmítla súdánská politická reprezentace splnit dříve garantovaný slib na vytvoření federálního správního systému. Odpor k tomuto kroku vedl k vytvoření prvního jihosúdánského ozbrojeného odporu, který započal 18. srpna 1955, když se vzbouřila skupina vojáků z jižních oblastí dislokovaných ve městě Toritu. Ačkoliv byla tato rebelie rychle potlačena, části vojáků se podařilo uprchnout a vytvořit povstalecké hnutí, které se se súdánskou vládou pustilo do sedmnáctileté občanské války. Dlouhý konflikt znamenal vyhnání velkého množství lidí z jejich domovů a vedl k tíživému zpomalení politického a ekonomického rozvoje v zemi. Až za vlády Numajrího, který potřeboval stabilizovat svou moc po nepodařeném komunistickém puči z roku 1971, bylo dosaženo dohody a 27. února 1972 byla v Addis Abebě podepsána smlouva zaručující jižním oblastem autonomii. Ačkoliv se s pomocí jihosúdánských skupin podařilo Numajrímu udržet se u moci, dohodu z Addis Abeby nepodporovaly v rámci súdánské politiky ani sekularistické, ani náboženské politické strany. Další olej do ohně představovalo objevení ropných zásob v jižních oblastech na konci 70. let. Proti dohodě o autonomii se postavila značná část súdánského politického spektra a Numajrí, aby si vládu nadále udržel, vyšel těmto skupinám vstříc a vedle upravení zákoníku zrušil roku 1983 autonomní uspořádání jihu, zavedl zde znovu arabštinu na úkor angličtiny a převedl pravomoci nad jihosúdánskými vojenskými silami pod přímou kontrolu centrální vlády. Tato opatření vyprovokovala novou občanskou válkou mezi severem a jižními povstalci, mezi nimiž získala významné postavení zejména Súdánská lidově osvobozenecká armáda (popřípadě Súdánské lidově osvobozenecké hnutí, SPLM) vedená plukovníkem Johnem Garangem. Po dlouhou dobu však společný postup jihosúdánských povstaleckých skupin nebyl pro soupeření a boje mezi sebou možný, k dohodě mezi různými frakcemi či k likvidaci případných konkurentů došlo až v polovině 90. let. Po celá 90. léta a na počátku 21. století pokračovala snaha některých súdánských sousedů o zprostředkování příměří vedoucího ke spravedlivému rozdělení zdrojů, politického zastoupení a uspokojivému vyřešení vztahu státu a náboženství. Konečné dohody bylo dosaženo až roku 2005, na základě níž občanská válka oficiálně skončila. Od jejího započetí roku 1983 bylo zabito více než 2 miliony lidí a dalších 4 až 5,5 milionu bylo nuceno opustit své domovy.\n\nNa základě mírové smlouvy z roku 2005 přijala súdánská vláda novou ústavu, v rámci níž byla pro Jižní Súdán ustanovena autonomní vláda. Zároveň obě strany došly k dohodě co se týče rozdělení křesel v parlamentu i pozic v úřadech, rovněž došlo k rozdělení zisků z těžby ropy, kterou Súdán začal exportovat roku 1999. Šest let po přijetí mírové smlouvy mělo dojít v Jižním Súdánu k uspořádání referenda o nezávislosti, podobným způsobem se mělo vyřešit i právo na spornou oblast Abyei. Vedle Jižního Súdánu bylo přiznáno zvláštní správní postavení i dvěma oblastem pod kontrolou Súdánu – Jižnímu Kordofánu a Modrému Nilu. Al-Bašír si po změně ústavy roku 2005 podržel titul prezidenta a John Garang se stal prvním súdánským viceprezidentem. O tři týdny později však Garang zemřel během havárie vrtulníku. V pozici viceprezidenta jej nahradil jeho zástupce Salva Kiir Mayardit. Nová jihosúdánská vláda se musela od svého vzniku vypořádat s řadou problémů, předně s přílivem tisíců uprchlíků, kteří se po skončení bojů vraceli do země. I přes pomoc OSN a neziskových organizací způsobil jejich příchod pro zemi silnou zátěž, takže je stále závislá na potravinové pomoci ze zahraničí. Vedle dodávek jídla spočívá mezinárodní pomoc především v budování infrastruktury.\n\nPo uspořádání sčítání lidu se roku 2010 konaly volby. Ačkoliv proběhly víceméně poklidně, v mnoha oblastech nebyly provedeny zcela korektně. Na základě výsledků vyhrálo velkou část křesel Súdánské lidově osvobozenecké hnutí v čele se Salva Kiirem Mayarditem. Jak stanovila mírová smlouva, 15. ledna 2011 se konalo referendum kvůli rozhodnutí o osamostatnění Jižního Súdánu. Samostatnost podpořilo téměř 98 % registrovaných voličů. Výsledek referenda byl přijat súdánskou vládou, načež 9. července 2011 vznikla nová Jihosúdánská republika, která byla záhy uznána řadou zahraničních vlád. V oblasti mezinárodních vztahů nadále zůstávají nevyřešené některé spory se Súdánem, například oblast Abyei, která je nyní spravována společně oběma zeměmi a pořádek v ní udržují etiopské mírové jednotky. V zemi také přetrvávají ozbrojené boje mezi vládou a dalšími původními povstaleckými skupinami, jejichž členové protestují proti přílišnému vlivu SPLM v zemi a proti prodloužení mandátu prezidenta Kiira. Dochází též k etnickému násilí a nejsou vyřešeny spory se Súdánem ohledně rozdělení příjmů z ropy. Mezi oběma státy probíhají též pohraniční boje kvůli sporům o některá území bohatá na ropu. Rovněž narůstají etnické konflikty, především mezi ve vládě převládajícími Dinky a povstaleckými Nuery.\n\nV červenci 2013 president Kiir (původem Dinka) propustil viceprezidenta Rieka Machara (pocházejícího z nuerského etnika), původně politický konflikt následně přerostl v ozbrojené etnické srážky a prezident Kiir obvinil svého bývalého kolegu z pokusu o převrat. Zahraniční vojáci začali evakuovat občany svých zemí z jihosúdánského území.\n\nNa konci roku 2013 vypukla v Jižním Súdánu občanská válka mezi etniky Dinků a Nuerů, která si doposud vyžádala na 300 000 obětí. Po více než dvaceti letech války za nezávislost je Jižní Súdán jednou z nejméně rozvinutých zemí světa. V roce 2014 byl označen za nejméně stabilní stát na světě. Situaci ještě zhoršují časté přírodní katastrofy, kmenové konflikty i přetrvávající ozbrojené konflikty. Na počátku roku 2017 zemi zasáhl hladomor, který potvrdila vláda Jižního Súdánu spolu s OSN.\n\nJižní Súdán je vnitrozemský stát v severovýchodní Africe rozkládající se na 644 329 km. Na severu sousedí se Súdánem, na východě s Etiopií, na jihu s Keňou, Ugandou a Demokratickou republikou Kongo. Své západní hranice sdílí se Středoafrickou republikou. Na jihosúdánském území dominují rozlehlé planiny a náhorní plošiny, protkané množstvím řek. Tyto řeky ve většině případů protékají zemí z jihu na sever, aby se poté připojily k Bílému Nilu, který protíná celé jihosúdánské území. Z dalších řek jsou významné zejména Bahr el-Ghazal, vtékající do Bílého Nilu ze západu, a Sobat, pramenící v Etiopii a připojující se k Bílému Nilu z východu. Centrálním oblastem dominuje rozsáhlá bažinatá oblast zvaná Sudd.\n\nHorských masivů je v Jižním Súdánu několik – mezi rozvodím řek Kongo a Nil a jihosúdánskými pláněmi leží pohoří Džabal Hadíd, na hranici s Ugandou se nacházejí horské hřebeny zvané Imatong, Didinga a Dongotona, jejichž vrcholy přesahují výšku 3 000 metrů nad mořem. Nejvyšší horou je Kinyeti, nacházející se v Imatongských horách a čítající 3 187 m n. m.\n\nPřevládá zde tropické klima se střídajícími se obdobími dešťů a sucha. Velké množství srážek spadne většinou od dubna do prosince, ve zbylých měsících nadchází sucho. Intenzita a pravidelnost těchto srážek také závisí na nadmořské výšce. Průměrná teplota dosahuje 20–25 °C, na severu však může vystoupat až na 35–40 °C, v odlehlejších oblastech mimo sever a střed jsou teploty naopak nižší a pohybují se kolem 15–25 °C. Srážky na většině jihosúdánského území činí zhruba 750–1000 mm ročně, na západě mohou srážky vystoupat až na 1500 mm, naopak na východě nepřesáhnou 750 mm, na nejzazším jihovýchodě nenaprší více jak 500 mm.\n\nDle prozatímní ústavy, jež vstoupila v platnost 9. července 2011, má Jižní Súdán republikánské státní zřízení. Představitelem výkonné moci a hlavou státu i vlády je prezident volený na čtyři roky, který zároveň jmenuje viceprezidenta. Od získání nezávislosti roku 2011 je prezidentem Salva Kiir Mayardit. Zákonodárnou moc zastupuje dvoukomorový parlament, tvořený Národním zákonodárným shromážděním a Radou států. Po vyhlášení nezávislosti utvořili zákonodárné shromáždění členové předchozího legislativního orgánu, Zákonodárného shromáždění Jižního Súdánu, a jihosúdánští zastupitelé v Súdánském národním shromáždění. Většina jeho příslušníků byla volena přímou volbou, zbytek byl voliči vybírali ze zvláštního seznamu, aby bylo zaručeno zastoupení žen a dalších skupin. V Národním zákonodárném shromáždění zasedá 332 zástupců, zatímco Rada států má 50 členů. Délka jejich mandátu činí 4 roky. Dominantní postavení na politické scéně má Súdánské lidově osvobozenecké hnutí, které v parlamentu drží 251 míst, a jeho odnož Súdánské lidově osvobozenecké hnutí – demokratická změna. Mezi další strany patří například Strana národního kongresu, Strana afrického kongresu, Jihosúdánské demokratické fórum a další. Hlavní soudní autoritou je Nejvyšší soud, v zemi existují i odvolací soudy, vyšší soudy a městské soudy. Dle konstituce má být soudní moc nezávislá na moci zákonodárné a výkonné.\n\nHuman Rights Watch uvádí, že jihosúdánská vláda není schopná účinně chránit své občany před násilím – ozbrojené složky státu se v roce 2011 dokonce podílely na porušování lidských práv civilního obyvatelstva. V zemi je malý počet policistů, prokurátorů i soudců, což spolu s absencí jakéhokoliv tréninku pořádkových služeb vede k jejich nedostatečnému fungování a neschopnosti zajistit účinnost justičního systému. Mnoho lidí se stává obětí bojů o zdroje (především půdu a dobytek) mezi různými komunitami, jen v období od ledna do srpna 2011 bylo v těchto střetech zabito přes 2 600 lidí. Rovněž dominance SPLM v politickém životě země je opozičními stranami silně kritizována. Stále probíhají boje mezi povstaleckými milicemi a armádou, které propukly po volbách v dubnu 2010, jejichž výsledky některé politické skupiny Jižního Súdánu odmítly. Prezident Kiir nabídl amnestii těm rebelům, kteří složí zbraně, načež se několik ozbrojených skupin dohodlo s vládou na uzavření příměří. Přesto nadále v zemi operují rozličné druhy povstaleckých skupin. Boje mezi nimi a jihosúdánskou armádou, vzešlou z původní Súdánské lidově osvobozenecké armády, si taktéž vyžádaly smrt několika tisíců lidí. Na zvládnutí situace vyslala OSN do Jižního Súdánu na 7 000 vojenských příslušníků mírových sborů.\n\nJihosúdánské ozbrojené síly čítaly k roku 2011 kolem 180 000 vojáků. Většina z nich byli příslušníci bývalých povstaleckých skupin a milicí. Opakovaná zpoždění v platbě žoldu vedou k častým nepokojům ze strany vojáků. Od dubna 2011 funguje v zemi vojenská služba, aby se zabránilo ozbrojeným skupinám rekrutovat do svých řad mladé muže v bojeschopném věku. K roku 2008 bylo již také do Jižního Súdánu dovezeno 67 tanků T-72, půl roku před nezávislostí ohlásil prezident Kiir rovněž vznik jihosúdánského letectva. Již v té době měly mít jihosúdánské ozbrojené síly k dispozici 10 vrtulníků Mi-17 a několik neozbrojených transportních letounů. Na ozbrojené složky je vydávána značná část státního rozpočtu – na počátku roku 2011 dosahoval tento podíl zhruba 40 %.\n\nJihosúdánská armáda a další ozbrojené složky státu nedokázaly dle Human Rights Watch a South Sudan News Agency od vyhlášení nezávislosti efektivně chránit životy civilistů. Na jihosúdánském území přetrvávají etnické boje, v zemi také operují protivládní ozbrojené skupiny. Pokračují vojenské provokace ze strany Súdánu, proti nimž se vzhledem k vnitropolitické situaci není jihosúdánská armáda schopná účinně bránit. V zemi je nedostatek policistů, většině z nich chybí základní trénink. V ozbrojených složkách nadále sloužilo ke konci roku 2011 asi 900 dětí, přestože vláda v srpnu 2011 oznámila, že kdokoliv mladší 18 let bude z armády propuštěn.\n\nNa území Jižního Súdánu se nachází celkem 10 států: Střední rovníkový stát, Východní rovníkový stát, Západní rovníkový stát, Jezera, Západní Bahr al-Ghazál, Severní Bahr al-Ghazál, Warrap, Jonglei, Jednota a Horní Nil. Každý ze států spravuje guvernér volený v přímém hlasování. Hlavním městem je Džuba nacházející se ve Středním rovníkovém státě, v níž žije asi 250 000 obyvatel. Do budoucna se plánuje vybudování nového hlavního města Ramcielu, ležícího v geografickém středu země. Mezi další významnější města patří Aweil, Malakál, Yambio, Torit, Wau, Bentiu a Bor.\n\nIhned od svého vzniku se jihosúdánská republika začala zapojovat do mezinárodních organizací. Dne 14. července 2011 se stalo členem OSN, o několik dní později i Africké unie. Problematickými pro Jižní Súdán zůstávají nevyřešené konflikty a spory se Súdánskou republikou. Stále není rozhodnuta budoucnost regionu Abyei, kde momentálně zajišťují pořádek jednotky etiopské armády. Protože veškerá infrastruktura potřebná k dopravě ropy k přístavům se nachází na súdánském území, Súdán této situace využívá a snaží se na její těžbě obohatit zvyšováním poplatků za využívání ropovodu. Jižní Súdán do budoucna plánuje vybudování ropného potrubí přes keňské území, které by bylo plně ve vlastnictví jihosúdánské vlády. Alternativou je také vést ropné potrubí skrz Etiopii a Džibutsko. Další spor způsobila sama súdánská vláda, když necelé dva týdny po vyhlášení jihosúdánské nezávislosti provedla měnovou reformu. Jižní Súdán přitom do té doby nakoupil velké množství súdánských bankovek, jež hodlal použít, než bude zavedena nová měna zvaná jihosúdánská libra. Miliony súdánských liber nakoupených jihosúdánskou vládou tak ztratily veškerou hodnotu, což vedlo k ochlazení vztahů mezi oběma zeměmi a vyvolalo obavy ekonomické nestability v regionu. Na pomezí se Středoafrickou republikou probíhají mezi zdejšími kmeny časté krvavé srážky kvůli přístupu k vodě a pastvinám. Rovněž není dořešen spor o Ilemský trojúhelník na jihovýchodě země, spravovaný od koloniálních dob keňskou vládou. Země též přijímá finanční pomoc od Spojených států amerických, které také představují největšího dárce či Číny. Tyto dva státy v současné době spolu soupeří o dominantní politický a ekonomický vliv v oblasti.\n\nVzhledem k vleklé občanské válce byl vývoj jihosúdánské ekonomiky silně zpomalen a zanedbán. Z těchto důvodů jsou zejména průmysl a infrastruktura do značné míry nevyvinuté. K roku 2012 očekává vláda růst HDP přibližně v hodnotě 7,2 %. Kolem 78 % populace se zabývá samozásobitelským zemědělstvím a chováním domácích zvířat, které jsou závislé na dešťových srážkách. Potenciál Jižního Súdánu skýtá především jeho rozsáhlé nerostné bohatství. Vedle velkých zásob ropy, z jejíž těžby je hrazeno 98 % státního rozpočtu a která je dodávána dvěma ropovody na sever do Súdánu ke zpracování v tamějších rafinériích, se zde nacházejí i ložiska uranu, mramoru, slídy, zlata, diamantů, železné rudy, mědi, chromu, zinku, wolframu a stříbra. Nejvýznamnějším obchodním partnerem zůstává Súdán, na němž je jeho bývalá součást závislá v dodávkách zboží, služeb i kapitálu. Vzhledem ke stávající nestabilní potravinové produkci a nerozvinuté průmyslové výrobě v zemi musí Jižní Súdán dovážet většinu potravin, strojů, vozidel a dalších výrobků. Vedle ropy se na exportu v menším měřítku podílí vývoz dobytka a arabské gumy. Funkci národní banky státu zastává Centrální banka Jižního Súdánu. Měnou je jihosúdánská libra, přičemž k dubnu 2011 dosahovala inflace 8,6 %.\n\nVelmi úrodná půda a velké množství vodních zdrojů činí z Jižního Súdánu jednu z nejúrodnějších oblastí v Africe. Zemědělství většinou není mechanizované, ačkoliv stroje se v některých oblastech, především na severu země, začínají postupně zavádět. Nejvýznamnější plodinou Jižního Súdánu je čirok. Dále se pěstuje kukuřice, rýže, proso, pšenice, cukrová třtina, mango, arabská guma, papája, banány, sladké brambory, bavlna, sezam, maniok a fazole. Hlavní tržní plodinou jsou pak oříšky. V zemi rostou také mahagonové stromy a druh akácie zvaný sant. Chovají se ovce a dobytek, jehož je v Jižním Súdánu kolem 5–10 milionů kusů. Rozšířené je i rybářství, většina úlovku je však zkonzumována na místě, na rozvoj rybářského průmyslu a na případný export rybích výrobků není v zemi dostatečná infrastruktura.\n\nPrůmyslový sektor je velice omezený – vedle občanské války komplikovaly jeho rozvoj i nedostatek kvalifikované pracovní síly a surovin. V současnosti funguje v Jižním Súdánu výroba piva, nealkoholických nápojů, cukru a potravinových výrobků. Nedostatky zejména v infrastruktuře umožňují význačný rozvoj stavebního průmyslu. Zařízení na zpracování ropy dosud chybí, tuto roli obstarávají podniky na súdánském území.\n\nTeprve pozvolna vznikající a rostoucí odvětví služeb se skládá především ze zaměstnanců vlády a menších podniků, například restaurací a obchodů, které se v zemi začaly otevírat po podepsání mírové dohody roku 2005. Početná stáda divokých zvířat, rozsáhlé rezervace a nádherné scenerie umožňují do budoucna rozvoj turistiky. Vláda se v tomto ohledu snaží podporovat rozvoj pohostinství a hotelnictví, který je pro úspěšnou expanzi tohoto odvětví velmi žádoucí. Vedle centrální banky v zemi působí několik zahraničních bank, přesto má však pouze 1 % jihosúdánských domácností otevřen bankovní účet.\n\nV zemi je na 4 000 až 5 000 km hlavních silnic, z toho zpevněných je pouze kolem 50 až 60 km. V podobném stavu se nachází také železnice, jejíž délka v zemi dosahuje dle odhadů z roku 2010 asi 236 km a sestává ze spojení města Wau se súdánskou hranicí. Jak železnice tak silnice byly ke stejnému období neudržované a v katastrofálním stavu, až téhož roku byla obnovena železniční doprava. Často užívaná je lodní doprava, zejména po Bílém Nilu a řece Bahr el-Ghazal. Významnými přístavy jsou Džuba, Bor a Malakál. Zároveň se v zemi nachází celkem 24 letišť, z nichž jsou dvě zpevněná.\n\nV roce 2009 vlastnilo zhruba 15 % domácností telefon, z toho 59 % ve městech a 8 % na vesnici. Pevné linky nejsou zavedené, v okolí významnějších měst nicméně fungují mobilní operátoři. Televizní vysílání je kontrolováno vládou, ale v zemi funguje několik soukromých radiostanic. Je k dispozici i omezená škála zahraničních radiových vysílání. V mnoha městech je zaveden i internet.\n\nBílý Nil má sice dostatečný průtok vody na výrobu elektrického proudu, nicméně vodní elektrárny v zemi zatím neexistují. Namísto nich se užívají nákladné dieselové generátory.\n\nDle odhadů na červenec 2012 žije v Jižním Súdánu 10 625 176 obyvatel. Existují zde rozličné etnické skupiny, především Dinkové (zhruba 40 % populace) a Nuerové (20 %), dále pak Kakwové, Bariové, Azandové, Šilukové, Anuakové a další. Celkem se v Jižním Súdánu nachází zhruba 200 etnik. Úředními jazyky jsou angličtina a arabština, ačkoliv angličtina je mnohem více preferována. Dle ústavy z roku 2011 je anglický jazyk užíván nejen na vládních úřadech, ale také na všech stupních školství. Arabština se tak používá spíše v rámci zdejší malé arabské komunity. Domorodé jazyky patří nejčastěji původem buď k nilskosaharaské (těmi mluví například Dinkové, Nuerové, Šilukové, Bariové a Anywové) nebo nigerskokonžské jazykové rodině (Azandové a další). Jižní Súdán má velmi mladou populaci – 44,4 % lidí je mladších patnácti let, 53 % je věku od 15 do 65 let a pouze 2,6 % je starších 65 let. K roku 2011 žilo kolem 82 % obyvatelstva na venkově. Vedle malé míry urbanizace má Jižní Súdán rovněž nízkou hustotu osídlení, s pouhými 13 obyvateli na km. Roku 2009 mělo pouze 55 % populace přístup k nezávadné pitné vodě, ve stejném období nemělo 80 % obyvatel k dispozici žádná hygienická zařízení. Na 51 % jihosúdánců žilo v roce 2010 pod hranicí chudoby.\n\nJižní Súdán má jedno z nejhorších zdravotnictví na světě. V roce 2004 byli v zemi jen tři lékaři se třemi vlastními nemocnicemi; v některých oblastech byl jen jeden lékař na každých 500 000 lidí. Celkem působilo k roku 2005 v Jižním Súdánu jen asi 80 lékařů a 600 zdravotních sester. Vyskytuje se zde i řada nemocí, například různé druhy průjmů, žloutenka typu A a E, tyfus, malárie, horečka dengue, spavá nemoc, schistosomóza, meningitida a vzteklina. Kolem 3,1 % populace bylo dle odhadů z roku 2009 nakaženo virem HIV. Úmrtnost novorozenců činila v roce 2006 zhruba 102 dětí na 1 000 porodů, ve stejném období zemřelo při porodu 2 054 matek na 100 000 úspěšných porodů. Miliony obyvatel neměly v roce 2011 žádný přístup k zdravotní péči, vzdělání, potravinám i vodě. Podle vládních odhadů bylo 47 % populace podvyživeno. Ženy jsou nuceny uzavírat sňatky v nízkém věku či bez jejich svolení, dívky se často užívají k placení dluhů, přetrvávají rozličné formy domácího násilí. Velké množství lidí trpí přetrvávajícími etnickými srážkami, které zahrnují krádeže dobytka a únosy žen a dětí. Přes opakovaná ujištění vlády, že budou podniknuty kroky k nalezení viníků, nebyl ale podniknut žádný pokrok ve vyšetřování a nikdo zatím nebyl zadržen. Rovněž osud zhruba 500 000 Jihosúdánců dosud žijících na území Súdánu zůstává nejistý, neboť Jižní Súdán není prozatím schopen účinně zorganizovat jejich odvoz, ačkoliv podle plánů by měla být většina těchto lidí převezena na jihosúdánské území do dubna 2012.\n\nV Jižním Súdánu převažuje co do náboženství zejména křesťanství následované animismem a islámem. Křesťanskou víru vyznává více než 60 % obyvatel. Nejrozšířenějšími církvemi jsou Episkopální církev Súdánu, Římskokatolická církev a anglikáni. Křesťanství v oblasti rozšířili především britští misionáři, a to zejména v období britské nadvlády nad Súdánem. Přesto jsou křesťanské rituály v Jižním Súdánu odlišné od těch na Západě. Dále zhruba 20 % populace jsou animisté a 10 % muslimové. V případě animistů má každé etnikum vlastní náboženství. Společnými rysy je většinou existence nějaké vyšší bytosti či božstva, většinou se jedná o formu boha–stvořitele. Podle těchto náboženství je svět rozdělen na pozemkou a nebeskou část, jinak řečeno viditelnou a neviditelnou. Nebeský svět je obýván duchovními bytostmi, které lze využívat ke komunikaci s nejvyšším božstvem. V případě skupin, které jsou nilotského původu, tuto funkci plní duše jejich předků.\n\nJižní Súdán je zemí s druhou nejnižší gramotností na světě (po Burkina Faso). Podle CIA World Factbook a údajů z roku 2003 je v zemi gramotných 40 % mužů a pouze 16 % žen, tedy 27 % v průměru. V (severním) Súdánu jsou tyto statistiky skokově mnohem vyšší – 71 %.\n\nStaré kulturní návyky a sociální zvyklosti obyvatel byly ve velké míře narušeny modernizací, rozvojem infrastruktury, rozsáhlejšími možnostmi sociální a hospodářské mobility i dlouhým vojenským konfliktem. Přesto stále množství zvyků a tradic přežívá dodnes. Významné okamžiky života jedince jako je narození, puberta, manželství a další bývají oslavovaný různými rituály a ceremoniemi. Často při těchto obřadech získává Jihosúdánec tetování či jsou mu vyřezány jizvy. Ve zdejším negramotném prostředí je rovněž velmi důležitá ústní tradice, pomocí níž se předává historie, mýty a zvyklosti. U některých etnik se praktikuje polygamie jakožto zákonná možnost získávání rozsáhlejších kontaktů a případné podpory. Většinou se u jedince bere v potaz patrilinearita, tedy dědictví v otcovské linii, ačkoliv se praktiky jednotlivých etnických skupin od sebe liší. Historicky existovaly u převážné části populace společenské třídy. Obvyklé jsou šaty západního stylu, na vesnicích se někdy užívá i tradiční oblečení.\n\nKuchyně Jižního Súdánu je založená na pokrmech z čiroku nebo prosa, doplněná čerstvým ovocem, zeleninou nebo luštěninami. V závislosti na prostředí je strava doplňována rybami, případně masem a mlékem. K masu a zelenině se podává oříšková pasta. Z jihosúdánských pokrmů je obvyklá \"kisra\", chlebová placka, dále kaše z čiroku zvaná \"asida\" podávaná s masem a zeleninou, případně \"ful\", bob rozmačkaný do kaše doplněný kořením a dalšími přísadami.\n\nV rukodělné výrobě mají přední místo příslušníci etnika Azande, kteří si v dřívějších dobách díky dobře propracovaným nástrojům a zbraním dokázali udržet dominantní postavení mezi svými sousedy. Členové této etnické skupiny jsou dodnes známí pro své železné, hliněné či dřevěné výrobky. Moderní jihosúdánští umělci se realizují například v malbě. Hudba tvoří integrální součást jihosúdánského života, často jsou rituály doplněny hrou na různé druhy hudebních nástrojů, rovněž také zpěvem a tancem. Svoje místo mají v jihosúdánské společnosti i moderní hudební styly, do velké míry zejména hip hop a reggae.\n\nOblíbenými sporty jsou wrestling, fotbal a basketbal. Známými hráči basketbalu pocházejícími z Jižního Súdánu jsou například Manute Bol a Luol Deng.\n\nPřed vyhlášením nezávislosti Súdánu spočívala výuka obyvatelstva především na snahách křesťanských misionářů, protože britská vláda zde nevybudovala dostatečnou síť vzdělávacích institucí. Po neúspěšném pokusu arabizovat jihosúdánské školství nechala súdánská vláda školy na jihu v roce 1962 zavřít. Vzdělávání mladé generace se nejprve ujaly povstalecké organizace a poté UNICEF, konstantním problémem však byl vždy nedostatek prostředků. Společně s probíhajícím ozbrojeným bojem tak mělo jen málo Jihosúdánců příležitost získat vzdělání. V důsledku toho bylo v roce 2009 pouze 27 % populace starší 15 let gramotné, přičemž u mužů činil podíl 40 %, zatímco u žen jen 16 %. Na základní školy se ve stejném roce přihlásilo zhruba 48 % dětí odpovídajícího věku, zejména u dívek zůstává ale pravidelná docházka problémem, protože musí například kvůli uzavírání předčasných manželských svazků školu opustit. Dodnes chybí dostatek budov i kvalifikovaných učitelů. Od roku 2012 se na podporu vzdělávání přímo na místě soustředí i čeští zástupci z humanitární organizace Člověk v tísni.\n\nV zemi oficiálně existují i instituce nabízející vyšší vzdělání. Mezi ně patří Džubská univerzita v hlavním městě, Bahr el-Ghazálská univerzita ve Wau a Univerzita Horního Nilu v Malakálu. Kvůli občanské válce však byly přesunuty na sever a v současnosti probíhá snaha o jejich znovuotevření.\n\n\n"}
{"id": "307201", "url": "https://cs.wikipedia.org/wiki?curid=307201", "title": "Horká a chladná média", "text": "Horká a chladná média\n\nHorká a chladná média je pojmová dvojice, kterou zavedl kanadský filosof Marshall McLuhan v roce 1964, aniž by sám oba pojmy nějakým přesným a vyčerpávajícím způsobem definoval.\n\nRozdíl mezi horkými a chladnými médii je určen definicí tzv. stavu naplněnosti daty. McLuhan uvádí, že \"fotografie\" je vizuálně vysokodefiniční, zatímco \"karikatura\" je nízkodefiniční. Vysvětluje to tím, že v karikatuře se objevuje málo vizuálních informací. Pro určení horkého nebo chladného média je vedle stavu naplněnosti daty nutné diagnosticky konstatovat tzv. stupeň zaplňování či doplňování dat adresátem.\n\nHorká média se vyznačují vysokou naplněností daty a tím tedy nevyžadují intenzivní účast ze strany příjemce. \"\"Horká média umožňují méně participace než chladná; přednáška nebo kniha vedou k nižší participaci než seminář nebo rozhovor.\"\" Marshal McLuhanHorká média poznáme tím, že příjemce (recipienta, publikum) rychle a podmanivě vtáhnou do sebe, tj. do svého světa mediální působnosti. Definovat, zda se jedná opravdu o horké či chladné médium, se určit dá, ale jenom relativně. Přesnější určení se pozná až při srovnání jednoho média s jiným. Ve srovnání například s telefonem je \"rozhlas\" horké médium. Rozhlas se totiž šíří všemi směry rovnoměrně v daném akustickém prostředí, zatímco \"telefon\", tedy v tomto případě chladné médium, se šíří akustickými signály pouze do ucha příjemce. Z toho vyplývá, že člověk pokud telefonuje, musí tyto akustické signály doplňovat, zatímco posluchač rozhlasu se v klidu oddává naslouchání rádiovým vlnám. Televize je stejně jako telefon médiem chladným, protože vyžaduje velkou participaci publika. Z jednotlivých rastrů totiž musí divák skládat celkový obraz, což vyžaduje aktivitu. Televize navíc současně působí hned na několik smyslových orgánů.\n\n\n"}
{"id": "307202", "url": "https://cs.wikipedia.org/wiki?curid=307202", "title": "Negativní kampaň", "text": "Negativní kampaň\n\nNegativní kampaň (), neboli útočný volební boj, je spojen především s politickým děním ve Spojených státech amerických. Primárním cíle této kampaně je zničit nebo alespoň oslabit protivníka, v tomto případě politického protikandidáta. Použití negativní kampaně je neetické a v některých zemích dokonce zakázané.\n\nČastými prostředky použití negativní kampaně bývají vymyšlené skandály, polopravdy či kompromitující informace o protikandidátovi. V tomto směru hrají při použití této metody politického soupeření nezastupitelnou roli média. Ta zprostředkovávají tyto skandální, často zinscenované polopravdy veřejnosti. \n\nNegativní kampaň lze rozdělit dle časové působnosti na krátkodobou (obvykle do 14 dní) a dlouhodobou (měsíc a déle).\n\nPodle mnohých mediálních analytiků je výhodou použití negativní kampaně její zřejmá úspěšnost, neboli funguje. Naopak nevýhodou může být možné riziko poškození více sebe než protikandidáta. Protikandidát v případě osočení totiž začne hrát na city veřejnosti a tak například sexuální skandál je politikovi odpuštěn, zato tomu, kdo tuto informaci vypustil do veřejného života, je to vyčítáno jako nekorektní a nefér jednání.\n\nV amerických kampaních se ty negativní používají hodně a to z jediného prostého důvodu, jelikož fungují. Zářným příkladem může být sledování prezidentských voleb v USA. V prezidentské volbě USA v roce 2008 se toto použití volebního boje nevyhlo ani mezi kandidáty stejného politického tábora, a sice mezi demokratickými kandidáty na amerického prezidenta Hillary Clinton a Barackem Obamou. Jako „úspěšnější“ byla v této politické volební strategii označována bývalá první dáma a senátorka za stát New York Hillary Clinton, vítězství ji to ale nakonec nepřineslo.\n\nMédia hrají v použití negativní kampaně klíčovou roli, především pak média bulvární, jelikož skandály a osobní problémy jsou hlavním zdrojem informací těchto médií. O této propojenosti médií a politiky napsal práci renomovaný německý autor odborné literatury Winfried Schulz (Proces politické komunikace: vymezen problémů a kladení otázek)\n\n"}
{"id": "307205", "url": "https://cs.wikipedia.org/wiki?curid=307205", "title": "Okec", "text": "Okec\n\nOkec (hebrejsky: עוקץ), také nazývaná K-9, je zvláštní jednotka Izraelských obranných sil (IOS) zaměřená na výcvik psů pro armádní účely v Izraeli.\n\nOkec byla založena v roce 1939 jako součást Hagany. Původně byli psi v této jednotce trénovaní pouze pro zneškodňování únosců. Postupem doby se ale výcvik a využití psů specializoval.\n\nPsi v Okec jsou cvičeni pro mnoho specializací a terénů. Využívají se jak v městských oblastech tak v oblastech venkovských (velké použití zaznamenali např. při operacích v Libanonu). Dále příslušníci K-9 plní úkoly při sledování a pronásledování osob či střežení hranic, při pátrání po zbraních a výbušninách či při záchranných a pátracích akcích (vyhledávání zavalených či pohřešovaných osob).\n\nPříslušníci Okec jsou obvykle přiřazováni k dalším jednotkám, u kterých plní specifické úkoly. Ačkoliv nepatří k Výsadkovým brigádám IOS, nosí příslušníci Okec červené barety a jsou vyřazováni na velitelství Výsadkových brigád.\n\nV Okec se nejčastěji používají Belgický ovčák (Malinois) pro jeho inteligenci, aktivitu, všestrannost a věrnost pánovi. kromě Belgického ovčáka se v Okec požívají i němečtí ovčáci a rottweileři. V Okec psi slouží 6 let a poté jsou jako vysloužilí umístěni u bývalých příslušníků jednotky.\n\nOd roku 2002 psi z Okec zabránili minimálně 200 sebevražedným útokům. Pes z Okec, který zahyne při plnění povinností má nárok na vojenský pohřeb.\n\nExistence Okec byla v Izraeli kritizována, neboť podle mínění některých Židů používání vojenských psů připomíná praxi používanou nacistickým Německem.\n\n\n"}
{"id": "307210", "url": "https://cs.wikipedia.org/wiki?curid=307210", "title": "Helena Houdová", "text": "Helena Houdová\n\nHelena Houdová (* 27. prosince 1979, Plzeň) je česká modelka, která žije střídavě v New Yorku a Praze.\n\nNarodila se v Plzni. Po základní škole studovala gymnázium. Po gymnáziu vystudovala obor sociální a kulturní antropologie na Západočeské univerzitě. Houdová měla vždy v sobě velmi vysoké „\"sociální cítění\"“. Do povědomí veřejnosti vstoupila, když v roce 1999 vyhrála Miss České republiky. Už v této soutěži se prezentovala jako bojovnice za lepší životní prostředí, protestovala proti dostavbě jaderné elektrárny Temelín, proti nošení kožichů a i mučení zvířat. Je aktivní členkou hnutí Greenpeace a Děti Země. Houdová je také už léta zapřisáhlou vegetariánkou a vitariánkou.\n\nByla provdaná za Omara Amanata, o šest let staršího filmového producenta, s nímž má 3 děti, chlapce Dariena (* 2008) a Daveeda Jakuba (* 2011) a holčičku Deiu (* 2013).\n\nHoudová přišla do kontaktu s dětmi z dětských domovů poprvé ve čtvrtém ročníku na gymnáziu. Na maturitním plese společně se svými spolužáky vyhlásili finanční sbírku pro dětský domov v Plzni. Pokračováním této péče je charitativní organizace Slunečnice. Nadační fond založila v roce 2000. O čtyři roky později jeho základnu přesunula do USA, kde již několik let žije. Do toho se věnuje své nadaci. Pro opuštěné děti její nadace každoročně pořádá tábor v Čechách na Benešovsku, kterého se Houdová i přes své pracovní vytížení snaží vždy účastnit. Houdová už na dálku adoptovala 13 dětí.\n\nKromě práce pro děti Houdová zároveň zažila úspěchy jako modelka v zahraničí i tuzemsku. Pracovala pro prestižní značky Chanel, Dior nebo Hermes a fotila pro Vogue, Marie Claire, Elle a další světově známé časopisy. V roce 2005 se stala v rámci České republiky tváří oblečení Cherokee. Přehlídku této značky dokonce sama uváděla.\n"}
{"id": "307216", "url": "https://cs.wikipedia.org/wiki?curid=307216", "title": "Chris Evertová", "text": "Chris Evertová\n\n\"Statistiky a dosažené výsledky tenistky obsahuje článek Hráčské statistiky Chris Evertové.\"\n\nChristine Marie „Chris“ Evertová (* 21. prosinec 1954, Fort Lauderdale, Florida) je bývalá americká profesionální tenistka, nejlepší hráčka světa 70. let 20. století, světová tenisová jednička po dobu 260 týdnů (v období 1975–1985), což je historicky třetí nejdelší období, průkopnice obouručného bekhendu.\n\nV průběhu své kariéry vyhrála 18 grandslamových turnajů ve dvouhře, z toho rekordních sedm na French Open (v letech 1974, 1975, 1979, 1980, 1983, 1985, 1986), šest na US Open (v letech 1975, 1976, 1977, 1978, 1980, 1982), tři ve Wimbledonu (1974, 1976, 1981) a dva na Australian Open (1982, 1984). K roku 2010 drží rekord ženského okruhu WTA v procentuální úspěšnosti poměru proher–výher ve dvouhře 1309–146, což činí 90,1 %, za Martinou Navrátilovou je na 2. místě v absolutním počtu vítězných utkání s 1 304 výhrami a 154 turnajovými tituly ve dvouhře. Nikdy nevypadla v prvním kole grandslamového turnaje, její nejhorší výsledek byl 3. kolo. Ve čtyřhře vyhrála tři grandslamy.\n\nPrůlomovým v kariéře se stal rok 1971, v němž dokázala vyhrát 46 dvouher v řadě a jako nejmladší hráčka postoupila do semifinále dvouhry na US Open.\n\nJejí styl hry byl založen na přesných úderech od základní čáry s nejsilnějším obouručným bekhendem. Slabší stránkou bylo podání, voleje a smeč.\n\nV roce 1976 se stala Nejlepší sportovkyní USA. V dubnu 1985 byla Ženskou sportovní nadací (Women's Sports Foundation) zvolena za „nejlepší sportovkyni posledních 25 let“. V období 1975–76 a opět 1983–1991 byla prezidentkou Ženské tenisové asociace (WTA). V roce 1995 se stala teprve čtvrtou hráčkou v historii, která byla jednomyslně přijata do Mezinárodní tenisové síně slávy a roku 1999 zvolena mezi 50 nejlepších sportovců Spojených států ve 20. století. Roku 2005 ji \"TENNIS Magazine\" umístil na 4. místo v žebříčku 40 nejlepších tenistů tenisové éry.\n\nNarodila se ve Fort Lauderdale na Floridě Colette Thompsonové a americkému tenisovému trenéru a hráči Jimmy Evertovi. Částečně má lucemburské předky. Má sestru Jeanne Evertová, která se také stala profesionální tenistkou a bratra Johna Everta.\n\nV 70. letech byla zasnoubená s tenistou Jimmy Connorsem, se kterým hrála smíšenou čtyřhru na grandslamech. Svatba plánována na 7. listopadu 1974, ale byla nakonec odvolána.\nV roce 1979 se provdala za britského tenistu Johna Lloyda a změnila jméno na Chris Evertová-Lloydová. K rozvodu došlo v roce 1987. Podruhé se vdala roku 1988 za amerického olympionika, alpského lyžaře Andyho Milla, s nímž má tři syny Alexandra Jamese (nar. 1991), Nicholase Josepha (nar. 1994) a Coltona Jacka (nar. 1996). V roce 2006 se manželé rozvedli. Potřetí se vdala na Bahamách 28. června 2008 za australského golfistu Grega Normana, k rozvodu došlo 8. prosince 2009.\n\n\n\n"}
{"id": "307219", "url": "https://cs.wikipedia.org/wiki?curid=307219", "title": "Poloostrov Bósó", "text": "Poloostrov Bósó\n\nPoloostrov Bósó (: 房総半島, \"Bósó-hantó\") je poloostrov v prefektuře Čiba na největším japonském ostrově Honšú. Tvoří východní okraj Tokijské zátoky a odděluje ji od Tichého oceánu.\n\nVětšina území poloostrova je hornatá, některé části dosahují výšky 400 m nad mořskou hladinou. Zatímco západní část poloostrova je vysoce urbanizovaná (hlavně kolem města Kisarazu), ostatní pobřežní nížiny a vnitrozemská říční údolí jsou většinou využívána k pěstování rýže.\n\nTokio Wan Aqua-Line, částečně most a částečně tunel přes Tokijskou zátoku, spojuje Kisarazu s Kawasaki v prefektuře Kanagawa.\n\nNázev poloostrova je odvozen z názvů provincií, které se na něm dříve rozkládaly: Awa (安房) přispěla prvním znakem, zatímco Kazusa　(上総) a Šimósa (下総) přispěly druhým znakem.\n"}
{"id": "307223", "url": "https://cs.wikipedia.org/wiki?curid=307223", "title": "Benjamin Disraeli", "text": "Benjamin Disraeli\n\nBenjamin Disraeli [dɪzˈreɪli], 1. hrabě z Beaconsfieldu, (21. prosinec 1804 – 19. duben 1881) byl britský státník, člen Konzervativní strany, premiér a spisovatel. Jako mladík konvertoval k anglikanismu, nicméně byl prvním a jediným britským předsedou vlády s židovskými kořeny. Sehrál důležitou roli ve stabilizaci Konzervativní strany po rozkolu způsobeném zrušením cla na obilí (tzv. Obilné zákony).\n\nI když byl hlavní postavou protekcionistického křídla konzervativců, jeho vztahy s vůdcem strany Stanleyem nebyly až do 60. let příliš dobré. Od roku 1852 se jeho hlavním politickým rivalem stal pozdější předseda Liberální strany William Gladstone. Disraeliho hlavního výhodou v tomto střetu byly velmi dobré vztahy s královnou Viktorií.\n\nV době, kdy se aktivně angažoval v politice, byl činný i jako spisovatel. Jeho povídky ale nejsou považovány za základní díla britské literatury Viktoriánského období. Mezi britskými premiéry je svou činností jako spisovatel výjimkou. Dvě funkční období také zastával funkci rektora Glasgowské univerzity.\n\nNarodil se jako druhé dítě a nejstarší syn v rodině literárního kritika a historika Isaaca D'Israeliho a jeho ženy Marie. Pravopis svého jména si upravil vypuštěním apostrofu ve 30. letech. Nejdříve navštěvoval malou školu v Blackheathu. Od roku 1817 studoval školu v Higham Hall, zatímco jeho mladší bratr navštěvoval prestižnější Winchester College.\n\nJeho otec předpokládal, že se bude věnovat právnické kariéře. Roku 1824 cestoval se svým otcem po Belgii a tam se rozhodl, že práva opustí. Roku 1839 se oženil s bohatou vdovou Marií Lewisovou.\n\nPoslancem Dolní sněmovny byl zvolen roku 1837 za obvod Maidstone.\n\nI když byl konzervativec, prosazoval spojenectví mezi velkostatkáři a dělnickou třídou, proti narůstající moci obchodníků a průmyslníků. Před přijetím zákona reformujícího volební právo neměli příslušníci dělnické třídy právo volit, a tak neměli žádný politický vliv.\n\nPremiér Robert Peel ho pominul při jmenování členů své vlády roku 1841 a Disraeli se tak stal jeho hlasitým kritikem. Přelom roků 1845 a 1846 byl poznamenán sporem o zrušení cla na obilí. Koalice konzervativců, zastánců volného obchodu, radikálů a whigů prosadila zákon na zrušení tohoto cla, což způsobilo rozštěpení Konzervativní strany. Zastánci Peelovy politiky (většina zkušených konzervativních politiků) se přiklonili k whigům, zatímco druhá skupina kolem Disraeliho a Smith-Stanleye tvořila \"nové\" konzervativce.\n\nPo pádu vlády Johna Russela na počátku roku 1852 se stal premiérem Smith-Stanley a Disraeli zastával funkci ministra financí. Tato vláda měla jen krátkou dobu trvání a na konci téhož roku padla. Ve druhé vládě sestavené Stanleyem byl znovu pověřen funkcí ministra financí.\n\nPo porážce návrhu reformy volebního zákona, předloženého Gladstonem roku 1866, navrhli následující rok se Stanleyem vlastní znění úprav, které jim měly zaručit kontrolu nad změnami volebního práva a jak doufali i zvýšení počtu poslanců. Reforma volebního zákona zvýšila počet voličů téměř na dvojnásobek, vytvořila volební obvody v patnácti do té doby nezastoupených městech a zvýšila zastoupení velkých měst, jakými byly Liverpool a Manchester.\n\nStanleyův zdravotní stav se zhoršoval, v únoru 1868 z funkce premiéra odstoupil a tak se stal jeho nástupcem. Konzervativní vláda byla kabinetem menšinovým a přijetí reformy volebního práva vyvolalo nutnost vyhlásit nové všeobecné volby.\n\nHlavním tématem jeho prvního funkčního období bylo řešení otázek souvisejících s Irskou církví. I když bylo Irsko převážně katolické, existovala zde i protestantská církev, která byla financována z výběru daní. Inicioval rozhovory s kardinálem Manningem o založení římskokatolické univerzity v Dublinu, ale mezitím Gladstone vydal prohlášení, ve kterém navrhl zrušení Irské protestantské církve. Tento návrh rozdělil konzervativce, zatímco vedl ke sjednocení liberálů. Po volbách získala Liberální strana v dolní komoře parlamentu většinu a konzervativní vláda padla.\n\nPo šesti letech v opozici zvítězila Konzervativní strana ve volbách roku 1874 a Disraeli byl pověřen sestavením vlády. Jeho kabinet přijal mnoho zákonů reformujících pracovní podmínky dělnické třídy. Kritici pak uváděli, že konzervativní strana zlepšila podmínky dělníků za pět let daleko více než liberálové za předchozích patnáct.\n\nPremiér byl, podle mnoha názorů, zastáncem expanze a zachování moci Britského impéria na Blízkém východě a ve Střední Asii. Vláda bez souhlasu parlamentu získala půjčku od Lionela Rothschilda na koupi 44 % akcií společnosti pro vybudování Suezského průplavu.\n\nJako zastánce velké hry navrhl zákon, který ustanovil královnu Viktorii císařovnou Indie, a tak ji postavil na tu samou úroveň, na jaké byl ruský car. Snížení vlivu Ruska měl napomoci i vpád do Afghánistánu a podpis kyperské úmluvy s Tureckem, která měla zajistit Británii vliv v této strategicky položené zemi.\n\nJeho dalším diplomatickým úspěchem byl výsledek Berlínského kongresu roku 1878. Bulharsku byla odepřena úplná samostatnost a tak byla postavena hráz rozpínajícímu se vlivu Ruska na Balkáně. Nicméně potíže v Jižní Africe a v Afghánistánu vedly k oslabení jeho vlády a porážce konzervativců ve volbách roku 1880.\n\nDisraeli byl povýšen do šlechtického stavu roku 1876 a byl jmenován hrabětem z Beaconsfieldu. Tím se stal členem Sněmovny lordů.\n\nKonzervativní strana prohrála volby roku 1880 a Disraeli krátce nato onemocněl a v dubnu téhož roku zemřel. Byl pohřben v hrobce pod kostelem svatého Michala na pozemcích svého panství Hughender Manor.\n\n"}
{"id": "307231", "url": "https://cs.wikipedia.org/wiki?curid=307231", "title": "The New York Times", "text": "The New York Times\n\nThe New York Times je newyorský deník, založený v roce 1851. Od té doby získal 122 Pulitzerových cen, víc než kterékoliv jiné noviny. Dnes zaměstnává na 350 novinářů. Od roku 2007 má hlavní sídlo v New York Times Tower. Jsou to největší metropolitní noviny ve Spojených státech, přezdívány „Gray Lady“ – podle svého neobvyklého vzhledu a stylu. \"Times\" vlastní firma The New York Times Company, která vydává 18 dalších novin, včetně \"International Herald Tribune\" a \"The Boston Globe\". Předseda společnosti je Arthur Ochs Sulzberger Jr., jehož rodina má list pod kontrolou od roku 1896.\n\nMotto, které je vytištěno v levém horním rohu na přední straně: „All the News That's Fit to Print“. Noviny jsou organizovány do sekcí: News (novinky), Opinions (názory), Business (podnikání), Arts (umění), Science (věda), Sports (sport), Style (styl), a Features (reportáže). \"Times\" zůstal s osmisloupcovým formátem několik let poté, co většina novin přešla na šest sloupců a byly to jedny z posledních novin, které přijaly barevné fotografie. Webová stránka New York Times byla v prosinci 2008 nejpopulárnějšími americkými on-line novinami, za uvedený měsíc měla více než 18 milionů návštěvníků.\n\n\"New York Times\" byl založen 18. září 1851 kanadským novinářem a politikem Henrym Jarvis Raymondem, druhým předsedou republikánského národního výboru a bývalým bankéřem Georgem Jonesem jako \"New-York Daily Times\". Byly prodávány za cenu jednoho centu za výtisk, zahajovací vydání se pokusilo řešit různé spekulace o jeho záměrech a postojích, které předcházely jeho vydání.\n\nList změnil svůj název na \"The New York Times\" v roce 1857. Noviny byly původně vydávány každý den až na neděli, ale 21. dubna 1861 vzhledem k poptávce po denním zpravodajství z občanské války, Times, spolu s dalšími významnými deníky začal vydávat nedělní vydání.\n\n"}
{"id": "307250", "url": "https://cs.wikipedia.org/wiki?curid=307250", "title": "Otakar Vejvoda", "text": "Otakar Vejvoda\n\nOtakar Vejvoda (* 18. června 1972) je bývalý profesionální český lední hokejista. V minulosti byl součástí proslulé Blue Line společně s Martinem Procházkou a Pavlem Paterou.V současné době žije ve Švédsku.\n\nStatistiky reprezentace na mistrovství světa a olympijských hrách:\nHbitý útočník debutoval v kladenském dresu, potažmo v domácí extralize během sezóny 1990/91. Kladno dávalo svým talentům dostatek prostoru, o čemž svědčí i 35 odehraných zápasů na jeho kontě, během kterých si připsal 5 bodů za 2 branky a 3 přihrávky. V druhé sezóně odehrál o zápas více a i bodovou bilanci vylepšil na 11 bodů (6 + 5).\n\nZkušenosti a hokejové dovednosti se neustále posouvaly na vyšší úroveň a dvaadvacetiletý Vejvoda se začínal čím dál více prosazovat. Sezónu zakončil s 26 body (10 + 16). Naprostý zlom nastal během ročníku 1993/94. Kladno se prezentuje nevídanou ofenzivní sílou a senzačně vyhrává základní část soutěže. Formace Martin Procházka - Pavel Patera - Otakar Vejvoda se stává postrachem všech týmů. V play-off ale překvapivě nestačí v pětizápasové bitvě na Olomouc a útěchou může být jen vyhraná série o třetí místo se Spartou.\n\nNásledující sezóna je ve znamení dalších úspěchů. Kladno po základní části skončilo druhé za Vsetínem jen kvůli mírně horšímu skóre. \"Paterovci\" okouzlují svým uměním všechny diváky a Vejvodova forma graduje. Klubovou sezónu zakončuje Vejvoda s bilancí 62 bodů (26 + 36). \"Blue-line\" samozřejmě nemohla chybět na mistrovství světa. Češi však nezvládli semifinále s Finskem a v zápase o třetí místo nestačili ani na Kanadu. Pro kladenské křídlo to však byly další cenné zkušenosti.\n\nRočník 1995/96 bude patřit mezi to nejpříjemnější co se v profesionální kariéře dravého forvarda událo. Řada \"P + P + V\" nadále ničila soupeře, ale jako samotnému Kladnu se už tak nedařilo. V play-off skončili ve čtvrtfinále na hokejkách Vsetína. Sladkou odměnou však byl světový šampionát, který se pořádal ve Vídni. Český lev prochází turnajem s patřičnou lehkostí a svět se nestačí divit, co ti šikovní mladíci z Kladna předvádějí. Fanoušci tleskají i drobnému útočníkovi, který se nezalekne ani řízných Američanů a bojuje o každý centimetr ledu a svůj famózní výkon završuje i dvěma brankami.\n\nFinále je už zapsáno zlatým písmem do historie českého hokeje. Podceňované mužstvo vedené zkušeným stratégem Luďkem Bukačem drží s Kanadou krok. Nezapomenutelná chvíle přichází 19 sekund před třetí sirénou. Vejvoda rozehrává puk do středního pásma a jede střídat, Patera se dostává do útočného pásma a posílá přesný pas na Procházku a ten švihem překonává Josepha! Kanaďané jsou na kolenou, nevychází jim ani pokus reklamace příliš zahnuté hokejky beka Neckáře a dostávají dvojitý trest. Ten nejdůležitější je právě do opuštěné branky, kdy Jiří Kučera využil vynikajícího forčekingu kapitána Roberta Reichela a potvrdil náš triumf. Český celek se tak po jedenácti letech stal opět králem světového hokeje.\n\nVelká očekávání jsou kladena zejména na Světový pohár, kde naše soupiska čítá všechny hvězdy z nejslavnější ligy světa, nicméně nastává úplný kolaps a mistři světa jsou nedůstojným soupeřem i pro Němce. Samotný Vejvoda odehrává dva zápasy s horečkou a nemůže odevzdat na ledě všechno. Od té doby kariéra populárního hokejisty mířila strmě dolů. Služby kladenského tria si předem zamlouvá celek AIK Stockholm, ale právě tam přichází budoucí problémy.\n\nTvrdý tréninkový režim a špatný přehled kondičního trenéra zapříčinil postupný zdravotní kolaps křídelního útočníka. Únava a vysílení se stupňovalo a bylo jisté, že zdraví české hvězdy se podlamuje každou sekundou. Poslední utkání své poměrně krátké kariéry odehrává v lednu 1998, od té doby musel absolvovat nespočet vyšetření, které měly odhalit příčinu veškerých problémů se svalstvem na nohách. Lékaři, kteří diagnostikovali nesoulad svalových vláken a nervů, tak museli přejít k radikálnímu operačnímu zákroku, který měl uvolnit neustálý tlak. Po úspěšné rehabilitaci se ještě pokoušel o návrat v roce 1999, ale další problém s nervem prakticky vynesl konečný rozsudek s profesionálním hraním.\n\nDlouhou dobu se vyhýbal společnosti, nikdo o něm nevěděl. Se svými bývalými parťáky z útoku se po dlouhých letech sešel a zavzpomínali na ty všechny krásné chvíle. V současnosti žije ve Švédsku se svou rodinou a trénuje třetiligový celek Vasby Botkyrka. Při MS v ledním hokeji v roce 2013 spolupracoval s redakcí sportu České televize při vysílání jako host-expert.\n\n\n\n"}
{"id": "307253", "url": "https://cs.wikipedia.org/wiki?curid=307253", "title": "Themistios", "text": "Themistios\n\nThemistios, řecky Θεμίστιος (asi 317 – 388), byl pohanský filosof a rétor. Pocházel z Paflagonie, působil u konstantinopolského císařského dvora. Usiloval o soulad mezi pohanskou aristokracií a křesťanským panovníkem.\n\nJe autorem 34 proslovů a několika komentářů k Aristotelovi.\n"}
{"id": "307257", "url": "https://cs.wikipedia.org/wiki?curid=307257", "title": "4 Minutes", "text": "4 Minutes\n\n4 Minutes je singl z alba \"Hard Candy\" zpěvačky Madonny, které vyšlo 28. dubna 2008. Původně se měla skladba jmenovat \"4 Minutes To Save The World\". Píseň pro Madonnu napsali Justin Timberlake a Timbaland, který píseň i produkoval. Singl ihned po svém vydání bodoval po celém světě, v USA se dostal na 3. místo a v Česku se dostal nejvýše na 4. místo.\n"}
{"id": "307262", "url": "https://cs.wikipedia.org/wiki?curid=307262", "title": "Vladimír Vůjtek (1972)", "text": "Vladimír Vůjtek (1972)\n\nVladimír Vůjtek (* 17. února 1972, Ostrava) je bývalý český lední hokejista.\n\nS hokejem začal pod vedením svého otce v mateřských Vítkovicích. Premiéru v nejvyšší soutěži si odbyl během sezóny 1988-1989, kdy dostal důvěru ve třech zápasech. O rok později si do svých statistik připsal nejen dalších 29 utkání, ale také 7 branek a stejný počet asistencí. Poté se Vůjtek junior trvale zabydlel do seniorského mužstva. Do reprezentačních výběrů do osmnácti a do dvaceti let se však neprosadil. Během své třetí sezóny se však rozhodl zkusit štěstí za oceánem. S vidinou startu v NHL odešel do Tri City Americans, do záložního celku Montrealu Canadiens.\n\nPoměrně brzy se aklimatizoval a patřil k nejlepším hráčům týmu. Druhý ročník v týmu patřil k jeho nejúspěšnějším. V 53 zápasech si připsal 102 bodů a dostal povel k nástupu do A-mužstva, ale nastoupil pouze ke dvěma utkáním. V srpnu 1992 byl vyměněn Edmontonu Oilers. V novém působišti sice zpočátku pendloval mezi farmou a hlavním týmem, ale po dvou sezónách měl odehráno 70 zápasů.\n\nRočník 1994-1995 byl ve znamení stávky NHL, proto se vydal zpět do vlasti a v 18 střetnutích vypomáhal Vítkovicím. Překvapivě doma zahájil i další sezónu, ale zranění mu dovolila nastoupit pouze do 26 duelů. Křídelního útočníka nalákalo úspěšně Finsko. Letní přípravu již absolvoval s tamním celkem Ässät Pori. Severská země mu evidentně svědčila a dostavila se i herní pohoda. SM-Liiga měla novou hvězdu. V konečném součtu bodování ligy skončil pouhý bod za Petri Varisem. Jeho statistiky čítaly 58 bodů v 50 zápasech. Kvalitní výkony v sezóně nemohly uniknout pozornosti reprezentačních trenérů a ti ho nominovali do reprezentačního mužstva. Nasazen byl ve formaci s kladenskými útočníky Pavlem Paterou a Martinem Procházkou.\n\nNa Mistrovství světa v ledním hokeji 1997 postoupil celek České republiky ze skupiny z prvního místa, když nestačil pouze na Rusko. V zápase semifinálové skupiny s Kanadou (který tým ČR vyhrál hlavně díky hattricku a jedné asistenci Vůjtka) inkasoval Vůjtek schytal několik krosčeků, při kterých byl sražen na led a turnaj pro něj skončil s diagnózou otřesu mozku. Sudí navíc Vůjtka vyloučil (tento trest mu později direktoriát snížil na čtyřminutový). Satisfakcí byl kromě bronzové medaile i trojnásobný triumf při vyhlašování nejlepších hráčů. Společně s Martinem Procházkou vyhráli produktivitu a střeleckou tabulku turnaje a rovněž byli zařazeni do All Star týmu turnaje.\n\nVystoupení nového českého hráče neuniklo zámořským pozorovatelům a nejkonkrétnější nabídku tehdy předložilo vedení Tampy Bay Lightning. Smlouva byla podepsána na rok s roční opcí. V dresu Blesků odehrál pouhých 30 zápasů, důvodem byly další zdravotní komplikace, které mu značně oslabily tělo. Původcem byl přechozený zánět ucha, který lékaři sice začali léčit antibiotiky, ale zároveň situaci podcenili. Vedení navíc na hráče tlačilo, aby hrál, jenže to se stalo pro něj osudným. Zhoršené dýchání s velkou bolestí v hrudníku předznamenaly problémy vážnějšího charakteru. To v podstatě znamenalo konec nadějím na olympijské hry, kde měl mít jistou pozici v týmu.\n\nRočník 1998-1999 zahájil opět v nejvyšší soutěži v ČR a vrátil se opět na výsluní s 55 body v 47 zápasech. V létě jej zlákal do zámoří tým Atlanty Thrashers. Po střetu s bruslí Rusa Valerije Kamenského mu zůstala deseticentimetrová tržná rána na tváři, kterou bylo nutné sešít téměř dvěma sty stehy. Po třech zápasech se vrátil zpět do Evropy a zamířil do pražské Sparty, se kterou získal mistrovský titul.\n\nPo dvou sezónách se vrátil do Finska a upsal se týmu HPK Hämeenlinna. Bylo znát, že zdejší herní styl mu vyhovuje a to větším překvapením bylo, že po roce kývnul na nabídku Pittsburghu Penguins. Týmu z Pensylvánie, v čele s Mariem Lemieuxem, však nevyšel nástup do sezóny a zásah do sestavy na sebe nenechal dlouho čekat. Jedním z nich, kteří byli posláni na tribunu byl i Vůjtek. Vedení řešilo složení mužstva po svém a po vyčkávané se nakonec s útočníkem dohodlo na ukončení smlouvy. Zklamaný Vůjtek se vrátil do Vítkovic. Během dalších let vystřídal několik zahraničních angažmá, Rusko, ověřené Finsko a Švýcarsko, ale potřebná chuť k hokeji jakoby se vytratila. V roce 2006, kdy s ním Vítkovice již nepočítaly se rozhodl ukončit hráčskou kariéru. Zlom nastal o rok později, kdy jej k návratu na ledovou plochu přesvědčil třinecký klub, konkrétně pak údajně útočníci Jan Peterek s Jaroslavem Kudrnou.\n\nCelkově vystřídal devatenáct klubů. Vůjtkova technika dělala vždy soupeřům nemalé problémy a z toho často právě vyplynuly zákroky za hranicí pravidel. V současnosti plní roli hráčského agenta.\n\n\n\n\n"}
{"id": "307265", "url": "https://cs.wikipedia.org/wiki?curid=307265", "title": "Tirso de Molina", "text": "Tirso de Molina\n\nTirso de Molina, vlastním jménem Gabriel Téllez (asi 1584 asi v Madridu – 1648 v Sorii) byl španělský spisovatel. Je významným zástupcem španělského zlatého věku (Siglo de Oro). Zlatý věk společně s Tirso de Molinou representují například Miguel de Cervantes, Lope de Vega, Calderón de la Barca a Francisco de Quevedo. Literatura Tirsa de Molina reflektuje mnohé společenské problémy tohoto kontroverzního období, kdy jeho rodné Španělsko se vypjalo k roli světového hegemona, mluví se o Říši nad níž slunce nezapadá, ale plíživě se již objevuje krize.\nRodinný původ Tirsa de Molina není znám. V některých pramenech se vyskytly spekulace o tom, že byl nemanželským synem vévody z Osuny. Vysvětluje to prý i časté objevování se levobočků v jeho hrách. Vystudoval teologii v Alcalá de Henares a po studiích vstupuje v Guadalajaře do řádu milosrdných bratří (mercenáři – ze španělského názvu řádu: Orden de la nuestra seňora de Mercedes). Pobýval poté kratší dobu v Portugalsku (několik drobností zveršoval i v portugalštině) a poté v Toledu (později sem umísťuje své povídky z Toledských zahrad). V letech 1616–1618 působí jako kněz a misionář na ostrově Santo Domingo. Po návratu ze zámoří pobývá v Madridu, kde se zcela jistě setkává s Lope de Vegou a účastní se aktivně na místním literárním životě. Jeho psaní není po chuti církvi, která má za to, že je to v rozporu s jeho kněžským posláním a Tirso je tedy přeložen do kláštera v Trujillu a později v Cuence. V roce 1632 se stává kronikářem svého řádu, jedním z jeho posledních děl jsou Obecné dějiny řádu mercenářů. Umírá jako převor kláštera v Sorii.\n\nDílo Tirsa de Moliny je neuvěřitelně rozsáhlé, ve španělské literatuře vydal více jen Lope de Vega. Jen her napsal Tirso de Molina kolem 400! Dochovala se jich ovšem pouze necelá stovka.Prvým uveřejněným dílem byl ovšem soubor povídek Toledské zahrady, které se stylově podobají povídkám Cervantesovým a je zde patrný i vliv Boccacciův. Jak již bylo zmíněno vystudoval Tirso teologii a to se odráží i v některých jeho hrách. Nejznámější je Zatracen pro nedostatek víry, teologické drama, ve kterém padouch Enrico se na konci kaje a je spasen a poustevník Paul začne pochybovat a je zatracen. Hra reflektovala dobovou diskusi o svobodné vůli a predestinaci.Nejznámější historickou hrou je Rozvážná žena. Hra o politických bojích a šarvátkách španělské šlechty.Nejúspěšnější ve své době byly jednoznačně Tirsovy zápletkové hry, ve kterých se spisovatel odvrací od tehdy ve španělské literatuře populárního světa rytířského a obrací se k látce z prostředí obyčejných lidí, používá lidového jazyka. Ve španělské literatuře jde o návrat od fantaskního života ke skutečnosti. Významnými hrami tohoto typu jsou například: Zbožná Marta, Ostýchavý v paláci, Don Gil v zelených kalhotách, Opatrný žárlivec a jednoznačně dnes nejslavnějším dílem je Sevillský svůdce a kamenný host, kniha, ve které se historicky poprvé objevuje postava Dona Juana, která později ovlivní spisovatele takového kalibru jako byli Molière, Goldoni nebo Byron. Nesmrtelným se Don Juan stává především díky Mozartově opeře Don Giovanni.\n\n\n"}
{"id": "307266", "url": "https://cs.wikipedia.org/wiki?curid=307266", "title": "Libanios", "text": "Libanios\n\nLibanios z Antiochie Syrské (řecky Λιβάνιος, asi 314–393) byl slavný pohanský učitel rétoriky, představitel pozdní sofistiky. Byl učitelem budoucího císaře Juliana a řady významných křesťanských osobností (např. Basileia Velikého, Jana Zlatoústého, Řehoře z Nazianzu). Usiloval o vzájemnou toleranci mezi křesťany a zastánci tradičního náboženství.\n\nJe autorem řady řečí, školních řečnických cvičení a dopisů.\n"}
{"id": "307271", "url": "https://cs.wikipedia.org/wiki?curid=307271", "title": "František Kriegel", "text": "František Kriegel\n\nFrantišek Kriegel (10. dubna 1908 Stanislaviv, Halič [korunní země Rakouska-Uherska], dnes Ivano-Frankivsk, Ukrajina – 3. prosince 1979 Praha) byl československý lékař, politik Komunistické strany Československa, poúnorový poslanec Národního shromáždění ČSSR a Sněmovny lidu Federálního shromáždění. Přední osobnost pražského jara roku 1968, jediný člen čs. delegace, který odmítl podepsat Moskevský protokol a jeden ze čtyř poslanců Národního shromáždění, kteří na podzim 1968 hlasovali proti přijetí smlouvy o „dočasném pobytu“ sovětských vojsk na území ČSSR. Po roce 1968 pronásledován. V 70. letech 20. století signatář Charty 77.\n\nNarodil se v rodině haličských Židů. Na konci 20. let odešel do Prahy, aby na zdejší německé univerzitě vystudoval medicínu. Ve 30. letech bojoval jako člen Interbrigád ve španělské občanské válce jako lékař. Dosáhl zde hodnosti majora, a po porážce republikánů odešel v roce 1939 v řadách Červeného kříže do Číny napadené Japonskem.\n\nOd roku 1945 byl jedním z vedoucích představitelů pražské komunistické organizace a v únoru 1948 se jako organizační tajemník pražské organizace KSČ a zástupce velitele Lidových milicí aktivně podílel na komunistickém převratu.\n\nV letech 1949 až 1952 působil jako náměstek ministra zdravotnictví v komunistické vládě. Po antisemitské čistce ve vedení strany byl z funkce odvolán a skončil jako závodní lékař v Tatře Smíchov. V roce 1957 byl dekorován Řádem 25. února za svou aktivní účast v komunistickém převratu z roku 1948 a následně byl vyznamenán Řádem rudé hvězdy a Řádem práce.\n\nPočátkem 60. let odjel jako poradce kubánské vlády pomáhat organizovat kubánské zdravotnictví. Ve volbách roku 1964 byl zvolen za KSČ do Národního shromáždění ČSSR za hlavní město Praha. V Národním shromáždění zasedal až do konce volebního období parlamentu v roce 1968. Stal se členem předsednictva Národního shromáždění a předsedou jeho zahraničního výboru.\n\nXIII. sjezd KSČ ho zvolil za člena Ústředního výboru Komunistické strany Československa. Vysočanský sjezd KSČ v srpnu 1968 ho ve funkci potvrdil. V období duben - srpen 1968 byl i členem předsednictva ÚV KSČ. Z Ústředního výboru Komunistické strany Československa byl vyloučen 30. května 1969. V dubnu 1968 se stal nejen členem předsednictva ÚV KSČ ale i předsedou Ústředního výboru Národní fronty Čechů a Slováků. K roku 1964 se profesně uvádí jako primář lůžkového oddělení Výzkumného ústavu chorob revmatických v Praze.\n\nKriegel byl spolu se Smrkovským a Indrou členem delegace KSČ, která 23. května 1968 jednala se členy přípravného výboru pro obnovu sociální demokracie. Tříhodinové jednání skončilo neúspěšně, sám Kriegel myšlenku obnovy strany odmítl. K dalšímu slíbenému jednání KSČ s PÚV ČSSD nedošlo.<ref name=\"http://www.radio.cz/cz/rubrika/historie/prazske-jaro-1968-a-probuzeni-obcanske-spolecnosti-iii\"></ref>\n\nPo invazi vojsk Varšavské smlouvy v srpnu 1968 byl spolu s dalšími vedoucími československými komunistickými politiky unesen do Moskvy, kde jako jediný člen československé delegace odmítl podepsat tzv. Moskevský protokol. Stal se pak nepřijatelným pro Sověty a již 31. srpna 1968 byl odvolán z předsednictva ÚV KSČ. Ztratil i post předsedy Národní fronty. Na podzim 1968 coby řadový poslanec hlasoval jako jeden z mála proti smlouvě o pobytu sovětských vojsk v ČSSR.\n\nPo federalizaci Československa usedl ještě roku 1969 do Sněmovny lidu Federálního shromáždění (volební obvod Praha 4 - Braník, Krč), kde ale setrval jen do října 1969, kdy byl zbaven poslaneckého mandátu.\n\n30. května 1969 byl vyloučen z KSČ. Šlo o jeden z prvních případů vylučování z komunistické strany po nástupu Gustáva Husáka na post prvního tajemníka ÚV KSČ – hlavní vlna čistek přišla až v roce 1970. V roce 1970 byl penzionován. Patřil mezi první signatáře Charty 77. 18. září 1979 byl hospitalizován s infarktem, 3. prosince téhož roku na jeho následky zemřel.\n\nNa jeho počest byla Nadací Charty 77 zřízena Cena Františka Kriegla, která je udělována „za mimořádné zásluhy v boji za lidská práva a občanské svobody, národní nezávislost, suverenitu a demokracii“.\n\nDne 28. října 2015 ho český prezident Miloš Zeman vyznamenal in memoriam Řádem Tomáše Garrigua Masaryka I. třídy.\n\nJe po něm pojmenována ulice ve městě Mělník.\n\n"}
{"id": "307272", "url": "https://cs.wikipedia.org/wiki?curid=307272", "title": "Portfolio", "text": "Portfolio\n\nPortfolio (z ital.) znamená původně desky na spisy nebo listiny.\n\nV ekonomii je portfolio odborný termín a znamená určitou sestavu, soubor akcií a jiných cenných papírů v majetku jednoho investora. Někdy také v užším významu: skladba různých aktiv. Obecně se investor snaží sestavit (diverzifikovat) takové \"portfolio cenných papírů\", které přinášejí maximální zisk a zároveň jsou rozmanité (diferencované), aby se tím minimalizovala možná rizika. Tyto dva cíle jdou však často proti sobě, takže skladba portfolia znamená jistý kompromis.\n\nV přeneseném smyslu může portfolio znamenat \"sestavu\" nebo \"paletu\" například různých produktů téhož výrobce (firmy) nebo individuálního autora, umělce – „výrobní portfolio“, „designérské portfolio“, „výtvarné portfolio“.\n\nFrancouzská forma portefeuille nebo portefej se užívá ve spojení „ministr bez portefeje“, což je člen vlády, který nemá přidělen žádný určitý resort, takže - obrazně řečeno - chodí na zasedání bez desek se spisy.\n\nPortfolio je též název modernější formy \"životopisu\", žádané v současnosti většími firmami a hlavně vysokými školami. V portfoliu student nebo zájemce o práci uvádí všechny stránky svého charakteru, které ho činí jedinečným. Jsou v něm obsaženy nejen fotografie a jejich popis, ale i dokumenty, diplomy a ostatní listiny, které obsahují úspěchy jedince v jeho životě.\n\n\n"}
{"id": "307276", "url": "https://cs.wikipedia.org/wiki?curid=307276", "title": "Cena Františka Kriegla", "text": "Cena Františka Kriegla\n\nCena Františka Kriegla je udělována Nadací Charty 77 za mimořádné zásluhy v boji za lidská práva a občanské svobody, národní nezávislost, suverenitu a demokracii.\n\nCena byla zřízena v roce 1987 na paměť československého komunistického politika Františka Kriegla a je vyhlašována vždy 10. dubna, v den jeho narození.\n\n\n"}
{"id": "307279", "url": "https://cs.wikipedia.org/wiki?curid=307279", "title": "Marie Tereza Španělská", "text": "Marie Tereza Španělská\n\nNositelky jména Marie Tereza/Terezie Španělská:\n\n"}
{"id": "307280", "url": "https://cs.wikipedia.org/wiki?curid=307280", "title": "Liliovník tulipánokvětý", "text": "Liliovník tulipánokvětý\n\nLiliovník tulipánokvětý (\"Liriodendron tulipifera\") je listnatý strom z čeledi šácholanovitých, pocházející ze Severní Ameriky, kde běžně roste ve volné přírodě; v Evropě se pěstuje v parcích a v arboretech. V Asii se vyskytuje jeho vikarizant liliovník čínský (\"Liriodendron chinense\").\n\nVědecké rodové jméno \"Liriodendron\" pochází z řečtiny a vzniklo spojením slov \"leirion\" (lilie) a \"dendron\" (strom). Domněnky, že je název odvozen od řeckého slova \"lýra\" (lyra) podle tvaru listů připomínajícího tento hudební nástroj se nezakládají na pravdě. Druhové jméno \"tulipifera\" je odvozeno od latinského slova \"tulipa\" označujícího tulipán, podle podobnosti květů tohoto stromu s květy tulipánu.\n\nPlatné české jméno je liliovník. Toto jméno publikoval již Jan Svatopluk Presl v roce 1823 a v této podobě se objevuje ve většině současné botanické literatury.. V některých zdrojích jsou udávány i alternativní starší názvy lyrovník, tulipánovník, lilijovník či lyriovník. České názvy lyrovník či lyriovník vznikly nesprávnou interpretací původu odborného názvu a v současné době se nedoporučují. Např. v Hiekeho \"Praktické dendrologii\" z roku 1978 je na prvním místě výčtu jmen název lyriovník, v \"Lexikonu okrasných dřevin\" téhož autora z roku 1994 je to již opraveno na liliovník.\n\nJde o listnatý, v domovině až 58 m vysoký strom (u nás do 40 m), obvyklé výšky 20–30 m, s korunou zpočátku kuželovitou, později vyklenutou, obvyklé šířky 10–15 m. V příhodných podmínkách ve své domovině má v dospělosti často dlouhý rovný kmen bez větví a korunou nasazenou až ve výšce 25–30 m. Listy jsou střídavé, dlouhé i široké okolo 10–15 cm, řapíkaté, dosti proměnlivého tvaru, se čtyřmi až šesti špičatými laloky (pokud je jich šest, tak pár laloků nejblíže řapíku je drobný). Na podzim se barví sytě žlutě. Kůra je zprvu šedá, později tmavě hnědá, ve stáří rozbrázděná.\n\nKvěty jsou tvarem podobné tulipánům, velké 3–5 cm; mají šest korunních lístků barvy žlutozelené až žluté (vzácně bílé) s oranžovým vzhůru prohnutým pruhem ve spodní části; kališní lístky jsou tři, dolů skloněné, světle zelené (někdy i žluté), brzy opadávající; uprostřed je velké kuželovité gyneceum, které je apokarpní, složené z mnoha plodolistů, barvy žlutozelené až žluté (vzácně bílé); tyčinek je mnoho, bledě žluté až žluté. Plody jsou křídlaté nažky, které jsou uspořádány do souplodí. Toto souplodí je podobné šišce jehličnanů, vzpřímené, 5–8 cm dlouhé.\n\nLiliovník je opadavý a patří mezi rychle rostoucí stromy. Kvete v květnu až červenci, nejdříve po 10 letech. Snáší velké mrazy, až okolo –30 °C. Obsahuje jedovatý alkaloid tulipiferin.\n\nV mnoha zemích světa se používá jako okrasná dřevina, která se obvykle pěstuje v parcích a v zahradách (v Česku např. v Podzámecké zahradě v Kroměříži a v mnoha desítkách dalších zámeckých i městských parků). Vyžaduje hluboké, vlhčí a úživné půdy. V Evropě se takto využívá již od 17. století. Některé ze stromů jsou chráněny jako památné stromy.\n\nMimo to se v Severní Americe používá jako užitkový strom pro dřevo, které je velmi hodnotné a snadno se zpracovává. Dřevo liliovníku je lehké, měkké, z mladých stromů bílé, ze starších žluté s hnědým jádrem, které stárnutím tmavne. Používá se k výrobě nábytku, jako velmi kvalitní dřevo pro výrobu varhan a jako obkladové dřevo s kresbou.\n\nJe státním stromem státu Indiana.\n\n\n"}
{"id": "307282", "url": "https://cs.wikipedia.org/wiki?curid=307282", "title": "Rachel Ruyschová", "text": "Rachel Ruyschová\n\nRachel Ruysch (3. června 1664 Haag — 12. srpna 1750 Amsterdam) byla nizozemská malířka specializovaná na zátiší s květinami.\n\nVe třech letech se přestěhovala z Haagu do Amsterdamu. Její otec, Frederik Ruysch, známý anatom a botanik, zde získal profesorské místo. V patnácti letech se začala učit u Willema van Aelsta, známého deltfského malíře zátiší. Roku 1693 se provdala za portrétistu Juriaena Poola (1666-1745), s kterým měla deset dětí. Její sestra Pieternel byla provdána za Jana Munnickse, kresliče květin v amsterdamské Hortus Botanicus.\n\nRoku 1701 byla Rachel přijata do malířského cechu v Haagu. O několik let později byla pozvána na dvůr do Düsseldorfu a pracovala zde jako dvorní malíř pro Johanna Wilhelma. Působila zde mezi lety 1708 až 1716. Roku 1723 vyhrála loterii, ale stále malovala pro své prominentní klienty.\n\nRuyschová žila 85 let a byla umělecky aktivní téměř po celý život. Je známo kolem sta jejích prací. Pozadí jejích maleb je obvykle tmavé. Je také zmiňována pro detailní a realistické vykreslení křišťálových váz.\n\n"}
{"id": "307298", "url": "https://cs.wikipedia.org/wiki?curid=307298", "title": "Rent", "text": "Rent\n\nRent je rocková opera autora Jonathana Larsona (hudba, scénář i námět) inspirovaná operou \"La bohème\" Giocoma Pucciniho. Vypráví o skupině mladých umělců New Yorku, snažící se tvořit a přežít s břemenem AIDS.\n\nMuzikál \"Rent\" vyhrál vedle dalších ocenění také prestižní divadelní cenu Tony za nejlepší muzikál a Pulitzerovu cenu. Stal se jedním z prvních broadwayských představení, které představuje homosexuální a bisexuální postavy. Obsazení navíc bylo neobvykle etnicky rozličné. Rent vzal kontroverzní témata do tradičního a konzervativního prostředí divadel a pomohl zvýšit popularitu divadelních muzikálů mezi mladými generacemi.\n\nMuzikál byl poprvé předveden v roce 1994 v New York Theatre Workshop. Premiéra se konala 26. února 1996 v divadle v New Yorku a 29. dubna 1996 se představení přestěhovalo do broadwayského Nederlander Theatre. Postupně se zařadil mezi úspěšné muzikály na Broadway s příznivými kritikami a diváckou atraktivitou. S více než 4300 představeními se stal sedmým nejdéle běžícím divadelním představením na Broadwayi. Po dvanácti letech existence se vedení rozhodlo ukončit. Poslední představení se konalo 7. září 2008.\n\nV roce 2005 bylo uvedeno stejnojmenné filmové zpracování tohoto muzikálu. Dějová linie byla mírně upravena a některé písně byly změněny do mluvených dialogů. V hlavních rolích se představila většina členů původního divadelního obsazení. Nabídku nepřijaly pouze Daphne Rubin-Vega (původní představitelka Mimi), která byla v té době v pokročilé fázi těhotenství, a Fredi Walker (původní představitelka Joanne), která se považovala za příliš starou pro svou roli. Jejich místa ve filmu nahradily Rosario Dawson jako Mimi a Tracie Thoms jako Joanne.\n\nV roce 2013 dorazil Rent také do České republiky. V divadle Na Prádle se během měsíce srpna odehrálo 12 představení (formou zkušební verze v originálním anglickém znění) a režie se chopil Američan Steve Josephson. Poté se představení na několik repríz přestěhovalo do Divadla Kalich. Premiéra české verze v překladu Milana Malinovského se uskutečnila 14. 12. 2014 opět na domovské scéně Divadla Na Prádle.\n\n\n"}
{"id": "307299", "url": "https://cs.wikipedia.org/wiki?curid=307299", "title": "Adriana Gerši", "text": "Adriana Gerši\n\nAdriana Gerši (* 26. červen 1976 Šternberk) je bývalá česká profesionální tenistka. V průběhu své kariéry vyhrála jeden turnaj okruhu WTA. Nejvýš na světovém žebříčku tenistek byla v roce 1997 na 48. místě. Vystudovala Střední odbornou školu služeb v Olomouci.\n\nJejím manželem je český tenista David Rikl, se kterým má dvě děti.\n\n"}
{"id": "307301", "url": "https://cs.wikipedia.org/wiki?curid=307301", "title": "Černé divadlo", "text": "Černé divadlo\n\nČerné divadlo je druh divadelní produkce, který využívá princip \"černého kabinetu\": na zatemněném jevišti nejsou černě odění herci proti černému pozadí vidět. Zato rekvizity, předměty a objekty, osvětlené zdroji ultrafialové záření nebo pohyblivými bodovými reflektory a vedené herci, proti pozadí září. Tím se stávají schopné pohybu a tedy i vlastního osobitého života. \n\nPrapočátky černého divadla spadají do období starověké Číny, kdy princip podobných praktik využívali k mizení tamní bojovníci a občas byl využit při kouzelnických představeních pro zábavu tamních císařů. Odtud se přenesl v 18. století do Japonska a byl využíván v japonském loutkovém divadle \"bunraku\". Počátky moderní formy vznikaly kolem roku 1950 zásluhou francouzského avantgardního loutkáře Georges Lafaye. V roce 1955 jeho představení zhlédli loutkáři ze skupiny \"Salamandr\" a Divadla Spejbla a Hurvínka a přivezli tento druh divadla do Československa, kde se v šedesátých letech především zásluhou Jiřího Srnce (divadelník, scénograf, režisér, výtvarník, hudební skladatel a loutkář) rozšířilo o nové technologické divadelní postupy a od této chvíle můžeme mluvit o vzniku fenoménu černé divadlo. V této technologii zejména v oblasti použití loutek v černodivadelní animaci se také zasloužil František Kratochvíl. Využitím černého divadla v loutkové animaci se po většinu svého života zabýval i zasloužilý výtvarník a animátor František Tvrdek, který byl v počátcích devadesátých let také spolupracujícím výtvarníkem Divadla Image. Zakladatelé Divadla Image (Image Theatre) hudebník Alexander Čihař a tanečnice Eva Asterová přinesli do oboru černého divadla více abstraktní poetiky, moderní tanec ve spojení s dynamickou hudbou a vysokou úroveň divadelních triků. V roce 2016 do historie černého divadla přispěl soubor Černého divadla Theodora Hoidekra - HILT. Po své desetileté činnosti na poli černého divadla tento soubor rozšířil svůj repertoár o nový žánr \"stínofilmového divadla\". Děj se odehrává na plátně s projekcemi reálného prostředí a herci s tanečníky za plátnem hrají svými stíny v propojení s obrazy na plátně.\n\nNa pražské scéně působí mnoho černých divadel, mezi ně patří Černé divadlo Jiřího Srnce, WOW Black Light Theatre Prague, Black Light Theatre of Prague, Černé divadlo Metro, Image Theatre, Ta Fantastika, Černé divadlo Theodora Hoidekra a mnoho dalších. \n\nČerné divadlo Jiřího Srnce se od svého vzniku v roce 1961 prezentovalo jako Černé divadlo Praha (The Black Theatre of Prague, Das Schwarze Theater Prag, Teatro Negro de Praga), avšak v polovině devadesátých let své jméno změnilo na Černé divadlo Jiřího Srnce (Black Theatre of Jiří Srnec), aby se odlišilo od jiných pražských černých divadel. Po krátké době v roce 1997 bylo na mezinárodním festivalu v New Yorku Jiřím Srncem do anglického výrazu přidáno slovo Light z důvodu aby náhodou nemohl být název divadla nevhodně interpretován. Nyní se Černé divadlo Jiřího Srnce prezentuje chráněným názvem Srnec®Theatre.\n\nJako jediné české divadlo byl HILT nejen nominován na World Theatre Olympics 2018 v Indii, ale z tohoto světového festivalu se do ČR vrátil se dvěma oceněními. V létě 2019 se stal tento soubor spolutvůrcem světové premiery Porsche Taycan v Číně.\n\nČerné divadlo Theodora Hoidekra (\"Hoidekr Interactive Light Theatre\") je skupina černého divadla, která vznikla spojením mnoha umělců jiných divadel. Theodor Hoidekr tuto skupinu založil v roce 2006. \"H.I.L.T.\" se nezařazoval mezi divadla s pevnou scénou, ale cestoval, obzvláště do Indie. Nově se snaží obnovit tradici tohoto žánru s novými prvky a hrát pro české publikum. V roce 2009 HILT reprezentoval ČR na největším asijském divadelním festivalu Bharat Rang Mahotsav. Show Malovaný Svět (2009) byla zároveň po desítkách let první show černého divadla, která navštívila během turné česká divadla. V současnosti vytváří show na bázi černodivadelního muzikálu - do show černého divadla byl zakomponován živý zpěv. Hlavním cílem je odlišení se od ostatních scén - vyšší produkce nových repertoárů, oddělení tohoto divadelního žánru od statusu turistické atrakce. Rokem 2015 soubor HILT začal působit na stálé scéně divadla Roal Road v centru Prahy. Působení v tomto divadle bylo odstartováno novou show černého divadla zvanou Phantom. V roce 2016 se HILT stal také první stínovým divadlem - jejich nová show Cinderella je propojením efektů na plátně s reálnými projekcemi a stínů herců a tanečníků, kteří tak tvoří za plátnem děj. Nově vzniklý žánr příbuzný černému divadlu byl nazván \"stínofilmové divadlo\".\n\nV roce 2019 HILT oslavil 3 roky na stálé scéně Divadla U Valšů v Praze.\n\nV roce 1975 původně vzniklo \"Kreslené divadlo\" Františka Kratochvíla, ve kterém autor použil svou celosvětově patentovanou techniku oživlé kresby. Díky tomu vdechl všem kresleným objektům život a pohyb. Od roku 1991 divadlo pokračovalo na scéně pražské Reduty v Praze a v roce 2002 se přestěhovalo na protější stranu Národní třídy, kde po rozsáhlé rekonstrukci otevřelo vlastní scénu a přejmenovalo se na \"Černé divadlo Metro\". \nPředstavení \"Life is Life\", které se hraje již od roku 2005, patří mezi vůbec nejúspěšnější černodivadelní představení v Praze. Specialitou tohoto divadla je, že jako jediné černé divadlo v Praze na konci představení poodhalí své tajemství.\n\nImage Theatre je černé divadlo, založené Evou Asterovou a Alexandrem Čihařem po Sametové revoluci, v roce 1989. Eva Asterová vystudovala Taneční konzervatoř v Praze a taneční pedagogiku na HAMU. Několik let působila ve známém Komorním baletu Pavla Šmoka, než se stala uměleckou ředitelkou a choreografkou Divadla Image. K existující tradici přidali oba majitelé novou krev a přinesli do oboru černého divadla více abstraktní poetiky, moderní tanec a spojení s humornou pantomimou. Svá představení oživují projekcemi, novými technologiemi a interaktivními vstupy s diváky. Divadlo Image za více než čtvrt století své existence bavilo miliony diváků na svých pražských scénách a se stejným úspěchem odehrálo stovky představení na zahraničních festivalech a tour po celém světě. Na repertoáru má pět večerních představení a dva dětské tituly. \n\nNa jaře roku 1987 začal Michal Kocourek vytvářet vizi moderního multižánrového divadla. Soustředil tým spolupracovníků, s jejichž pomocí se rodila idea scény, na které by se propojovalo černé divadlo, jakožto tradiční česká divadelní forma, s prvky muzikálu, tance, pantomimy. Vznikl tak svého druhu ojedinělý typ syntetického divadla. Soubor se ovšem za komunistického režimu potýkal se stále většími překážkami byrokratického charakteru. Další vývoj mu tedy umožnil až pád totalitního systému a nástup (nejen) umělecké svobody. V dubnu 1990 je tak připraveno první představení s názvem Sen. Hra se setkala s velmi příznivým ohlasem u diváků i odborné kritiky. Vzestup popularity soubor zaznamenal v průběhu druhé polovině roku 1990, kdy hrál v pražském divadle Albatros, kde za tři měsíce odehrál více než 130 repríz. Černé divadlo Praha se tak stalo jedním z mála českých divadel, která se obejdou bez dotací od města či státu. S jeho představeními se brzy začali seznamovat také diváci v Jugoslávii, Rakousku, Německu a rychle navazovaly další zahraniční angažmá. V roce 1991 se soubor přestěhoval do Divadla v Celetné a o dva roky později byla otevřena jeho současná scéna Divadlo v Rytířské. Ve stejném roce byla na programu také nová premiéra, hra Kouzelný vesmír, následovaly neméně úspěšné tituly Koncert v černém světle, Faust - muž mezi Bohem a ďáblem, Faustova dobrodružství a konečně Barevné sny Dr. Frankensteina. V roce 2003 do tohoto divadla vstoupil i Pavel Hortek , který, jako manažer a producent, strávil v původním černém divadle skoro 20 let a stál za všemi jeho největšími úspěchy. S ním přišli i nejlepší herci tohoto oboru a soubor Černé divadlo Praha se vydal doslova do celého světa. Za 25 let existence navštívilo představení našeho divadla více než 1 000 000 diváků, k nimž se přidaly tisíce dalších na častých mezinárodních turné. Na mnoho míst ve světě se divadlo vrací už pravidelně. V tvůrčím týmu Černého divadla Praha se scházejí producent, umělecký šéf, autor Michal Kocourek, režisér Ivan Holeček, výtvarník Daniel Šedivák, režisér Pavel Toman, hudební skladatel Jiří Doubek či textař Pavel Kácha.\n\n"}
{"id": "307306", "url": "https://cs.wikipedia.org/wiki?curid=307306", "title": "Karel Václav Petřík", "text": "Karel Václav Petřík\n\nKarel Václav Petřík (16. srpna 1885, Nezdice - 8. července 1957, Praha) byl československý generál.\n\nV době 1. světové války působil v Československých legiích v Rusku, vzhledem k tomu, že se na začátku války nacházel v Rusku působil od počátků války v České družině. Po konci války působil v československé armádě, v době Mnichovské krize velel ochraně hranic od Aše až po Teplice. Pensionován byl až k 1. lednu 1940.\n\nV době druhé světové války se aktivně zapojil do odboje, po roce 1948 byl krátce vězněn a zemřel v ústraní roce 1957.\n\nDne 29.4.2014 bylo generálu Petříkovi uděleno Čestné občanství Prahy 1 in memoriam.\n\n"}
{"id": "307325", "url": "https://cs.wikipedia.org/wiki?curid=307325", "title": "Putování aneb cesta z Království českého do Benátek a odtud po moři do země Svaté, země judské a dále do Egypta", "text": "Putování aneb cesta z Království českého do Benátek a odtud po moři do země Svaté, země judské a dále do Egypta\n\nPutování aneb cesta z Království českého do Benátek a odtud po moři do země Svaté, země judské a dále do Egypta je cestopis Kryštofa Haranta z Polžic a Bezdružic. Jedná se o zástupce oblíbeného žánru renesanční humanistické naukové literatury, který obrazy exotických krajů plní i funkci literatury zábavné, ovšem na díle jsou již patrny trendy nastupující barokní literatury. Český šlechtic Harant v něm popsal svou cestu do Palestiny a Egypta z roku 1598.\n\nAutor zachytil vše, co během cesty zažil. („\"Další podivné zvíře je „vodní kůň“, hroch, který prý také žere lidi\"“). Dílo má didaktický charakter. Kniha je psaná česky. Autor má smysl pro humor a ironii, používá při popisování rčení a přirovnání.\n\nHarant se pro svou pouť do Palestiny rozhodl po smrti své ženy, aby přemohl smutek a aby poznal cizí kraje a obyčeje. Jako skvělý znalec Bible také toužil na vlastní oči vidět svatá místa. Věrným druhem při cestě mu byl přítel Heřman Černín z Chudenic a sluha.\n\nSvou pouť zahájili cestou do Benátek. Zde měli příležitost si město dobře prohlédnout, protože museli dva měsíce čekat na loď. Kryštof město prozkoumal a své exaktní poznatky si pečlivě zapsal, jak to ostatně činil po celou cestu. Zaznamenal si počty kostelů, klášterů, špitálů i lodí. Poutníci si zde nechávají ušít prosté poutnické šaty na způsob františkánského řeholního roucha jako výraz pokory, ale hlavně aby nebyli zbytečně nápadní. Po místních hospodách také k cestě přesvědčí dalších pět dobrodruhů, např. nizozemského rytíře.\n\nPlavbu na Krétu jim kazí skupina hlučných a neukázněných můžů. Na ostrově se přesvědčují o špatné pověsti místních obyvatel. Ženy jsou krásné, ale prodejné a zrádné. Muži často kradou a vydržují si mladé milence jako \"pacholata sodomitská\". K dobrému Harant vzpomíná výborný místní cukr.\n\nDalší zastávkou při plavbě je Kypr. Zde se jim podaří sehnat na chatrnou loďku \"jen se dvěma plachtami\" a bez podpalubí. Po 52 dnech připlouvají do přístavu Jaffa, který je pro zanedbanost místními majiteli Turky zanesen pískem, takže velké lodi nemohou ke kamenným molům vůbec připlout.\n\nHned po přistání je o část výbavy obere místní drzí celník se svými pomocníky, mimo jiné jim vypijí část zásob vína. Ztěžejní část pouti po Svaté zemi je návštěva Jeruzaléma a zejména místního chrámu Božího hrobu. Ten si Kryštof pečlivě přeměřuje a porovnává s pražskou svatovítskou katedrálou. Průvodce dělá poutníkům místní mnich, který také Kryštofa následně pasuje na rytíře Božího hrobu.\n\nZ Palestiny se vydávají do Egypta a na horu Sinaj, kde Mojžíš obdržel od Hospodina desky s desaterem přikázání.\n\nV klášteře sv. Kateřiny jsou pohoštěni nechutnou a chudou stravou, např. syrové boby máčené ve vodě, nevypečený chléb nebo sýr, který chutnal jako mýdlo. Kryštof si cestou na samotnou horu ulomí kus dřeva z keře, ze kterého si prý Mojžíš opatřil hůl. Nepříjemné dobrodružství prožijí, když je v noci přepadnou proradní arabští lupiči. Oloupí je o velkou část věcí, naštěstí jim zůstane váček s penězi, který Kryštof během rvačky stihne zahrabat do písku.\n\nBěhem návštěvy Káhiry jsou svědky smutného obchodu z otroky, kdy jsou nazí nebožáci prodávani za cenu menší než dobytek a ponižujícím způsobem prohlíženi a zkoušeni. Harant také obdivuje veliké místní město s mnohem větším počtem domů než má Praha, za to plné prachu. V místních nemocnicích jsou však léčeni lidé ze všech zemí a to navíc zdarma.\n\nVděční Bohu, že jsou živí, se dostávají do Alexandrie, odkud odplouvají zpět do Benátek, kam šťastně dorazí po Vánocích s posledním tolarem v kapse. Po prožitých strastech Harant nikomu podnikat podobnou cestu nedoporučuje. Člověk se tu setká spíš se \"Stejskalem než Vejskalem\".\n\nKniha byla poprvé vydána v roce 1608 v tiskárně dědiců Adama z Veleslavína s obrazovým doprovodem Jana Willenberga a dalších rytců. Poté ji do němčiny přeložil Kryštofův bratr Jan Jiří Harant z Polžic a Bezdružic a tento překlad vydal syn Jana Jiřího Kryštof Vilém v roce 1678 pod názvem \"Der christliche Ulysses oder Weit-versuchte Cavalier Fürgestellt In der denckwürdigen Bereisung so wol deβ Heiligen Landes, Als vieler anderer morgenländischer Provintzen, Landschafften und berühmter Städte\".\n\nPoté \"Putování\" vydal Karel Jaromír Erben v roce 1854 ve IV. svazku Staročeské Bibliotéky. Výbor vydal Karel Hrdina v roce 1926 pod názvem \"Cesta po Egyptě\".\n\n\n"}
{"id": "307328", "url": "https://cs.wikipedia.org/wiki?curid=307328", "title": "Toulovcovy maštale", "text": "Toulovcovy maštale\n\nToulovcovy maštale jsou přírodní oblastí pískovcových Budislavských skal a borových lesů. Rozkládají se asi 13 km jihozápadně od města Litomyšle, mezi obcemi Proseč, Budislav a Novými Hrady. Oblast leží na rozhraní České tabule a Českomoravské vrchoviny. Na počátku 15. století oblast daroval rytíř Vavřinec Toulovec z Třemošné městu Litomyšli a jejímu špitálu.\n\nPřírodní rezervace Maštale byla vyhlášena OkÚ Chrudim dne 1. prosince 1993 a OkÚ Svitavy dne 26. června 1992 (protože se nacházela ve dvou novodobých okresech). Dnešní rezervace má rozlohu 1083,6 hektarů. Dělí se na Toulovcovy a Městské maštale. Hlavní osu území tvoří horní tok říčky Novohradky s množstvím drobných přítoků. Nadmořská výška území je 350–550 m n. m. Většinu sedimentů tu tvoří glaukonitické pískovce z cenomanu. Vyskytují se tu také vzácné a chráněné rostliny a živočichové (mlok skvrnitý, kapraďorosty a mechy). Z tohoto důvodu zde platí zákaz vstupu mimo turistické značky a jízdy na kole mimo cyklostezky a zpevněné cesty (včetně zákazu pohybu na kolech po turistických značkách)\n\nDnes je oblast hojně vyhledávána k aktivní rekreaci. V zájmu dalšího udržitelného rozvoje mikroregionu a jeho krásného životního prostředí vzniklo Sdružení obcí Toulovcovy Maštale, jehož společným úsilím byly v oblasti postaveny již tři rozhledny a síť cyklostezek.\n\nKe sdružení patří tyto obce: Bor u Skutče, Budislav, Hluboká, Jarošov, Leština, Nová Ves u Jarošova, Nové Hrady, Perálec, Poříčí u Litomyšle, Proseč, Příluka, Zderaz.\n\n"}
{"id": "307335", "url": "https://cs.wikipedia.org/wiki?curid=307335", "title": "Volavka červená", "text": "Volavka červená\n\nVolavka červená (\"Ardea purpurea\") je velký druh brodivého ptáka z čeledi volavkovitých (Ardeidae).\n\nO něco menší než podobná volavka popelavá (délka těla 70–90 cm, rozpětí křídel 120–138 cm); liší se užší hlavou a zobákem a v letu patrnými užšími zakulacenými křídly a často hranatě složeným krkem. Dospělí ptáci mají červenohnědé, černě lemované líce a strany krku, červenohnědé břicho a tmavě šedý hřbet a křídla s červenohnědým zbarvením na jejich spodní straně (zřetelnějším u samců). Zobák je žlutý. Mladí ptáci jsou jednotvárnější, s okrově hnědými lícemi, strany krku, hřbetem a křídelními krovkami a nezřetelným tmavým okrajem po stranách krku.\n\nHnízdí v Africe, střední, jižní a východní Evropě a západní, jižní a východní Asii. Částečně tažná; evropští ptáci zimují v tropické Africe.\n\nVolavka červená je v Česku zvláště chráněná jako kriticky ohrožený druh. V letech 2001–2003 zde hnízdily nanejvýš tři páry, a to na Moravě na rybnících u Tovačova a u Mikulova. Vyskytuje se také na Heřmanském rybníku u Ostravy, na Třeboňsku (Velký Tisý) nebo na Pardubicku. První zaznamenané hnízdění z českého území pochází z roku 1947 z rybníku Nesyt na jižní Moravě.\n\nNápadná hlavně při přeletu nad rákosinami. Loví v mělké vodě v rákosí. Potravu, kterou tvoří ryby, žáby nebo hmyz, harpunuje ostrým zobákem. Hnízdí většinou v koloniích (často společně s volavkou popelavou) v porostech rákosu, někdy i na stromech. V jedné snůšce bývá 4-6 (3-10) 56,3 x 40,7 mm velkých vajec.\nJsou známy 3-4 poddruhy:\n\n"}
{"id": "307339", "url": "https://cs.wikipedia.org/wiki?curid=307339", "title": "Volavka bílá", "text": "Volavka bílá\n\nVolavka bílá (\"Ardea alba\") je velký brodivý pták z čeledi volavkovitých (Ardeidae).\n\nDorůstá délky 85–100 cm, v rozpětí křídel měří 145–170 cm a váží 1–1,5 kg. Opeření má celkově bílé, končetiny tmavé a dlouhý zašpičatělý zobák žlutý. Ve svatebním šatě ji navíc na hřbetě vyrůstají prodloužená ozdobná pera, která hrají důležitou roli při námluvách. Obě pohlaví jsou zbarvena stejně.\n\nVe střední Evropě hrozí záměna pouze s volavkou stříbřitou (\"A. garzetta\"), která je však viditelně menší a má navíc jasně žlutě zbarvené prsty a ve svatebním šatě i prodloužená pera na hlavě.\n\nNa hnízdištích se ozývá pronikavými chraptivými zvuky.\n\nNáleží k nejrozšířenějším druhům volavek. Hnízdí v jižní Kanadě a na území Spojených států, v jižní a střední Evropě, Africe a na Středním východě. V posledních letech začala v Evropě pronikat více na sever, od roku 1992 např. pravidelně hnízdí v Nizozemsku. Jedná se o částečně tažný druh.\n\nK hnízdění vyhledává rozsáhlé rákosiny u rybníků, jezer, řek a močálů s porosty stromů a keřů.\n\nV České republice hnízdí nepravidelně 0–1 pár, v mimohnízdním období se pak na našem území vyskytuje pravidelně v počtu maximálně 70 jedinců na jednom místě. Je přísně chráněna jako silně ohrožený druh.\n\nŽiví se hmyzem, obojživelníky, rybami, malými savci, převážně pak hlodavci, a občas i ptáky a plazy. Po kořisti pátrá nejčastěji v mělké vodě, někdy i na polích a loukách, a to při pomalé chůzi nebo vyčkáváním v nehybné poloze.\n\nJe monogamní a pohlavně dospívá ve 2. roce života. Je známa zejména svými námluvami, při kterých samci předvádějí svá prodloužená ozdobná pera na hřbetě. Hnízdí obvykle v koloniích, ale i jednotlivě, ve střední Evropě jednou ročně od dubna do srpna. Až 1 metr velké hnízdo z rákosových stébel staví většinou v nepřístupných rákosinách. V jedné snůšce je pak 3–5 světle modrých, 60,1–44,6 mm velkých vajec, na kterých sedí střídavě oba rodiče 25–26 dnů. Mláďata pak hnízdo opouštějí po 40–50 dnech. Jejich úmrtnost je však velmi vysoká, druhého roku se nedožívá celých 75 % z nich.\n\nVolavka bílá byla v minulosti kvůli svým ozdobným perům hojně lovena, což v mnoha oblastech USA vedlo až k jejímu úplnému vyhubení. V současné době je zde však přísně chráněna a pomalu se navrací i do oblastí, kde se až donedávna nevyskytovala.\n\nV minulosti se u ní rozlišovaly 4 poddruhy, asijský a australasijský poddruh \"Ardea alba modesta\" je však od roku 2005 považován za samostatný druh – \"Ardea modesta\". V současné době tak rozeznáváme poddruhy 3:\n\n\nVolavka bílá je zobrazena na rubu brazilské 5realové bankovky, nachází se také na novozélandské 2dolarové a maďarské 5forintové minci.\n\n\"Bílé volavky\" je název 14. básnické sbírky autora Dereka Walcotta ze Svaté Lucie.\n\nVolavka bílá je i symbolem charitativní ekologické organizace National Audubon Society.\n\nJméno ctihodného Sáriputty, jednoho z nejznámějších následovníků Buddhy, znamená mj. \"syn volavky\" – říká se, že jeho matka měla jasné a ostré oči jako bílá volavka.\n\n"}
{"id": "307342", "url": "https://cs.wikipedia.org/wiki?curid=307342", "title": "Igor Blaževič", "text": "Igor Blaževič\n\nIgor Blaževič (* 1963, Trebina, Bosna) je novinář a lidskoprávní aktivista bosenského původu žijící v České republice.\n\nVystudoval filozofii a srovnávací literaturu na univerzitě v Záhřebu. \n\nOd roku 1992 působil v mezinárodním sekretariátu Helsinského občanského shromáždění a od roku 1994 pracuje v organizaci Člověk v tísni.\n\nÚčastnil se řady humanitárních misí např. v Sarajevu, v Čečensku, v Kambodži nebo v Barmě či Východní Timor. Podílel na natočení řady dokumentárních filmů, např. \"Otázky z Asie\" (1998), \"Město stínů\" (1999), \"Uprchlíci dvacetileté války\" (2000), \"Malé sny ulice\", \"Jen 500 mrtvých\" (2002), \"Barmští vězni\" (2002). \n\nOd roku 1999 je ředitelem filmového festivalu Jeden svět a podílí se i na udělování ceny Homo Homini, kterou Člověk v tísni uděluje lidem prosazující lidská práva.\nZa své aktivity získal cenu Alice Garrigue Masarykové, cenu Františka Kriegla a cenu Prix Irene.\nJeho žena Jasmina Blaževičová je filmařka.\n\n"}
{"id": "307347", "url": "https://cs.wikipedia.org/wiki?curid=307347", "title": "Břetislav Rychlík", "text": "Břetislav Rychlík\n\nBřetislav Rychlík (* 23. července 1958, Uherské Hradiště) je český herec, scenárista, režisér a vysokoškolský pedagog.\n\nZačátkem 80. let 20. století debutoval ve Slováckém divadle, později hrál v brněnském HaDivadle a učil na JAMU. V posledních letech již odmítá hrát a věnuje se převážně filmové dokumentární tvorbě. Natočil více než 60 snímků.\n\nJe členem poroty Ceny Františka Kriegla.\n\nJeho manželkou je Monika Rychlíková, má dvě dcery – Julianu a Apolenu, která je dokumentaristkou a novinářkou.\n\n"}
{"id": "307349", "url": "https://cs.wikipedia.org/wiki?curid=307349", "title": "Ford Probe", "text": "Ford Probe\n\nFord Probe je sportovní coupé sestavené z dílů několika značek (motor – Mazda, alternátor – Mitsubishi).\n\nPrvní generace Fordu Probe byla uvedena v roce 1988 a vyráběla se do roku 1992, druhá generace se pak vyráběla v letech 1992–1997.\n"}
{"id": "307350", "url": "https://cs.wikipedia.org/wiki?curid=307350", "title": "American Life", "text": "American Life\n\nAmerican Life je deváté studiové album americké zpěvačky Madonny.\n"}
{"id": "307351", "url": "https://cs.wikipedia.org/wiki?curid=307351", "title": "Scydmaenidae", "text": "Scydmaenidae\n\nScydmaenidae ( ) je čeleď brouků 0,5–3 mm velkých. Mnohé druhy mají krk a zúžení těla mezi hrudníkem a zadečkem, takže připomínají mravence a v některých jazycích tak tito brouci získali i obecné jméno.\n\nBrouci čeledi Scydmaenidae dávají přednost vlhkému prostředí, žijí v listové hrabance a hnijících zbytcích dřeva v lesích. Několik druhů se živí roztoči.\n\nTito brouci se objevují celosvětově a čeleď obsahuje kolem 4 500 druhů v 80 rodech. V Evropě žije asi 600 druhů a poddruhů v 21 rodech, ve Střední Evropě asi 100 druhů v 10 rodech.\n\n"}
{"id": "307353", "url": "https://cs.wikipedia.org/wiki?curid=307353", "title": "Music (album, Madonna)", "text": "Music (album, Madonna)\n\nMusic je osmé studiové album Madonny. Vyšlo v září 2000.\n"}
{"id": "307358", "url": "https://cs.wikipedia.org/wiki?curid=307358", "title": "Petr Štěpánek (1972)", "text": "Petr Štěpánek (1972)\n\nPetr Štěpánek (* 1972) je vysokoškolský pedagog a státní úředník. Mezi roky 2007 a 2010 byl ředitelem Státního fondu životního prostředí. V době jeho působení však bylo podle auditorů EU z této instituce vyplaceno minimálně 29 milionů Kč na odměnách z dotačního programu Životní prostředí proti předpisům.\n\nPetr Štěpánek absolvoval Technickou univerzitu ve Zvolenu a Fakultu architektury Slovenské technické univerzity v Bratislave. V minulosti se zabýval dotační politikou, zpracovával a řídil celou řadu dotačních projektů. Byl členem dozorčí rady společnosti RAVEN Consulting, a. s., později zastával funkci ředitele Economia Online, kde mj. realizoval projekt eDotace.cz a evropský portál Euroskop.cz.\n\n30. března 2007 byl jmenován předsedou Státního fondu životního prostředí, kde nahradil Andreje Mudraye. Toho odvolal ministr životního prostředí Petr Kalaš. Odvolán byl ministrem Pavlem Drobilem 4. srpna 2010.\n\nVedle manažerských a pedagogických funkcí byl Petr Štěpánek v roce 2006 zvolen do zastupitelstva městské části Praha 2, kde zastával funkci neuvolněného předsedy Finančního výboru. Funkci zastupitele vykonával do roku 2010.\n\n"}
{"id": "307359", "url": "https://cs.wikipedia.org/wiki?curid=307359", "title": "Uljanov", "text": "Uljanov\n\nRuské příjmení Uljanov () má více nositelů:\n"}
{"id": "307370", "url": "https://cs.wikipedia.org/wiki?curid=307370", "title": "Joshua Jackson", "text": "Joshua Jackson\n\nJoshua Carter Jackson (* 11. června 1978) je kanadsko–americký herec. Je znám svou rolí Pacey Wittera v televizním seriálu \"Dawsonův svět\" a rolí Charlie Conwaye v \"The Mighty Ducks\". Chodil s německou herečkou Dianou Krugerovou.\n\n"}
{"id": "307371", "url": "https://cs.wikipedia.org/wiki?curid=307371", "title": "Alí", "text": "Alí\n\nAlí ibn Abí Tálib (okolo roku 599 Mekka – 28. leden 661 Kúfa) čtvrtý volený chalífa v letech 656–661. Byl bratrancem a zároveň zetěm Mohamedovým, protože si vzal za manželku jeho dceru Fátimu. Jeho vláda uzavírá období volených chalífů a zároveň vede k trvalému rozštěpení muslimské obce na sunnity a šíity.\n\nAlí pocházel z rodu Hášimovců, jedné z větví kmene Kurajšovců. Jeho otcem byl Abí Tálib, správce Kaaby v Mekce, matkou Fátima ibn Asad. Jeho rodiče měli dobré vztahy s Muhammadem a navzájem si pomáhali. Kolem roku 610, kdy měl Muhammad první zjevení, byl již Alí jeho blízkým společníkem. Stal se jedním z prvních stoupenců Islámu a pomáhal nepočetné skupině souvěrců v Mekce. Toto období se uzavřelo roku 622, kdy Muhammad prostřednictvím lsti Mekku opustil a přesunul se do Játhribu (dnešní Medina). Hlavním účastníkem této lsti byl Alí, který zastoupil Muhammada v jeho ložnici, zatímco Prorok prchal z města. Za několik dní jej Alí následoval.\n\nV Medině pak došlo k posílení rodinných svazků. Alí na základě jednoho z Muhammadových zjevení dostal za ženu jeho dceru Fatimu. Alí se pak v letech 625–632 podílel na rozšiřování Islámu v oblasti Jemenu a vedl obranu muslimské obce proti útokům z Mekky. Účastnil se například bitvy u Uhudu roku 625, bitvy u Hunajnu roku 630, kde osobně bránil Proroka Muhammada.\n\nKdyž roku 632 Prorok náhle zemřel, nezanechal žádnou zmínku ohledně svého nástupce. Z jeho dětí přežila jediná dcera Fatima, jejímž manželem byl Alí – jeho nárok na vedení obce byl tedy opodstatněný a získal si řadu stoupenců. Soudobé prameny však zmiňují, že Alí byl přímý a udatný, ale také nerozhodný, neobratný a váhavý, což mu neumožnilo využít situaci. Chalífou byl zvolen Abú Bakr a poté Umar ibn al-Chattáb. Obě volby Alí uznal. Při volbě Uthmána chalífou roku 644 se nakonec musel podřídit rozhodnutí většiny tehdejších Prorokových blízkých, neboť se předpokládalo, že budou moci přes Uthmánovu slabost prosazovat své zájmy. Situaci však okamžitě využili Umajjovci k upevnění vlastní moci.\n\nRoku 656 byl ve svém domě zabit chalífa Uthmán. Původní spiklenci pak využili své dočasné převahy a podařilo se jim prosadit jako čtvrtého chalífu Alího. Jeho volba však záhy narazila na odpor jednak v provinciích, kde byli již pevně usazeni Umajjovci, jednak v jeho vlastním rodě, kde se projevily špatné vztahy s Muhammadovou ženou Ajšou. Opozice, která se rozhodla vystoupit proti Alího chalífátu, měla společnou jedinou věc, a to vyhledání a potrestání Uthmánových vrahů. Tuto zásadní věc se Alímu nepodařilo splnit, a tak ho čekal dlouhý boj.\n\nVe vlastním rodě musel Alí čelit třem lidem – Talhovi, az–Zuubajrovi a Prorokově manželce Ajše. Po Uthmánově vraždě se všichni tři nacházeli v Mekce, kde požívali práva azylu. Ještě v průběhu roku 656 se však na velbloudech přesunuli do jižní Mezopotámie, kde se jim podařilo ovládnout Basru. Alí musel kvůli rozjitřeným poměrům opustit Hidžáz, následoval je a podařilo se mu uchytit ve stejné oblasti v Kúfě.\n\nV zimě roku 656 pak přitáhl před Basru a snažil se s odpůrci vyjednávat. Jednání však dopadla neúspěšně a došlo k bitvě, která je známá jako „Velbloudí bitva“. Tradiční název má souvislost s Ajšou, která po smrti Talhy a az–Zubajra velela vojsku z hřbetu svého velblouda. Poté, co byla Ajša zajata, se stal Alí vítězem, přičemž ovládl celý Irák. Ajšu pak propustil na svobodu a zajistil jí bezpečný doprovod do Mediny. Toto vítězství mu zároveň zajistilo podporu řady odpadlých provincií. Jediným protivníkem, který stále bojoval, byl Mu´ávija z rodu Umajjovců, místodržící Sýrie.\n\nMu'ávija, nejvýznamnější člen rodu Umajjovců, byl místodržícím v Sýrii téměř dvacet let. Za tuto dobu zde měl vybudovanou silnou pozici. Roku 656 se prohlásil mstitelem a rozhodl se s Alím bojovat.\n\nAlí proti Mu'ávijovi vytáhl roku 657 a jejich vojska se střetla v bitvě u Siffínu. Bitva, která je proslulá zdlouhavým vyjednáváním, by pravděpodobně dopadla v Alího prospěch, ale opět se projevily Alího negativní vlastnosti nerozhodnost a váhavost. Mu´ávija utrpěl značné ztráty, ale z bitvy se nakonec diplomaticky odpoutal poté, co jeho vojáci v předních řadách nesli na kopích Korán. Náboženští fanatici v Alího armádě pak přestali bojovat, což mělo velký dopad na morálku.\n\nZ nerozhodné bitvy pak vzešlo diplomatické jednání, které měli vést zástupci obou zúčastněných stran. Toto jednání mělo přinést smír. Za Mu´áviju jednal Amr ibn al-Ás, za Alího se zúčastnil Abú Músa al–Ašarí. Amr ibn al-Ás byl lepším vyjednavačem a podařilo se mu prosadit rozhodnutí, že se uskuteční nová volba chalífy, které se nebude účastnit ani Alí, ani Mu'ávija.\n\nToto rozhodnutí se pro Alího stalo nepřijatelným a rozhodl se obnovit boj. Tím porušil dohodu a otevřeně vystoupil proti Mu'ávijovi, čímž ztratil mnoho svých stoupenců, kteří se proti němu vzbouřili. V červenci 658 se mu tyto rebely podařilo porazit a obnovit tak kázeň ve svém táboře. V chalífátu však jeho pozice výrazně oslabila. Mu´ávija uzavřel mezitím příměří s Byzantskou říší a získal pod svou kontrolu Egypt a v červenci 660 se v Jeruzalémě nechal prohlásit chalífou. K dalšímu boji však již nedošlo, protože 28. ledna 661 byl Alí zavražděn v mešitě v Kúfě členem sekty Cháridžovců.\n\nV průběhu bitvy u Siffínu roku 657 došlo k zásadní rozepři. Poté, co Alí kvůli použití knih Koránu přímo v bitvě boj zastavil a začal vyjednávat s Mu´ávijou, se část jeho vojska vzbouřila. Jejich mluvčí tvrdili, že rozhodnutí nedá diplomatické jednání, ale pouze samotný Bůh a bojiště. Žádali proto odvolání jednání s Mu´ávijou a obnovení boje. Alí jim nevyhověl, a proto vzbouřenci odtáhli a utábořili se nedaleko Kúfy. Tato vzpoura tak dala vznik sektě, která dostala jméno Cháridža (odlučující se, odpadlická).\n\nTito lidé se zřekli Alího a prohlásili, že hlavou muslimské obce se může stát kterýkoliv pravověrný muslim, což bylo také jediné, čím se od dosavadních dvou proudů Islámu lišili. Zvolili si proto vlastního chalífu a začali šířit svou tezi. Cháridžovci používali v těchto letech hlavně násilí, napadali široké okolí Kúfy a po Alího zásahu, kdy je roku 658 porazil, se rozptýlili po celém Iráku a nadále vyvolávali nepokoje. Roku 661 pak zavraždili i samotného chalífu Alího.\n\nAlího smrtí skončilo období tzv. volených chalífů a začala éra Umajjovců. Mu´ávija se po rezignaci Alího syna Hasana v létě 661 stal definitivně chalífou. Ti, kdož věřili v následnictví Alího (šíité) a jeho potomků, museli přejít do ilegality.\n\nDále došlo k posunu centra chalífátu směrem na sever. Již Alí sídlil v irácké Kúfě, která je dnes posvátným místem šíitů, naproti tomu Umajjovci přesídlili do Damašku, a Medína tak ztratila svůj rozhodující vliv.\n\n\n"}
{"id": "307382", "url": "https://cs.wikipedia.org/wiki?curid=307382", "title": "Výtrusné rouško", "text": "Výtrusné rouško\n\nVýtrusné rouško (výtrusorodá vrstva) je vrstva buněk, která obsahuje výtrusy. Pokud se jedná o stopkovýtrusné houby, říkáme této vrstvě hymenium, u vřeckovýtrusných hub se spíše tato vrstva označuje za thecium či pseudohymenium. Hymenium obsahuje výtrusy v tzv. bazidíích, thecium ve vřeckách (ascích). Bazídie a vřecka jsou umístěna na hymenoforu, v praxi to bývají nejčastěji lupeny či rourky. \n"}
{"id": "307383", "url": "https://cs.wikipedia.org/wiki?curid=307383", "title": "Plovoucí podlaha", "text": "Plovoucí podlaha\n\nPlovoucí podlaha je druh podlahy, která ve své skladbě obsahuje zvukově-izolační vrstvu. Používá se především v bytových prostorách. Díky svým dobrým vlastnostem je vhodná i v prostorách veřejných budov, ve kterých jsou mnohem větší nároky.\n\n\n\nNejvýznamnější výhodou plovoucí podlahy je její akustická izolace, která zabraňuje přenosu hluku z místnosti do ostatních částí domu. Mezi další výhody plovoucích podlah patří zejména rychlost montáže a čistota při pokládce. Dále menší nároky na pevnost podkladu, zdravotní nezávadnost, jednoduchá údržba a v neposlední řadě i snadná demontáž a cena.\n\nPlovoucí podlahy nejsou vhodné do vlhkých místností či místností s často se měnícím klimatem jako jsou předsíně, vstupní haly apod.\n\nPlovoucí podlaha sestává z několika vrstev. Vespod leží podkladní vrstva podlahy, na ní je zvukově izolační vrstva, tvořená různými druhy stavebních akustických izolací, dále vrstva roznášecí a vrstva nášlapná, tvořící vrchní část skladby.\n\nPodlaha je uložena na nosné konstrukci stropu (železobetonová deska, dřevěný záklop, ...), nebo v případě spodního podlaží na základové desce.\n\n\nKonstrukce hodnotíme podle 2 hledisek. \n\n\nIdeální podklad pro plovoucí podlahy je podkladový beton, dostatečně vyschlý na to, aby nedošlo k poškození podlahové krytiny. Dilatace od stěn by měla být minimálně 10 mm, a to kvůli tepelným a vlhkostním změnám.\n\nPlovoucí podlaha se zásadně pokládá plovoucím způsobem, většinou pomocí zámkových spojů.. Není pevně spojena s podkladní vrstvou -\"plave\".\n\n"}
{"id": "307393", "url": "https://cs.wikipedia.org/wiki?curid=307393", "title": "Salesiánské středisko mládeže", "text": "Salesiánské středisko mládeže\n\nSalesiánská střediska mládeže jsou školská zařízení, provozovaná Salesiány Dona Boska (SDB) nebo dcerami Panny Marie Pomocnice (FMA). Zaměřují se na volnočasové aktivity zejména pro ohroženou mládež. Jejich aktivita je závislá především na práci přímo salesiánů či sester salesiánek a dobrovolníků. V Česku je v současnosti 12 středisek volného času provozovaných členy salesiánské rodiny, z čehož dvě provozují dcery Panny Marie Pomocnice a ostatní Salesiáni Dona Boska.\n\n\n\n\n"}
{"id": "307395", "url": "https://cs.wikipedia.org/wiki?curid=307395", "title": "Misnička jedlá", "text": "Misnička jedlá\n\nMisnička jedlá (\"Lecanora esculenta\") je lišejník, který roste v pouštích v severní Africe na skalách a kůře stromů. Rychle zvětšuje svůj objem (nasává vodu) a proto bývá někdy ztotožňován s biblickou manou, pokrmem, který nasytil Židy při exodu z Egypta. Je dodnes používán jako pokrm, a to k přípravě pečiva.\n"}
{"id": "307397", "url": "https://cs.wikipedia.org/wiki?curid=307397", "title": "Aldoláza", "text": "Aldoláza\n\nAldoláza je enzym, který umožňuje štěpení fruktóza-1,6-bisfosfátu na dvě triózy, glyceraldehydfosfát a dihydroxyacetonfosfát. Jedná se o nitrobuněčný enzym lokalizovaný v cytoplazmě. Ve vysoké koncentraci se vyskytuje hlavně ve svalových buňkách, méně také v jaterních buňkách.\n"}
{"id": "307400", "url": "https://cs.wikipedia.org/wiki?curid=307400", "title": "Točité schodiště", "text": "Točité schodiště\n\nTočité schodiště je schodiště ve tvaru šroubovice. Schody přitom mohou být upevněny buď na středovém sloupu, na vnějších stěnách, nebo jak uprostřed, tak na vnější straně. U veřejných staveb s velkým provozem, například rozhleden, se lze setkat s dvojicí schodišť tvořících dvoušroubovici, kde je každé ze schodišť určeno pro jeden směr chůze. Příkladem takové stavby je Petřínská rozhledna.\n\nTočitá schodiště jsou stavěna z různých materiálů. V historických stavbách bývají kamenná, v moderních stavbách je častý ocelový nosný základ a jednotlivé schody ze dřeva v případě vnitřních schodišť, nebo celokovové schodiště v případě venkovních schodišť čelících povětrnostním vlivům.\n\nVřetenové schodiště je montované schodiště, které má ve své ose nosný sloup. Stupně mohou být oboustranně vetknuté na vnitřní straně do vřetenové zdi a na vnější straně jsou volné. Toto schodiště se používá nejčastěji tam, kde je v místnosti málo místa ve schodišťovém prostoru. Umístěny jsou nejčastěji ve volném prostoru.\n\n"}
{"id": "307408", "url": "https://cs.wikipedia.org/wiki?curid=307408", "title": "Tanius", "text": "Tanius\n\nTanius (podle čínského geologa Xi Zhou Tana) byl kachnozobý (hadrosauridní) dinosaurus, žijící v období pozdní křídy (asi před 72 až 70 miliony let) na území dnešní Číny (souvrství Wang-ši). Dosahoval délky kolem 7 až 8 metrů a hmotnosti 2 tun. Je známý z objevu 73 disartikulovaných koster. Jako všichni kachnozobí dinosauři byl býložravý. Jeho zuby byly uzpůsobeny ke žvýkání tuhých větviček a listů. Byl popsán roku 1929 švédským paleontologem Carlem Wimanem podle typového exempláře \"T. sinensis\". Jiné původně popsané druhy tohoto rodu byly později přiřazeny jiným rodům hadrosauridů.\n\nVědecká studie z roku 2019 dokládá, že \"Tanius\" je zřejmě vědecky neplatné rodové jméno jakéhosi neidentifikovaného hadrosaurina z příbuzenstva kritosaurinů a představuje sesterský taxon rodu \"Secernosaurus\".\n\n\n"}
{"id": "307415", "url": "https://cs.wikipedia.org/wiki?curid=307415", "title": "Pakůň", "text": "Pakůň\n\nPakůň (\"Connochaetes\") je rod velkých přežvýkavých savců z čeledi turovitých (\"Bovidae\") patřící mezi buvolce. Žijí v subsaharské Africe v savanách.\n\n\nPakůň žíhaný je větší než pakůň běloocasý a dosahuje výšky v kohoutku až 150 cm a hmotnosti až 250 kilogramů. Samci jsou větší než samice. Pakůň se může dožít i více než čtyřiceti let.\n\n"}
{"id": "307417", "url": "https://cs.wikipedia.org/wiki?curid=307417", "title": "Gnu", "text": "Gnu\n\nVýraz GNU nebo Gnu může znamenat:\n\n\n\n"}
{"id": "307428", "url": "https://cs.wikipedia.org/wiki?curid=307428", "title": "Dreams of Sanity", "text": "Dreams of Sanity\n\nDreams of Sanity byla rakouská skupina hrající žánry symphonic metal. Založena byla roku 1991, za dobu svého působení vydala 3 alba a zanikla roku 2002.\n\n\n\n"}
{"id": "307430", "url": "https://cs.wikipedia.org/wiki?curid=307430", "title": "Stanislav Hložek", "text": "Stanislav Hložek\n\nStanislav Hložek také Standa Hložek (* 16. září 1954 Kroměříž) je český zpěvák, který společně se Petrem Kotvaldem tvořil pěveckou dvojici, oblíbenou zejména v 80. letech 20. století. Jejich největším hitem se stala píseň \"Holky z naší školky\".\n\nVystudoval Střední průmyslovou školu stavební ve Zlíně, kde odmaturoval v roce 1974. Ve 2. polovině 80. let studoval novinařinu na Fakultě sociálních věd Univerzity Karlovy v Praze.\n\nHudbě se začal věnovat již v dětství. V lidové škole umění v Hulíně se učil hrát na klavír a akordeon, v Kroměříži zase docházel na soukromé hodiny zpěvu. V Hulíně byl rovněž členem dětského pěveckého sboru a od roku 1969 zpíval a hrál v místním tanečním orchestru.\n\nBěhem studií na střední průmyslové škole hostoval v několika tanečních orchestrech ve Zlíně. V Brně hostoval s Orchestrem Gustava Broma s nímž také nahrál své první rozhlasové snímky. První samostatný recitál měl v osmnácti letech v klubu v Holešově.\n\nV roce 1974 se umístil na druhém místě v soutěži Intertalent. Zpěváky na této soutěži doprovázel Orchestr Karla Vágnera a právě Karel Vágner se stal Hložkovým patronem. Pomohl mu umístit se během vojenské základní služby v Armádním uměleckém souboru, později mu nabídl místo v doprovodné kapele Hany Zagorové. Původním Hložkovým partnerem tu byl Jan Viktorin, kterého však v roce 1981 nahradil Petr Kotvald. Souběžně s angažmá v orchestru začali Hložek s Kotvaldem vystupovat i sólově.\n\nSpolečně s Petrem Kotvaldem začali kariéru v roce 1981 singlem Oh Suzi / Anna Maria, největší úspěch však slavili v roce 1982 s písní \"Holky z naší školky\". Hudbu k písničce napsal Karel Vágner, s textem Pavla Žáka. Celkem se prodalo více jak 1 milion nosičů. Velký úspěch měla i píseň \"Můj čas\", kterou nazpíval s Hanou Zagorovou a Petrem Kotvaldem, hudbu k ní složili Peter a Pavel Orm, původní text napsal Zdeněk Borovec. Tato úspěšná písnička byla hlavní písní seriálu Sanitka, který si získal velkou popularitu v 80. letech 20. století. Spolu s Petrem Kotvaldem vystupovali na různých hudebních festivalech, např. Bratislavská lyra, Děčínská kotva, Intertalent, Sopoty a v Drážďanech.\n\nV 90. letech 20. století založil agenturu S. A. Production, která se podílí a vytváří dětské pořady, kterým se věnoval jako zpěvák i moderátor, ať už v televizních pořadech Magion, Vega) nebo mimo ni. Má kladný vztah k lidové hudbě, v Kongresovém centru uvádí zábavný pořad nazvaný Posezení u cimbálu. Vedle koncertů vystupoval též v muzikálu Tři mušketýři v roli Porthose v Divadle Hybernia.\n\nNazpíval písničky pro dětské seriály Želvy Ninja, Rodina Nessova, Létající Jester, Sport Billy atd.\n\n\n\n"}
{"id": "307436", "url": "https://cs.wikipedia.org/wiki?curid=307436", "title": "I So-jon", "text": "I So-jon\n\nI So-jon (* 2. červen 1978 Kwangdžu, Jižní Korea) je jihokorejská astronautka a biotechnoložka, která se stala prvním občanem Jižní Koreje, který letěl do vesmíru. Jižní Korea zaplatila za místo v lodi Rusku přes 20 milionů dolarů.\n\nVystudovala mechaniku na KAIST, kde získala bakalářský i magisterský titul. Poté pokračovala ve studiu v doktorském programu se zaměřením na biotechnologie. Doktorát získala v roce 2008. Dále studovala MBA program na Kalifornské univerzitě v Berkeley.\n\nSvoji příležitost dostala po odvolání nominovaného Ko Sana za jeho prohřešek proti bezpečnostním pravidlům. Start se konal 4. dubna 2008 pomocí kosmické lodě Sojuz TMA-12. Partnery na lodi byli ruští kosmonauti Oleg Kononěnko a Sergej Volkov. Trojice letěla na Mezinárodní kosmickou stanici ISS, kroužící po orbitě Země.\n\nU startu z kazašského Bajkonuru byli přítomni oba její rodiče. Na stanici v době příletu již působili Jurij Malečenko a Američané Peggy Whitsonová a Garret Reisman. Po prodlouženém pobytu pak v lodi TMA-11 spolu s Malečenkem a Whitsonovou odletěla zpět k Zemi, přistáli s problémy na území Kazachstánu. Nerozpojily se totiž včas části lodi, kabina vlétla do atmosféry obráceně po nouzové, strmé balistické dráze, i po srovnání však rozpálená, ohněm obklopená kabina zapálila v místě přistání step. Na ISS zůstala stálá posádka ve složení Kononěnko, Volkov a Reisman.\n\n\n"}
{"id": "307442", "url": "https://cs.wikipedia.org/wiki?curid=307442", "title": "Nhat Le", "text": "Nhat Le\n\nNhat Le (vietnamsky \"Nhật Lệ\") je řeka na jihu Vietnamu. Je dlouhá 85 km.\n\n"}
{"id": "307443", "url": "https://cs.wikipedia.org/wiki?curid=307443", "title": "Rudolf Bultmann", "text": "Rudolf Bultmann\n\nRudolf Bultmann (20. srpna 1884 Wiefelstede, Oldenburg – 30. července 1976 Marburg) byl německý luterský teolog a biblista, představitel školy dějin forem (\"Formgeschichte\") a autor projektu demytologizace a existenciálního výkladu Nového zákona.\n\nNarodil se v rodině luterského faráře, maturoval v Oldenburgu a pak studoval teologii v Tübingenu, v Berlíně a v Marburgu, kde roku 1910 promoval prací o slohu epištol svatého Pavla. Mezi jeho učiteli byli Herrmann Gunkel a Johannes Weiss. O dva roky později se habilitoval a přednášel Nový zákon v Marburgu, ve Vratislavi a od roku 1921 až do svého emeritování 1951 opět v Marburgu. Zde jej také silně ovlivnilo setkání s Martinem Heideggerem a jeho filosofií pobytu (existence). Už jeho první dílo, \"Dějiny synoptické tradice\" (1921), vzbudilo velkou pozornost svou metodou rozboru textu evangelií, jejž Bultmann rozkládal na krátké tropy či textové jednotky a sledoval pak jejich vývoj v různých synoptických evangeliích. Součástí tohoto rozboru je i určení „životního zasazení“ (\"Sitz im Leben\"), to jest dobové souvislosti a kazatelského použití textu.\n“Cílem kritiky forem je určit původní podobu textového úseku, například Ježíšova výroku nebo podobenství. Tak můžeme rozlišit druhotné dodatky, což vede k důležitým výsledkům pro dějiny textové tradice.“\n\nRoku 1941 vydal \"Janovo evangelium\", důkladný a kontroverzní kritický výklad, který ho vedl k předpokladu ztraceného Evangelia znamení, z něhož Janovo evangelium čerpalo zprávy o Ježíšových zázracích. Téhož roku vydal rovněž velmi diskutovanou přednášku \"Nový zákon a mytologie\", kde představil svůj projekt demytologizace, to jest výkladu mýtických a zázračných prvků Bible jako výrazů určitého sebepochopení vypravěče. Inspirován Heideggerovou filosofií nechápal Bultmann taková vyprávění jako pokusy o objektivní popis vnějších událostí, ale jako výrazy vnitřní zkušenosti vypravěče a evangelium pak jako teologii ve formě příběhů. Zázračné příběhy se tedy nemají ignorovat, nýbrž vyložit přiměřeně současné životní zkušenosti. Jiný významný protestantský teolog, Karl Barth, proto Bultmanna ostře kritizoval, že přizpůsobuje Boží zjevení na míru člověka.\n\nRadikální Bultmannova kritika rozlišovala mezi historickým Ježíšem a zvěstovaným Kristem a nakonec vyústila do tvrzení, že křesťanství je založeno na kázání či kérygmatu, ne nutně na historických událostech (\"Kérygma a mýtus\", 1953). Tento extrémní kriticismus už jeho žáci většinou kritizovali a opustili, jeho metoda se však stále používá a jeho vědecká pečlivost a akribie je i dnes vzorem pro mnoho biblistů.\n\nBultmann byl členem \"Vyznavačské církve\", která odmítala nacismus, a vychoval řadu významných žáků, mezi nimiž byli například Hannah Arendtová, Günther Bornkamm, Herbert Braun, Hans Conzelmann, Gerhard Ebeling, Ernst Käsemann a Heinrich Schlier. Do diskuse o \"Kérygmatu a mýtu\" vstoupil kriticky i pražský biblista profesor Josef Bohumil Souček.\n\n\n\n\n"}
{"id": "307445", "url": "https://cs.wikipedia.org/wiki?curid=307445", "title": "Robert Lee Stewart", "text": "Robert Lee Stewart\n\nRobert Lee Stewart (* 13. srpna 1942 ve Washingtnonu DC) je americký vojenský letec a kosmonaut z raketoplánů.\n\nPo základní a střední škole absolvoval studium univerzity v Jižní Mississippi (The University of Southern Mississippi), kde se stal v roce 1964 inženýrem matematiky. Mistrem kosmických věd se stal na texaské univerzitě v Arlingtonu (University of Texas at Arlington) roku 1971. Pak létal jako zkušební pilot na základně Edwards, odkud byl vybrán roku 1978 do oddílu kosmonautů NASA jako astronaut specialista. V té době byl majorem, ženatý, se dvěma dětmi..\n\nJeho první let se uskutečnil s raketoplánem Challenger při misi STS-41-B v roce 1984, což byl desátý let raketoplánů USA. Na palubě s ním byli Vance Brand , Robert Gibson, Bruce McCandless, Ronald McNair, letělo jich pět. Obě družice – Westar a Palapa 2 jimi vypuštěné se na stanovené oběžné dráhy nedostaly a tak let nepatřil k úspěšným.\n\nRok poté letěl znovu. Byl to let financovaný armádou, ryze vojenský. Start z Floridy na mysu Canaveral, i přistání bylo stejné jako let předchozí na domovské základně Edwards v Kalifornii. Obojí bylo v tajnosti, na palubě raketoplánu Atlantis byl plukovník Karol Bobko, pplk. David Hilmers, plk. Robert Stewart a major William Pailes. Během čtyř dnů na orbitě vypustili dvě identické špionážní družice USAF typu DSSS – 3 (také označovány jako USA 11, USA 12).\n\nTěmito lety se stal 135 kosmonautem Země, na orbitě strávil 12 dní.\n\n\nV roce 1993 již v hodnosti brigádního generála nastoupil u společnosti Nichols Research Corp., Colorado Springs do jejího vedení.\n\n"}
{"id": "307447", "url": "https://cs.wikipedia.org/wiki?curid=307447", "title": "Žíhání", "text": "Žíhání\n\nŽíhání může být:\n\n"}
{"id": "307448", "url": "https://cs.wikipedia.org/wiki?curid=307448", "title": "Akribie", "text": "Akribie\n\nAkribie (z řeckého \"akribés\", \"akribeia\") znamená pečlivost, důkladnost, úzkostlivou přesnost, zejména ve vědeckém zacházení se skutečnostmi a texty. Proto se hovoří o vědecké akribii, zejména v historii, v archeologii, v lingvistice a podobně, kde pak znamená i spolehlivost vědeckého díla. \n\n"}
{"id": "307463", "url": "https://cs.wikipedia.org/wiki?curid=307463", "title": "Knírač velký", "text": "Knírač velký\n\nKnírač velký (: \"Giant Schnauzer\", : \"Riesenschnauzer\") je velké psí plemeno původem z Německa. Je největší a zároveň nejmladší ze všech tří velikostních typů kníračů (knírač velký, střední a malý). Obecně se rozlišují dva podtypy a to dle zbarvení; pepř a sůl nebo černá. Plemeno bylo vyšlechtěno ve druhé polovině 19. století v Německu, konkrétně v regionech Bavorsko a Württembersko. Původním využitím těchto psů bylo nahánění dobytka nebo ovcí, avšak v současné době se již k těmto účelům nevyužívají; nahradila je modernější plemena, například border kolie. Místo toho jsou ale vhodní rodinní společníci nebo pracovní psi, které využívají i ochranné složky.\n\nKnírači velcí jsou silní a kvadraticky stavění s podsaditou postavou. Kohoutková výška u psů i fen se pohybuje mezi 60 až 70 cm. Hmotnost od 35 do 47 kg. Srst je drátovitá, na dotek tvrdá a hrubá. Na tlamě se tvoří vous, který je pro plemeno typický.\n\nJsou to hraví a veselí psi vynikající především intelektem a inteligencí. Knírači jsou samostatní, podnikaví a aktivní, mohou se však chovat i svéhlavě. Dobře vycházejí s dětmi a při nezanedbání socializace se dobře snášejí i s domácími a hospodářskými zvířaty.\n\nPlemeno je uznáno pouze Mezinárodní kynologickou federací (FCI). American Kennel Club (AKC) uznává knírače středního (dokonce od roku 1904) i knírače velkého (od roku 1930). United Kennel Club (UKC) plemeno neuznává vůbec. Oficiální standard plemene má číslo 181.\n\nPlemeno vznikalo ve druhé polovině 19. století v německých regionech Bavorsko a Württembersko jako poslední ze všech velikostních variant kníračů. Jeho původ nelze jednoznačně určit, protože písemných dokument o křížení se dochovalo jen málo. Proto je období do roku 1895, kdy byly založeny plemenné knihy, obdobím pouhých dohadů. První možná zmínka o kníračích velkých pochází pravděpodobně z roku 1850. Z toho roku pochází obraz císařovny Alžběty, lépe známé pod jménem Sissi, kdy u jejích nohou leží velký černý pes.\n\nSamotní předci kníračů velkých, velcí hrubosrstí psi využívaní jako pastevci, se poprvé v Německu začali objevovat již v 15. století. I výslední kříženci byli využíváni k nahánění dobytka. Na přelomu 19. a 20. století byl pes typu velkého knírače nepostradatelnou součástí všech podniků Německa, od pivovarů až po řeznictví, kde hlídali jak výrobky, tak samotného člověka. Roku 1907 vznikl první chovatelský klub; \"Der Bayerische Shnauzer Klub\". Následně se roku 1909 na výstavě psů, konkrétně v Mnichově, objevil i první velký knírač, avšak tehdy ještě pod názvem ruský medvědí knírač. Toto označení pravděpodobně vzniklo na základě toho, že předci kníračů velkých byli kříženi s černými ruskými teriéry. Při dalším kříženi byla mimo jiné využita i plemena dobrman, rotvajler, německý boxer nebo flanderský bouvier. Existovalo mnoho označení pro současné velké knírače, například medvědí knírač, ruský knírač, mnichovský knírač, velký mnichovský knírač... Mezi nejznámější a nejpřínosnějších chovatele té doby patřili  doktor Calaminus s chovatelskou stanicí \"Kinzigtal\" a chovatel a kynolog Kluftinger. Otcem prvního registrovaného vrhu byl \"Roland von Rolandsheim\". Ten patří mezi jedny z prvních registrovaných velkých kníračů. Mezi další významné příslušníky plemene patřili \"Bazi von Wetterstein\" nebo \"Schuft von Wetterstein\".\n\nBěhem světových válek byla péče o velkého psa náročná, proto populace psů značně klesla. Mimo jiné se ale knírači velcí v armádě využívali k různým účelům. Plemeno se ale udrželo. K prvnímu označení kníračů velkých jako pracovních psů došlo díky výcvikáři policejních psů Grüneheidenovi. Ten si všiml jejich povahových i fyzických vlastností a pokoušel se o rozšíření povědomí o plemeni. Již roku 1925 byl knírač velký zařazen mezi prvního oficiálně pracovní plemena určená k všestrannému výcviku. Právě v té době se první velcí knírači dostali i do Spojených států, avšak příliš se neuchytili. V Česku byl první chovatelský spolek založen o několik let později, roku 1929, pod názvem \"Chovatelský spolek kníračů\". Tomuto plemeni se říkalo různě, malý hrubosrstý pinč, schnauzer nebo malý stájový pinč, označení „knírač“ navrhl a prosazoval až český kynolog Hrůza. V současné době plemeno v tuzemsku zastřešuje pouze jediný klub a to \"Klub chovatelů kníračů České republiky\".\n\nV současné době se knírači velcí využívají především jako společníci do rodin. Taktéž je možné věnovat se s nimi sportovní kynologii nebo psím sportům, jako je agility, tanec se psem nebo dogfrisbee. Taktéž se jedná o pracovní plemeno, které využívají ochranné složky nejen České republiky. Mezi známé představitele kníračů patřila Ďula, fenka středního knírače zbarvení pepř a sůl patřící Václavu a Olze Havlovým.\n\nOznačení „knírač“ se poprvé začalo hojně objevovat na začátku 19. století, avšak před touto dobou ještě příliš známo nebylo. Například H. G. Reichenbach se ve své publikaci \"Der Hund\" vydané v roce 1836 nezmiňuje o žádném takovém označení. Již roku 1842 tento název ale použil spisovatel Jeremius Gotthalf.\n\nVe 20. století byli někteří velcí knírači kříženi s německými dogami, tedy molossoidními hladkosrstými psy. Následky tohoto křížení byly patrné ještě dlouhou dobu po jeho skončení a to například hladkosrstí jedinci. Nejednalo se o celé vrhy štěňat, hladkou srst měla například jen dvě nebo tři štěňata z vrhu. V současné době je hladkosrstý velký knírač nepřípustný; je požadována hrubá srst.\n\nKnírač velký je silný, velký a kvadraticky stavěné psí plemeno podsadité postavy. Kohoutková výška u psů i fen se pohybuje od 60 do 70 cm. Hmotnost se pohybuje od 35 do 47 kg. Srst velkých kníračů je drátovitá, na dotek tvrdá a hrubá. Pouze na nohou může být srst na dotek jemnější. Má hustou podsadu. Na tlamě se tvoří vous, který je pro plemeno typický. Výrazné je i obočí. Možná zbarvení jsou pouze dvě; jednolitá černá nebo pepř a sůl. Součástí zbarvení pepř a sůl musí být i tmavá maska na obličeji, samotný odstín šedé na těle není standardem dán. Psi se zbarvení pepř a sůl dosahují ideálního rozprostření barev až po třetím línání.\n\nLebka silná, poměrně dlouhá, čelo ploché. Stop je výrazný. Uši jsou středně velké, ve tvaru písmene V. Kupírování uší je v Česku zákonem zakázané a trestné, avšak v některých evropských zemích je tento lékařský zákrok povolen. Stejně se zákoník v Česku staví i ke kupírování uší v případě, že žalovaný se hájí tím, že uši byli kupírovány ze zdravotních důvodů. Podle znaleckého posudku českého veterináře Jaroslava Konráda ani neexistuje onemocnění či úraz, který by se dal léčit kupírováním uší. Nekupírované uši jsou polovztyčené nebo úplně přiléhají k hlavě. Oči velkých kníračů jsou středně velké, oválného tvaru s hnědými duhovkami. Výraz je živý a bystrý. Nosní houba má dobře otevřené nozdry a je zbarvena černě. Skus velkých kníračů musí být nůžkový, povolen není jakýkoliv jiný včetně klešťového. Pysky černé, přiléhající k čelistem. Krk silný, široký, harmonicky přechází ve hřbet. Na krku není lalok a kůže neodstává. Hřbet poměrně krátký, silný. Záď je lehce zaoblená. Ocas je středně vysoko posazený. Přirozeně je dlouhý, šavlovitého tvaru, avšak jeho kupírování je oblíbené a také zákonné i v Česku. Nohy jsou poměrně dlouhé, dobře osvalené. Pánevní končetiny jsou při pohledu ze strany položena šikmo.Tlapky jsou kulatého tvaru s krátkými prsty a černými drápy. Pohyb pružný, elegantní.\n\nKnírače velkého je možné snadno zaměnit například s ruským teriérem, kterému se též říká černý teriér a který je také předkem moderního velkého knírače. Velký knírač může mít zbarvení pepř a sůl, zatímco ruští teriéři jsou pouze jednolitě černí. Černý teriér také velikostí černého knírače převyšuje o několik centimetrů, ale mimoto je těžké tato dvě plemena rozeznat. Další plemeno podobné velkému knírači je flanderský bouvier, který má ale mírně delší srst a více variací zbarvení. Obě plemena jsou typická svým vousem.\n\nKnírači velcí jsou hraví a veselí psi, vynikající především svým intelektem a inteligencí. Mimo jiné jsou známí i díky pubertě, kterou prožívají oproti jiným psím plemenům obzvláště bouřlivě. Knírači jsou samostatní, podnikaví a aktivní, mohou se však chovat i svéhlavě. Jsou vhodní k dětem, vůči kterým se chovají přátelsky a laskavě. I jejich hry ochotně snáší. Jsou přítulní a energičtí. Upínají se především k jednomu členu rodiny. Odloučení snášejí špatně a může se u nich projevovat až separační úzkost, která se projevuje štěkáním nebo okusováním předmětů v době, kdy majitel není se svým psem. Léčba je poměrně obtížná a náročná na čas. Většina velkých kníračů má vyvinutý lovecký pud, avšak s hospodářskými nebo jinými domácími zvířaty, nicméně, záleží na výchově a vedení. Na rozdíl od jiných plemen pinčů, knírači nevyvolávají šarvátky s ostatními psy, nenechají si ale ani líbit přílišnou dominanci jiných psů. Vůči cizím lidem jsou nedůvěřiví, avšak nikoliv agresivní, nebo bázliví.\n\nKnírači se hodí i do rodin s dětmi, avšak pouze v případě, že jim bude poskytnut dostatek pohybu a zaměstnání. To samé platí i v případě, že si knírače pořídí starší lidé; v tom případě je vhodnější knírač malý, který nemá tak velké nároky na pohyb a je pro starší lidi vhodnější i velikostně.\n\nKnírač velký je pes poměrně náročný na čas, především co se jeho srsti týče. Potřebuje ale i mnoho pohybu a zaměstnání.\n\nSrst se třikrát až čtyřikrát do roka trimuje, tedy vytrhává. Při trimování se srst vyškubává pomocí trimovacího nože ve směru růstu a srst se nesmí nožem pouze přeřezávat. Trimování ve většině případů začíná na krku a postupuje se přes hřbet směrem dolů. Citlivější místa, například líce, vnitřek uší, okolí genitálií, je vhodné stříhat nebo použít pemzu. Štěňata se trimují nejdříve od věku šesti měsíců, skutečné vytrhávání srsti je ale vhodné začít praktikovat až po prvním roce života. Samotná štěňata se nesmí mýt šamponem a mytí vodou je též vhodnější omezit a to i v dospělém věku. Mimo trimování je vhodné srst jedenkrát týdně pročesávat. Důležitá je i péče o dlouhý vous, který se musí udržovat v suchu a čistotě.\n\nVelkého knírače lze celoročně chovat venku. Přizpůsobí se i městu, avšak pouze pokud má dostatek pohybu. Vyhovuje mu jakýkoliv druh pohybu, od psích sportů, například agility, až po horské túry. Je vhodný i pro sportovní kynologii, včetně stopování.\n\nKnírač má nároky na výživu srovnatelné s jinými psími plemeny a nevyžaduje speciální výživu. Nemá sklony k obezitě, jako například labradorští retrívři. Pro velkého knírače je důležité vybrat krmivo, které mu bude odpovídat, tedy krmivo pro velké psy. Též štěňata by měla dostávat krmivo určené pro štěňata velkých plemen.\n\nPro možnost účastni na boniatci musí být velkému knírači nejméně 18 měsíců. Další podmínkou je jedna výstava pořádaná chovatelským klubem, kde musí pes nebo fena získat ocenění \"velmi dobrý\", nebo lépe, \"výborný\". Velcí knírači se mohou účastnit i výkonnostních bonitací, kde se hodnotí pouze práce a nikoliv vzhled, avšak tato zkouška je nepovinná.\n\nKnírači jsou poměrně zdraví psi, avšak existuje několik zdravotních problémů, které se u nich opakují. Tím nejzásadnějším je dysplazie kyčelního kloubu, na kterou jsou chovní jedinci testováni již od roku 1970, ale též dysplazie loketního kloubu. Těmito dvěma onemocněními často trpí všechna větší a těžká plemena, počínaje německými ovčáky a labradorskými retrívry. Dysplazie se ve většině případů řeší léky s přídavkem glukosaminu, nebo operativně. Při bolesti kloubů, ať už je způsobena artritidou nebo jinými problémy, se běžně předepisuje aspirin. Pomáhají i teplé obklady nebo tzv. hydroterapie. Při ní je pes ponořen do kádě s vodou, na jejímž dně je běžící pás. Při pohybu ve vodě netlačí na klouby taková síla a pes proto necítí bolest. Hydroterapie pomáhá také pro zlepšení činnosti srdce. Někteří knírači také trpí alergiemi na šampóny, což se, ve většině případů, projevuje vyrážkou na kůži. Kvůli hustému obočí mohou knírači také trpět šedými zákaly nebo jinými očními problémy. U černě zbarvených psů je větší pravděpodobnost rakoviny kůže, kterou naopak psi zbarvení pepř a sůl trpí jen vzácně. Mezi nejčastější příčiny úmrtí kníračů velkých patří rakovina jater nebo selhání srdce. Nebezpečí hrozí též v podobě torze žaludku, které lze předejít tím, že pes bude mít po krmení klid. U všech kníračů hrozí nebezpečí Willebrandovy choroby (zvaná též \"Von Willebrandova nemoc\"): onemocnění způsobující špatnou srážlivost krve. Dlouhý vous se musí udržovat v čistotě, aby nezpůsoboval vyrážku či jiné kožní problémy. Prevencí je podávání suchého krmiva a sušení vousu po koupelích. Knírači patří též mezi psy, u kterých bývá pozorována vrozená hluchota. Testy vrozené hluchoty se provádějí pomocí tzv. audiometrického vyšetření.\n\nPsi se, s dobrou péčí, dožívají běžně mezi 12 až 14 lety.\n\n\n\n"}
{"id": "307464", "url": "https://cs.wikipedia.org/wiki?curid=307464", "title": "Maharši", "text": "Maharši\n\nMaharši (v sanskrtu महर्षि; doslova „velký rši“) je označení pro \"ršije\", staroindické mudrce, kterým podle tradice byly zjeveny védy. Samotný pojem je složen ze sanskrtských slov \"mahá\", což je „velký“, a \"rši\" (mudrc, světec, básník, ...).\n\nV novodobé tradici se pojem maharši užívá i jako oslovení pro ty, kteří dosáhli osvícení. K nositelům tohoto jména patří např. Mahariši Maheš Jógi či Ramana Maharši.\n"}
{"id": "307469", "url": "https://cs.wikipedia.org/wiki?curid=307469", "title": "Novokantovství", "text": "Novokantovství\n\nNovokantovství je souhrnné označení pro německé filosofické školy, které se od druhé poloviny 19. století vracely k filosofickému dědictví Immanuela Kanta.\n\nV první polovině 19. století byl Hegelův vliv v Německu tak silný, že Kantovu filosofii téměř vytlačil z filosofické diskuse. Obnovený zájem o Kanta začíná až po roce 1860 a plyne zejména ze snahy bránit filosofii před přílišným vlivem tehdejších přírodních věd a jejich materialismu. Signálem byly kritické \"Dějiny materialismu\" (F. A. Lange, 1866) a kniha Otto Liebmanna \"Kant a jeho epigoni\", kritika idealismu (Fichte, Schelling, Hegel), realismu (Herbart), empirismu i Schopenhauerovy „transcendentální filosofie“. Kniha končí výzvou „Musíme se vrátit ke Kantovi.“\n\nVýznamnou úlohu sehrál i fyzik Hermann von Helmholtz, který se také postavil proti šíření materialismu za hranice přírodovědecké pracovní hypotézy:\n\nZa zakladatele marburské novokantovské školy se pokládá silně matematicky a přírodovědecky zaměřený židovský filosof Hermann Cohen (1842–1918). Cohen obhajoval objektivitu matematických objektů a poznání vůbec proti psychologismu a vypracoval vlastní systém, který za základ lidského myšlení nepovažuje pojmy – jako Kant a Hegel – nýbrž soudy. Také Paul Natorp (1854–1924) se zabýval zejména logickými základy přírodních věd a přírodovědeckého poznání a měl značný vliv na Edmunda Husserla. K marburské škole dále patřil historik filosofie Karl Vorländer a právní filosof Rudolf Stammler. Na marburskou školu později navázal i Ernst Cassirer (1874–1945), který Kantovo pojetí kategorií jako prostředníků mezi poznáním a skutečností rozšířil o symbolické formy (jazyk, náboženství, umění, technika, dějiny nebo právo). Z marburské školy vyšla řada významných myslitelů, například Hans-Georg Gadamer, Nicolai Hartmann, Martin Heidegger, Hans Jonas, Franz Rosenzweig a další.\n\nTakzvaná bádenská škola na Kanta navazovala ve snaze vybudovat filosofii hodnot. Za její zakladatele platí heidelberští profesoři Wilhelm Windelband (1848 –1915) a Heinrich Rickert (1863 – 1936). Pro Windelbanda je filosofie především naukou o obecných hodnotách, o pravdě v myšlení, o dobrotě v jednání a chtění a o kráse v citu. Windelband zavedl rozlišení na historické a přírodní vědy, kdežto Rickert zdůrazňoval rozdíl mezi kulturními a přírodními vědami a zabýval se filosofií hodnot. K bádenské škole lze počítat i teologa a religionistu Ernsta Troeltsche, i když později odešel z Heidelbergu do Berlína. Novokantovské myšlení silně ovlivnilo také sociologa Maxe Webera, vitalistu H. Driesche nebo filosofa Maxe Schelera.\n\nTribunou novokantovského myšlení se stal časopis \"Kant-Studien\", založený roku 1897 H. Vaihingerem, který vychází dodnes. Vzhledem k jeho mnohostranným vlivům se zájem o novokantovství v poslední době opět oživuje, zejména v USA.\n\n\n"}
{"id": "307470", "url": "https://cs.wikipedia.org/wiki?curid=307470", "title": "Helmholtz", "text": "Helmholtz\n\nPříjmení Helmholtz nese více osob\n\n\nPříjmení Helmholtz je také obsaženo v mnoha objektech, které po nich byly pojmenovány.\n"}
{"id": "307472", "url": "https://cs.wikipedia.org/wiki?curid=307472", "title": "Podgórze (městská část)", "text": "Podgórze (městská část)\n\nPodgórze () je třináctá městská část Krakova, položená na pravém (jižním) břehu řeky Visly. K 31. prosinci 2007 zde žilo 63 569 obyvatel. Rozloha městské části činí 2456,4 ha.\n\nPatří do ní tyto čtvrti: \n\n"}
{"id": "307482", "url": "https://cs.wikipedia.org/wiki?curid=307482", "title": "Roccella", "text": "Roccella\n\nRoccella (česky někdy skalačka) je rod tropických lišejníků s keříčkovitou stélkou. Jedná se o důležitý zdroj barviv orchilu a lakmusu.\n"}
{"id": "307486", "url": "https://cs.wikipedia.org/wiki?curid=307486", "title": "Dunkin' Donuts", "text": "Dunkin' Donuts\n\nDunkin' Donuts je mezinárodní řetězec rychlého občerstvení, zaměřující se především prodej koblih a kávy. Působí především v USA, ale také v Německu, Velké Británii, Bulharsku, Španělsku a Turecku. Firma vznikla v roce 1950 ve městě Quincy, Massachusetts, USA.\n\nFirma nějakou dobu působila i v ČR.\n\n"}
{"id": "307488", "url": "https://cs.wikipedia.org/wiki?curid=307488", "title": "Jan Malát", "text": "Jan Malát\n\nJan Malát (16. červen 1843 Starý Bydžov – 2. prosinec 1915 Praha) byl hudební skladatel, pedagog a teoretik, sběratel a upravovatel lidových písní. \n\nVystudoval varhanní školu v Praze a svou hudební a učitelskou dráhu začínal v Novém Bydžově. Sepsal teoretickou i praktickou školu hry na housle a klavír. Po dokončení varhanické školy v Praze se Jan Malát vrátil zpět na Novobydžovsko. Na Chlapecké hlavní škole v Novém Bydžově učil v letech 1863 až 1866. Zpíval v místním pěveckém spolku, hrál na koncertech na klavír i housle. \n\n„V Novém Bydžově mě měli rádi, vážili si mne jako učitele a hudebníka,“ píše Malát, „a přec jsem koncem ledna 1866 opustil dosavadní místo, abych nastoupil jako definitivní učitel při dívčí hlavní škole v Hořicích.“ Malát po třech letech Nový Bydžov opustil. Téměř desetileté působení v Hořicích bylo plné tvůrčích sil. Jako jedna z prvních skladeb tohoto období byla ouverturu pro malý orchestr. Pro hořické ochotníky píše scénickou hudbu k Tylovým Kutnohorským havířům a dále píše sbory, písně a skladby pro klavír. Po osmi letech v Hořicích se oženil s Aninkou Petrovou. Roku 1876 se Malátovi trvale usadili v Praze na Smíchově. \n\n\n\nJan Malát napsal i několik oper: \n\n\nKromě toho je autorem velkého množství písní, sborů a komorních skladeb pro housle, klavír a harmonium.\n\n\n\n"}
{"id": "307489", "url": "https://cs.wikipedia.org/wiki?curid=307489", "title": "Řád britského impéria", "text": "Řád britského impéria\n\nŘád britského impéria (: \"The Most Excellent Order of the British Empire\") je britské vyznamenání. Založil ho 4. června 1917 král Jiří V. jako všeobecný záslužný řád pro civilní osoby, v roce 1918 pak byla přidána vojenská skupina určená důstojníkům za zásluhy v míru.\n\nOdznakem je pozlacený šedě smaltovaný pisánský kříž. V kulatém středu jsou vyobrazeny hlavy Jiřího V. a královny Marie hledící doleva, obklopené červenofialovým prstencem s heslem \"For God and the empire\" – \"Pro Boha a říši\". Kříž je zavěšen na koruně.\n\nHvězda velkokříže je osmicípá, stříbrná brilantující, s odlesky lehce ionizujícího skla a se středovým medailonem řádu uprostřed. Hvězda rytíře-komandéra je stříbrná brilantující ve tvaru kosočtverce se stejným středem.\n\nStuha byla původně fialová, u vojenské skupiny navíc s červeným středním proužkem. Od roku 1936 je však sytě růžová s šedými okraji a u vojenské skupiny s šedým proužkem uprostřed.\n\nŘetěz je nošen při slavnostních příležitostech k tmavorůžovému plášti s vyšitou hvězdou na levé straně.\n\n\nK řádu patří také stříbrná záslužná medaile.\n\nPouze držitelé dvou nejvyšších tříd mají právo užívat titul \"Sir\" nebo \"Dame\". Toto právo mají ovšem jen občané Spojeného království a zemí, kde je hlavou státu jeho panovník, v současnosti královna Alžběta II. Panovník však může Řád britského impéria udělit i občanům jiných států; tyto osoby pak obdrží tzv. čestný řád. V praxi to znamená, že daná osoba nemůže používat titul \"Sir\" nebo \"Dame\", ale jako všichni členové řádu může za svým jménem užívat zkratku, která je uvedena v závorce u třídy, již obdržela. Například Bill Gates, kterému byl čestný řád udělen v roce 2005 a který je občanem Spojených států, své jméno píše „William Henry Gates III., KBE“, nikoliv pouze „Sir William Henry Gates III“.\n\n\n\n\n\n"}
{"id": "307490", "url": "https://cs.wikipedia.org/wiki?curid=307490", "title": "Hudson (řeka)", "text": "Hudson (řeka)\n\nHudson ( ) je řeka v USA, protékající státy New York a New Jersey. Je 520 km dlouhá. Její povodí má rozlohu 34 600 km². Byla pojmenována podle Henry Hudsona, který v roce 1609 objevil její ústí.\n\nPramení v nadmořské výšce 1 309 m v ledovcových jezerech Adirondackého pohoří, které náleží do soustavy Appalačského pohoří. Na horním toku překonává říční prahy a vodopády. Na zbývající části toku teče v délce přibližně 170 km v hlubokém ledovcovém údolí. Od města Troy se říční údolí mění v estuár s hloubkou od 3,5 m v horní části do 14 m v rozšířeném ústí zvaném Horní newyorská zátoka. Dále pokračuje přes úzký průliv The Narrows do Dolní newyorské zátoky Atlantského oceánu mezi městy New York a Jersey City. V oceánu pak pokračuje podvodní dolina zvaná Hudsonův kaňon v délce 200 až 250 km.\n\nZdrojem vody jsou převážně sněhové a dešťové srážky. Nejvyšších vodních stavů dosahuje na jaře s maximem v březnu a v dubnu. Průtok je regulován hrázemi. Průměrný roční průtok vody u města Mechanicville na středním toku (povodí 11 650 km²) činí 210 m³/s a maximální 3 500 m³/s. Mořské přílivy vysoké až 1 m zasahují až do vzdálenosti 240 km od ústí k hrázi u města Troy.\n\nVodní doprava začíná u hráze ve městě Troy ve vzdálenosti 240 km od ústí. Na horním toku je spojena s povodím řeky svatého Vavřince vodním kanálem přes Champlainův kanál, Champlainovo jezero a řeku Richelieu. Řeka je důležitou částí Systému vodních kanálů státu New York (), se kterým je spojena regulovaným pravým přítokem Mohawk a Erijským vodním kanálem. V povodí řeky byly vybudovány velké vodní elektrárny u Queensbury (Sherman Island a Spier Falls). V ústí leží velké město a námořní přístav New York. Další města na řece jsou Troy, Albany, Hudson, Kingston, Poughkeepsie, Newburgh, Yonkers.\n\nŘeka byla podle americké vládní agentury pro životní prostředí zamořena v letech 1947 až 1977 firmou General Electric až 590 tunami polychlorovaných bifenylů. Následná lékařská studie prokázala, že lidé žijící v okolí řeky měli o 36% vyšší výskyt ischemické choroby srdce a téměř o 50% vyšší výskyt srdečního infarktu, ačkoli méně kouřili, lépe se stravovali a více sportovali.\n\n"}
{"id": "307492", "url": "https://cs.wikipedia.org/wiki?curid=307492", "title": "Jersey City", "text": "Jersey City\n\nJersey City je město ve státě New Jersey, USA. Po městě Newark je v tomto státě druhé největší s 247 597 obyvateli v roce 2010. Jersey City od Manhattanu v New York City odděluje řeka Hudson. Mezi těmito dvěma městy funguje podzemní dráha PATH.\n\nJersey City je důležitou dopravní a přepravní tepnou.\n\nPodle sčítání lidu z roku 2010 zde žilo 247 597 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 27,6% populace.\n\nVzhledem k tomu, že je přes řeku naproti Manhattanu, je Jersey City jedním z etnicky nejrozmanitějších měst na světě. Žijí zde velké komunity Indů, Filipínců, Keňanů, egyptských Koptů a Maročanů.\n\n"}
{"id": "307493", "url": "https://cs.wikipedia.org/wiki?curid=307493", "title": "Bieżanów-Prokocim (městská část)", "text": "Bieżanów-Prokocim (městská část)\n\nBieżanów-Prokocim (, do 24. května 2006 \"Dzielnica XII Prokocim-Bieżanów\") je dvanáctá městská část Krakova. Do roku 1990 patřila pod městskou část Podgórze.\n\nBieżanów-Prokocim má rozlohu 1641 ha a žije zde okolo 63 600 obyvatel.\n\nPod Městskou část XII Bieżanów-Prokocim patří:\n\n"}
{"id": "307496", "url": "https://cs.wikipedia.org/wiki?curid=307496", "title": "Mánie", "text": "Mánie\n\nMánie je duševní porucha charakterizovaná expanzivní, často iritabilní náladou. Diagnosticky se objevuje jako manický syndrom. Nejčastěji bývá spojena s depresí; pokud se v rámci deprese vyskytne alespoň jedna manická epizoda, bývá diagnostikována bipolární afektivní porucha, dříve nazývaná maniodepresivní psychóza. Manický syndrom se však může vyskytovat i u jiných onemocnění, proto pouze na jeho základě nelze diagnostikovat bipolární afektivní poruchu.\n\nVyskytuje se u organických postižení mozku – úrazy hlavy, nádory mozku, intoxikace, často bývá u progresivní paralýzy, u schizofrenie a schizoafektivní poruchy, u dekompenzací poruch osobnosti či u mentálně postižených jedinců.\n\nProjevy jsou v podstatě opakem deprese. Nálada bývá nadnesená, expanzivní. Myšlení a psychomotorika bývají urychleny, často dochází k impulsivním rozhodnutím, jež mohou mít závažné následky (nerozvážné utrácení, ničení starých a navazování nových vztahů, výpověď v práci atp.). V tělesné oblasti dominuje snížená potřeba spánku, zvýšená energie a zanedbávání somatických obtíží.\n\nVzhled nemocného je typický – nemocný je usměvavý, sebevědomý, zvýšeně aktivní, spontánně navazuje rozhovor, rychle mluví, přeskakuje z tématu na téma. Někdy je velmi sdílný, jindy, nesnášenlivý, tvrdohlavý. Nemocní nakupují nebo prodávají různé věci, podnikají různé aktivity, utrácejí peníze, bývají sexuálně podnikaví.\n\nSymptomatika může nabývat různé intenzity:\n\nManický syndrom se dále rozlišuje na tři typy:\n"}
{"id": "307497", "url": "https://cs.wikipedia.org/wiki?curid=307497", "title": "Port Authority Trans-Hudson", "text": "Port Authority Trans-Hudson\n\nPort Authority Trans-Hudson (PATH) je podzemní dráha spojující americká města Jersey City a New York City. Ve státě New Jersey obsluhuje dále města Hoboken, Harrison a Newark. PATH je jednou z mála dopravních služeb, která pracuje nepřetržitě.\n\nSpolečnost vznikla původně pod názvem Hudson and Manhattan Railroad.\n\nDráha o 4 linkách a 13 stanicích dosahuje celkové délky 22,2 km. Byla spuštěna roku 1908.\n"}
{"id": "307498", "url": "https://cs.wikipedia.org/wiki?curid=307498", "title": "Kamil Jarina", "text": "Kamil Jarina\n\nKamil Jarina (* 24. července 1976) je bývalý český hokejový brankář. Jeho strýcem je bývalý obránce Jordan Karagavrilidis.\n\n\n"}
{"id": "307499", "url": "https://cs.wikipedia.org/wiki?curid=307499", "title": "Unitářství", "text": "Unitářství\n\nUnitářství je organizačně nejednotný proud v rámci protestantské liberální teologie. K základním teologickým stanoviskům patří zejména odmítání trinitárního dogmatu a odmítání plného božství a pre-existence Krista.\n\nUnitářství volně navazuje na starověké a středověké „hereze“, vymezující se vůči ortodoxním teologickým dogmatům, ustanovených na církevních koncilech. Určitěji lze jeho kořeny spojovat s antitrinitářským hnutím, objevujícím se během 16. století v některých evropských zemích (Švýcarsko, Holandsko, Anglie, Polsko, Uhry), a to zejména v prostředí komunit anabaptistů (novokřtěnců). Na základě impulzů anglického a německého\nosvícenství se unitářství stává během 18. – 19. století předním reprezentantem liberální teologie v Evropě i ve Spojených státech amerických. V současnosti spočívá jeho výjimečnost mezi křesťanskými denominacemi zejména v absenci závazných náboženských kréd. Do svých řad tak unitáři přijímají i vyznavače eklektických a synkretických teologií, nebo dokonce explicitní nekřesťany či agnostiky.    \n\nNavzdory evropské provenienci představují zhruba od poloviny 19. století zemi s největším rozšířením a vlivem unitářských denominací Spojené státy americké. V někdejším Československu se během meziválečného období rozšířilo unitářství právě na základě vlivů z USA. K unitářům se hlásila například také manželka prvního československého prezidenta Charlotta Garrigue-Masaryková. \n\nAčkoli v unitářství neexistuje vynucující autorita, na následujících idejích se pravděpodobně většina unitářů shodne:\n\nPři hledání historických kořenů unitářství nelze přehlédnout teologickou paralelu se starověkou herezí severoafrického kněze Areia (256-336), který odmítal soupodstatnost Ježíše Krista s Bohem a Kristovu pre-existenci (resp. nestvořenost). K ariánství se ostatně významná část raných unitářů v Evropě i v USA explicitně hlásila. Oproti moderním unitářům, kladoucím důraz na Kristovo plné lidství, považovali ariáni Krista stále za „nadčlověka“, byť již nikoli za Boha. Zastávali tak pomyslnou střední cestu mezi moderní liberální teologií a tradiční ortodoxií.Ariánská christologie si nadále udržela významnou pozici mezi unitáři v USA.\n\nKořeny unitářství se obvykle hledají v antitrinitářství raného novověku. Spekulovat lze však také o možné genealogické návaznosti na starší křesťanské hereze. Jedná se zejména o manicheismus, gnosticismus, bogomilství a katarství, které se objevují v různých obdobích v oblasti Středomoří, případně s přesahy na Balkán a do střední Evropy. Přímé vlivy těchto heretických proudů na genezi pozdějšího unitářství však nelze s jistotou prokázat. Jejich vymezování se vůči ortodoxii navíc spočívalo spíše v kritice forem liturgie, zvyklostí mnichů a kléru, případně v teologických odchylkách, které se však přímo netýkaly hierarchického uspořádání sv. Trojice, jako je tomu v případě unitářů.        \n\nPřímé předchůdce unitářské teologie lze vystopovat až v 16. století. Významnou postavou, odmítající trinitární dogma, byl španělský učenec Michael Servetus (1509?-1553), odsouzený za teologické názory v Ženevě katolíky i protestanty, a po usnesení (vesměs kalvinistické) městské rady odsouzen k smrti upálením.\n\nVznikání prvních unitářských skupin lze následně sledovat především v protestantských komunitách anabaptistů (novokřtěnců), rozptýlených vlivem pronásledování z původní provenience ve Švýcarsku do četných zemí západní (zejména Nizozemí, Anglie, Itálie) a středovýchodní Evropy (zejména Polsko a Uhry). Hlavní protestantské proudy v německých a frankofonních oblastech naopak trinitární dogma dosud přijímaly. Oproti mystickým, výstředním a zároveň konzervativním anabaptistům však pozdější unitáři kladli důraz na racionalismus, liberalismus a náboženský pluralismus. \n\nVýznamný impulz pro genezi unitářství představoval od 18. století zejména německý idealismus (Friedrich Wilhelm Schelling, Georg Friedrich Hegel), liberální teologie (Friedrich Daniel Schleiermacher, David Friedrich Strauss) a anglické osvícenství (John Locke, David Hume) s racionalistickými a empirickými přístupy k teologii a mýtu.\n\nV současnosti žijí významnější počty unitářů v tradičních protestantských zemích jako jsou Velká Británie a USA, ale také v oblasti Sedmihradska v Rumunsku.\n\nUnitářské skupiny z různých zemí spolupracují v rámci Mezinárodní rady Unitářů a univerzalistů - ICUU a v rámci Mezinárodního svazu pro náboženskou svobodu - IARF. Pokud bychom měli rozlišit mezi oběma organizacemi, pak ICUU je spíše unitářská záležitost, zatímco IARF je organizace složená z různých náboženských tradic světa.\n\nPolské antitrinitářské hnutí se začalo formovat ve druhé polovině 16. století především v prostředí kalvinistické reformované církve, a to na základě myšlenek importovaných z Itálie. Jejími šiřiteli byly především postavy jako Laelio Sozzini nebo Francesco Stancaro, dále přímí následovníci Michaela Serveta a jeho učení, a studenti (především ze šlechtických rodů), odcházející za studiem do zahraničí (Itálie, Německo, Švýcarsko).\n\nPrvní výraznou osobou tohoto hnutí byl polský učenec Piotr z Goniazdu (Petr Gonesius), který na synodách v Seceminu (1556) a Pinczowě (1558) popřel Níkajské a Athanasiovo vyznání víry, přičemž jediným akceptovatelným pro něj bylo tzv. Apoštolské vyznání. Na další synodě v Brestu Litevském pak připojil ještě některé názory, přejaté od anabaptistů, např. odmítání křtu novorozenců. Ačkoli nebyly jeho výtky většinou účastníků přijaty, našly mezi duchovenstvem i šlechtou nemálo příznivců.\nVůdčí osobností liberálního hnutí v polské reformované církvi se brzy po synodě v Pinczowě stal italský kalvinista Giorgio Biandrata, kterého nadchly zde prezentované Gonesiovy myšlenky. Ovlivnil potom část aristokratů i duchovních a získal si jejich přízeň i přesto, že jej Kalvín zatratil ve svých dopisech polským hodnostářům jako nebezpečného heretika. Hnutí nabíralo na síle, polský kazatel Řehoř Pavel Březinský dokonce otevřeně kázal o tom, že Kristus byl jen prostým člověkem. Díky němu získali liberálové příznivce i v masách obyčejného lidu.\n\nLiberální antitrinitářské hnutí se od ortodoxní reformované církve oddělilo v roce 1565. Ještě téhož roku zformovali liberálové vlastní, tzv. menší reformovanou polskou církev. Avšak vzhledem k tomu, že Biandrata odešel do Transylvánie, postrádala tato nová církev jak ideového, tak politického vůdce. Jediným jejich názorovým pojítkem byla víra, že Otec je nadřazen Synu. Hnutí se začalo vnitřně štěpit kolem různých osobností a jejich více či méně odlišných názorů na křest a podstatu Krista. Kromě teologických otázek menší reformovaná církev řešila i problémy civilního života, jako praktikování světských povolání, nošení zbraní či dělbu majetku (podle apoštolského novozákonního vzoru).\nSjednotitelem těchto více či méně extrémních výkyvů v názorech se stal Fausto Sozzini (Faustus Socinus), ústřední postava polského antitrinitářského hnutí - socinianismu. Centrem hnutí se stává polské město Rakov, založené teprve roku 1569 velmožem Jakubem Sienienským. Ten byl sice ortodoxním kalvinistou, ovšem respektoval plnou náboženskou svobodu a antitrinitáři zde tak mohli založit nezávislou rakowskou církev. Sozzini zde roku 1602 založil školu a tiskárnu, takže se sociniánské texty mohly šířit do celé Evropy. Nejvýznamnějším Sozziniho dílem je tzv. \"Rakovský katechismus\", který byl dokončen a vydán jeho následovníky až několik let po smrti autora, v roce 1605.\n\nFormuluje zde základní teze své víry, odvolávaje se na verš z Janova evangelia\" \"(\"„A život věčný je v tom, když poznají tebe, jediného pravého Boha, a toho, kterého jsi poslal, Ježíše Krista“\"). Sociniáni tedy vidí mezi Bohem a člověkem nepřekonatelnou propast, kterou vyplnil právě člověk Kristus, když lidem vyjevil Boží vůli a skrze zmrtvýchvstání jim ukázal cestu ke spáse. Jedinou svátostí je proto připomínka jeho smrti, zatímco Večeře páně a křest jsou upozaděny coby veřejné manifestace přijetí víry.\n\nSociniáni se v Polsku udrželi až do roku 1638, kdy byl za probíhající násilné rekatolizace zničen Rakow, a spolu s ním i centrum sociniánské komunity. Ze země byli sociniáni následně vyhoštěni, stejně jako poté i ostatní protestantské církve. Ačkoli byla v Polsku roku 1767 obnovena jejich stará práva, nikdy zde již nezískali významnější postavení.\n\nPrvní projevy unitářské teologie se v Uhrách objevily přibližně ve stejný čas jako v Polsku. Roku 1558 publikoval jakýsi Thomas Aran knihu, popírající svatou trojici. Ačkoli byl následně odsouzen jako heretik, jeho názor zapustil kořeny. V samotné Transylvánii, tedy východní části Uher, která byla v této době samostatným královstvím, pak působil od roku 1553 Francesco Stancaro, který připravil po ideové stránce půdu pro příchod významného průkopníka transylvánského unitářství Giorgia Biandraty, který sem imigroval po vypovězení z Polska. Biandrata působil jako blízký rádce mladého krále Jana Zikmunda Zápolského, který jej roku 1564 vyslal urovnat spor mezi zdejšími kalvinisty a luterány.\n\nVůdčí postavou kalvinistů byl v této debatě Ferenc Dávid, který se po rozdělení církví roku 1564 stal na Biandratův popud dvorním kazatelem a biskupem reformované transylvánské církve.\n\nRoku 1566 byly pod vedením Biandraty a Dávida veřejně představeny unitářské teze, postavené na ideálech a morálce prvotní církve, autoritě \"Nového zákona\" a Apoštolském vyznání víry. Odmítnuto bylo naopak zcela otevřeně Atanášovo vyznání víry. Tyto názory se setkaly s radikálním odporem ortodoxního křídla, avšak díky politice krále Jana Zikmunda, který byl na svou dobu nadmíru tolerantní, nebyl nikdo kvůli víře souzen a disputace mohly pokračovat. Roku 1568 byla v Gyualafeherváru za přítomnosti krále vedena debata ortodoxních kalvinistů proti unitářům v čele s Dávidem a Biandratou. Dávid zde naplno projevil své řečnické umění a po návratu do Koloszváru obrátil občany města na svou víru. Koloszvár se tak stal hlavním městem unitářů.\n\nRoku 1571 vydal Jan Zikmund královský výnos, oficiálně uznávající existenci unitářské církve. Transylvánie se tak stala prvním (a ve své době jediným) královstvím, jež postavilo unitáře na rovinu katolíkům, luteránům a reformovaným (kalvinistům).\n\nKrál však nedlouho poté zemřel a na jeho místo nastoupil odpůrce reformace, Štěpán Báthory. Ten odstranil všechny unitáře z vysokých úřednických postů i ode dvora, zakázal Dávidovi kázat a zabavil unitářskou tiskárnu. Sám Dávid, obviněn ze šíření\n„novot“, které Štěpán Báthory netoleroval, umírá ve vězení v listopadu roku 1579.\n\nI přesto, že se smrtí krále Jana Zikmunda nastalo období několika staletí útlaku zdejších unitářů - ať už ze strany kalvinistů, nebo později katolíků – udržely si unitářské církve v Uhrách kontinuitu. Obdobím velkého rozkvětu byl pro maďarské i transylvánské unitáře počátek 20. století. Politické zvraty v době první světové války však napáchaly v jejich řadách pravděpodobně větší škody než jakékoli předchozí represe.\n\nKdyž roku 1534 (zhruba sto padesát let od působení Jana Viklefa) separoval král Jindřich VIII. anglickou církev od Říma, jednalo se o politický akt, a nikoli o výraz teologického protestantismu. Teologie anglikánské církve naopak stavěla zpočátku na stejných základech jako katolicismus (tedy na autoritě \"Bible\" a třech ortodoxních krédech – Apoštolském, Níkajském a Atanášově vyznání víry). Ještě před obdobím \"interregna\" (1649–1660) se stávají dominantním proudem v Anglii radikální kalvinističtí puritáni, usilující o „očištění“ teologie, liturgie i církevní správy od katolických „nánosů“. Luteráni a další protestantské skupiny byli ve veřejném životě marginalizováni podobně jako katolíci. Toleranční akt z roku 1689 se vztahoval především na protestantské\nnonkonformisty a katolíky, zatímco dříve pronásledované malé protestantské skupiny, mezi nimiž během 17. století stoupají na významu právě stoupenci antitrinitářství, byly anglikánskou církví respektovány a přijímány velmi pozvolna.\n\nUnitářský historik a teolog Morse Earl Wilbur definoval čtyři základní zdroje anglického unitářství:\n\nJohn Biddle (1615–1662) bývá považován za „otce anglických unitářů“. Ke svým teologickým\nnázorům dospěl na základě intenzivního studia \"Bible\" během pobytu na univerzitě v Oxfordu. Většinu svého dospělého života strávil za své teologické názory ve vězení, což také přispělo k jeho předčasné smrti. Stihl však vytvořit v Londýně první „unitářskou“ kongregaci, byť bez ambice na nezávislost vůči anglikánské církvi.\n\nV teologických dílech \"XII Arguments \"(\"Dvanáct argumentů\", 1647) a \"A Confesion of Faith touching the Holy Trinity, according to the Scripture\" (\"Vyznání víry týkající se svaté Trojice podle Písma\", 1648) vychází Biddle v podstatě ze stejných stanovisek jako zhruba sto let před ním Michael Servetus, minimálně v ohledu christologie: 1) Kristus má jednu přirozenost, a to lidskou; 2) Kristus byl sice „svatý“, ale nebyl Božím synem, ani Bohem. Oproti Servetovi i Sozzinimu však Biddle považoval také Ducha svatého za nezávislou osobu, a nikoli za Boha.\n\nJohn Locke (1632–1704) patřil k významným obhájcům sociniánských idejí, zejména pokud jde o odmítání Kristovy pre-existence. V díle \"The Reasonabless of Christianity\" (\"Rozumnost křesťanství\", 1695) prosazuje náboženskou toleranci. Nutno připomenout, že tak činí v době, kdy dosud v Anglii kvůli antitrinitarismu hrozil hrdelní trest (poslední popravu z náboženských důvodů schválil skotský parlament roku 1697).\n\nIsaac Newton (1642–1717) byl dalším významným učencem, který zastával antitrinitářskou teologii. Kult Krista na základě kritického výkladu \"Bible\" považoval za blasfemii.\n\nJoseph Priestley (1733–1804) byl jedním z literárně nejplodnějších unitářů. Jeho dílo se skládá zhruba z 25 svazků teologických úvah. Ariánskou teologii přijal během studií na univerzitě v Daventry. Striktně vystupoval i proti „pesimistickému“ pojetí dědičného hříchu kalvinistů, což bývá ostatně dodnes jednou ze základních teologických tezí unitářství. V dílech \"History of Corruptions of Christianity\" (\"Dějiny překroucení křesťanství\", 1782) a \"History of Early Opinions Concerning Jesus Christ\" (\"Dějiny raných názorů na Ježíše Krista\", 1786) předkládá argumenty, podle nichž byla teologická kréda prvotní církve unitářská, zatímco trinitární dogma je výtvorem aplikované pohanské filozofie.\n\nKromě samotné Anglie si unitářství vydobylo relativně silnou pozici také ve Walesu. Zde se však prosadilo teprve v 18. století, a to cestou od kalvinismu přes arminiánství (podle holandského teologa Jakuba Arminia) k ariánství. Naopak slabší stopu zanechalo unitářství ve Skotsku a v Irsku, kde si mezi protestantskými denominacemi udržel pozici kalvinistický presbyterianismus.     \n\nDo Severní Ameriky pronikalo unitářství z Anglie. Půdu zde pro ně připravilo do značné míry osvícenství, uvedené\nna kontinent ještě před válkou za nezávislost (1775–1783), zřejmě vojenskými\ndůstojníky z Anglie a Francie. Podle předního historika unitářství Earla Morse Wilbura byl ovšem vývoj\namerického unitářství do značné míry autonomní. Genealogii\namerického unitářství ve vztahu k anglickému nelze podle něj chápat jako vztah\n„dcery k matce, ale spíše neteře k tetě“. V této\nsouvislosti platí několik zásadních poznatků: 1) v USA se unitářství uchytilo\nmezi kongregacionisty, zatímco v Anglii mezi presbyteriány; 2) před rokem\n1800 nelze v Americe zachytit výraznější stopy anglických vlivů (např.\nvliv literárních děl Josepha Priestleyho na univerzitách na severovýchodě USA,\nkteré se záhy staly „pevnostmi unitářství“); 3) po roce 1800 není příliš\njednoduché identifikovat moment přerodu protestantské ortodoxie\nv unitářskou teologii. Americký protestantismus je od počátku osídlování\nkontinentu tradičně kalvinistický. V období prvního „náboženského\nprobuzení“ (kolem poloviny 18. století) se emociální a bigotní aspekty, jimiž\namerický kalvinismus tradičně vyniká nad evropskými variacemi, ještě vystupňovaly.\nJiž v této době se však objevuje kritika kalvinistického pojetí spásy a\nvykoupení, a to z pozic liberální teologie, ovlivněné anglickým ariánstvím. Přísný kalvinismus tak začíná ztrácet výlučné postavení především v\nkoloniích na severovýchodě. Významnými „pevnostmi unitářství“ se stávají kolem\nroku 1800 univerzity Harvard a Yale.\n\nTradičním unitářským centrem byl historicky\npředevším Boston a kolonie Massachusetts. Odtud se unitářské myšlenky koncem\n18. století šíří na jih do Connecticutu a Pensylvánie. Právě v pennsylvánském\nokrese Northumberland vznikl z iniciativy anglických imigrantů (v čele s\nJosephem Priestleym) roku 1794 první unitářský kostel. Americká unitářská asociace byla oficiálně založena až roku 1852 v Bostonu. Kolem poloviny 19. století se unitářství šíří prostřednictvím misií na západ (uchytilo se zejména ve městech Milwaukee,\nDetroitu, San Francisku) a na jih (dlouho izolovaný v důsledku občanské války). Pronikalo spíše mezi vzdělané městské liberály, zatímco u zbytku společnosti se\nudržoval - coby konzervativní „protiváha“ - především metodismus a baptismus. Výjimečnost unitářských misijních aktivit spočívala v pozitivním přístupu\nk dosud marginalizovaným Indiánům a Afroameričanům, kterým misionáři zprostředkovávali\ndříve nedostupné vzdělání.        \n\nJiž koncem 18. století je pro americkou teologii typický posun směrem k liberalizaci a pluralismu. Tyto trendy\nnelze oddělit od události nabytí nezávislosti amerických kolonií a následného zakládání\ndalších osad na západ od Apalačského pohoří, které dosud tvořilo západní\nhranici anglické kolonizace. S „dobýváním Středozápadu“ je spojen\nvýrazný nárůst obyvatel i ekonomická prosperita, která podnítila další\nimigraci na kontinent (již nikoli pouze z Evropy, ale zejména z východní Asie). Demografické proměny tak nutně vystavily tradiční vyznání nejen vlivům\njiných křesťanských denominací, ale i zcela odlišných náboženských systémů. V této fúzi lze hledat počátky náboženského synkretismu, jehož vrchol nastává po polovině 20. století.\n\nPosun k liberalizaci v politickém životě a na univerzitách vyvolal odpor v řadách\nkonzervativních kalvinistů. Polemiku s unitářstvím coby výsadním\nreprezentantem liberální teologie vedl počátkem 19. století především Jedidiah Morse. K předním apologetům umírněného kalvinismu patřil William Ellery Channing, významná postava v dějinách unitářství i pozdějšího transcendentalismu. Dle Channingova názoru nejsou teologické rozdíly podstatné,\nnaopak zásadní veličinou je svoboda náboženského myšlení (dílo \"Spiritual Freedom\", 1930). Pro Morse byla jednota teologických kréd naopak stěžejní záležitostí. Liberální teologii přičítal jak erozi tradiční věrouky (založené na doslovném výkladu \"Bible\"), tak i společenských hodnot a morálky.\n\nPolemiky\nmezi umírněnými a konzervativními kalvinisty se odehrávaly především v letech\n1805–1830. Výsledkem byl definitivní rozkol, který přinesl utužení kalvinismu\nna straně konzervativců (což časově odpovídá tzv. „druhému náboženskému\nprobuzení“ v dějinách americké religiozity). Reakcí liberálů byl naopak\nzesílený důraz na svobodu náboženského myšlení, který se od doby působení Josepha Priestleyho znatelně vystupňoval.\n\nPřed polovinou 19. století nastalo štěpení\ntaké uvnitř liberální teologie. Mladší generace liberálů, ovlivněná německým idealismem a anglickým romantismem, začala zcela odmítat dědictví staré\nprotestantské tradice, kterého se jejich předchůdci dosud částečně přidržovali.\nTranscendentalistické hnutí započalo v 30. letech mezi liberály,\nz nichž velkou část tvořili unitáři. Jeho nástup a vymezování se vůči\nkonzervativní tradici lze přisuzovat 1) dobovým socio-politickým trendům jako\nnapříklad boj proti otroctví, boj za práva žen, či ideály sociální\nspravedlnosti; 2) náboženskému synkretismu s asijskými tradicemi\n(vegetariánství, idea božství v člověku).\n\nNavzdory oblibě mystického spiritualismu je transcendentalismus vůbec prvním křesťanským hnutím v USA, které přijalo\nza své kritické studium \"Bible\". Na rozdíl od starší generace unitářů již\nnevztahovali transcendentalisté své náboženské zakotvení ani k autoritě \"Bible\",\nani k zázrakům spojeným s významnými biblickými událostmi, ba ani\nk osobnosti Ježíše Krista. Konzervativní unitáři zastávali k těmto trendům negativní postoj. Výroční zpráva z roku 1853 konstatuje obavy z radikalizace\nunitářského hnutí. Racionální skepsi transcendentalistů považovali\nkonzervativci (patrně neprávem) za ateismus.  \n\nU transcendentalistů se posvátnou stává lidská duchovní přirozenost, skrze niž odhaluje Bůh náboženské pravdy. Na tento přístup navázalo o sto let později hnutí New Age. Idea soupodstatnosti Boha a živých bytostí také inspirovala ekologické hnutí, jehož předními ideology byli transcendentalisté Ralph Waldo Emerson a Henry David Thoreau.\n\nK definitivnímu završení procesu náboženské liberalizace dospělo unitářské hnutí ještě před koncem 19. století. Na konferenci v Cincinnati roku 1886 vyvrcholil rozkol mezi křesťanskými konzervativci a liberálními univerzalisty. Zatímco první jmenovaní lpěli na ustanovení závazných unitářských kréd, druzí prosazovali naprostou svobodu vyznání. Vítězstvím liberálního křídla získává unitářství v podstatě svoji současnou podobu. Jedinou závaznou podmínkou je nedogmatičnost a přijímán je mezi unitáře každý, „jehož přáním je nastolit pravdu (\"truth\"), dobro (\"righteousness\") a lásku (\"love\") ve světě.“\n\nJames Freeman (1759–1838) byl zakladatelem první unitářské kongregace v USA (1782). Oproti svému současníkovi Josephovi Priestleymu, který byl stoupencem ariánství, vycházel Freeman z anglického sociniánství.\n\nJoseph Stevens Buckminster (1784–1812) byl stejně jako Freeman reprezentantem „disidentských“ kongregací v Bostonu. K unitářství dospěl pod vlivem německého biblického kriticismu. Buckminster má velkou zásluhu na počátečním šíření a popularizaci unitářství mezi městskými liberály.\n\nWilliam Ellery Channing (1780–1848) je možná nejdůležitějším ideologem historie amerického unitářství. Vycházel z ariánského pojetí teologie, kladoucí důraz na jednotu Boha a lidskou přirozenost Ježíše Krista. Oproti kalvinistům Channing zdůrazňoval „přátelský“ aspekt Boha, který podle něj nemá být chápán jako „nevyzpytatelný soudce“, ale především jako „svatý otec“ veškerého stvoření. Ježíše Krista považoval Channing za výjimečného člověka a „mesiáše“, ovšem pouze ve smyslu morálního příkladu, hodného nápodoby na cestě ke spáse.\n\nChanning byl stoupencem svobodné vůle člověka, což je další z charakteristických rysů odlišnosti unitářů od kalvinistů. Na genetickém vztahu stvoření k Bohu coby „svatému otci“ a na možnosti dosáhnout spásy vlastními silami skrze Kristův příklad, vystavěl Channing učení o vnitřním potenciálu člověka stát se „božským“ (dílo \"Self-Culture\", 1838). Toto pojetí bylo významným inspiračním zdrojem pro transcendentalistické hnutí. Channing však zůsával stoupencem konzervativní linie unitářů a k transcendentalistům se nehlásil.\n\nAndrews Norton (1786–1853) byl ústředním reprezentantem konzervativního unitářství v období sporů s transcendentalisty, u nichž si Norton vysloužil přezdívku „unitářský papež“. Zastával na jedné straně racionálně skeptický přístup k biblickým zázrakům i k potenciálnímu „božství“ člověka a přírody, na druhé straně však lpěl na tradiční autoritě \"Bible \"a pojetí Krista jako spasitele. Nesoulad s transcendentalisty v obou těchto ohledech nakonec vyvolal před polovinou 19. století štěpení uvnitř unitářského hnutí.\n\nUnitáři začali působit v naší zemi již za první republiky. Vzhledem k uvedení unitářství do někdejšího Československa ze Spojených států v meziválečném období (1918–1939), přichází sem již ve své ultraliberální a pluralitní formě. Je otevřeno vědeckým poznatkům a v teologických ohledech (důraz na Kristovo plné lidství, soupodstatnost Boha a člověka) má blíže k transcendentalismu a univerzalismu, než ke konzervativní linii unitářství.\n\nIdeovou půdu pro uvedení unitářství do značné míry připravily „svobodomyslné proudy“ 19. – 20. století (od Josefa Jungmanna a Josefa Dobrovského po Tomáše Garrigue Masaryka). Navzdory obrozeneckému nacionalismu lze sledovat významný inspirační vliv německé liberální teologie a idealistické filozofie. Svým způsobem lze\nčeskoslovenské unitářství chápat i jako reakci na „zpátečnický“ dogmatismus novodobé církve, a také projev otevřenosti vůči moderně. Český historik unitářství Drahomil Špale unitářství hodnotí jako „metodu víry“, a nikoli „bezvýhradná přihlášení se k určitému krédu“. Podle jiného historika unitářství Petra Samojského jde o moderní pokračování osvícenského konceptu „přirozeného náboženství“. Unitářství tak představuje „třetí cestu“ vedle katolictví a protestantismu.\n\nManželka prvního československého prezidenta, Charlotta Garrigue-Masaryková, zůstala i po odchodu ze Spojených států členkou Americké unitářské společnosti. Její kulturní zázemí ovlivnilo řadu Masarykových blízkých přátel, k nimž patřil i Norbert Čapek, patrně ústřední postava československého unitářství meziválečného období. Dá se říci, že tehdejší rozmach unitářství v českých zemích vzhledem k pronásledování v období nacismu a komunistické totality dosud nebyl překonán. České unitářství vděčí za své přežití faktu, že pražský palác Unitaria byl postaven s finanční pomocí amerických a britských unitářů a nemohl proto být v období totality vyvlastněn.\n\nUnitaria je užíváno jako označení místa, kde se setkávají unitáři, členové Náboženské společnosti českých unitářů. \n\nNorbert Čapek (1870–1942) je spojen s formulací unitářských kréd v českých zemích. Jeho teologické myšlení odráží jednak vlivy amerického transcendentalismu a univerzalismu, a jednak inspiraci východoasijskými tradicemi. Jde tedy v podstatě o mystický eklekticismus, který má v zásadě málo společného s tradiční křesťanskou ortodoxií. Čapek se negativně vymezuje vůči etickému náboženskému dualismu (zejména antagonismu „dobra“ a „zla“), přítomného zejména v západních monoteistických tradicích, i vůči historické roli náboženských autorit.\n\nZ hlediska kosmologických představ klade Čapek důraz na „univerzální jednotu“ kosmu, k jejímuž uvědomění směřují skrze „supramentální stav“ všechny bytosti vesmíru. Vědomí je podle jeho koncepce všudepřítomné, a obsahuje jej organická i anorganická hmota. Čapkova teleologická perspektiva je pozitivní: vesmír směřuje k univerzální harmonii, přesněji k „velkému vítězství dobra, pravdy a krásy“, kdy je veškeré „zlo“ tímto dynamickým harmonizačním procesem odstraňováno.Pozici Boha vůči tomuto světu považuje Čapek za imanentní a transcendentní zároveň. Jinými slovy, Bůh je nepoznatelným a nepochopitelným tvůrcem, jehož nelze vymezit definicí „oddělený od přírody a člověka“ či naopak „identický s přírodou“. V jistém smyslu představuje jeho koncepce střední cestu mezi tradičním křesťanským teismem a mystickým panteismem.\n\nKarel Hašpl (1904–1964) je oproti charismatickému a emociálně se vyjadřujícímu Čapkovi spíše typem systematického akademika. Jeho teologické myšlení blízce připomíná filozofii Barucha Spinozy či Gottfrieda W. Leibnize, zároveň je však osobitě tvůrčí a mystický podobně jako Čapek. Hašplovu náboženskou filozofii reprezentují díla \"Systematická teologie \"(1944) a \"Základní problémy \"(1945). \n\nBoha považuje Hašpl za ducha, kosmickou prasílu a prazáklad bytí, který se shlukováním přetváří „ve stále hutnější podstatu“. Ta potom tvoří viditelný aspekt vesmíru, který nepřestává být „projevem Božím“. Ačkoli je však podle něj svět „z Boha a v Bohu“, zároveň „není Bohem“. Nejde tedy opět ani o panteismus, ani o tradiční křesťanský teismus. Protože je člověk součástí Boha a univerzální jednoty, může poznávat jak Boha, tak i jiné části vesmíru. Hašpl se tak v zásadě vymezuje, jak vůči dobovému materialismu, tak i spiritualismu typu gnóze, neboť odmítá radikální rozlišování mezi hmotným a duchovním aspektem kosmu.        \n\nFrantišek O. Lexa (1908–1989), plzeňský kněz, je jedním z představitelů synkretického typu unitářství 60.-70. let. Křesťanský základ jeho teologie je ovlivněn východními tradicemi (buddhismus, hinduismus) – což je ostatně dobový rys unitářství v západní Evropě i v Severní Americe. V době normalizace se v Lexově díle promítá jistý kontemplativní izolacionismus, spojený s odklonem od sociální a politické angažovanosti, charakteristické pro unitáře na Západě.    \n\nLexova teologie (dílo \"Víra v jednotu všehobytí\", 1972) je mystická, a v zásadě i podobně strukturovaná jako Čapkova a Hašplova. Oproti oběma autorům je však jeho vazba na unitářství značně volná. Netradiční je zejména Lexovo rozlišování mezi Bohem (esenciálním duchovním božstvím) a bohy (personifikovaným božstvím). Do druhé kategorie patří také člověk a jiné aspekty hmotného světa, zatímco Bůh je coby „poslední Skutečnost“ nepoznatelný. Skrze ztotožnění se s duchovní podstatou kosmu lze však alespoň nahlédnout jeho esenciální charakter („On je v nás, dbejme proto, abychom byli v něm“).\n\nZákladem znaku českého unitářství je štít modré barvy, v jehož středu je umístěno velké červené U, ve kterém vyrůstají dvě slunečnice se zelenými listy. Uprostřed horního kraje štítu je zlaté slunce, ve znaku je nápis “veritas vincit” – pravda vítězí. Znak byl inspirován pečetí J. A. Komenského. Štít vyjadřuje ochranu duchovních hodnot, na štítu vévodí všemu slunce, starý slovanský symbol Boha. Vzhůru k slunci se obracejí dvě slunečnice symbolizující lidstvo, jedna z nich je větší, ale nad tu druhou se nevyvyšuje; je jí naopak ochranou.\n\nZnakem ICUU je kalich, v jehož středu hoří oheň. Kalich naznačuje křesťanské protestantské kořeny unitářství, oheň symbolizuje poznání. U různých zahraničních unitářských skupin se můžeme setkat s výrazně odlišnými symboly.\n\nAčkoli jsou unitáři poměrně malou náboženskou společností, vzhledem k jejich svobodnému duchu se v jejich řadách vyskytovalo a vyskytuje mnoho zajímavých osobností. Seznam některých z nich se nachází v článku seznam unitářských osobností.\n\n\n\n"}
{"id": "307500", "url": "https://cs.wikipedia.org/wiki?curid=307500", "title": "Newark", "text": "Newark\n\nNewark je největší město státu New Jersey ve Spojených státech a sídelním městem Essex county. Se svými 277 140 obyvateli (2010) je i nejlidnatějším městem státu a celkově 65. městem v USA.\n\nNewark, jež má rozlohu 67,3 km, se nachází nedaleko města Jersey City, 13 km západně od Manhattanu a asi 3 km od newyorského ostrova Staten Island. Poloha v Newarkské zátoce spojené s Atlantským oceánem umožnila v minulosti rozkvět zdejšího přístavu.\n\nNewark je rozdělen na pět administrativních částí. Jsou to: North Ward (Severní část), South Ward (Jižní část), West Ward (Západní část), East Ward (Východní část) a Central Ward (Centrální část).\n\nPrvní osada zde byla založena v roce 1666 a roku 1693 získala status města, což v roce 1713 potvrdila i anglická královna Anna.\n\nKvůli bílému útěku se počet obyvatel snížil z 438 tisíc v roce 1950 na 273 tisíc v roce 2000. Nepomohly tomu ani rasové nepokoje v roce 1967, po nichž odešlo na předměstí mnoho obyvatel střední třídy, mnoho z nich Židé. V současnosti se počet obyvatel opět mírně zvyšuje, v roce 2012 město mělo 278 tisíc obyvatel. Podle sčítání z roku 2010 tvořili 26,31% obyvatel běloši, 52,35% černoši, 15,22% jiná rasa a 3,85% dvě a více ras. Z tohoto počtu 33,83% obyvatel uvedlo hispánský původ.\n\nVzhledem k významnému mezinárodnímu letišti Newark Liberty International Airport, jež slouží Newyorské metropolitní oblasti, je Newark spojen s dolním Manhattanem vyvýšenou silnicí Pulaski Skyway a Hollandovým tunelem, jenž vede pod řekou Hudson. Městem též procházejí důležité silniční tepny, např. New Jersey Turnpike a Garden State Parkway.\nHraje zde tým NHL New Jersey Devils.\n"}
{"id": "307501", "url": "https://cs.wikipedia.org/wiki?curid=307501", "title": "Svatý Romuald", "text": "Svatý Romuald\n\nSvatý Romuald (it. \"Romualdo\"; lat. \"Romualdus\"; asi 952 Ravenna – 19. června 1027 Val di Castro) byl italský světec, mnich, poustevník, zakladatel kamaldulského řádu.\n\nNarodil se okolo roku 952 v rodině vévody Sergia z Ravenny. V mládí žil nezřízeně a prostopášně. Ve společnosti štolbů, zbrojnošů a lovců vyrostl v jinocha nevázaného a nevědomého, jenž se věnoval výhradně zábavám a radovánkám. Miloval rytířské zápasy, honby a hry, hlučné pitky a styky s nemravnými ženami. Když mu bylo asi 20 let, neobyčejná událost dala jeho životu nový a neočekávaný směr. Jeho otec Sergius, muž náruživý a prchlivý, se pohádal o kus pozemku se svým příbuzným a vyzval ho na souboj. Jedním ze svědků duelu musel být i mladý Romuald, protože jinak by ho otec vyloučil z dědictví. V souboji Sergius svého soka zabil. Tato událost mladíkem otřásla a jeho svědomí mu od té doby vytýkalo, že je spoluviníkem hrozné vraždy. \n\nV roce 973 se rozhodl opustit svět a vstoupil do benediktinského kláštera svatého Apolináře v Classe nedaleko Ravenny. Oplakával tam hříchy svého mládí a stal se vzorem horlivého kajícníka. Byl přijat do benediktinského řádu a složil sliby. Ve své horlivosti káral liknavější řeholníky, že důsledně nezachovávají původní přísnou řeholi sv. Benedikta. Vlažní a lhostejní mniši zahořeli proti němu nenávistí a vytýkali mu, že svou bezmeznou přísností ruší pokoj a svornost v klášteře. Proto se svolením opata asi po třech letech z kláštera odešel a odebral se do krajiny nedaleko Benátek k věhlasnému poustevníku Marinovi, aby se od něho naučil přísnému a nábožnému životu.\n\nMarinus ho učil poustevnickému životu tvrdou rukou a vedl ho zejména k pokoře a trpělivosti. Kdykoli se Romuald při společném zpívání a odříkávání žalmů v něčem zmýlil, dostával od Marina prutem notnou ránu za ucho. Mladík to disciplinovaně snášel, pouze když od těch ran začal na levé ucho nedoslýchat, poprosil pokorně svého učitele, aby ho v budoucnu šlehal za pravé ucho.\n\nV roce 978 přišel do Benátek opat Guerin z kláštera Saint-Michel de Cuxa ve východních Pyrenejích. Tento klášter byl význačným střediskem mnišské obnovy, která vycházela z francouzského benediktinského kláštera Cluny. Marinus a Romuald se s opatem Guerinem dohodli, že vstoupí do jeho kláštera. Připojil se k nim ještě benátský dóže Pietro Orseolo, jenž se rozhodl opustit politickou dráhu a stát se mnichem. V klášteře Saint-Michel de Cuxa nežil Romuald přímo mezi mnichy, ale v poustevně nedaleko kláštera, kde se v tichu modlil, umrtvoval a pracoval. \n\nAsi v roce 988 dostal zprávu, že jeho otec Sergius, který se po osudném souboji ze strachu před krevní mstou uchýlil do jednoho kláštera nedaleko Ravenny, si řeholní život omrzel a klášter opustil. Bez meškání se vrátil do Itálie, v Ravenně vyhledal otce a přemluvil ho, aby se kajícně do kláštera vrátil. \nRomuald již v Itálii zůstal a zdržoval se na různých pouštích, kam k němu přicházeli mniši a poustevníci, kteří toužili po vyšší dokonalosti. Zreformoval nebo založil několik mnišských komunit, jednu z nich též v pouštní krajině na ostrově Pereu u Ravenny. Mezi jeho obdivovatele patřil i císař Otto III., který ho v roce 998 ustanovil opatem v klášteře sv. Apolináře v Classe, v němž Romuald kdysi započal mnišský život. Byl opatem přísným, ukládal mnichům, aby zevrubně a svědomitě zachovávali všechna pravidla řehole svatého Benedikta; mniši ho proto začali nenávidět a vzdorovali jeho rozkazům. Romuald nechtěl být odpovědný za nekázeň v klášteře a již po roce opatskou hodnost složil. Odebral se do Říma a vykonal i pouť do kláštera Montecassino, mateřského kláštera benediktinského řádu.\n\nPotom cestoval po Itálii a všude bojoval proti svatokupectví i proti nekázni a světáckému duchu v klášterech. Za to se mu často dostávalo výsměchu a potupy. Z mnohých klášterů, kde zavládl světácký duch, byl násilně vypuzen, ba několikrát mu bylo ukládáno o život. On však i nadále zakládal a obnovoval řeholní domy a poustevny a vychoval velké množství horlivých mnichů. Počátkem roku 1012 přišel do Toskánska a zřizoval tam poustevny. Jistý občan města Arezza, jménem Maldoli, měl krásný pozemek v blízkém pohoří uprostřed hlubokých bukových lesů (50 km severně od Arezza). Ve snu se mu zdálo, že na tom pozemku vidí vysoký, až do nebes sahající žebřík, po němž vystupovali bíle odění mniši. Považoval tento sen za pokyn od Boha a nabídl pozemek Romualdovi k založení poustevnické osady. Romuald dar s radostí přijal a zřídil na pozemku svatyňku ku poctě Božského Spasitele a vedle ní patero chýšek pro sebe a pro své čtyři druhy. Poustevna byla nazvána Campo Maldoli, to je pozemek Maldolův (zkráceně Camaldoli). Osada záhy proslula, z blízka i z daleka přicházeli četní poustevníci a zřizovali si v ní chýšky. Z této družiny povstal později řád kamaldulskýc poustevníků, kteří spojují benediktinské mnišské ideály s poustevnickým způsobem života. \n\nRomuald svým žákům předepsal velmi tvrdá pravidla na základě staré řehole sv. Benedikta, ale na rozdíl od ostatních benediktinů, kteří nosili černé roucho, jeho žáci nosili řeholní roucho bílé. Poustevníci žili velice přísně, zachovávali úplné mlčení a dodržovali půst o chlebě, zelenině a vodě, pokrmů masitých a vína se zdržovali. Chodili bosi, hlavu měli oholenou, ale vousy nosili dlouhé. Každý z nich měl svou chýšku se zahrádkou a kapličkou, pokrmy jim řeholní bratří dávali do okénka. Všechny poustevny byly ohrazeny zdí, za níž se rozkládala hospodářská stavení k osadě příslušná. Uprostřed chýšek stál kostel, v němž se poustevníci scházeli ke mši svaté a k církevním hodinkám. Jinak se zdržovali ve svých chýškách a trávili život v modlitbách, ve svatém rozjímání a zabývali se ruční prací. \n\nSám Romuald se snažil být svým druhům vzorem poustevnického života. Neustále trestal své tělo za hříchy, jichž se v mládí dopouštěl. Čítal každodenně životy svatých a napodoboval je v konání rozličných kajících skutků. Jeho lůžkem byl slamník na holé zemi, pod řeholním rouchem nosil stále tři hrubé pásy.\n\nKdyž utvrdil poustevnickou komunitu v Camaldoli, ustanovil Petra Daguina za převora a sám odešel do umbrijských hor, kde založil další poustevnickou osadu; odtud občas vycházel na rozličná místa v Itálii. Navštívil i císaře Jindřicha II., který přijel do Itálie, aby se od papeže nechal korunovat. Ke konci života se odebral do kláštera Val di Castro ve střední Itálii, který také kdysi založil, a zřídil si opodál něho v lesním úvalu poustevnu. V této poustevně zemřel dne 19. června 1027; pochovali ho v klášteře. \n\nRomuald byl prohlášen za blahoslaveného již v roce 1032, tedy pět let po své smrti. Jeho kult se rozvinul především v Itálii a v benediktinském řádu. Asi v roce 1042 sepsal sv. Petr Damiani obsáhlý spis \"Vita Beati Romualdi\" (\"Život blahoslaveného Romualda\"). V roce 1072 potvrdil papež Alexandr II. kamaldulskou řeholi. \n\nV 15. století přenesli benediktinští mniši Romualdovy ostatky z kláštera Val di Castro do Jesi. V roce 1481 je získali kamaldulští poustevníci a přenesli je do kostela svatého Blažeje ve Fabrianu, který se od té doby nazývá kostel sv. Blažeje a Romualda.\n\nV roce 1595 ho papež Klement VIII. prohlásil za svatého a ustanovil za den jeho pocty 7. únor (7. února 1481 byly převezeny světcovy ostatky do kostela ve Fabrianu). Při reformě kalendáře v roce 1969 byla jeho liturgická památka stanovena na 19. červen, tedy na výroční den světcovy smrti. \n\nSvatý Romuald je patronem kamaldulského řádu; znázorňován bývá většinou s vousem, oděn v bílém hábitu, se svatozáří a berlou, jindy s knihou a modelem poustevny. Andrea Sacchi ho na obraze z roku 1631 zobrazil ve společnosti řeholních spolubratrů, přičemž v pozadí jsou vidět schody do nebe, po nichž vystupují bíle odění poustevníci.\n\nKamadulský řád v českých zemích nepůsobil, přesto byli již v 11. století dva žáci sv. Romualda horlivě uctíváni i v Čechách a na Moravě. Na pokyn císaře Oty III. totiž na přelomu let 1001/1002 dva žáci sv. Romualda z poustevny v Pereu u Ravenny, Benedikt a Jan, odešli do Polska, aby pokračovali v misii umučeného svatého Vojtěcha mezi Polany a Prusy. Dne 11. listopadu 1003 byli spolu s dalšími třemi spolubratry zavražděni. Ostatky těchto svatých Pěti bratří nechal v roce 1039 kníže Břetislav I. přenést do Prahy a odtud se dostaly také do dalších míst v českých zemích. Tito mučedníci byli zařazeni mezi české zemské patrony neboli ochránce.\n\nSvatý Bruno z Querfurtu, jehož do poustevnického života zasvětil sám sv. Romuald, napsal životopis svatého Vojtěcha, druhého biskupa pražského, se kterým se osobně znal, a sepsal též historii svatých Pěti bratří.\n\n\n"}
{"id": "307502", "url": "https://cs.wikipedia.org/wiki?curid=307502", "title": "Lower Manhattan", "text": "Lower Manhattan\n\nLower Manhattan (Downtown Manhattan) je nejjižnější část newyorské čtvrti Manhattan, resp. stejnojmenného ostrova. Území je ohraničeno 14. ulicí nebo až 23. ulicí na severu, řekou Hudson River na západě, přílivovou úžinou zvanou East River na východě a přístavem New York Harbor (též známým jako Upper New York Bay) na jihu.\n\nNa Lower Manhattanu se nachází mnoho významných míst, mj. finanční středisko Wall Street. Namísto původních budov World Trade Center byl vybudován mrakodrap One World Trade Center. Je zde také náměstí Union Square.\n\nPřes Lower Manhattan vede mezistátní podzemní dráha PATH, spojující město Jersey City ve státě New Jersey pod řekou Hudson s New Yorkem a dalšími oblastmi státu New York.\n"}
{"id": "307504", "url": "https://cs.wikipedia.org/wiki?curid=307504", "title": "Dýchací soustava člověka", "text": "Dýchací soustava člověka\n\nDýchací soustava člověka představuje soustavu orgánů, která zajišťuje výměnu plynů mezi krví a vnějším prostředím. K dýchací soustavě patří dýchací cesty (nosní dutina, nosohltan, hrtan, průdušnice a průdušky) a plíce.\n\nDýchací cesty se dělí na horní a dolní.\n\nHorní cesty dýchací se skládají z dutiny nosní \"(cavitas nasi)\", vedlejších nosních dutin a hltanu \"(pharyngu)\", který dělíme na tři části: horní nosohltan, střední ústní část hltanu otevírající se do dutiny ústní a dolní a hrtanovou částí hltanu, kde se nachází rozhraní mezi hrtanem a jícnem. Úlohou horních cest dýchacích je především předehřátí, zvlhčení a zbavení nečistot vdechovaného vzduchu od mikroskopických částic (prach, bakterie aj.)\n\nDolní cesty dýchací začínají hrtanem, vyztuženým chrupavkami. Největší z nich je chrupavka štítná. Vidíme ji na krku jako „ohryzek“; zřetelnější je u mužů. Ve střední části hrtanu nalezneme hlasivkovou štěrbinu obklopenou hlasivkovými vazy, jež se významně podílí na tvorbě hlasu. Přes prstencovou chrupavku se napojuje trachea (průdušnice), která se dále větví na hlavní průdušky (bronchy), které se zanořují do pravé a levé plíce.\n\nPrůdušky se v nich větví na průdušinky ústící do vlásečnicemi protkaných, tenkostěnných plicních sklípků (tvoří houbovitou plicní tkáň), v jejichž stěně dochází k výměně dýchacích plynů mezi plícemi a krví. V plicích je obrovské množství vlásečnic a v každém okamžiku tam probíhá výměna plynů asi v jednom litru krve. Výměna plynů probíhá vzduchem.\n\nPravá plíce je tvořena třemi laloky a levá plíce dvěma laloky houbovité tkáně. Plíce jsou uloženy v dutině hrudní a pokrývá je vazivová blána - poplicnice. Také hrudní je pokryta vazivovou blánou - pohrudnicí. Mezi oběma blánami je malé množství tekutiny, která usnadňuje pohyb tkání při nádechu a výdechu.\n\nVýměna vzduchu v plicích se děje dýchacími pohyby, uskutečňovanými dýchacími svaly. Nejdůležitějším dýchacím svalem je bránice, která odděluje dutinu břišní a hrudní a při nádechu klesá a při výdechu stoupá. Při jejím snížení se zvětší dutina hrudníku a vzduch je do plic nasáván. Kromě bránice je objem hrudníku zvětšován pohyby mezižeberních svalů, které zvedají žebra a zvětšují tak objem hrudníku. Nádech je aktivní pohyb, výdech je pasivní.\n\nPři klidném dýchání se vymění v plicních sklípcích jedním vdechem a výdechem asi 0,5 litru vzduchu. V klidu vdechneme a vydechneme 14 - 18 krát za minutu.\n\nDýchání je ovládáno vůlí, prováděno automaticky, jako např. mrkání víčka. Je řízeno dýchacími centry v prodloužené míše.\n\n"}
{"id": "307509", "url": "https://cs.wikipedia.org/wiki?curid=307509", "title": "10. tanková divize SS „Frundsberg“", "text": "10. tanková divize SS „Frundsberg“\n\n10. SS-Panzer-Division „Frundsberg“ byla tanková divize Waffen-SS za druhé světové války, která se účastnila bitev jak na západní tak na východní frontě. Byla tvořena hlavně z branců z řad RAD.\n\n\nRozkaz k vytvoření divize byl vydán v prosinci roku 1942 a již ke konci ledna následujícího roku se začalo s výstavbou divize pod velením SS-Standartenführera Michaela Lipperta. Ten však u divize zůstává pouze měsíc, než byl nahrazen zkušeným veteránem SS-Gruppenführerem Lotharem Debesem.\n\nJádro divize bylo tvořeno zkušenými frontovými veliteli, kteří byli doplněni mladými německými odvedenci, starými v průměru kolem osmnácti let. Divize byla odvelena do Francie, kde probíhal intenzivní výcvik, který měl za účel zvýšit součinnost jejich jednotlivých částí. Během tohoto pobytu byl divizi udělen čestný název \"„Karl der Grosse“\", jako památka na císaře Karla Velikého.\n\nV říjnu roku 1943 podepsal Adolf Hitler rozkaz, který povyšoval jednotku z divize tankových granátníků na divizi tankovou. Zároveň byl divizi udělen nový čestný název \"„Frundsberg“\", který měl být připomínkou německého velitele žoldnéřských armád landsknechtů ze 16. století Georga von Frundsberga. Hitler se tímto novým názvem divize snažil pozdvihnout tohoto téměř zapomenutého bojovníka a velitele z propadliště dějin. Při bližším prozkoumání je však jasné, že sám Frundsberg na titul \"hrdina\" moc nárok nemá. Jeho život ukončil nakonec záchvat mrtvice, když se pokoušel potlačit vzpouru u svých žoldnéřů, kterým nebyl vyplacen žold.\n\nBěhem období výcviku ve Francii spadala divize pod skupinu armád D a v říjnu roku 1943, když byl vydán rozkaz k sestavení VII. tankového sboru SS byla divize pod jeho velením společně s nově sestavenou 17. divizí tankových granátníků SS „Götz von Berlichingen“, na jejíž výstavbu byly uvolněny jednotky dělostřelectva a motocyklové čety z divize „Frundsberg“\".\n\nV tuto dobu je také vystřídán velitel divize SS-Gruppenführer Lothar Debes a na jeho místo je povolán zkušený frontový velitel a veterán první světové války SS-Gruppenführer Karl Fischer von Treuenfeld.\n\nV březnu roku 1944 byla stále ještě oslabená divize odvelena společně se svojí sesterskou 9. tankovou divizí SS „Hohenstaufen“ jako součást II. tankového sboru SS na východní frontu, kde měla čelit sovětskému útoku, který odřízl od ostatních německých sil 1. tankovou divizi „Leibstandarte SS Adolf Hitler“ společně s 2. tankovou divizí SS \"Das Reich\" v oblasti Ternopilu.\n\nDivize se spojila se zbytkem II. tankového sboru SS a v rámci skupiny armád Severní Ukrajina se počátkem dubna 1944, oslabená o tanky typu Panther z 1. praporu svého tankového pluku, zapojila poprvé do bojových akcí. Výsledkem tvrdých bojů se stal 6. dubna průlom u ukrajinského města Bučač a divize Frundsberg se tak spojila s obleženými jednotkami z 1. tankové armády.\n\nDivize poté dostala rozkaz zůstat v předních liniích a zapojila se tak do těžkých bojů na řece Seret a kolem ukrajinských měst Ternopil a Kovel. Její postup byl však brzy zastaven jednotkami 1. ukrajinského frontu maršála Koněva a několik následujících týdnů strávila divize obrannými akcemi na řece Bugu. U Ternopilu byl také zraněn velitel divize von Treuenfeld. Nahradil ho SS-Oberführer Heinz Harmel.\n\nDne 12. června 1944, krátce po spojeneckém vylodění v Normandii, byl II. tankový sbor SS stažen z východní fronty a přesunut na západní frontu, aby mohl čelit spojeneckým jednotkám. Jeho mužstvo a vybavení zaplnilo 67 vlakových souprav.\n\nDivize dorazila do Francie už 18. června, ale britské a americké letectvo ohrožující přesun jednotek, zpozdilo příjezd divize na frontu až do 25. června. Divize byla z bojů na východní frontě silně oslabená a stav jejího mužstva se pohyboval kolem 13 500 mužů. O pět dnů později byla divize pod velením nyní již SS-Brigadeführera Harmela poslána společně s 9. tankovou divizí SS „Hohenstaufen“, aby se zúčastnila operace Epsom.\n\nV rámci této operace se účastnila bitvy o kótu 112, jejímž cílem bylo udržet výšiny kolem kóty 112. Zpočátku se Britům pod velením generála Richarda O'Connora povedlo částečně uspět a muži z divize Frundsberg byli vystaveni silné nepřátelské palbě a náletům spojeneckých bombardérů. Britské obrněné jednotky skládající se hlavně z tanků typu Churchill Mk IV a Sherman Firefly byly ale vzápětí vytlačeny tanky typu Tiger ze 102. těžkého tankového praporu SS pod velením SS-Sturmbannführera Hanse Weisse. Tigery byly silněji opancéřované a jejich děla ráže 88 mm byla daleko silnější.\n\nDalší den následoval další mohutný útok Britů a kótu 112 se jim podařilo opět dobýt, ale s přicházející nocí se britské tanky stáhly a připravily pěší jednotky o potřebnou podporu.Ty byly téže noci vytlačeny německým protiútokem. Situace na bojišti se tak stávala natolik nepřehlednou, že v jednu chvíli se britské tanky staly terčem útoku vlastních bombardérů.\n\nZhruba v polovině července byla divize Frundsberg vystřídána armádní 271. pěší divizí pod velením generálporučíka Paula Danhausera a stažena do zálohy ke krátkému odpočinku. Její ztráty od počátku července činily přes 2000 mužů.\n\nOdpočinku si muži z divize Frundsberg moc neužili, protože již 2. srpna byli povoláni zpět do boje, aby podpořili své zbylé spolubojovníky, kteří nyní bojovali s britskými obrněnými jednotkami o kótu 188. V ten den se podařilo divizi vyřadit 29 britských tanků.\nNásledující den dorazil zbytek divize a zahájil protiútok, kterým byly britské jednotky vytlačeny ze svých nově vybudovaných obranných postavení. Zároveň se divizi také podařilo obsadit nedalekou kótu 301 a vytvořit tak obrannou linii mezi těmito dvěma výšinami.\n\nDivize však dostala rozkaz odpoutat se od nepřítele a 6. srpna byla odvelena severně od francouzského města Chênedollé, kde měla za úkol zadržet postupující britské jednotky, což se povedlo, a zároveň obsadila kóty 242 a 224. Následující den však byla nucena se stáhnout, protože dělostřelecká palba a nálety spojeneckých letadel působily značné ztráty.\n\nDalší den dostala rozkaz k přesunu a to tentokrát na americkou část fronty, kde měla působit jako součást záložních jednotek XXXXVII. tankového sboru generála Heinricha von Lüttwitze. Avšak ihned po svém příjezdu se její části musely zapojit do bojů poblíž Barentonu, aby bránily postupu amerických jednotek. Místo toho, aby divize byla použita do protiútoku, tak se dala na ústup východním směrem přes Domfront a Fromentel z důvodu příprav na obranu města Argentan. Poté, co byl Argentan dobyt americkými jednotkami, tak se divize nacházela přímo uprostřed téměř uzavřené Falaiské kapsy a hrozilo její zničení.\n\nNa rozdíl od ostatních německých jednotek, byla divize Frundsberg jednou z těch jednotek, kterým se podařilo uniknout z obklíčení přes řeku Dives dříve, než byla kapsa u města Chambois uzavřena americkými, kanadskými a polskými tankovými jednotkami. Poté divize ustupovala směrem na severovýchod podél řeky Seiny, kterou překročila u města Oissel mezi 25. a 27. srpnem.\n\nPo překročení řeky postupovala divize směrem k řece Sommě a mezi městy Bray a Péronne se ještě střetla s postupujícími Brity. Nakonec se stáhla směrem na Cambrai a dorazila až do Holandska.\n\nV Holandsku byl divizi nařízen odpočinek v prostoru mezi městy Arnhem a Nijmegen. Původně měla být její sesterská 9. tanková divize SS \"Hohenstaufen\" odvelena zpět do Německa, kde se plánovalo její kompletní doplnění. Těžkou techniku měla předat divizi \"Frundsberg\", což mělo nahradit její značné ztráty z předchozích bojů s britskými a americkými jednotkami.\n\nAvšak s vypuknutím spojenecké operace Market Garden a výsadkem 1. britské výsadkové divize nedaleko Arnhemu dne 17. září, byla divize \"Hohenstaufen\" nasazena zpět do akce v rámci II. tankového sboru SS pod velením SS-Obergruppenführera Wilhelma Bittricha.\n\nÚkolem divize \"Frundsberg\" bylo přesunout se do Nijmegenu a bránit zdejší most přes řeku Waal a zabránit tak postupu spojeneckých vojsk útočících od jihu. Divize „Hohenstaufen“ dostala stejný úkol, ale v Arnhemu.\n\nV jednom z nejprudších bojů u arnhemského mostu se do akce zapojil i 9. obrněný průzkumný prapor (\"SS-Panzer Aufklärungs-Abteilung 9\") pod velením SS-Hauptsturmfühera Viktora Gräbnera. Tato jednotka z divize \"Hohenstaufen\" spadala v tuto dobu pod dočasné velení divize \"Frundsberg\". Poté, co se Gräbner přesunul do Nijmegenu kvůli zajištění obrany mostu, zjistil že obrana je dostatečně zajištěná a rozhodl se vrátit zpět do Arnhemu. Později se dne 18. září pokusil překročit se svými jednotkami most a obsadit jeho severní konec, který byl pod kontrolou 2. britského výsadkového praporu pod velením podplukovníka Johna Frosta.\nGräbner se vydal se skupinou obrněných vozidel a pěchoty na druhý konec mostu, ale jakmile se začal se svými jednotkami přibližovat ke konci mostu, tak na ně byla spuštěna palba z britských protitankových zbraní PIAT a Gräbner, který se nacházel v čele útoku, byl zabit. Vojáci SS, kteří byli v budovách na jižním konci mostu, neustále ostřelovali britské výsadkáře, kteří se nakonec po vyčerpání zásob byli nuceni 21. září vzdát.\n\nJednotky divize \"Frundsberg\" dostaly následně rozkaz k přesunu zpět do Nijmegenu, kde měly za úkol podpořit tamější obranná postavení. Později dostaly rozkaz zpomalit postupující jednotky britského XXX. sboru, které překročily řeku Waal. Divize způsobila britským jednotkám těžké ztráty, avšak sama byla silně oslabena.\n\nJednotkám XXX. sboru se později podařilo spojit s polskou 1. výsadkovou brigádou pod velením generálmajora Stanislava Sosabowskiho, která přistála jihozápadně od Arnhemu. Avšak s jednotkami 1. britské výsadkové divize se sbor spojit již nedokázal a obklíčení britští výsadkáři byli nuceni se stáhnout a své raněné zanechat na místě. Ti se vzdali 29. září.\n\nDivize \"Frundsberg\" byla značně oslabena z bojů v Normandii a u Arnhemu a její síla byla zredukována na pouhou bojovou skupinu. Proto byla 18. listopadu 1944 stažena z fronty a poslána zpět do Německa, kde v Cáchách probíhalo doplňování jejích stavů. Během prosince měla divize 15 542 mužů, což bylo 75% běžného stavu.\n\nNa přelomu prosince 1944 a ledna 1945 se divize opět zapojila do bojů severovýchodně od Cách v oblasti Linnichu, Geilenkirchenu a Jülichu. V lednu již byla divize nasazena do bojů podél Rýnu, kde působila později v rámci záložních jednotek skupiny armád Horní Rýn pod velením samotného Reichsführera SS Heinricha Himmlera a podílela se na Operaci Nordwind.\n\nPoté divize překročila Rýn a zaútočila ve směru na Gambsheim. Divize se přesouvala velice opatrně, očekávajíc nepřátelský útok, avšak americké jednotky provedly taktický ústup. Dne 24. ledna překonala divize řeku Moder a bez sebemenších problémů se jí podařilo obsadit výšiny ovládající oblast mezi městy Hagenau a Kaltenhausen.\nNásledně se divize setkala se silným odporem a její postup se značně zpomalil. Další den však divize dostala nové rozkazy, podle kterých se měla přesunout na východní frontu. Během celé operace Nordwind divize neutrpěla žádné vážnější ztráty.\n\nDne 10. února 1945 divize dorazila na frontu, kde se situace pro německé jednotky stávala den ode dne horší. Následně se v průběhu února zapojila v rámci III. tankového sboru SS pod velením SS-Obergruppenführera Matthiase Kleinheisterkampa do operace Sonnenwende a sváděla těžké boje v okolí pomořanského města Stargard. Pak se začala divize stahovat k braniborskému městu Fürstenwalde, kde svedla další boje se sovětskými jednotkami a poté byla úplně stažena přes řeku Odru do Štětína, kde jí byl dopřán krátký odpočinek.\n\nNásledně byla divize zařazena pod velení skupiny armád Visla generálplukovníka Gottharda Heinriciho. Na konci měsíce března byl divizní velitel, generálmajor Harmel uvolněn z frontových povinností, aby se mohl dostavit do Berlína k nemocničnímu vyšetření.\n\nV té době byla divize přeložena na úsek fronty u Drážďan, ale během přesunu byla zastavena a odvelena bránit postupu jednotek Rudé armády na řece Odře. Zde bojovala až do poloviny dubna, kdy byla zatlačena až ke městu Spremberg, kde byla následně obklíčena. V této době se divize téměř rozpadala, ale i přes její stav dostala přímý rozkaz z Vůdcova hlavního velitelství k útoku, kterým by uzavřela mezeru vzniklou v německých liniích.\n\nVelitel divize Brigadeführer Harmel si byl dobře vědom toho, že útok s takto oslabenou divizí by se rovnal sebevraždě. Proto se rozhodl prolomit obklíčení a přesunout se s jednotkou na jih od Berlína, kde se shromažďovaly některé německé síly. Průlom se sice zdařil, ale divize tím byla ještě více oslabena než doposud. Harmelovo odmítnutí vykonat šílený rozkaz mělo za následek, že byl předvolán k novému vrchnímu veliteli německého pozemního vojska a veliteli skupiny armád Střed, polnímu maršálovi Schörnerovi, který ho nechal okamžitě zbavit velení.\n\nNovým velitelem zbytků divize byl jmenován SS-Obersturmbannführer Franz Roestel, který předtím velel diviznímu 10. praporu stíhačů tanků. Nyní divize, spadající pod 4. tankovou armádu generála Fritze-Huberta Gräsera, spíše ustupovala před sovětskými jednotkami. Divize přešla Labe nedaleko Drážďan a zamířila směrem na jih.\n\nDne 7. května zneškodnila divize několik sovětských strojů T-34. Poté osádky zbývajících tanků vyhodily svá vozidla do povětří a pokusily se dostat k americkým demarkačním liniím. Jen hrstce jedinců se to skutečně podařilo a zbytek divize se vzdal jednotkám Rudé armády u Teplic.\n\nV řadách této divize působil i spisovatel a držitel Nobelovy ceny za literaturu Günter Grass, který byl přiřazen jako vojín (\"SS-Schütze\") ke 10. oddílu stíhačů tanků SS (\"SS-Panzerjäger-Abteilung 10\"), kde působil jako tankový střelec. Byl zajat na konci války americkými jednotkami.\n\nDalším významným členem divize byl pozdější šéf policie v Srbsku SS-Gruppenführer Dr. Hermann Behrends, který sloužil u tankového pluku divize. Na konci války byl zajat britskými jednotkami a poté předán do Jugoslávie, kde byl za válečné zločiny popraven.\n\nMezi další významné členy patří například SS-Oberscharführer Sven-Erik Olsson, který byl jediným švédským dobrovolníkem, jenž obdržel vysoké německé vyznamenání, německý kříž ve zlatě.\n\n\n\n\n\n\n\n"}
{"id": "307511", "url": "https://cs.wikipedia.org/wiki?curid=307511", "title": "Hala století ve Vratislavi", "text": "Hala století ve Vratislavi\n\nHala století (, , , v minulosti též \"Hala Ludowa\") je budova ve Vratislavi postavená v letech 1912–1913 (v této době byla Vratislav součástí Německého císařství) podle projektu Maxe Berga ke stému výročí vítězství nad Napoleonem v bitvě u Lipska. V roce 1962 byla zapsána do seznamu památek. V roce 2006 byla zapsána na Seznam světového dědictví UNESCO. Architektonický celek tvoří kromě samotné Haly také Pavilon čtyř kopulí, Pergola a Jehlice.\n\nŽelezobetonová stavba je 42 metrů vysoká, hlavní kopule má průměr 67 metrů, vnitřní prostor má plochu 14 tisíc m². Budova je využívána pro výstavy, koncerty či sportovní utkání.\n\n"}
{"id": "307514", "url": "https://cs.wikipedia.org/wiki?curid=307514", "title": "Hůlkový řád", "text": "Hůlkový řád\n\nHůlkový řád ( \"The Order of the Stick\", zkratka OotS) je americký webový komiks od Riche Burlewa parodující fantasy hry na hrdiny (RPG) Dungeons & Dragons. Jednotlivé díly jsou vytvářeny v Adobe Illustratoru, vektorovém kreslícím programu.\n\nAmerická (originální) verze se poprvé objevila 30. září 2003 na soukromém webu Riche Burlewa \"Giant in the Playground Games\", který se zabývá především světem Dungeons & Dragons. Jako zpestření tohoto webu si rychle našla srdce mnoha fanoušků a v prosinci 2005 získal Hůlkový řád místo na poslední straně časopisu Dragon Magazine, kde se objevoval až do září 2007, kdy časopis přestal vycházet. Od této chvíle je komiks šířen \"pouze\" prostřednictvím internetu a nebo jako série samostatných knižních publikací.\n\nRozsáhlý komiks popisuje příběh The order of the stick (př. Hůlkový řád), skupiny dobrodruhů, kteří se v klasicky fantastickém světě toulají, hledajíce šanci nahrabat si pořádnou kořist nebo ukázat vlastní potenciál jako kouzelník, hrdina nebo prvotřídní zabiják. \nSkupina se skládá z šesti naprosto rozdílných charakterů. Roy Modrojílec, v podstatě hlavní hrdina příběhu, klasický hrdina, Haley Hvězdnotřpytná, po kořisti lačná krasavice, Durkon Hromoštít, trpasličí kněz uctívající Thora, Belkar Hořký Lísteček, pravděpodobně psychopatický zabiják, Elan, bard, jehož IQ by se mohlo rovnat IQ zlomeného šípu a Vaarsuvis, elf a kouzelník neznámého pohlaví.\n\nPříběh by se dal rozdělit do několika etap, přičemž v každé se odehrává jiná část příběhu. Hlavní zápletka je však prostá : Skupina dobrodruhů bojuje proti ďábelskému kostěji. Děj je složitě propleten vedlejšími zápletkami, které postupně řeší minulost postav, vztahy mezi hlavními hrdiny nebo skutečný cíl výprav. \n\nKomiks je rozdělen do jednostránkových dílů, přičemž v každém je minimálně jeden vtipný prvek, dialog nebo alespoň poznámka. Děj je místy poněkud vleklý, ale občas se objevují díly, které vyřeší děj z okna na okno.\n\nHůlkový řád: Roy Zelenojílec, Durkon Hromoštít, Vaarsuvis (zkráceně V.), Haley Hvězdotřpytná, Elan a Belkar Hořký Lísteček.\n\nČárový cech: Nale, Sabina, Thog\n\nOstatní významné postavy: Xykon, Rudoplášť, Monster in the Darkness (příšera v temnotách, zkráceně MitD), Miko Miyazaki, Hinjo, Shojo, O-chul a Celie.\n\n\n\n"}
{"id": "307515", "url": "https://cs.wikipedia.org/wiki?curid=307515", "title": "Burger King", "text": "Burger King\n\nBurger King je americký řetězec provozoven rychlého občerstvení se sídlem v Miami-Dade County na Floridě zahrnující více než 11 tisíc restaurací ve více než 65 zemích. V Austrálii je společnost provozována pod značkou Hungry Jack's. První restaurace Burger King byla otevřena 4. prosince 1954 v Miami na Floridě, USA.\n\nMezinárodní síť restaurací Burger King nabízí především hamburgery, hranolky a chlazené nápoje. Hlavním produktem je hamburger Whopper, který je prodáván také v dalších variantách od nejmenšího Whopper Junior až po Triple Whopper. Skládá se z grilovaného mletého hovězího masa v housce posypané sezamovým semínkem s majonézou, zeleninou a případně dalšími přísadami.\n\nPrvní restaurace Burger King v Česku byla otevřena 25. listopadu 2008 v nákupním centru Metropole Zličín v Praze. V Česku získala jako první franchisingovou licenci polská firma AmRest (od roku 2018 se sídlem v Madridu), provozující též restaurace KFC, Pizza Hut nebo kavárny Starbucks v Polsku a Bulharsku, nyní nově také v Česku, na Slovensku a ve Slovinsku. Kromě těchto licencovaných značek provozuje restaurace pod vlastními značkami freshpoint a Rodeo Drive. Její akcie jsou kotovány na burze ve Varšavě. Jejich zastoupení pro značku Burger King ale není pro ČR exkluzivní a licenci může získat každý, kdo splní podmínky centrály Burger King.\nV Česku zatím drží další licence také firma JLV (Jídelní a lůžkové vozy), resp. její dceřiná firma BK Team (restaurace Florenc, Václavské nám., Praha 4 - Chodovská ul., dálnice D11), nebo italský stravovací gigant Autogrill (restaurace Praha hl.n. a Šlovice).\n\n\n"}
{"id": "307519", "url": "https://cs.wikipedia.org/wiki?curid=307519", "title": "Šperk", "text": "Šperk\n\nŠperk je zpravidla drobný ozdobný předmět, který se nosí na těle nebo na oděvu, obvykle vyrobený z drahých kovů a drahých kamenů, v tom případě se může nazývat \"klenot\", nebo je zhotoven z obecných kovů (kovová bižuterie) či syntetických materiálů (plasty, syntetické drahokamy) nebo skla (skleněná bižuterie). V poslední době vznikají šperky také spojením drahého kovu se syntetickým kamenem (např. zirkonia).\n\nŠperky se vyrábějí z drahých kovů, zejména ze zlata, stříbra a platiny, ale také z obecných kovů, například z chirurgické oceli, wolframu, palladia nebo titanu. Na zlaté šperky se užívají různě barevné slitiny (žluté, bílé, červené, vzácněji zelené a růžové zlato), které se liší různým poměrem přísad, nejčastěji stříbra a mědi, ale také paladia a dalších kovů. Na povrchovou úpravu stříbrných šperků se užívá rhodium, které zabraňuje černání a snižuje reakci s lidskou pokožkou.\n\nŠperky nosí muži, ženy, děti i domácí zvířata. V mnohých kulturách je šperk častěji ozdobou žen. V mužském šperku převažovaly ozdoby zbraní, klobouku, opasku a obuvi; některé přetrvaly do současnosti jako součást společenského obleku (ozdoba do klopy, manžetové knoflíky, frakové knoflíky, sponka na kravatu, jehlice do límce). Některé šperky, například prsteny, mohou být odznakem moci, společenského postavení, osobního závazku, osobního zaslíbení, identifikace (u vojáků), nebo úřadu či diplomatického pověření úkolem.\n\nZhotovováním šperků se zabývají zlatníci, stříbrníci, klenotníci, šperkaři, sériovou výrobou se zabývají šperkařské závody, velkovýrobou šperkařský průmysl.\n\n\nNejstarší nálezy provrtaných mušlí, které sloužily jako šperky, jsou asi 100 tisíc let staré. Různé ozdoby, zejména náhrdelníky, spony a záušnice, se objevují už v pohřbech z doby bronzové a byly patrně odznakem vyššího postavení svých nositelů. Náhrdelníky se vyráběly z provrtaných zvířecích zubů, ozdobných mušlí, hliněných a později i skleněných barevných korálků. Brzy se začaly zhotovovat ručně zpracováním drahých kovů, nejprve tvářením a tepáním, později i odléváním a dalšími zlatnickými technikami. Už z 1. tisíciletí př. n. l. pocházejí „zlaté poklady“ s množstvím zlatých šperků a slavnostních zlatých nádob, jaké se našly například ve starověkém Egyptě, Asýrii, Mezopotámii, Persii, Řecku, Itálii, ve Španělsku i v dnešním Turecku a Tádžikistánu. Svědčí o nesmírném bohatství tehdejších vládců, vojevůdců či obchodníků.\n\nNěkteré šperky sloužily i jako amulety, jako ochrana proti uřknutí nebo zlým silám, jiné byly výrazem postavení a autority. Na Blízkém Východě se hojně užívaly pečetní prsteny s glyptikami. Vysokou úroveň dosáhlo šperkařství ve starém Egyptě, kde byly prsteny, přívěsky i větší náprsní pektorály také odznaky moci a úřadu. V pozdním egyptském období se neobyčejně rozšířily drobné stříbrné amulety, které se vyráběly hromadným odléváním do kamenných forem.\n\nV antickém starověku se šperky zdobily děti, ženy i muži a řada tehdejších autorů si na to výslovně stěžuje. Na římských freskách a mozaikách lze vidět bohaté ženy s náhrdelníky a náušnicemi s drahými kameny, muže s drahocennými sponami a prsteny. Rané křesťanství šperkům nepřálo, nicméně se už od raného středověku vyskytují biskupské prsteny jako odznaky úřadu, někdy zlaté, někdy i bronzové. Bohaté nálezy stříbrných a vzácně i zlatých šperků pocházejí z velkomoravské doby, hlavně typické spony a záušnice, ale také náprsní kříže.\n\nVelký rozmach evropského šperkařství nastal v bohatých městech pozdního středověku a renesance, jak je vidět i na dobových portrétech zámožných lidí. Velké oblibě se těšily prsteny u mužů i žen a výrazně se zdokonalilo broušení drahých kamenů. V měšťanských rodinách se šperky dědily po řadu generací a tvořily rodinné bohatství. V 19. století dosáhlo řemeslné šperkařství technického vrcholu a zároveň mu začala konkurovat strojová výroba, levná lisovaná a hromadně odlévaná bižuterie z obecných kovů se sklíčky místo drahokamů. Důležitým střediskem výroby bižuterie byly severní Čechy, zejména Jablonec nad Nisou.\n\nVe 20. století se šperkařství stává nejen uměleckým řemeslem, ale také průmyslovým designem, v němž je návrh oddělen od sériové průmyslové výroby. Zároveň šperk rychleji podléhá proměnám módy a využívá nové technologie přesného lití, lisování či úplné strojní výroby. Drahé kameny se vyrábějí synteticky a od 10. let 20. století se objevují levnější a dokonalé kultivované perly. V poslední době se oživil zájem o stříbrné šperky i o šperky z ušlechtilých ocelí, případně z karbidu wolframu a dalších nových materiálů.\n\n\n\n\n"}
{"id": "307522", "url": "https://cs.wikipedia.org/wiki?curid=307522", "title": "Traverza", "text": "Traverza\n\nTraverza může být :\n\n\n"}
{"id": "307537", "url": "https://cs.wikipedia.org/wiki?curid=307537", "title": "Traverz", "text": "Traverz\n\nTraverz nebo travers může být :\n\n\n"}
{"id": "307557", "url": "https://cs.wikipedia.org/wiki?curid=307557", "title": "Moje smutné srdce", "text": "Moje smutné srdce\n\nMoje smutné srdce (2000) je studiové album Jaromíra Nohavici. Obsahuje 15 autorských písniček a jeden ostravský tradicionál (\"V jednym dumku na Zarubku\"). Nohavica na album zařadil i dvě své starší skladby (\"Košilka\" a upravená \"Kosatá a Zubatá\"). Původně měl být na albu i starší text na melodii Paula Simona, \"Píseň pro tu jedinou\", písnička byla ale nahrazena skladbou \"Nebe je tu\". Booklet zhotovil Michal Cihlář.\n\nPísně z alba s klavírním výtahem vyšly ve zpěvníku \"Moje smutné srdce\", který vydalo nakladatelství G + W v roce 2001 jako třetí a poslední díl kompletu zpěvníků k albům \"Divné století\", \"Koncert\" a \"Moje smutné srdce\".\n\n\n"}
{"id": "307560", "url": "https://cs.wikipedia.org/wiki?curid=307560", "title": "Odranec", "text": "Odranec\n\nOdranec () je vesnice ležící v kraji Vysočina, v okrese Žďár nad Sázavou a spadá pod obec Věcov, od které leží asi 2 km západním směrem. Ke Odranci patří také samoty Hliníky a Chalupy, které se nachází jižně od vsi.\n\nVes Odranec byla založena na přelomu 14. a 15. století na území pánů z Pernštejna. První písemná zmínka o obci pochází z roku 1437. Od roku 1964 je Odranec součástí obce Věcov.\n\nDne 11. června 1619 spadly do obce a jejího blízkého okolí tři meteority. Ty byly poté vykopány a předány majiteli novoměstského panství Vilému Dubskému z Třebomyslic. V pozdější době však byly všechny ztraceny. O této události byla sepsána dobová reportáž a kramářská píseň. Do dnešních dnů ji ve vsi připomíná dřevěný obrázek umístěný na stromě na konci obce u silnice na Kuklík.\n\nV místní části Chalupy, před domem č. p. 24, se nachází památný strom javor klen. Obvod kmene je 490 cm, výška 24 m a odhadované stáří 280 let.\n\n"}
{"id": "307564", "url": "https://cs.wikipedia.org/wiki?curid=307564", "title": "Rodina (kniha)", "text": "Rodina (kniha)\n\nRodina () je poslední román amerického spisovatele Maria Puza, autora známého mafiánského \"Kmotra\" a jiných knih, díky nimž se Puzo stal otcem mafiánského žánru. Kniha byla dopsána \"Carol Ginovou\" a vydána roku 2001. Dílo vypráví skandální dějiny rodiny Borgiů, konkrétně příběh papeže Alexandra VI., dřívějšího kardinála \"Rodriga Borgii\" a jeho dětí.\n\nJe rok 1492, období absolutní nadvlády Svatého otce a období největší křesťanské moci. Knězi, biskupové, kardinálové i papeži – všichni se dopouští velkých hříchů, to vše ve jménu Nebeského otce. Jedním z nich je také kardinál Rodrigo Borgia, původem ze Španělska, který zakládá v centru papežství - ve Vatikánu - vlastní rodinnou dynastii, jež jednou bude vládnout nejen Římu, ale také všem papežským státům. Klan Borgiů je z historie známý svým hřešením, svatokupectvím, krvesmilstvím a v neposlední řadě hladem po co nejvyšších funkcích v církevní hierarchii, což se projevovalo častými nájemnými vraždami. \nHlavními postavami celého románu jsou Rodrigovy děti Cesare a Lukrécie. Rod doplňují ještě bratři Juan a Joffre. Kardinál své potomky miloval stejně jako svého Boha, a proto jim dopřával co nejlepší vzdělání, jaké mohla tehdejší nesjednocená Itálie nabídnout. Po smrti papeže byl po několika kolech konkláve zvolen budoucím papežem Rodrigo, který přijal jméno Alexander VI. Nový ctižádostivý papež se snažil hned od začátku své vlády sjednotit městské státy roztroušené po celém Apeninském poloostrově a jeho největším cílem bylo dobytí Svaté země. Avšak jeho chtíč po moci musel nést své oběti, v jeho případě jeho vlastní milované děti. \n\nPrvní na řadu přišla papežova oblíbená Lukrécie, kterou musel provdat z politických důvodů za Giovanniho Sforzu, vévodu z Pesara. Avšak shodou náhod se Lukrécie zamilovala do bratra Cesara a Cesar do sestry Lukrécie. Prsty v jejich hříšné lásce měl také Alexander. Dlouhou dobu žili sourozenci odděleně a scházeli se pouze tajně u Stříbrného jezera, protože papež udělal nejdříve ze svého syna Cesara kardinála a později, když Joffre zavraždil bratra Juana, mu udělil funkci vrchního velitele papežských vojsk. Jejich láska ale přerostla v nehasnoucí vášeň, jež vyústila v narození společného potomka, o kterém se Svatý otec a zároveň jejich vlastní otec nesměl dozvědět.\n\nDíky svému obrovskému vlivu, různým intrikám a nájemným vraždám si časem rodina Borgiů udělala po celé Itálii a jižní Evropě mnoho nepřátel. Rodina byla obviňována z krvesmilství, násilnictví, svatokupectví a různých ohavností. Největším papežovým protivníkem byl rod kardinála della Rovere. Ostatně ten také zapříčinil postupný úpadek dynastie Borgiů, které právě patřila celá oblast Romagne a nesmírné bohatství. Při oslavě jedenáctého výročí Alexandrova panování na Petrově trůně náhle papež onemocněl. Po několika bezesných nocích papež zemřel, což zapříčinilo obrovský chaos ve všech papežských i nepapežských státech, a hlavně rozpad mocné rodiny Borgiů. Po měsíční vládě stařičkého Pia II. byl zvolen vedením křesťanského světa obávaný nepřítel rodiny della Rovere, nyní papež Julius II.. Cesare požádal španělské královské manžele, aby mu pomohli zpět do Vatikánu, avšak ti jej uvěznili ve Valencii, odkud se Cesaremu podařilo uprchnout do Francie, kde měl svou manželku. \n\nVe Francii nalezl Cesare ochranu u bratra své manželky krále Jana Navarrského. Ten se jej ujal a pomohl mu. Na oplátku se Cesare nabídl, že za něj povede jednu bitvu. Nepočítal však s tím, že vojsko krále Navarrského bylo podplacené nepřátelskými knížaty, a poté, co zavelel v bitvě „Útok!“, všichni stáli a neposlouchali ho. Věrný Cesare vyrazil za prolomené hradby sám a bojoval až do konce. Když si vzpomněl na svou milovanou sestru Lukrécii, padl na zem. Cesare Borgia zemřel a s ním zemřelo jedno velké období Itálie.\n\nMateriály na knihu \"Rodina\" shromažďoval Puzo již před napsáním románů, které ho nejvíce proslavily. Avšak aby uživil vlastní rodinu, pořád odkládal dopsání \"Rodiny\" až do konce svého života. Dva týdny před svou smrtí předal část knihy s poslední kapitolou o Borgiích své přítelkyni \"Carol Ginové\". Jeho přáním bylo, aby román dopsala, což se také stalo. Sám Mario Puzo tvrdil, že klan Borgiů byl jakýmsi předchůdcem legendárních italských mafiánských rodin z 20. století.\n"}
{"id": "307565", "url": "https://cs.wikipedia.org/wiki?curid=307565", "title": "Rehefeld-Zaunhaus", "text": "Rehefeld-Zaunhaus\n\nRehefeld-Zaunhaus je místní část saského města Altenberg, ležící na hřebeni Krušných hor mezi obcí Hermsdorf a městskou částí Altenberg. K 31. 12. 2016 zde žilo 168 obyvatel.\nMístní část se rozkládá v nadmořské výšce mezi 650 a 845 metry a je považována za nejchladnější místo v Sasku, s nejdlouhodobějším výskytem sněhu ve východních Krušných horách. V západní části obce se nachází silniční hraniční přechod Neurehefeld. Do roku 1972 zde existovala ještě zastávka Hermsdorf-Rehefeld na železniční trati Nossen–Moldava. Horské louky této lokality jsou pramennou oblastí potoka Wilde Weißeritz.\n\nV sousedství Rehefeldu se nalézají městská část Altenberg a místní části Zinnwald-Georgenfeld a Schellerhau, dále pak obec Hermsdorf a její místní část Seyde a Schmiedeberg, místní část města Dippoldiwalde. Na české straně se nachází Moldava a Cínovec.\n\nNejstarší částí bývalé obce je Zaunhaus. V roce 1550 je doložena myslivna a o něco později další tři domy. V roce 1557 byl postaven mlýn.\nVlastní obec Rehefeld byla založena později pod jménem Sorgenfrey. Dle dochovaných pramenů zde koupil jistý „vrchní náplavní mistr“ Heinrich von Römer v roce 1606 mlýn a poplužní dvůr Sorgenfrey. Později se na mýtině poblíž poplužního dvora usadili dřevorubci. Zdejší lovecký zámeček darovala v roce 1869 k vánocům korunní princezna Carola von Sachsen svému manželovi, korunnímu princi Albertovi Saskému.\n\nNeurehefeld, který leží v části zvané Hemmschuh (= zarážka), vznikl po roce 1683 kolem budovy, kde sídlili ozbrojení průvodci na důležité staré poštovní cestě Freiberg - Teplice, vedoucí z Hermsdorfu pralesem. \n\nOd roku 1994 je Rehefeld-Zaunhaus místní částí města Altenberg.\n\nNa území místní části je rozvětvená síť turistických stezek s geologicko-mineralogickými zajímavostmi a také tudy prochází mezinárodní turistická trasa Eisenach – Budapešť. V zimě je návštěvníkům k dispozici vlek pro lyžaře a sáňkaře. Přírodní rezervace „Hemmschuh“ představuje zajímavý biotop.\n\n\n\n"}
{"id": "307566", "url": "https://cs.wikipedia.org/wiki?curid=307566", "title": "Todos Osmačka", "text": "Todos Osmačka\n\nTodoś Ośmačka (ukr. Тодось Осьмачка, 3. května 1895, Kucivka, Ukrajina – 7. září 1962, New York, USA) byl ukrajinský spisovatel, básník a překladatel.\n\nNarodil se ve vesnici Kucivka u Čerkas. Ve dvacátých letech ukončil studia na Kyjevském Iinstitutu Národního Vzdělávaní, posléze pracoval jako učitel. Byl členem literární skupiny „Lanka“. Od roku 1926 byl příslušníkem literární skupiny „Mars“ (Majsternia revoljucijnoho slova). Ve třicátých letech se pokusil o ilegální překročení západní hranice. Následovalo zatčení, věznění a nucený pobyt na psychiatrické léčebně. V roce 1942 se básníkovi podařilo dostat do Lvova, odtud pak do západní Evropy a USA, kde zpočátku pobýval v internačních táborech. Spolupracoval s básnickou skupinou MUR.\n\nJe autorem třech básnických sbírek (Kruča 1922, Skytski vohni 1925, Klekit 1929) a překladů Shakespeara, Oscara Wildea.\n\nZemřel po vleklé nemoci v New Yorku 7. září 1962 a je pohřbený na hřbitově Bound Brook.\n\n\n"}
{"id": "307567", "url": "https://cs.wikipedia.org/wiki?curid=307567", "title": "Isère (departement)", "text": "Isère (departement)\n\nIsère je francouzský departement ležící v regionu Auvergne Rhône-Alpes.\n\nIsère je jedním z 83 departementů vytvořených během Francouzské revoluce 4. března 1790 aplikací zákona z 22. prosince 1789.\n\n"}
{"id": "307568", "url": "https://cs.wikipedia.org/wiki?curid=307568", "title": "Dálniční most přes Hraniční potok", "text": "Dálniční most přes Hraniční potok\n\nMost přes Hraniční potok u Krásného Lesa se nachází ve východních Krušných horách a spojuje po dálnici Německo a Česko. Ve vzdálenosti asi 3 km na německé straně leží bývalý hraniční přechod Breitenau, od prosince 2007 po rozšíření schengenského prostoru již neobsazený, na dálnici A 17, která pak na české straně jako dálnice D8 pokračuje dále do Prahy.\n\nTento most tvoří spolu s mostem před údolí Nasenbachu a tunelem Harthe skupinu staveb na spolkové dálnici A 17 na sasko-českém pomezí, v krajině do té doby nedotčené přírody.\n\nOcelobetonový most vedoucí ve výšce až 57 m nad údolím má šest polí o rozpětích 54,8 m + 4 × 73,0 m + 58,4 m a celkovou délku 412 m. Nosnou konstrukci mostu v příčném řezu tvoří spřažený ocelobetonový komorový průřez, kde spodní část sestává z oceli tvaru otevřeného U-průřezu a vrchní část je tvořena širokou železobetonovou deskou proměnné výšky 250 až 500 mm. Mostovka byla budována metodou překládaného bednění.\n\nStavební práce začaly oficiálně 13. prosince 2004 symbolickým otevřením závory na německo-české hranici na silnici vedoucí ze saského Harthewaldu do české obce Krásný Les v Krušných horách. Stavbu mostu provádělo sdružení českých stavebních firem JHP a Firesta, které ji dokončilo v říjnu 2006. Realizační projekt zpracovala firma PONTEX s.r.o. Dne 21. prosince 2006 byl na této mezinárodní dálnici zahájen provoz.\nInvestorem hraničního mostu bylo Ministerstvo dopravy ČR. Na nákladech se podílela také Evropská unie a německé ministerstvo dopravy. Celý most je vybaven a vyznačen v souladu s českými dopravními předpisy.\n\n\n"}
{"id": "307569", "url": "https://cs.wikipedia.org/wiki?curid=307569", "title": "Karel Vepřek", "text": "Karel Vepřek\n\nKarel Vepřek (* 19. září 1961 Praha) je český folkový písničkář. Vydává své vlastní písně a zhudebněné básně (např. Jiřího Ortena, Jana Zábrany, Bohuslava Reynka nebo Pavla Kolmačky). Spolupracuje s René Pařezem. Hrával ve skupině Pozdravpámbu Svatopluka Karáska, na albu \"Halelujá\" (1999) této skupiny vyšla i píseň \"Jsi moře\", Vepřekem zhudebněný a nazpívaný text Pavla Kolmačky (nahrál ji sám již na demo \"Sestřičko, nezavírej vrátka\"). Je kapelníkem skupin Chudák paní Popelková a Lyrika Putika, které ho občas doprovází. Sám hraje na kytaru a heligonku.\n\nK historii skupiny Chudák paní Popelková sám Vepřek uvádí zkušenosti ze začátků této kapely, kdy zkoušeli v soukromém bytě a název vznikl s poukazem na sousedku, která musela zkoušky poslouchat.\n\nAbsolvoval gymnázium. Za totality pracoval v dělnických profesích, nyní je redaktorem Českého rozhlasu. Zde připravoval pořad \"Hovory o víře\", v němž formou rozhovoru s duchovními i laickými věřícími představoval různá náboženství a náboženské společnosti v Česku.\n\n\n"}
{"id": "307589", "url": "https://cs.wikipedia.org/wiki?curid=307589", "title": "Larry King", "text": "Larry King\n\nLarry King (* 19. listopadu 1933, New York, USA, rodným jménem \"Lawrence Harvey Zeiger\") je americký moderátor a fundraiser. Od 3. června 1985 do 16. prosince 2010 uváděl pořad Larry King Live, živě vysílanou talk show na zpravodajské televizní stanici CNN. V současné době (2019–2020) pracuje pro stanici RT (Russia Today).\n\nNarodil se v rodině židovských imigrantů (matka byla Běloruska, otec Rakušan, původem také z Běloruska). Je posedmé ženatý.\n\n"}
{"id": "307591", "url": "https://cs.wikipedia.org/wiki?curid=307591", "title": "Bedna", "text": "Bedna\n\nBedna, zdrobněle též bedýnka nebo bednička, je běžný předmět všední denní potřeby obvykle zhotovený ve tvaru kvádru užívaný ve všech oblastech lidského života, především k transportu a uchovávání různých předmětů a hmot. Bedny jako takové mohou mít různou velikost, účel, barvu i provedení. Mohou být zhotoveny z plastu, dřeva, papíru či z kovového plechu. Specializované typy beden mohou sloužit jako přepravky pro různé druhy předmětů.\n\nExistuje také několik běžně používaných přenesených významů tohoto slova :\n\n\n\n"}
{"id": "307592", "url": "https://cs.wikipedia.org/wiki?curid=307592", "title": "Husa (rozcestník)", "text": "Husa (rozcestník)\n\nHusa má více významů:\n\n\n\n\n\n"}
{"id": "307596", "url": "https://cs.wikipedia.org/wiki?curid=307596", "title": "Bieżanów", "text": "Bieżanów\n\nBieżanów ([Běžanuv]) je čtvrť Krakova, která je jednou z hlavních součástí Městské části XII Bieżanów-Prokocim. Leží asi 10 km na jihovýchod od centra Krakova při cestě do Wieliczky a Bochni.\n\nDnes má Bieżanów dvě části:\n"}
{"id": "307603", "url": "https://cs.wikipedia.org/wiki?curid=307603", "title": "Prokocim", "text": "Prokocim\n\nProkocim je čtvrť Krakova, jedna z hlavních součástí Městské části XII Bieżanów-Prokocim. Leží asi 8 km na jihovýchod od centra Krakova při cestě do Wieliczky a Bochni.\n\nV současné době název Prokocim označuje tzv. Prokocim Stary ležící mezi železniční stanicí Kraków-Prokocim a ulicí Welickou. V širším smyslu k Prokocimi patří také sídliště Prokocim Nowy, které se nachází v jeho východní části.\n"}
{"id": "307604", "url": "https://cs.wikipedia.org/wiki?curid=307604", "title": "Luigi Cavalli-Sforza", "text": "Luigi Cavalli-Sforza\n\nProfesor Luigi Luca Cavalli-Sforza (25. ledna 1922 Janov – 31. srpna 2018 Belluno) byl italský populační genetik, člen Papežské akademie věd a emeritní profesor na \"Stanfordově univerzitě\". Jeho nejzásadnější práce se týkají výzkumu diversity lidského genomu, genových odlišností mezi rasami a vývoje lidského druhu.\n"}
{"id": "307615", "url": "https://cs.wikipedia.org/wiki?curid=307615", "title": "Jura (departement)", "text": "Jura (departement)\n\nJura je francouzský departement ležící v regionu Burgundsko-Franche-Comté.\n\nSeznam obcí v departementu Jura\n\n"}
{"id": "307616", "url": "https://cs.wikipedia.org/wiki?curid=307616", "title": "Aaron Ciechanover", "text": "Aaron Ciechanover\n\nAaron J. Ciechanover (: אהרן צ'חנובר, narozen 1. října 1947) je izraelský biochemik specializující se na metabolismus a rozklad bílkovin. Patří mezi přední světové biochemiky a obdržel významná ocenění ve svém oboru, včetně \"Albert Lasker Award for Basic Medical Research\" (2000), \"Izraelské ceny\" za biologický výzkum (2003) a (společně s Avramem Herškem a Irwinem Rosem) Nobelovy ceny za chemii (2004). Je členem Papežské akademie věd (nominován v únoru 2007).\n\nNarodil se v Haifě ještě za dob britského mandátu Palestina, zhruba půl roku před vznikem Izraele. Jeho rodina pochází z Polska a do mandátní Palestiny imigrovala před druhou světovou válkou. Ciechanover získal magisterský titul v roce 1971 a promoval v roce 1974 v Jeruzalémě na Lékařské škole Hadasa. Doktorát z biochemie získal roku 1982 na Technionu (Izraelském technologickém institutu) v Haifě. V současnosti (2010) působí jako profesor na Lékařském a výzkumném institutu Rut a Bruce Rappaportových při Technionu.\n\n"}
{"id": "307618", "url": "https://cs.wikipedia.org/wiki?curid=307618", "title": "Klenot", "text": "Klenot\n\nKlenot (z něm. \"Kleinod\", šperk) může být:\n\n\n"}
{"id": "307620", "url": "https://cs.wikipedia.org/wiki?curid=307620", "title": "Přízvuk ve starořečtině", "text": "Přízvuk ve starořečtině\n\nPřízvuk ve starořečtině se u různých slov lišil, ale byl dán pravidly. Jedním z pravidel bylo, že přízvuk může být pouze na jedné ze tří posledních slabik.\n\nByly možné následující přízvuky:\n\n"}
{"id": "307622", "url": "https://cs.wikipedia.org/wiki?curid=307622", "title": "Stupňování v řečtině", "text": "Stupňování v řečtině\n\nStupňování adjektiv ve staré řečtině\nKomparativ:\n1.) –τερος, τερα, τερον (příklad: δικαιος, δικαια, δικαιον (spravedlivý) ⇒ δικατερος, δικατερα, δικατερον) – připojuje se ke kmeni, za kmenovou samohlásku\n2.) pro dvojvýchodná adjektiva: -ίων (pro M a F), ιον (pro N); (příklad: κακος, η, ον (zlý, špatný) ⇒ κακιων, κακιον) – připojuje se ke kořeni (καλος, η, ον ⇒ καλλιων, καλλιον; \nSuperlativ:\n1.) –τατος, τάτη, τατον (příklad: δικαιος, δικαια, δικαιον ⇒ δικαιοτατος, δικαιοτατη, δικαιοτατον) – připojuje se ke kmeni, za kmenovou samohlásku\n2.) –ιστος, η, ον (příklad: κακος, η, ον ⇒ κάκιστος, η, ον) – připojuje se ke kořeni (καλος, η, ον ⇒ καλλιστος, η, ον; )\nNepravidelnosti:\ndloužení: dlouží se kmenová samohláska – νεος, νεα, νεον (nový) ⇒ νεωτερος, νεωτερα, νεωτερον ⇒ νεωτατος, νεωτατη, νεωτατον (obdobně: σοφος (moudrý), τιμιος (ctěný, vážený), χαλεμός (nebezpečný)\nvypouštění kmenové samohlásky: φιλος, φιλη, φιλον ⇒ φιλτερος, φιλτερα, φιλτερον ⇒ φιλτατος, φιλτατη, φιλτατον\n"}
{"id": "307624", "url": "https://cs.wikipedia.org/wiki?curid=307624", "title": "Rita Leviová-Montalciniová", "text": "Rita Leviová-Montalciniová\n\nRita Leviová-Montalciniová, (22. dubna 1909 Turín – 30. prosince 2012, Řím) byla italská neuroložka židovského původu, objevitelka nervového růstového faktoru. Je považována za jednu z nejvýznamnějších neuroložek 20. století, obdržela ta nejprestižnější ocenění ve svém oboru, včetně Albert Lasker Award for Basic Medical Research a Nobelovy ceny za fyziologii a lékařství (obě v roce 1986 spolu se Stanleym Cohenem). \n\nByla členkou Papežské akademie věd (nominována v roce 1974) a Národní akademie věd Spojených států amerických (od 1968), rytířkou velkokříže Řádu zásluh o Italskou republiku (od 1987) a doživotní senátorkou Itálie (od 2001). Až do jejího úmrtí šlo o nejstarší žijící nositelku Nobelovy ceny a o jediného laureáta v historii, který se dožil 100 let věku.\n\n\n\n"}
{"id": "307633", "url": "https://cs.wikipedia.org/wiki?curid=307633", "title": "Seznam skotských králů", "text": "Seznam skotských králů\n\nSeznam skotských králů je přehledem skotských panovníků od roku 843 až do roku 1707. Podle tradice byl prvním králem Skotů Kenneth MacAlpin (Cináed mac Ailpín), zakladatel skotského státu. Rozlišování mezi skotským královstvím a královstvím Piktů způsobila změna nomenklatury, tedy to, že se \"Rex Pictorum\" (král Piktů) koncem 9. století stal \"ri Alban\" (králem Alby). \n\nKrálovství Piktů se v gaelštině stalo královstvím Alby, které se později v angličtině stalo Skotskem. Nejpozději koncem 11. století se skotští králové latinsky označovali jako \"rex Scottorum\" (králové Skotů). \n\nPoslední skotskou a zároveň anglickou královnou byla Anna Stuartovna, která se v roce 1707 stala první královnou britskou.\n\n"}
{"id": "307643", "url": "https://cs.wikipedia.org/wiki?curid=307643", "title": "Stanley Jaki", "text": "Stanley Jaki\n\nStanley L. Jaki (17. srpna 1924 Győr, Maďarsko – 7. dubna 2009 Madrid, Španělsko) byl katolický kněz, beneditiktinský mnich, historik vědy a profesor fyziky na \"Seton Hall University\". Je považován za jednu z vůdčích osobností v oblasti filosofie a historie vědy a spolupráce a diskuse mezi vědou a náboženstvím. \n\nJako jeden z prvních podpořil názor o platnosti Gödelova teorému pro teorii všeho.\n\nV roce 1987 obdržel Templetonovu cenu. Byl čestným členem Papežské akademie věd.\n\n\n"}
{"id": "307648", "url": "https://cs.wikipedia.org/wiki?curid=307648", "title": "Nová synagoga v Teplicích", "text": "Nová synagoga v Teplicích\n\nNová teplická synagoga, neboli Templ, stála ve městě Teplice mezi lety 1882-1939, kdy byla vypálena a srovnána se zemí místními zfanatizovanými sudetskými Němci. Ve své době byla jednou z největších synagog v Čechách.\n\nMěsto Teplice – stejně jako celé Severní Čechy – má dlouhou tradici židovského osídlení. První zmínka o Židech z Teplic pochází z roku 1414, od druhé poloviny 15. století již v Teplicích funguje ustanovená židovská obec, v 50. letech 17. století tvoří Židé zhruba jednu třetinu obyvatel města - 231 osob. Počet židovských obyvatel města různě fluktuoval, podle toho, jak byli v průběhu časů perzekvování či naopak tolerováni. V pol. 19. století bydlelo v Teplicích už 555 osob židovského vyznání, roku 1890 už to bylo 1865 osob a jejich počet neustále stoupal. V roce 1930 se k místní ŽNO hlásilo přes tři a půl tisíce osob, skutečný počet židovských obyvatel Teplic byl však mnohem vyšší, přes 6 tisíc. To z Teplic dělalo druhou největší židovskou obec v Čechách, hned po Praze.\n\nŽidé v Teplicích byli, podle běžné praxe, soustředění až do r. 1781 v ghettu - židovské čtvrti (zbořena po 2. svět válce) - která stávala jihovýchodně od hlavního náměstí. Zde samozřejmě fungovaly všechny facility nezbytné pro náboženský život, tj. stará synagoga (postavena v pol. 16. století, zbořena po 2. svět. válce), mikve, r. 1934 zde byla dokonce otevřena soukromá talmudská studovna - tzv. Bejt ha–Midraš.\nStředověké stísněné prostředí ghetta, kde tato stará synagoga stála, však nemohlo v dostatečné míře reprezentovat rozmach zdejší židovské komunity v 19. století. Proto byl r. 1879 ustanoven tzv. \"Spolek pro výstavbu teplického židovského chrámu\" - \"Tempelbau Verein\", jenž měl za úkol nashromáždit formou veřejných sbírek a darů dostatečný finanční obnos potřebný ke stavbě nové reprezentativní stavby synagogy, která by nesloužila jen náboženským účelům, nýbrž i jako komunitní centrum a místo pro společné setkávání místní židovské komunity při význačných událostech. Předběžné náklady na stavbu byly vyčísleny na 100 000 zlatých.\n\nJako hlavní architekt byl v létě 1880 vybrán vídeňský rodák Hermann Rudolph, který již v Teplicích pomáhal dostavět budovu městského divadla a poté se zde usadil natrvalo. Stavba byla navržena v neorenesančním slohu s maurskými prvky. Avšak zcela evidentně byla inspirována, ne-li přímo ovlivněna, jedním z nejvýznamnějších synagolních architektů v celém Rakousko-Uhersku, Wilhelmem Stiassnym. Ihned v březnu 1880 se začalo stavět, stavba však musela být v roce 1881 přerušena. Čtyři nosné sloupy, které měly nést centrální kopuli, musely být zcela strženy a jejich základy bylo nutno ještě prohloubit a zdokonalit. Radil při tom jiný známý architekt - Josef Mocker, který v té době právě dokončoval stavbu jiné reprezentativní stavby - Chrámu Sv. Víta. V červnu 1882 bylo provedeno slavnostní letování báně stožáru organizované Spolkem za účasti vedení teplické ŽNO. Do báně byly uloženy dokumenty popisující stavbu, architekty a historii vzniku. Nová synagoga byla slavnostně zasvěcena 10. června téhož roku za účasti více než 2000 osob, a to nejen Židů, ale všech význačných osobností. Dobový teplický deník \"Tepltz-Schönauer Anzeiger\" uvádí:\n\nTeplická synagoga sloužila místní vzkvétající židovské komunitě až do předvečeru mnichovské zrady, která však nepřinesla zkázu jen této nádherné stavbě, ale především komunitě samotné. V noci ze 14. na 15. března 1939 byla při místních nepokojích synagoga zapálena a do rána zcela vyhořela. Krátce poté byla úředně nařízena demolice a odklizení trosek. Teplická synagoga bezesporu patřila k dominantám Teplic a svými proporcemi to byla jedna z nevýznačnějších synagogálních staveb v Evropě vůbec. Na jejím místě je dnes park, kde byl r. 1955 odhalen skromný památník, který byl na podzim roku 2009 poničen neznámými vandaly. Z více než 6 tisíc teplických Židů přežilo události šoa jen několik desítek osob.\n\n\n"}
{"id": "307652", "url": "https://cs.wikipedia.org/wiki?curid=307652", "title": "Kopanina (Pražská plošina)", "text": "Kopanina (Pražská plošina)\n\nKopanina (390 m n. m. nebo 391 m n. m.) je plochý kopec a vrcholová kóta, která je jedním z nejvyšších míst v Praze, někdy uváděna i jako vůbec nejvyšší bod Prahy.\n\nVrchol se podle plánu města z Kartografie Praha nachází na nezastavěné pláni v katastrálním území Stodůlky, v těsné blízkosti hranice Třebonic, jižně od Rozvadovské spojky a přilehlého objektu vodáren, východně od obchodní zóny Avion Shopping Park (Tesco a IKEA) marketingově přičítané ke Zličínu.\n\nNa pláni kopce má být přibližně v letech 2008–2023 budováno Západní Město, do oblasti údajného vrcholu poblíž vodárny je plánována vilová zástavba.\n\nS výškou 390 m n. m. nejde o nejvyšší bod Prahy, podle Pražské informační služby se výše položená místa nacházejí na území Sobína (Teleček, 399 m n. m.) i Zličína (395 m n. m.).\n\nObě zmíněné výšky jsou ale na rozdíl od Kopaniny jen body na pozvolna klesajícím východoseverovýchodním hřebínku, jehož nejvyšší vrchol Růžová (410 m n. m.) leží severně od Rudné, tj. za hranicí Prahy. Kopanina je tedy nejvyšším pražským kopcem, resp. vrcholem.\n"}
{"id": "307661", "url": "https://cs.wikipedia.org/wiki?curid=307661", "title": "Douglas A-1 Skyraider", "text": "Douglas A-1 Skyraider\n\nDouglas A-1 Skyraider (původně Douglas AD Skyraider) byl americký palubní bitevní a lehký bombardovací letoun, který sloužil v 50., 60. a na počátku 70. let 20. století. Přestože by se stroj poháněný pístovým motorem v době nástupu proudových letounů mohl jevit jako morálně zastaralý, měl před sebou dlouhou a úspěšnou operační službu. V roli bitevního a lehkého bombardovacího letounu se osvědčil a měl dlouhou řadu nástupců, která je zatím zakončena typem Fairchild A-10 Thunderbolt II. Byl také modifikován pro řadu dalších úkolů, například pro protiponorkový boj.\n\nSpecifikace pro vývoj letounu vznikly v druhé polovině druhé světové války a odrážely nejnovější trend ve vývoji bombardovacích letounů. Ten končil se specializací letounů a směřoval k získání jednoho univerzálního typu, který by dovedl provádět jak bitevní úkoly, tak střemhlavé bombardování a útok torpédy. Ty původně prováděly vícemístné specializované letouny Grumman TBF Avenger, Douglas SBD Dauntless a další. Nové stroje, které reprezentuje právě A-1 Skyraider a jeho méně úspěšný konkurent Martin AM Mauler, byly oproti svým předchůdcům jednomístné, značně výkonnější a nesly do té doby nevídaný náklad výzbroje.\n\nSpecifikace US Navy v případě tohoto typu požadovala jednomístný palubní a torpédový bombardovací letoun s dlouhým doletem a vysokými výkony. Letoun, navržený konstruktérem Edem Heinemannem, byl objednán v červenci 1944 jako XBT2D-1, konstrukční práce byly ukončeny v lednu 1945. Prototyp (BuNo.09085) poprvé vzlétl 18. března 1945 a už následující měsíc byl odeslán do Námořního testovacího centra na zkoušky. V únoru 1946 se jeho označení změnilo na AD-1. V prosinci 1946 byl squadroně \"VA-19A\" dodán první kus. Sériová výroba AD-1 probíhala v kalifornské továrně Douglasu v El Segundu v létech 1947-48. Na ní navázala produkce verzí AD-2 a AD-3. Ty se lišily zejména zesílenou vnitřní konstrukcí a silnějším motorem.\n\nAD-1 byl dolnoplošník s přímým křídlem, poháněný dvouhvězdicovým osmnáctiválcem Wright R-3350 Duplex Cyclone. Pod každou polovinou křídla měl celkem sedm závěsníků. Velké přímé křídlo letounu dávalo výtečné manévrovací schopnosti v nízkých výškách, velikou nosnost výzbroje, velký dolet a schopnost dlouho se pohybovat v bojové zóně. Navíc byl AD-1 přímo konstruován pro akce bitevního charakteru a byl proti pozemní palbě chráněn lépe, než dodatečně upravené a původně pro jiné účely konstruované stíhací letouny, jako byly North American P-51 Mustang či Vought F4U Corsair.\n\nSkyraider, který byl následníkem druhoválečných bombardovacích letounů, byl v  rámci US Navy v roli lehkého útočného letounu nahrazen v 60. letech typem Douglas A-4 Skyhawk. V korejské a vietnamské válce sloužil především jako bitevní letoun a letoun blízké vzdušné podpory pozemních jednotek. Ve Vietnamu ho v této roli nahradily modernější typy Cessna A-37 Dragonfly a Vought A-7 Corsair II.\n\nNejpočetněji vyrobenou variantou se stala AD-4 s upraveným motorem R-3350-25WA, modernizovaným vybavením i avionikou. Výzbroj byla zesílena na čtyři kanóny ráže 20 mm.\nAD-4 byl často upravován, přičemž nejrozsáhlejší modifikaci představovala přestavba typu na letoun včasné výstrahy a pro protiponorkový boj AD-4W. V této roli Skyraider nahradil stroje Grumman TBM-3W Avenger a sám byl po letech nahrazen letounem Grumman E-1 Tracer. Tuto variantu kromě US Navy používalo i Royal Navy, u kterého ho ve službě nahradil domácí typ Fairey Gannet. Řadu modifikací AD-4 doplňoval jaderný bombardér AD-4B, noční bombardér AD-4N, stroje pro boj za ztížených povětrnostních podmínek AD-4NA a radioelektronické AD-4Q.\n\nVýroba v USA pokračovala modifikovanými verzemi AD-5 až AD-7 s mnoha variantami až do 18. února 1957, kdy byla ukončena.\n\nPřestože Skyraider přišel příliš pozdě na to, aby se účastnil druhé světové války, stal se oporou úderných sil amerických letadlových lodí a námořní pěchoty v korejské válce. Armáda je tehdy neprovozovala. Skyraidery US Navy a USMC byly zbarveny tradiční kamufláží \"Dark navy blue\".\n\nK prvnímu bojovému vzletu Skyraideru došlo 3. července 1950 z paluby letadlové lodi USS Valley Forge. Dne 16. června 1953 dosáhl Skyraider jednotky VMC-1 americké námořní pěchoty jediné vzdušné vítězství letounu v celé válce, když sestřelil severokorejský dvouplošník Polikarpov Po-2. Během celé války bylo 101 letounů ztraceno v boji a dalších 27 při nehodách, což je úhrnem 128 ztracených strojů.\n\nPřes nástup proudových letounů v 50. letech tvořily Skyraidery podstatnou část útočné síly letadlových lodí až do 60. let. Kromě letounu Douglas A-4 Skyhawk, byl jejich hlavním nástupcem také střední bombardér Grumman A-6 Intruder. Skyraidery se účastnily prvních amerických náletů na Severní Vietnam, ale brzy byly v této roli nahrazeny právě Intrudery.\n\nDvakrát se pilotům Skyraiderů podařilo sestřelit severovietnamskou stíhačku MiG-17. K prvnímu sestřelu došlo 20. června 1965 a vítězství si rozdělili piloti z jednotky VA-25, Clinton B. Johnson a Charles W. Hartman III. K druhému sestřelu došlo 9. října 1966 a vítězství dosáhl William T. Patton z jednotky VA-176.\n\nV době, kdy Skyraidery námořnictva a námořní pěchoty nahrazovaly proudové letouny, začalo je ve velkém provozovat americké letectvo a Letectvo Jižního Vietnamu. Ve službách USAF se proslavily především jako doprovod vrtulníků při misích na záchranu posádek sestřelených letounů. Dva z pilotů Skyraiderů byli za hrdinství projevené v těchto misích vyznamenáni Medailí cti, nejvyšším americkým vojenským vyznamenáním. Skyraidery také jako první fungovaly jako předsunutí letečtí návodčí, v misích COIN a při blízké podpoře pozemních jednotek.\n\nV listopadu 1972 byly všechny Skyraidery, které Američané provozovali v jihovýchodní Asii, předány letectvu Jižního Vietnamu a USAF je nahradilo novými proudovými letouny Vought A-7 Corsair II.\n\nCelkové ztráty letounů A-1 v jihovýchodní Asii činily 266 letounů. Z toho 201 kusů patřilo USAF a 65 námořnictvu. Pět z nich sestřelily vietnamské řízené střely SAM a tři byly sestřeleny ve vzdušném boji. Letouny sestřelené 29. dubna 1966 a 19. dubna 1967 byly sestřeleny severokorejským MiGem-17 a poslední letoun, ztracený 14.  února 1968 byl zničen čínským MiGem-19.\n\nFrancouzské letectvo, bojující v té době v alžírské válce, v roce 1958 zakoupilo 113 Skyraiderů: 20 AD-4, 88 AD-4N a 5 AD-4NA, uvolněných ze stavu amerického námořnictva. Ty měly při operacích v Alžírsku nahradit francouzské letouny Republic P-47 Thunderbolt. Bojově tyto letouny létaly od prosince 1959 a používaly je eskadry (\"Escadre de Chasse\") EC 20 (skládající se z částí 1/20 \"Aurès Nementcha,\" EC 2/20 \"Ouarsenis\" a EC 3/20 \"Oranie\") a EC 21. Jejich hlavním úkolem byla letecká podpora francouzských jednotek. Při těchto operacích byly Skyraidery vyzbrojeny především neřízenými střelami, pumami a napalmem. Letouny, které přečkaly tento konflikt, byly prodány do Gabonu a Čadu.\n\nBritská vláda koncem roku 1950 přijala nabídku USA na dodávku letounů včasné výstrahy model Douglas AD-4W Skyraider v rámci programu pomoci Mutual Defence Assistance Programme.\n\nSkyraider této verze byl třímístný s místy operátora a navigátora v trupu a ve tvarovaném hřbetu za pilotní kabinou. Model AD-4W nenesl žádnou palubní výzbroj, pod trupem však nesl plastikový kryt přehledového a vyhledávacího radaru APS-19A. Nárust boční plochy způsobený tímto krytem byl kompenzován přidáním pomocných svislých plošek v polovině rozpětí stabilizátoru vodorovné ocasní plochy. Pohonnou jednotkou zůstal dvouhvězdicový osmnáctiválec Wright R3350-26WA Cyclone o výkonu 1985 kW.\n\nPrvní z 45 objednaných Skyraiderů obdržela Británie v listopadu 1951. U Royal Navy dostal typ oficiální označení Skyraider AEW Mk.1 a strojům byla přidělena sériová čísla WT944 až WT969, WT984 až WT987, WV102 až WV107 a WV177 až WV185.\n\nFleet Air Arm tyto letouny nejprve zařadila ke cvičné squadroně č. 778 v Culdrose. Po ukončení výcviku osádek, včetně letů z lodi HMS Eagle, byla roku 1953 typem přezbrojena operační 849. squadrona. Její operační roje pak působily na jednotlivých letadlových lodích Royal Navy, velitelský roj trvale sídlil na pozemní základně squadrony č. 849 v Culdrose, kde se někdy sešla i celá squadrona. V roce 1956 se AEW Mk.1 849. squadrony účastnily v jednotlivých rojích z lodí HMS Albion, HMS Bulwark a HMS Eagle války o Suezský průplav.\nPoslední stroj byl ze stavu vyřazen v prosinci 1960.\n\nV únoru 1962 bylo 12 vyřazených Skyraiderů od Royal Navy odprodáno civilní švédské společnosti Swedish Air Service Ltd., která smluvně pro Flygvapnet zajišťovala vlekání cílových terčů při nácviku ostrých střeleb. Před dodáním do Švédska prošly úpravami u britské firmy Scottish Aviation Ltd., kde byly zbaveny radarů, záchytných háků a dalšího námořního vybavení. Skyraidery byly vybaveny novými radiopřístroji, vlekacím zařízením s navijákem a upraveno bylo zasklení kabiny operátora cílů. Ve Švédsku pak létaly do sedmdesátých let.\n\n\n\n\n\n\n\n\n"}
{"id": "307663", "url": "https://cs.wikipedia.org/wiki?curid=307663", "title": "Teleček", "text": "Teleček\n\nTeleček (399 m n. m., někdy se udává 397 m n. m.) je kóta, která je nejvyšším místem na území Prahy. Podle plánu města z Kartografie Praha se tato kóta nachází na hranici Prahy, na hranici pražského katastrálního území Sobín (v městské části Zličín) a území obce Chrášťany, v neosídlené lokalitě s pomístním názvem Za hospodou, asi 1,2 km jižně od zástavby Sobína a 0,5 km severně od dálnice D5.\n\nVe skutečnosti nejde o vrchol, ale jen o místo, kde hranici Prahy protíná pozvolna klesající východoseverovýchodní hřebínek, jehož nejvyšší vrchol Růžová (410 m n. m.) leží severně od Rudné, odkud nevýrazný hřebínek pokračuje dále na severozápad k Červenému Újezdu. Nejvyšším pražským kopcem proto není Teleček, ale nedaleká, o něco nižší Kopanina (390 m n. m.).\n\nNázev „Teleček“ se v mnoha mapách a plánech vůbec neuvádí. Míst s podobnou nadmořskou výškou je na rozsáhlé ploché terase, do níž zasahuje západní část Prahy a území sousedních obcí, více.\n\n"}
{"id": "307666", "url": "https://cs.wikipedia.org/wiki?curid=307666", "title": "Pascual Chávez Villanueva", "text": "Pascual Chávez Villanueva\n\nPascual Chávez Villanueva (* 20. prosince 1947 v Real de Catorce, San Luis Potosí, Mexiko) je mexický salesiánský kněz a katolický teolog, od roku 2002 do roku 2014 byl hlavním představeným Salesiánů Dona Boska (SDB) a tudíž nejmladším přímým nástupcem zakladatele Jana Boska.\n\nChávez je salesiánem od roku 1964, na kněze byl vysvěcen o devět let později, tedy roku 1973. Po získání licenciátu z teologie na Papežském Biblickém institutu v Římě promoval z biblistiky na universitě Salamanca ve Španělsku. Další roky vyučoval v teologickém formačním domě mexických salesiánů v Guadalajaře. V roce 1996 byl povolán do hlavní rady salesiánů do Říma. 3. dubna 2002 byl generální kapitulou kongregace zvolen jako nástupce Juana Vecchi generálním představeným a 25. března 2008 byl v úřadu potvrzen na dalších šest let.\n\nV roce 2006 navštívil Pascual Chávez Českou republiku. U této příležitosti proběhlo na pardubickém Salesiánském středisku setkání salesiánské mládeže.\n\nRector major salesiánů\n\n"}
{"id": "307668", "url": "https://cs.wikipedia.org/wiki?curid=307668", "title": "On-Line Encyclopedia of Integer Sequences", "text": "On-Line Encyclopedia of Integer Sequences\n\nOn-Line Encyclopedia of Integer Sequences (OEIS) je databáze celočíselných posloupností volně dostupná na webu. Obsahuje přes 300 000 posloupností (k březnu 2018), ve kterých lze vyhledávat jak pomocí klíčových slov, tak uvedením části hledané posloupnosti. O každé posloupnosti je uchováváno množství informací včetně odkazů na další literaturu a webové stránky týkající se dané posloupnosti.\n\nNeil Sloane začal svou sbírku celočíselných posloupností vytvářet v prosinci 1963 jako postgraduální student na Cornell University; tehdy si je poznamenával na děrné štítky. V roce 1973 vydal přehled 2400 posloupností jako knihu \"A Handbook of Integer Sequences\". V průběhu dalších let sbírku rozšiřoval i o velké množství posloupností, které mu posílali čtenáři. V roce 1995 proto spolu se Simonem Plouffem vydal druhý díl knihy, který obsahoval 5500 posloupností, pod názvem \"The Encyclopedia of Integer Sequences\". Zhruba ve stejnou dobu také umožnil k databázi posloupností přistupovat z internetu, tehdy ještě pouze prostřednictvím e-mailu. Po vydání knihy opět začal dostávat velké množství nových posloupností a v roce 1996, když databáze obsahovala již více než 16 000 posloupností, zprovoznil webové stránky databáze. I jejich prostřednictvím se databáze neustále rozšiřuje, zhruba o 10 000 nových posloupností ročně. V roce 2004 dosáhla databáze 100 000 záznamů.\n\nOEIS obsahuje pro každou posloupnost jednu stránku v čistém ASCII textu (neobsahuje tedy obrázky, ale i řecké či jiné zvláštní symboly a matematické vzorce jsou reprezentovány omezenou textovou formou).\n\nKaždá posloupnost v databázi má přiděleno jednoznačné šestimístné identifikační číslo, uváděné s počátečním písmenem \"A\", například A000594 (někdy se identifikátor uvádí bez úvodních nul, např. A594).\n\nStránka o posloupnosti, kterou lze nalézt na URL <nowiki>http://</nowiki>oeis.org/\"číslo\", obsahuje seznam položek s různými informacemi o posloupnosti:\n\n\n"}
{"id": "307670", "url": "https://cs.wikipedia.org/wiki?curid=307670", "title": "San Lorenzo (Florencie)", "text": "San Lorenzo (Florencie)\n\nBazilika San Lorenzo neboli bazilika sv. Vavřince (italsky Basilica di San Lorenzo) je jeden z největších a nejstarších římskokatolických kostelů (s titulem basilica minor) ve Florencii. \n\nKostel se nachází v centru města na stejnojmenném náměstí a je místem posledního odpočinku všech hlavních členů rodu Medicejů, počínaje Kosmou \"starým\" Medicejským po Kosmu III. \n\nPatří také mezi nejstarší kostely ve městě. Byl vysvěcen roku 393, zasvěcen sv. Ambroži z Milána a stál mimo městské hradby. Tři sta let byl městskou katedrálou, než bylo oficiální sídlo biskupa přemístěno do kostela Santa Reparata. San Lorenzo byl také farním kostelem rodu Medicejských. \n\nRoku 1419 poskytl Jan z Bicci Medicejský finanční prostředky pro výstavbu nového kostela na místě původní románské budovy. Filippo Brunelleschi, renesanční architekt první poloviny 15. století, byl pověřen vypracováním návrhu stavby, ta však za jeho života nebyla dokončena. Kostel je částí rozsáhlého klášterního komplexu zahrnující: Starou zákristii od Brunelleschiho, Medicejskou knihovnu sv. Vavřince od Michelangela, Novou sakristii podle Michelangelova návrhu a kaple Medici od Nigettiho.\n\nAčkoliv je kostel považován za milník ve vývoji renesanční architektury, má San Lorenzo komplikovanou minulost výstavby. Výtavba započala kolem roku 1419, ale nedostatek peněz zapříčinil zpomalení a změny v projektu. Mistr Brunelleschi zemřel roku 1446 a na jeho místo nastoupil buď Antonio Manetti nebo Michelozzo. Hlavní část kostela byla dokončena roku 1459 v době, kdy Florencii navštívil papež Pius II., avšak kaple podél pravé boční lodi byly dostavěny až v 80. letech 15. století. Výsledná stavba se však v mnohém liší od původních Brunelleschiho nákresů.\n\nMedicejský papež Lev X. zadal Michelangelovi roku 1518 úkol vytvořit fasádu z bílého carrarského mramoru. Michelangelo vytvořil dřevěný model, ale fasáda nebyla nikdy zbudována. Michelangelo poté navrhl a vytvořil vnitřní fasádu kostela, která zahrnuje i troje dveře mezi dvěma pilastry a balkón na dvou korintských sloupech.\nZvonice pochází z roku 1740.\n\n\"Medicejské kaple\" neboli \"Cappelle Medicee\" se nacházejí v apsidě. Rod Medicejů je financoval až do smrti posledního člena, Anny Marie roku 1743. Téměř padesát členů rodu je pohřbeno v kryptě. Konečné provedení (1603-1604) uskutečnil Bernardo Buontalenti dle návrhu Alessandra Pieroniho a Mattea Nigettiho. Nad kryptou je \"Knížecí kaple\" (\"Cappella dei Principi\"), velká oktagonální hala, kde jsou pohřbeni velkovévodové. Je manýristicky výstřední: neobvyklý tvar, zalomené rohy a asymetrická velikost oken. Interiér je zdoben barevným mramorem. V středu bylo zamýšleno umístit sám Svatý hrob, ale pokusy koupit ho nebo ukrást z Jeruzaléma selhaly.\n\n\n\n"}
{"id": "307671", "url": "https://cs.wikipedia.org/wiki?curid=307671", "title": "Miroslav Klivar", "text": "Miroslav Klivar\n\nMiroslav Klivar (14. ledna 1932 Košice – 21. listopadu 2014 Praha) byl československý vlivný kritik výtvarného umění, malíř, grafik, sklářský výtvarník, fotograf, člen několika uměleckých spolků a držitel mnoha uměleckých ocenění.\n\nVystudoval Filozofickou fakultu UK v Praze (1951–1955).\n\nOd roku 1955 vyučoval na uměleckých školách – na Akademii výtvarných umění v Praze, na Vysoké škole umělecko-průmyslové v Praze, na Akademii múzických umění v Praze, na Vysoké škole výtvarných umění v Bratislavě a na Střední uměleckoprůmyslové škole v Praze 3. Byl také profesorem na Světové univerzitě v Bruselu.\n\nKlivar dle některých zdrojů za komunismu přednášel marxismus-leninismus na AVU. Později získával informace z prostředí nezávislé a undergroundové výtvarné scény a jako agent StB podával zprávy o Jindřichu Chalupeckém, Jiřím Šetlíkovi, Olbramu Zoubkovi, Vladimíru Janouškovi, Jiřím Kolářovi, Zdenku Hůlovi, Janě Kremanové, Janu Sekalovi, Milanu Kozelkovi, Čestmíru Kafkovi, Petru Štemberovi, Pavlu Büchlerovi nebo slovenských výtvarnících Josefu Jankovičovi a Michalu Kernovi. Pro StB pořádal i odborná školení o subverzivních směrech západního výtvarného umění a \"reakčních teoriích\". Podílel se na likvidaci časopisů \"Výtvarná práce\" a \"Výtvarná revue\". Ve svazcích StB je veden jako důvěrník s krycím jménem Miroslav (ev. č. 3510, 351088). Jeho osobní svazek byl zničen již 8.12.1989, ale dochovaly se záznamy, z nichž je možno jeho spolupráci s StB rekonstruovat.\n\nV roce 1968 se aktivně zapojil do obrodného procesu a prosazoval návrat na výstavní scénu zakázaným autorům.Po roce 1969 byl monitorován StB jako nepřítel režimu, byl vyloučen ze společenského života a po roce 1973 se zákazem publikovat. Do roku 1978 mohl ještě externě přednášet dějiny umění na Vysoké škole výtvarných umění v Bratislavě, v osmdesátých letech však byl díky stykům s některými chartisty zcela umlčen.\n\nJeho umělecká tvorba je velice rozsáhlá. Od roku 1949 píše poezii a je člen mezinárodního svazu spisovatelů a publicistů. Za svou tvorbu získal řadu cen a uznání (například Cenou pro užité a průmyslové výtvarnictví v roce 1969, Cenou Česko-bavorského uměleckého spolku, Velkou cenou na I. evropském festivalu videoumění, Cenou Františka Kupky, Cenou Salvadora Dalího, Cenou Karla Hynka Máchy).Miroslav Klivar se dlouhá léta zabýval českou skleněnou plastikou a malířstvím 1.třetiny 20.století. Společně s prof.Františkem Dvořákem byl požádán Oskarem Kokoschkou, aby zdokumentoval autorovo dílo na území Československa. Díky svým fenomenální jazykovým znalostem (ovládal precisně sedm jazyků) navázal v průběhu let osobní kontakty se slavnými italskými a francouzskými historiky umění (Jean Leymarie, Rossana Bossaglia,Bernard Dorival,Francoise Cachin, Franco Russoli, Gilbert Petrides aj. V Pařiži se několikrát setkal s malířkou Toyen . V roce 1967 navštívil společně s Oldou Kokoschkovou Pabla Picassa.Své dlouholeté znalosti moderního francouzského malířství zúročil v monografiích věnovaných Monetovi, Gauguinovi, Derainovi, Modiglianimu aj. Byl považován za po roce 1990 za jednoho z nejrenomovanějších českých znalců francouzského umění 20.století a o francouzském malířství opakovaně publikoval i v odborném tisku ve Francii a Itálii.Jako skvělý rétor a fundovaný znalec byl po roce 1990 zván, aby přednášel dějiny malířství na univerzitách v Belgii a Itálii. \n\nProf. Klivar je také tvůrce experimentálního filmu, jako scenárista a režisér vytvořil několik filmů:\n\nNejznámější je však jako malíř. Jeho práce jsou vystavené v desítkách veřejných sbírkách po celém světě, například Furnace Foundation v USA, Museo de Arte Moderno v Sao Paulu, Dresden Gallery v Německu; Albertina ve Vídni, Národní galerie v Praze, Sony Hall v Tokiu a v dalších.\n\n\nZískal tato ocenění:\n\n"}
{"id": "307676", "url": "https://cs.wikipedia.org/wiki?curid=307676", "title": "Ľuboš Novotný", "text": "Ľuboš Novotný\n\nĽuboš Novotný (* 11. března 1947, Trnava) je slovenský zpěvák známý z účinkování s Evou Kostolányiovou.\n\nUž jako sedmiletý začal navštěvovat hudební školu v Trnavě, kde docházel k pánům Klánovi a Bittovi na housle.\n\nAbsolvoval PdFUK v Trnavě. V roku 1971 nazpíval první slovenskou soulovou píseň \"V storočnej aleji\", kterou hudebně složil jazzový hudebník Ladislav Gerhardt a text k ní napsal známý textař Ľuboš Zeman. V Revue Bratislava v roce 1971 – 1972 účinkovali s Františkem Kryštofem Veselým, Jozefom Kuchárem a dalšími. V roce 1972 na Bratislavské lyře získal v duetu s Evou Kostolányiovou II. cenu v Ceně diváka za píseň \"Zmysel nemých slov\". Zpíval také s bratislavským a pražským tanečním rozhlasovým orchestrem, Malokarpatskou kapelou a Zlatou křídlovkou. Zpíval také společně se zpěvačkou Marikou Škultétyovou. Ve fonotéce Slovenského rozhlasu by se podle autora článku z trnavských novin \"Novinky z radnice\" Martina Jurčy mělo nalézat 27 skladeb, které nazpíval.\n\nNovinky z radnice - zdroj článku Novinky z radnice města Trnava - autor článku: Martin JURČO\n"}
{"id": "307682", "url": "https://cs.wikipedia.org/wiki?curid=307682", "title": "Dalälven", "text": "Dalälven\n\nDalälven je řeka ve Švédsku (Dalarna, Västmanland, Uppsala, Gävleborg), přičemž hlavní zdrojnice (Österdalälven) pramení v Norsku (Innlandet). Celková délka toku včetně Österdalälven činí 520 km (od soutoku s Västerdalälven to je 240 km). Plocha povodí měří 29 000 km².\n\nPramení v bažinách a jezerech poblíž masívu Longfjälltet ve Skandinávském pohoří dvěma zdrojnicemi (Österdalälven, Västerdalälven). Až do města Krylbo teče mezi vysokými prudkými břehy, níže pak protéká přes řadu jezer. Na horním toku a mezi jezery vytváří peřeje a vodopády. Ústí do Botnického zálivu.\n\nNejvyšších vodních stavů dosahuje od dubna do června.\n\nVodní doprava je možná na do vzdálenosti 10 km od ústí. Využívá se také k zisku vodní energie.\n"}
{"id": "307684", "url": "https://cs.wikipedia.org/wiki?curid=307684", "title": "Allier", "text": "Allier\n\nAllier může znamenat:\n\n\n\n"}
{"id": "307699", "url": "https://cs.wikipedia.org/wiki?curid=307699", "title": "Miloš Čižmář", "text": "Miloš Čižmář\n\nMiloš Čižmář (17. prosince 1945 – 31. července 2012 Brno) byl moravský archeolog, specialista na dobu laténskou, dlouholetý ředitel Ústavu archeologické památkové péče v Brně.\n\n\nSpecializoval se dobu laténskou (problematika center střední a pozdní doby laténské, problematika časně laténského osídlení, púchovské kultury aj.). Iniciátor a organizátor každoročních pracovních setkání českých a slovenských (v posledních letech i polských a rakouských) badatelů o době laténské.\n\nDo roku 2006 organizátor konferencí o záchranných výzkumech na Moravě a ve Slezsku. Roku 2002 zvolen členem-korespondentem Německého archeologického ústavu.\n\nPůsobil též jako výkonný redaktor a editor nové řady moravského časopisu \"Pravěk\" (dosud 19 ročníků) a jeho \"Supplement\" (dosud 24 svazky). Spolutvůrce a spolueditor řady \"Postavy moravské archeologie\" (dosud 2 svazky, další v tisku). Na Masarykově univerzitě v Brně přednášel o době laténské a o pravěkých a raně středověkých hradištích, o hradištích navíc i na Slezské univerzitě v Opavě.\n\nPoslední bibliografie z roku 2006 zahrnuje 213 titulů, z toho 7 monografií:\n\n"}
{"id": "307700", "url": "https://cs.wikipedia.org/wiki?curid=307700", "title": "Tomáš Etzler", "text": "Tomáš Etzler\n\nTomáš Etzler (* 1. dubna 1963 Ostrava) je český novinář, který v letech 2006 až 2014 působil jako stálý zpravodaj České televize v Číně. Jedná se o prvního českého novináře oceněného Cenou Emmy.\n\nVystudoval zeměpis a tělocvik na Pedagogické fakultě v Ostravě. Od roku 1987 byl dramaturgem zábavných pořadů ostravského studia České televize. V roce 1991 odešel do USA, kde se začal živit jako umývač oken či zahradník.\n\nV roce 1999 mu byla nabídnuta práce v CNN, kterou přijal a začal pracovat jako produkční. Poté působil přes dva roky jako válečný zpravodaj CNN na Haiti, v Iráku nebo v Afghánistánu.\n\nV září 2008 získal jako první český novinář Cenu Emmy, a to za aplikaci satelitních přenosů pomocí technologie BGAN, která umožňuje mobilní živé vstupy bez přenosových vozů.\n\nV roce 2006 se stal zpravodajem České televize v Číně. Od 1. března 2014 ho na tomto postu vystřídala Barbora Šámalová. Za dobu svého působení v Číně připravil a prezentoval skoro pět set reportáží nebo živých vstupů. Při ukončení své mise mimo jiné uvedl: \"\"Chci poděkovat i za volnost, kterou jsem měl při výběru témat reportáží, a za naprostou editorskou svobodu při jejich zpracování.\"\"\n\nV roce 2019 vydal pod názvem \"Kdo ví, kde budu zítra\" knižní rozhovor, který se ním vedl Jindřich Šídlo (Vyšehrad, ISBN \n978-80-7601-203-5).\n\nJeho bratr je český herec Miroslav Etzler.\n\n"}
{"id": "307702", "url": "https://cs.wikipedia.org/wiki?curid=307702", "title": "Globální družicový polohový systém", "text": "Globální družicový polohový systém\n\nGlobální družicový polohový systém (GNSS z anglického Global Navigation Satellite System) je služba umožňující za pomoci družic autonomní prostorové určování polohy s celosvětovým pokrytím. Uživatelé této služby používají malé elektronické rádiové přijímače, které na základě odeslaných signálů z družic umožňují vypočítat jejich polohu s přesností na desítky až jednotky metrů. Přesnost ve speciálních nebo vědeckých aplikacích může být až několik centimetrů až milimetrů.\n\nV roce 2018 je plně funkční globální systém pouze americký Global Positioning System (GPS) a ruský GLONASS (Глоба́льная навигацио́нная спу́тниковая систе́ма). Z velké části je funkční evropský Galileo a čínský BeiDou-3, s jejich uvedením do plné operační schopnosti se počítá v roce 2020.\n\nMimo globální družicové polohové systémy existují i regionální autonomní družicové polohové systémy jako je existující čínský Beidou 1 a 2, japonský Quasi-Zenith Satellite System a vyvíjený indický IRNSS.\n\nZjednodušeně lze družicové polohové systémy popsat jako \"družicový rádiový dálkoměrný\" systém:\n\n\n\n\nNěkterá literatura se zmiňuje o dvou generacích GNSS:\n\n\nKaždá družice v různých systémech GNSS vysílá rádiové vlny. Aby se jednotlivé systémy GNSS vzájemně nerušily má každý vyhrazenou frekvenci, případně smluvený způsob vysílání na stejné frekvenci.\nV rámci jednoho systému GNSS je družic několik desítek a aby bylo možno odlišit jednu od druhé, používá se několik metod:\n\nGNSS systémy jsou obvykle navrženy k jednomu principiálně jednoduchému způsobu výpočtu polohy, přesto je však možno ve speciálních aplikacích uplatnit jiné přístupy:\n\n\nMěření jsou jednoduchá, spolehlivá a nejčastěji používaná. Na základě časových značek a známé pozice vysílačů (družic) je možno spočítat polohu a čas v místě přijímače.\n\nPo přijetí rádiového signálu jsou v přijímači dekódovány:\n\nHledáme-li pozici uživatele v prostoru, musíme ji popsat třemi souřadnicemi např. v kartézském systému formula_3. Protože čas v přijímači není pro potřeby výpočtu přesný a synchronní, je čas uživatele také proměnná formula_4. Neznámé jsou tedy formula_5 a proto můžeme sestavit 4 rovnice koule formula_6 o 4 neznámých, kde formula_7 je rychlost světla a za předpokladu, že známe formula_8 pro 4 družice formula_9, je řešením rovnice poloha a čas uživatele.\n\nPro převod do zeměpisných souřadnic a občanského času se využívá definovaných matematických vztahů např. platí: formula_10, kde:\n\nPro získání \"výšky vztažené k hladině moře\" (MSL, Mean Sea Level) je třeba opravit výšku HAE o hodnotu převýšení geoidu nad elipsoidem. Na území Česka se jedná u WGS 84 řádově o hodnoty -40 až -50m. Výpočetní jednotka GPS přijímače již přibližný model obsahuje a opravu provádí automaticky. Uživatel má obvykle k dispozici obě hodnoty výšek HAE i MSL.\n\nPro výpočet se používají pouze družice, které jsou nad obzorem výše než limitní hodnota, běžně 5°-10°. Toto opatření se nazývá elevační maska a používá se proto, že rádiový signál nízko nad obzorem delší dráhou více ovlivňuje atmosféra než družice ve vyšších pozicích a má náchylnost k vícecestnému šíření.\n\nV případě příjmu signálu z více než 4 družic je poloha váženým průměrem, tak aby výhodná geometrická poloha družice a kvalitní radiový signál hrály významnější roli, čímž může být výsledek výrazně stabilnější a přesnější.\nPokud jsou ve výpočtu jen 3 družice, je určena poloha pouze na povrchu elipsoidu formula_11, často označovaná jako neplnohodnotná navigace \"2D\".\nPokud jsou ve výpočtu jen 2 družice lze teoreticky určit výšku nad elipsoidem formula_12, toto řešení se však nepoužívá, neboť skutečná nadmořská výška je polohově závislá.\n\nVýsledek výpočtu předává přijímač dále ke zpracování pomocí standardizovaných formátů zpráv (NMEA, RTCM, RINEX, SiRF) skrze komunikační rozhraní (Bluetooth, sériový port).\n\nVychází z možnosti měřit jednotlivé fáze harmonických vln vysílaných družicí a jejich změny. Měření se vyznačují vysokou přesností a nejednoznačností (ambiguity). Nejednoznačnost spočívá v neznámém počátečním celkovém počtu vln mezi družicí a přijímačem. Proto se využívá několik matematických metod, které se snaží najít možné řešení s dostatečnou pravděpodobností nebo se využije přesná informace o poloze z jiného zdroje.\nPro výpočet přijímače (rover) se využívají dostupná kódová měření (včetně almanachu a efemerid), dále jsou nezbytné průběžné nebo zpětně aplikované diference z jiného přijímače-základny (base) o známých souřadnicích a sledující stejné družice. S výhodou rychlejšího výpočtu (délka vlny na frekvenci L1=19 cm, L2=24,2 cm) a eliminace atmosférických vlivů pracují přijímače na více frekvencích a s více družicovými systémy. V urbanizovaných krajinách Evropy se s výhodou budují veřejné přijímače fungující jako základny (base) zapojují se do sítí se vzájemnými vzdálenostmi cca 65km (v Česku např. Czepos, Topnet). Statisticky spolehlivé řešení se označuje jako fixed/static pro něž je třeba nejméně 5 družic jednoho GNSS systému nebo 6 ze dvou systémů plně viditelných z přijímače base i rover, méně spolehlivé float/kinematic. Měření jsou náchylná na přerušení kontinuity signálu a je nutné odstranit všechny systematické chyby jako: ionosférickou a troposférickou refrakci, chybu hodin, nepřesné efemeridy, poloha a orientace fázového centra antény, vícecestné šíření, zastínění výhledu.\n\nPoužívané metody:\n\nMěření pracuje na principu zjišťování změny frekvence pro pohybující se zdroj (nebo i příjemce) signálu (dopplerův efekt). Na základě údajů z jedné družice:\nlze vypočítat relativní polohu vůči družici ve dvojrozměrném prostoru. Z toho je možno dopočítat následně polohu na Zemi, nebo rychlost. Pro trojrozměrnou pozici je třeba měření z více družic. Vysílání družice lze využít i pro časovou synchronizaci.\n\nMěření vychází z možnosti zaměřovat zdroj signálu (družici) pomocí směrových antén a určit úhly vzhledem vodorovné rovině. Provádí se k více družicím zároveň, nebo k jedné družici v různém čase. Tato metoda se však z důvodu komplikovaného řešení a malé přesnosti nepoužívá.\n\nSBAS (Satellite Based Augmentation Systems) je obecný název pro systém pozemních monitorovacích rozsáhlejší původnímu monitorovacímu segmentu GNSS, které v reálném čase vyhodnocují aktuální stav kosmického segmentu GNSS (typicky GPS+GLONASS) a stav ionosféry. Vypočítávají korekce těchto vlivů a tato data s malým časovým zpožděním vysílají k uživatelům skrze družice na geostacionární dráze. Geostacionární družice mají čísla #ID nad 32. Nevýhodou systému je umístění družic nad rovníkem (v Česku nízko nad jižním horizontem) se slabým vysílacím výkonem, který určuje použití jen pro leteckou, případně námořní dopravu.\n\n\nGBAS (Ground Based Augmentation Systems), označované někdy jako GRAS (Ground-based Regional Augmentation Systems) je obecný název pro systém pozemních referenčních stanic, které v reálném čase vyhodnocují aktuální stav kosmického segmentu GNSS (typicky GPS+GLONASS). Vypočítávají korekce vzhledem ke své absolutní poloze a poskytují je uživatelům pomocí mobilních sítí, radiových vysílání nebo až zpětně pro korekce prováděné po skončení měření.\n\nIGS (International GNSS Service) je mezinárodní organizace, která sleduje a vyhodnocuje kosmické segmenty GNSS. Klíčovými produkty tří stovek stanic jsou zpětně dopočtené a velmi přesné:\n\nILRS (International Laser Ranging Service) je vyvíjená služba umožňující nezávislé zjišťování polohy družic na oběžné dráze za pomoci laserových měřidel (bez ohledu na vysílaný rádiový signál). Pro měření je nutné vybavit družici odražečem a jejich nasazení je plánované pro GNSS II. generace. Realizovaná řešení:\nRegionální navigační družicové systémy často doplňují GNSS nebo jsou jeho vývojový předstupeň.\n\n\n"}
{"id": "307703", "url": "https://cs.wikipedia.org/wiki?curid=307703", "title": "Eva Kostolányiová", "text": "Eva Kostolányiová\n\nEva Kostolányiová (2. listopadu 1942, Trnava – 3. října 1975, Bratislava) byla slovenská zpěvačka, tanečnice a herečka.\n\nJako patnáctiletá účinkovala v Slovenském lidovém uměleckém kolektivu (SĽUK) a od roku 1960 ve Vojenském uměleckém souboru kapitána Jána Nálepky. V letech 1967 – 1968 jako zpěvačka Městského domu kultury a osvěty v Bratislavě. Od roku 1968 působila jako svobodná umělkyně. Vystupovala s kapelou Ľuba Beláka. Později účinkovala jako zpěvačka v orchestru Braňa Hronce, se kterým absolvovala vystoupení doma, v SRN, Švédsku i Švýcarsku. Zpívala se skupinou Modus. Po založení vlastní skupiny Hej vystupovala v Bulharsku, Polsku, Sovětském svazu a na Kubě. Měla příjemný hlas, kultivovaný projev a pěkné taneční pohyby. Její repertoár tvořily zejména písně lyrické a melodické. Její písně často zněly v Slovenském rozhlasu a v Slovenské televizi (uvedla se programem \"Vyberte si pesničku\"). Nazpívala a nahrála více populárních písní, které vyšly na singlech i LP – \"Príma panoptiku\", \"Ruka s kvetom\", \"Luna sype zo zástery\", \"Kade chodieva láska\" a mnohé jiné. V roce 1972 úspěšně zvládla hlavní roli Nitušky v televizní úpravě známé operety \"Mam’zelle Nitouche\". Ocenění získala i na festivalu populární písně Bratislavská lyra v roce 1972 za píseň \"Farebný sen\", II. místo za Cenu diváka v duetu s Ľubošem Novotným za píseň \"Zmysel nemých slov\" a v roce 1974 za píseň \"Dobré ráno želám\". Zúčastnila se mezinárodního festivalu populární hudby v irském Castelbaru s V. Oravcem. Jako devětadvacetiletou ji postihla rakovina prsu, které v roce 1975 podlehla.\n\n\n\n\n\n"}
{"id": "307708", "url": "https://cs.wikipedia.org/wiki?curid=307708", "title": "Volkswagen Scirocco", "text": "Volkswagen Scirocco\n\nVolkswagen Scirocco byl sportovním modelem automobilky Volkswagen. Navazoval na model Karmann-Ghia, vyráběl se ve dvou generacích. Nahrazen byl modelem Corrado. Jeho výroba začala v roce 1974 a končila v roce 1992. V roce 2008 byla výroba sportovního modelu pod stejným názvem obnovena a trvala až do roku 2017.\n\nVýroba první generace probíhala v letech 1974 až 1981 ve městě Osnabrück v Německu. Celkem bylo vyrobeno 504 153 kusů. Scirocco se od předchůdce lišil předním pohonem. Design vozu vytvořil Giorgio Giugiaro. Automobil konstrukčně vycházel z modelu Golf. Na rozdíl od modelu Karmann-Ghia probíhala výroba manufakturně. Od roku 1975 začal jeho prodej i ve spojených státech. Do prodeje přišel s čtyřválcovými motory o objemech od 1.1 do 1.6 litru (1.7 ve spojených státech). Během doby prošel různými designovými změnami. Vyrábělo se i několik limitovaných edicí - \"Sidewinder\", \"Sidewinder II\", \"Champagne Edition\", \"Champagne Edition II\" a verze \"S\". Champagne edition II měla pouze černé doplňky. Verze S se pro změnu v roce 1980 dodávala jen ve třech barvách: bílá Alpine, černá a červená Mars s doplňky ve stejné barvě. V roce 1981 se na verzi S objevily i další barvy: Cosmos stříbrná metalíza, Cirrus šedá metalíza a červená Mars Red už bez sjednocených doplňků.\nV roce 1978 si Scirocco zahrálo ve filmu Úsvit mrtvých.\n\n\nDruhá generace se objevila v roce 1982. Design byl o něco modernější, změnilo se i umístění zadního spojleru. Výroba opět probíhala u firmy Karmann v Osnabrucku až do roku 1992. Celkem bylo vyrobeno 291 497 kusů. První další úpravou vzhledu prošlo Scirocco už v roce 1984. V témže roce bylo vozidlo vybaveno větší palivovou nádrží. Původní motor dosahoval výkonu 74 hp (55 kW). V roce 84 byl výkon zvýšen na 90 hp (67 kW). V roce 1986 se objevil šestnáctiventilový motor o výkonu 129 hp (95 kW). Tento typ se odlišoval řadou drobných stylistických detailů, aby vypadal sportovněji. Byl určen zejména pro americký trh. V Evropě se prodávala verze GTX 16V o objemu 1.8 litru a výkonu 139 bhp (102 kW). Převodovka byla pětistupňová. Vpředu nezávislé zavěšení na příčných ramenech, vzadu náprava s proměnnou tuhostí. Pérování zajišťovaly vinuté pružiny s teleskopickými tlumiči. Maximální rychlost 210 km/h, spotřeba 11 litrů na 100 km.\n\n\n\nNa Ženevském autosalonu 2008 byla představena třetí generace vycházející z konceptu Iroc. Design nového vozu je naprosto odlišný od dosavadních modelů Volkswagen, které pochází od Murata Günaka. Novým designerem se stal Walter de Silva (Alfa Romeo, Seat) Vozidlo má tenkou linii chladiče s navazujícími světlomety, toto řešení by se mělo objevit i u nového Golfu, který by měl být stejně dlouhý. Vozidlo se vyrábí v portugalské Palmele. Poprvé se v nabídce objevily dieselové motory. V testech EuroNCAP získal vůz nejvyšší ohodnocení pět hvězdiček. Hned v úvodu výroby se objevila speciální edice Collector's Edition. Má speciální lak Oryx White a devatenáctipalcová kola. Bylo vyrobeno jen sto vozů.\n\nTřetí generace se objevila v počítačových hrách Live for Speed a Need for Speed Undercover.\n\nVolkswagen Scirocco R je sportovní a nejvýkonnější verzí vozu Scirocco vyrobené na základu třetí generace. Od roku 2010 jeho výrobu zajišťuje Volkswagen divize R. Vůz je inspirovaný závodní verzí Scirocco GT24. Má difuzor, dvojitou koncovku výfuku a jiné nárazníky. Zpětná zrcátka jsou lakována černě. Pohání jej dvoulitr TSI o výkonu 195 kW, který je shodný s vozem Audi S3.\n\nTřetí generace se zúčastnila závodů na 24 hodin na Německém okruhu Nürburgring v květnu 2008. Vozy si vedly dobře a předjely řadu výkonnějších soupeřů. Joachim Hans dokončil na jedenácté a Carlos Sainz na patnácté pozici.\n\n\n\n\n"}
{"id": "307722", "url": "https://cs.wikipedia.org/wiki?curid=307722", "title": "Kolorektální karcinom", "text": "Kolorektální karcinom\n\nKolorektální karcinom nebo ne zcela přesně rakovina tlustého střeva představuje jedno z nejčastějších nádorových onemocnění. Někdy používané označení \"rakovina tlustého střeva\" je prakticky synonymem. Podle MKN-10 nemá kolorektální karcinom jeden kód, jde o diagnózy C18, C19 a C20. Nejčastěji se vyskytuje u lidí nad 50 let. Způsobuje smrt zhruba 655 000 lidí ročně. Jedním z nejpostiženějších států na světě je Česko (společně se Slovenskem a Maďarskem).\n\nKolorektální karcinom obvykle nevzniká náhle. Na sliznici tlustého střeva nejprve vzniká benigní polyp, ve kterém dochází k dalším změnám buněk, které nakonec vyústí v karcinom. Odstranění polypu, například při koloskopickém vyšetření tak představuje vyléčení.\n\nPoměrně výrazný vliv na rozvoj kolorektálního karcinomu má životní styl. Nejsignifikantnějším faktorem (karcinogenem) je pití alkoholu, které je v Česku velmi vysoké. Existuje statisticky významný vztah mezi množstvím snědeného masa a rizikem vzniku rakoviny tlustého střeva, každých 100 gramů denně zkonzumovaného červeného masa zvyšuje riziko onemocnění o 17%. Další jsou rizikové faktory jako nedostatek zeleniny v potravě, úprava potravy grilováním a smažením, konzumace uzenin a kouření.\n\nKolorektální karcinom se může vyskytovat v některých rodinách častěji, podkladem může být genetika, ale i jiné faktory (např. stravovací návyky). Kromě toho je několik genetických poruch, v rámci kterých se může kolorektální karcinom vyskytovat. Pro to, že je nádor součástí nějakého genetického syndromu svědčí především nízký věk nemocného (20–30 let) a mnohdy velmi častý výskyt nádorových onemocnění v nižším věku u pokrevních příbuzných.\n\nVlivem prostředí jsou myšleny především klimatické podmínky a znečištění životního prostředí. Zdá se, že tyto vlivy nejsou pro rozvoj kolorektálního karcinomu výraznými rizikovými faktory. Za určitých okolností se mohou jako rizikové jevit dusičnany v pitné vodě.\n\nFAP je nejčastějším geneticky podmíněným syndromem spojeným se vznikem kolorektálního karcinomu. Název poměrně dobře popisuje onemocnění – již v poměrně nízkém věku se v tlustém střevě postiženého objevuje velké množství polypů, které se mohou dříve nebo později zvrhnout v maligní karcinom. Jedinou možnou terapií je sledování a průběžné odstraňování polypů kolonoskopicky. Onemocnění je způsobeno mutací jediného genu pojmenovaného APC.\n\nU postižených se kromě polypů tlustého střeva vyskytují i osteomy (tj.nádory kostí) a fibromatóza (tj. mnohočetné benigní nádory vaziva).\n\nU postižených se kromě polypů tlustého střeva vyskytují i maligní nádory mozku.\n\nU postiženého vzniká již v časném věku kolorektální karcinom bez předchozího vzniku polypů (Lynch I). Syndrom Lynch II je doprovázen výskytem dalších nádorů – děložní sliznice, žaludku, pankreatu, kůže i jiných. Byla identifikována řada genů zodpovědných za vznik tohoto syndromu, nejčastěji je však příčinou mutace genů MSH2 a MLH1. Někdy Lynchův syndrom označuje jako HNPCC (Hereditary NonPolyposis Colorectal Cancer).\n\nNebezpečí kolorektálního karcinomu spočívá v tom, že může probíhat poměrně dlouho skrytě a manifestovat se až v pokročilejším, a tedy obtížněji řešitelném, stádiu. Většinou se manifestuje krví ve stolici, méně často bolestí břicha, střídáním zácpy a průjmu, hlenem ve stolici, hubnutím nebo změnami chutě.\n\nScreeningově se pro záchyt podezření na kolorektální karcinom uplatňují především palpační vyšetření \"per rectum\" (nádor často roste v konečném úseku střeva v dosahu prstu) a biochemický test na přítomnost krve ve stolici. Podle současných doporučení jsou do screeningu zahrnuti všichni pacienti od 50 let. V Česku je test na skryté krvácení ve stolici možno opakovat každoročně do věku 55 let, poté jednou za dva roky. Od roku 2009 se uplatňuje nový populační screening, který zahrnuje možnost i provedení screeningové kolonoskopie.\n\nVyšetření tlustého střeva se provádí metodami endoskopickými nebo zobrazovacími, především rentgenovými. Pro definitivní diagnózu je nutné odebrat vzorek na histologické vyšetření. To umožňuje vyšetření pomocí endoskopu nebo jsou vzorky odebírané přímo při operaci. Zobrazovací metody (irigografie – kontrastní rentgenové vyšetření, CT kolografie či MR kolografie) odběr vzorků neumožňují. Histopatolog pak určí, zda jde vůbec o nádor, zda je benigní či maligní a o jaký typ nádoru jde. Podle těchto údajů se poté řídí další terapie.\n\nKromě typu nádoru je nutné určit ještě rozsah postižení. K tomu se běžně používá RTG plic, sonografie jater a CT malé pánve. Pro sledování dalšího vývoje choroby se změří hladina tumor markerů v krvi, obvykle jde o markery \"CEA\" a \"CA 19-9\".\n\nMikroflóra může také napomoci k diagnostice.\n\nZákladem je odstranění části střeva s nádorem. Pokud je odstraněna veškerá nádorová masa, lze považovat výkon za radikální (tj. uzdravující). Za radikální výkon lze považovat za určitých okolností i odstranění metastáz v játrech. Podle toho, která část střeva je odstraněna, je někdy třeba vytvořit pacientovi umělý vývod – stomii.\n\nRadioterapie se u nádorů pravého tračníku prakticky neprovádí, protože střevo je vysoce citlivé na záření. V případě nádorů levého tračníku, zejména v případě nádorů rekta a řiti, může být radioterapie zvolena jako neoadjuvantní terapie, tedy zmenšení nádoru před dalším výkonem.\n\nChemoterapie se používá buď jako adjuvantní léčba (tj. jako další léčba při operaci, je-li vyšší riziko metastáz) nebo jako léčba pokročilého metastatického procesu. Obvykle se používá kombinace 5-fluorouracilu a leukovorinu (protokol FUFA) nebo se přidává irinotekan – FOLFIRI nebo se používá trojkombince + oxaliplatina (FOLFOX). Kapecitabin je proléčivo 5-fluorouracilu, které lze podávat perorálně. Cílená biologická léčiva jsou bevacizumab, panitumumab a cetuximab. Nejnovějšími látkami v této indikaci jsou aflibercept a regorafenib.\n\nPři včasném záchytu je prognóza dobrá, pětileté přežití je 80%, při záchytu pokročilých forem je prognóza špatná, průměrná doba přežití je 11 měsíců.\n\n\n\n"}
{"id": "307730", "url": "https://cs.wikipedia.org/wiki?curid=307730", "title": "Balsa", "text": "Balsa\n\nBalsa je lehké a měkké dřevo, pocházející ze stromu jménem balzovník jihoamerický, rostoucího v tropických deštných lesích Střední a Jižní Ameriky.\n\nPřírodní výskyt je v deštných pralesích střední a Jižní Ameriky. Severní hranice rozšíření stromu je jih Mexika,\n\nV zemích výskytu mají balsové stromy odlišné lokální názvy, např. topa (Peru), tacarirua (Venezuela), gatillo (Nikaragua),\nguano (Honduras), gonote či maho (Mexiko).\n\nBalsové stromy rostou v přírodě v malých skupinkách daleko od sebe. V Equadoru je známa pod jménem boya. Roste velmi rychle. Za 6 měsíců po vyklíčení má kmen průměr kolem 3 cm a je vysoký asi 30 cm. Kácí se po 6 – 10 letech. To má 18 – 25 m a kmen má průměr 30 – 110 cm. Pokud roste volně, dosahuje průměr kmene až 2 m.\nBalsové dřevo je výrazně pórovité a má mimořádně malou hustotu (0,1–0,2, maximálně 0,4 g/cm³). Barva dřeva je obecně světlá, vyskytují se odstíny bílé, šedé či světle hnědé.\n\nIndiáni Jižní Ameriky používají balsové dřevo jako materiál pro stavbu vorů. Ve španělštině slovo \"balsa\" znamená \"vor\". Roku 1947 se balsové vory dostaly do obecného povědomí díky plavbě norského cestovatele Thora Heyerdahla, který za použití původních indiánských technologií vyrobil balsový vor, který nazval Kon-Tiki, a vykonal s ním plavbu dlouhou 6800 km napříč Tichým oceánem.\n\nDíky své nízké hustotě je balsové dřevo oblíbeným materiálem pro stavbu leteckých modelů.\nBalsové dřevo je nejlehčí ze všech dřev na světě.\n"}
{"id": "307732", "url": "https://cs.wikipedia.org/wiki?curid=307732", "title": "Lokomotiva 230", "text": "Lokomotiva 230\n\nLokomotiva řady 230 je střídavá (25 kV, 50 Hz) elektrická lokomotiva univerzálního určení, přezdívaná nejčastěji \"laminátka\" nebo \"lamino\" (podle materiálu skříně). Lokomotivy této řady byly vyráběny ve Škodě Plzeň mezi lety 1966–1967 jako tovární typ Škoda 47E.\n\nV počátcích provozu byla společně s vylepšenou řadou 240 používána na všech typech vlaků, po vyrobení nové řady 242 koncem sedmdesátých let se obě řady přesunuly spíše do dopravy nákladní. Po rozdělení Československa zůstaly všechny lokomotivy řady 230 v ČR, kde připadly Českým drahám a později dceřiné společnosti ČD Cargo, která je nasazuje na nákladní vlaky nejen v celé jižní a západní části Česka, tak i na Slovensku a nejnověji i v Maďarsku. Část lokomotiv byla pro špatný technický stav a nadbytečnost sešrotována, ale zbylé stroje jsou i nadále jednou z kmenových řad hnacích vozidel ČDC a procházejí také hlavními opravami. Provozovány jsou i ve dvojčlenném řízení.\n\nNa počátku 60. let byla zahájena elektrifikace československých tratí novou střídavou soustavou 25 kV / 50 Hz. Hlavním impulzem k tomuto kroku byla snaha o úsporu mědi (proti starší stejnosměrné soustavě) a celkově snazší údržba a technologická náročnost střídavého systému, podpořená také vyšším výkonem střídavých lokomotiv. Po prvních pokusech s lokomotivami řady E 479.0 (později S 479.0) a šestinápravové lokomotivě S 699.0 přišla od FMD (Federální ministerstvo dopravy) objednávka na sérii čtyřnápravových univerzálních lokomotiv, schopných provozu na tomto systému. Vývojem a výrobou byla opět pověřena plzeňská Škoda. \nPrvní stroj S 489.0001 (230.001) byl dokončen na jaře 1966 a poté předán do zkušebního provozu v lokomotivním depu Plzeň (důvod byl prostý - při případných poruchách nebyl daleko výrobní závod). Nová lokomotiva byla zajížděna na první elektrifikované trati do Nepomuku a Horažďovic na osobních i nákladních vlacích. Ještě téhož roku byla zahájena sériová výroba, která probíhala ve třech sériích do následujícího roku. Celkem bylo vyrobeno 110 lokomotiv, jež byly kromě Plzně přiděleny do Brna a Bratislavy. Poté byla ve výrobě nahrazena modernizovanou řadou 240 (S 499.0).\n\nPři vývoji řady 230 (S 489.0) byly využity zkušenosti ze staršího typu S 699.0. Jako materiál pro výrobu lokomotivní skříně byl opět použit sklolaminát a díky tomu lokomotiva získala poměrně neobvyklý design, jehož autorem je český designér Otakar Diblík. Rám a ostatní části lokomotivy jsou klasické ocelové. Proti výchozímu typu byl ale rám zkrácen a namísto třínápravových podvozků stroj stojí na obvyklých dvounápravových. Vedení dvojkolí je ojničkové, neobvykle je řešeno vypružení, kdy primární vypružení tvoří vinuté pružiny, sekundární je pak provedeno listovými pružinami. Pohon zajišťuje čtveřice trakčních motorů (pro každé dvojkolí jeden, o výkonu 770 kW). Regulace výkonu je prováděna spínáním odboček na primární straně transformátoru. \n\nKromě trojice dep, kam byly stroje dodány přímo z výroby (Plzeň, Brno, Bratislava) se později řada 230 rozšířila i do dalších služeben, podle toho, jak postupovala elektrifikace tratí. Deponovány byly také v Českých Budějovicích, Jihlavě a Chebu. Lokomotivy byly koncipovány jako univerzální, používaly se proto na všech typech vlaků, od rychlíků po nákladní vlaky (včetně postrkové služby, například ve sklonově náročném úseku Brno – Vlkov u Tišnova). Po vyrobení řady 242 se jejich působení soustředilo spíše do nákladní dopravy. V roce 1982 byly všechny stroje této řady soustředěny v depu Brno-Maloměřice. Díky tomu také po rozdělení Československa roku 1993 všechny stroje získaly České dráhy. O dva roky později byla část lokomotiv přesunuta do DKV Jihlava, s jeho zánikem v roce 1997 přešly pod DKV České Budějovice, odkud se poté vrátily zpět do Brna. \n\nPo roce 2000 začalo větší odstavování lokomotiv této řady v souvislosti s klesajícím objemem nákladní dopravy. Po oddělení nákladní dopravy do společnosti ČD Cargo roku 2007 přešly tyto stroje pod SOKV České Budějovice a Ostrava (pobočné depo Břeclav). Zbylých 5 lokomotiv zůstalo v majetku ČD a jsou určeny ke šrotaci. Po převodu do společnosti ČD Cargo bylo u velké části strojů zprovozněno mnohočlenné řízení a lokomotivy jezdí ve dvojicích. V srpnu 2008 vypsalo ČD Cargo výběrové řízení na opravu sedmi z osmi zrušených hnacích vozidel řady 230, jehož vítězem se stala společnost Pars nova. V prosinci téhož roku potom byla vozidla přistavena do opravy.\n\nPo rozdělení Českých drah je tak nasazení řady 230 v osobní dopravě prakticky vyloučeno, může se zde objevit pouze jako výpomoc v případě neschopnosti jiného hnacího vozidla nebo vysokého správkového stavu řady 242. Společnost ČD Cargo přistoupila i k rozsáhlejším opravám lokomotiv, které jsou tak opatřovány nátěrem v modrém firemním schématu a v rámci možností i modernizovány - některé stroje tak získaly např. světla z LED diod, klimatizační jednotky a další. Budějovické stroje vyrážejí v čele nákladních vlaků do všech směrů, na jihu zajíždějí až do pohraniční stanice Horní Dvořiště (kde předávají vlaky strojům řady 340), dále pak přes Plzeň a Cheb až Nového Sedla (uhelné vlaky ze Sokolovské pánve), objevují se i v Havlíčkově Brodě a Kutné Hoře. Břeclavským strojům patří nákladní doprava na hlavní trati Kutná Hora – Brno – Břeclav, se zájezdy do Bratislavy a Vyškova. Lokomotiva 230.065 byla pronajímána soukromé společnosti BRKS a byla k tomuto účelu i natřena do laku této firmy, pronájem však již skončil a stroj se vrátil do provozu ČD Cargo. Část strojů byla upravena i pro provoz v Maďarsku a od roku 2011 jsou pravidelně využívány v dopravě kontejnerových vlaků až do Budapešti (se strojvedoucími MÁV).\n\nRoku 2013 byla přistavena do opravy první vyrobená lokomotiva 230.001 a při této příležitosti zároveň opatřena historickým červenožlutým nátěrem. Nadále je běžně nasazována v nákladní dopravě, je s ní však počítáno jako s budoucím muzejním strojem.\n\nKonstrukčně téměř shodné lokomotivy továrního označení 46E byly také v letech 1965 až 1970 dodávány bulharským železnicím BDŽ (řada 42). Vyrobeno bylo celkem 90 kusů a v Bulharsku jsou ve větším počtu provozovány stále.\n\n\n"}
{"id": "307735", "url": "https://cs.wikipedia.org/wiki?curid=307735", "title": "Absorbance", "text": "Absorbance\n\nAbsorbance je veličina používaná ve fotometrii a spektrofotometrii. Udává, jak mnoho světla bylo pohlceno měřeným vzorkem. V literatuře se vyskytuje i termín extinkce E. Absorbance je bezrozměrná veličina.\n\nAbsorbanci lze definovat na základě transmitance jako\nkde\nZ definice transmitance vyplývají pro absorbanci vztahy\n\nPoslední vztah se označuje jako Lambertův-Beerův zákon. Praktickou výhodou jeho užití je, že absorbance je přímo úměrná koncentraci absorbující látky.\n\nZ výše uvedených rovnic plyne, že nulovou absorbanci bude mít vzorek, který nepohltí žádné světlo, absorbance 1 znamená, že vzorkem prošla právě jedna desetina světla, při absorbanci 2 právě jedna setina vstupujícího světla atd. Záporná absorbance by znamenala, že vzorkem prochází více světla než slepým vzorkem, zpravidla v důsledku hrubé chyby nebo nesprávného uspořádání pokusu.\n"}
{"id": "307737", "url": "https://cs.wikipedia.org/wiki?curid=307737", "title": "Thorn", "text": "Thorn\n\nThorn má více významů:\n\n\n\n"}
{"id": "307748", "url": "https://cs.wikipedia.org/wiki?curid=307748", "title": "Geosiphon pyriformis", "text": "Geosiphon pyriformis\n\nGeosiphon pyriformis je houba z oddělení Glomeromycota, která žije v symbiotickém vztahu se sinicemi \"Nostoc punctiforme\". Tento vztah je na pomezí lichenismu a arbuskulární mykorhizy, ale fakt, že vlákna houby pronikají dovnitř buněk sinic (endosymbióza), svědčí spíše o tom, že \"Geosiphon\" je příklad mykorhizy.\n\nVlákna houby rodu \"Geosiphon\" hledají sinice rodu Nostoc. Když je najdou, zahájí se na povrchu půdy tvorba „měchýřku“, který nakonec obalí buňku sinice. Sinice se brzy vzpamatují a začnou se dělit a bouřlivě fotosyntetizovat.\n\n\"Geosiphon\" se rozmnožuje pomocí výtrusů typu, který je charakteristický pro Glomeromycota.\n\n"}
{"id": "307750", "url": "https://cs.wikipedia.org/wiki?curid=307750", "title": "Pasírování", "text": "Pasírování\n\nPasírování (z něm. \"„passieren“\", jež pochází z fr. \"„passer“\" – procházet) je činnost, při které se ovoce, zelenina či jiné potraviny rozmělňují, promačkávají přes síto za účelem zbavení se hrubších částí, slupek, zrníček, vláken nebo hrudek. Používá se nejčastěji při přípravě omáček. Pokud nejsou na závadu rozmělněné hrubší části (chutí nebo konzistencí), lze pasírování nahradit rozmixováním mixérem.\n\nPodobnou činností, kdy získáváme pouze šťávu (nejčastěji z ovoce), je odšťavňování. \n\nPrůmyslově se tyto úkony provádějí na speciálních lisech. \n"}
{"id": "307752", "url": "https://cs.wikipedia.org/wiki?curid=307752", "title": "Kyllini", "text": "Kyllini\n\nKyllini ( ) je horský masiv nacházející se na severu poloostrova Peloponnes v Řecku. Jedná se o druhý nejvyšší masiv na poloostrově. Nejvyšší bod je zcela pustá náhorní plošina vrcholu Plakes (2374 m), ležící na jihovýchodě masivu.\n\nKyllini se nachází na za hlubokým údolím řeky Olbios, na hranicích regionálních jednotek Arkadie a Achaie na severovýchodě, střed pohoří leží v regionální jednotce Koryntia. Na jihu leží město Tripoli a na severu potom město Derveni.\n\nVelká část hor je neúrodná a skalnatá, ačkoli oblast pod 2000 m je velkou měrou zalesněná. Ve výšce 908 m se na úbočí hor nachází observatoř. Horský masív Killini má několik vrcholů. Na severu stoupá výběžek do výšky 1628 m, ve severovýchodě dosahuje pohoří výšky 2086 m. Jihozápadně od náhorní plošiny Feneos vystupuje další vrchol do výšky 1754 m. Na severozápadě pohoří kulminuje výškou 1793 m a to mezi dolinami řek Krathis na západě a Krios na východě.\n\nV pohoří Killini pramení několik řek. Všechny se vlévají do Korintského zálivu. na západně je to řeka Krathis. Na východě protéká řeka Krios. U města Derveni na pobřeží Korintského zálivu ústí řeka Zacholitikos. Největší řeka masivu je Sythas. Ústí řeky Sythas je mezi městy Xylokastro a Zevgolatio. Dvě další řeky tečou do jezera Stymfalia.\n\nVýchozím místem pro turistické výstupy v horách je město Trikala, z kterého jsou snadno dosažitelné dva bivaky, vhodné pro přenocování před túrami v nejvyšším patře masivu. Jednotlivé hřebeny masivu Killini jsou protkány množstvím značených turistických cest, po nichž je možno dosáhnout několika dalších vrcholů (např. Paranga).\n"}
{"id": "307761", "url": "https://cs.wikipedia.org/wiki?curid=307761", "title": "Žíhání (metalurgie)", "text": "Žíhání (metalurgie)\n\nŽíhání je druh tepelného zpracování kovů prováděné za účelem zlepšení některých vlastností jako je povrchová tvrdost a odstranění účinků některých operací (kalení, tváření). Provádí se zahřátím na „žíhací teplotu“ (500–1200 °C) a následným ochlazením na volném vzduchu nebo v hale při teplotě cca 20 °C.\n\n\n\nPoužívá se ke zlepšení obrobitelnosti u ocelí o obsahem uhlíku nad 0,4% (pod 0,4% C se obrobitelnost spíše zhoršuje, výjimku tvoří dílce tvářené zastudena, které se žíhají naměkko i při nízkém obsahu uhlíku.) Žíhání naměkko spočívá v ohřevu oceli na teplotu kolem A, výdrží na této teplotě 3-4hodiny (u legovaných ocelí i více) a pomalém ochlazování v peci. Tento postup má za následek přeměnu laminárního perlitu na perlit zrnitý, a tím zlepšení obrobitelnosti.\nŽíhání naměkko se provádí také před kalením nadeutektoidních nástrojových ocelí.\n\n\nProvádí se za účelem snížení vnitřního pnutí u dílců, které vznikají při předchozím tepelném zpracování, mechanickém zpracování, sváření, nebo tuhnutí odlitku ve formě. Zařazuje se obvykle po normalizačním žíhání, kdy mohou pnutí v dílci dotáhnout až 1/3 meze kluzu. Teplota žíhání je co nejblíže A, nesmí ji však překročit, obvykle se provádí za teplot 600-630°C s výdrží na teplotě 1-10hodin. Ohřev i ochlazování musí být pomalé.\n\nSpočívá v ohřevu ocelí tvářených za studena (obsah uhlíku do 0,5%) na teplotu, kdy se odstraní zpevnění vyvolané předchozím tvářením za studena. Při rekrystalizaci se mění vnitřní vazby mezi atomy, nemění se krystalická mřížka. Žíhací teploty mezi 550-700 °C, výdrž na teplotě 1 hodina a více, ochlazení na vzduchu. Používá se jako mezioperační žíhání při tváření za studena především u dílců s nízkým obsahem uhlíku.\n\nSlouží k vyrovnání chemických nestejnorodostí (nehomogenity), které vznikají při tuhnutí odlitků nebo ingotů. Žíhací teplota bývá vysoká obvykle 1100–1250 °C, výdrž na teplotě 10–15 hodin, v peci musí být ochranná atmosféra, aby nedocházelo k velkým ztrátám materiálu okujemi. Vlivem vysoké teploty velmi zhrubne zrno austenitu, což má za následek zhoršení vlastností ⇒ nikdy není konečným tepelným zpracováním.\n\nOhřev 30-50 °C nad A do oblasti austenitu, dostatečně dlouhá doba na této teplotě a ochlazování na klidném vzduchu. Slouží k odstranění nerovnosti struktury vzniklé předchozím zpracováním (výkovky, odlitky). Dochází ke zjemnění zrn austenitu a tím ke zlepšení mechanických vlastností, proto se používá u všech ocelí 12-16.\n\nSpočívá v austenizaci, následném rychlém ochlazení na teplotu 600-700 °C, za dobu aby se provedla přeměna zrn austenitu na ferit a perlit. Po skončení přeměny se ochlazuje libovolnou rychlostí na normální teplotu. Používá se někdy místo normalizačního žíhání nebo ke zlepšení obrobitelnosti.\n\nNěkdy je ale kroků víc než 3, tento postup se nazývá žíhací program.\n\n"}
{"id": "307764", "url": "https://cs.wikipedia.org/wiki?curid=307764", "title": "Sandra Schleret", "text": "Sandra Schleret\n\nSandra Schleret (* 26. června 1976 Innsbruck) je hlavní zpěvačka německé hudební skupiny Siegfried a po smrti Sabine Dünser také skupiny Elis. Byla také zpěvačkou rakouské skupiny Dreams of Sanity.\n\n"}
{"id": "307772", "url": "https://cs.wikipedia.org/wiki?curid=307772", "title": "Kathryn Sullivanová", "text": "Kathryn Sullivanová\n\nKathryn Dwyer Sullivanová (* 3. října 1951 v Patersonu, stát New Jersey, USA) je americká profesorka geologie, kosmonautka tří letů raketoplánem.\n\nPo základní a střední škole absolvovala Kalifornskou univerzitu v Santa Cruz, obor geofyzika. Na Dalhousieově univerzitě v kanadském Halifaxu absolvovala postgraduál. Do týmu kosmonautů NASA byla doktorka Sullivanová v lednu 1978 vybrána jako civilistka a astronautka specialistka..\n\nPoprvé letěla na Challengeru roku 1984 a tímto okamžikem se stala 151. kosmonautem Země, pátou mezi ženami. V posádce STS-41-B bylo šest lidí, velitel Robert Crippen, dále pak Paul Scully-Power z Austrálie, Marc Garneau z Kanady, z USA Kathryn Sullivanová, Sally Rideová, David Leestma a Jon McBride. Během osmidenního letu vypustili družici ERBS. Přistáli v pořádku na mysu Canaveral na Floridě.\n\nPodruhé letěla v raketoplánu Discovery na jaře 1990. Během pětidenního STS-31 letu vypustili Hubbleův vesmírný dalekohled (angl. \"Hubble Space Telescope\" – HST). Posádka: Loren Shriver, Charles Bolden, Bruce McCandless, Steven Hawley a Kathryn Sullivanová. Startovali na Floridě, přistáli na základně Edwards v Kalifornii.\n\nPotřetí a naposled letěla na raketoplánu Atlantis. Jeho posádka: velitel plk. nám. pěchoty Charles Bolden, pilotem pplk. USAF Brian Duffy, dále pak dr. Kathryn Sullivanová (ve funkci velitelky užitečného zatížení), kpt. David Leestma, Michael Foale, dr. Byron Lichtenberg a dr. Dirk Frimout, první Belgičan letící ve vesmíru. Tato osmidenní mise STS-45 sebou vezla laboratoř Spacelab a program byl naplněn řadou experimentů. Start a tentokrát i přistání bylo na Floridě.\n\n\nPo odchodu z NASA nedlouho po svém posledním letu se stala vědeckou pracovnicí v Národním úřadu pro oceán a atmosféru ve Washingtonu, D.C. a to do roku 1996. Poté nastoupila jako prezidentka a CEO vědecké organizace COSI (Center Of Science and Industry) v Ohiu, po roce 1999 pracovala u společností American Electric Power Co., Inc. a McDermott International, Inc., New Orleans.\n\n"}
{"id": "307776", "url": "https://cs.wikipedia.org/wiki?curid=307776", "title": "Nowa Huta (městská část)", "text": "Nowa Huta (městská část)\n\nNowa Huta () je osmnáctá a největší krakovská městská část (7 226,1 ha), ležící v nejvýchodnější části města. Má 61 748 obyvatel.\n\n"}
{"id": "307783", "url": "https://cs.wikipedia.org/wiki?curid=307783", "title": "Římskokatolická farnost Veverská Bítýška", "text": "Římskokatolická farnost Veverská Bítýška\n\nŘímskokatolická farnost Veverská Bítýška je územní společenství římských katolíků ve městě Veverská Bítýška s farním kostelem svatého Jakuba Staršího.\n\n\nFarní kostel svatého Jakuba Staršího byl postaven v letech 1771–1782 na místě již nevyhovujícího kostela z 15. století.\nO duchovních správcích farnosti před třicetiletou válkou jsou dochovány jen útržkovité zprávy. Přehled farářů veversko-bítýšských začíná Jiřím Havranským, který nastoupil do farnosti v roce 1638. Celkem 52 let, od roku 1667 do roku 1719 zde jako farář působil Valentin Bernard Jestřábský. Současným farářem je od září 2002 R. D. ThLic. Marek Hlávka.\n\nZ farnosti pochází řada duchovních, mj. brněnský kanovník Karel Orlita či olomoucký kanovník František Ehrmann.\n\nDlouholetou tradici má chrámový sbor. Farnosti Veverská Bítýška a Lažánky vydávají společný časopis Farník.\n\nOd roku 2018 vydává farnost stolní kalendář s katolickými slavnostmi i svátky. Cílem kalendáře je pastorační péče a sdílená farnost farníků z každého dobrého díla, které si tak připomenou. Tímto způsobem se také prohlubuje přátelství obou farností, které spravuje P. Hlávka - Veverské Bítýšky a Lažánek.\n\nV době adventu se v sobotu ráno konají v kapli Matky Boží na Veveří mše svaté se zpěvy rorátů.\n\nDnem vzájemných modliteb farností za bohoslovce a bohoslovců za farnosti brněnské diecéze je 25. březen. Adorační den připadá na 13. října.\n\nNa území farnosti se koná Tříkrálová sbírka. Při sbírce v roce 2016 se vybralo jen ve Veverské Bítýšce 74 305 korun. O rok později dosáhl výtěžek sbírky ve Veverské Bítýšce 85 003 korun, ve Hvozdci 12 400 korun, v Chudčicích 29 406 korun. Při sbírce v roce 2019 se ve Veverské Bítýšce vybralo 97 111 korun, ve Hvozdci 13 085 korun, v Chudčicích 34 809 korun.\n\n"}
{"id": "307785", "url": "https://cs.wikipedia.org/wiki?curid=307785", "title": "Seznam členů sedmnáctého Knesetu", "text": "Seznam členů sedmnáctého Knesetu\n\nTento článek je seznam členů 17. Knesetu, který byl zvolen 28. března 2006 a uveden do funkcí 4. května 2006.\n\nModrá barva značí, že je strana součástí vládní koalice, zatímco červená barva značí, že je strana v opozici.\n\n"}
{"id": "307788", "url": "https://cs.wikipedia.org/wiki?curid=307788", "title": "Frankenstein (rozcestník)", "text": "Frankenstein (rozcestník)\n\nJméno Frankenstein se obvykle vztahuje k různým aspektům románu, který v 19. století napsala Mary Shelleyová. Patří sem:\n\n\n\n\n\n"}
{"id": "307789", "url": "https://cs.wikipedia.org/wiki?curid=307789", "title": "Stéla", "text": "Stéla\n\nStéla (z řečtiny στήλη, stélé) je kamenný nebo dřevěný památník postavený na obětišti či náhrobku. Většinou se jedná o vztyčenou plochou desku, která je delší na výšku. Může být zdobena malbou nebo reliéfem. Často také nese nápis zmiňující základní údaje o zemřelém, především jméno a titul či funkci. Obdobným typem památníku sloupovitého tvaru je obelisk.\n\nV egyptologii je jako stéla označován širší okruh památek zahrnující i skalní nápisy.\n\n\n\n"}
{"id": "307795", "url": "https://cs.wikipedia.org/wiki?curid=307795", "title": "Systém uzamčení závěru", "text": "Systém uzamčení závěru\n\nUzamčení závěru bývá nutnost u výkonných samonabíjecích a samočinných zbraní.\n\nSystémy uzamčení závěru jsou nutností u výkonnějších zbraní. Důvodem jsou vysoké tlaky na nábojnici. V případě neuzamčeného dynamického závěru, který se otevírá už o okamžiku výstřelu, se nábojnice celou dobu neopírá o stěny nábojové komory a to by v případě vyšších tlaků výstřelu znamenalo riziko jejího prasknutí. V případě neuzamčeného závěru stačí přiměřený odpor váhy závěru a vratné pružiny, aby se závěr příliš neotevřel dokud střela neopustí hlaveň. Neuzamčený závěr se používá pouze u zbraní na méně silné náboje. Od ráže 9 mm Luger bývá nutnost závěr uzamknout z důvodu zachování nízké hmotnosti zbraně. Výjimkou jsou některé typy samopalů.\n\nZávěry:\n\n\n"}
{"id": "307796", "url": "https://cs.wikipedia.org/wiki?curid=307796", "title": "Pyrenejský horský pes", "text": "Pyrenejský horský pes\n\nPyrenejský horský pes (anglicky Pyrenean Mountain Dog) je velké, mohutně stavěné psí plemeno, určené původně k ochraně stád v horách. Je největším z řady navzájem si velmi podobných bílých pasteveckých psů, kteří pomáhali pastevcům v horách od Karpat až po Pyreneje. Mezinárodní kynologická federace (FCI) toto plemeno uznává a řadí jej do skupiny pinčové, knírači, plemena molossoidní a švýcarští salašničtí psi.\n\nV Pyrenejích je znám již od středověku, kdy byl využíván k ostraze zámků; jeho existence byla zdokumentována Gastonem Phoebem již ve 14. století. V 17. století sloužil také jako ceněný společenský pes, mimo jiné byl známý také ve dvoře Ludvíka XIV. První podrobný popis tohoto plemene v knize hraběte von Bylandt pochází z roku 1897. O deset let později byl založen první klub chovatelů a v roce 1923 nechal Spolek milovníků pyrenejských horských psů zapsat první oficiální standard plemene u SCC (). Dnešní standard plemene vychází ze standardu z roku 1923, od té doby byla provedena především upřesnění jeho znění, bez dalších změn.\n\nV Česku se toto psí plemeno chová poměrně běžně a zastřešuje jej zde Klub chovatelů málopočetných plemen psů a Klub pyrenejských plemen.\nPyrenejský horský pes je velký, silný, přitom však elegantní dlouhosrstý pes obdélníkového formátu. Ne příliš velká hlava s malýma, jantarově hnědýma očima a malýma zavěšenýma trojúhelníkovýma ušima. Hřbet široký a silný, hrudník široký, dlouhý, ne příliš hluboký. Končetiny silné, rovné, na zadní straně dobře osrstěné. Ocas dlouhý, bohatě osrstěný, v klidu nesený dolů, při vzrušení se stáčí nad hřbet. Hustá, silná srst může být zvlněná a na krku tvoří hřívu. Barva bílá, případně s šedými, žlutými či oranžovými znaky na hlavě, na uších, na kořeni ocasu. Znakům v barvě jezevčí šedé se dává přednost.\n\nJako ostatní francouzská pastevecká plemena má i pyrenejský horský pes paspárky. Je to jeden ze znaků plemene a jsou nezbytné pro uchovnění. Drápy se na paspárcích musí často stříhat, protože se neobrušují jako ty ostatní. Paspárky údajně pomáhaly při boji psa s medvědy či vlky a šestiprstý pes se může lépe pohybovat po hřbetech ovcí a překonávat bahnitý terén.\n\nJe to klidný, vyrovnaný a velmi trpělivý pes, jemuž je agresivita cizí. Svěřené území však dovede spolehlivě ochránit. Příslovečně věrný, oddaný rodině i dětem (viz kniha \"Bella a Sebastián\" od Cécile Aubryové, která byla i zfilmována). Tento mimořádně velký pes vyžaduje dostatek prostoru, nejlépe na rozlehlých venkovských usedlostech. Nezbytná je pravidelná péče o srst, aby nedocházelo k jejímu plstnatění. Hodí se k celoročnímu držení venku, i když i v domě se zahradou.\n\nJe snadné jej zaměnit s ostatními horskými pasteveckými plemeny (čuvačem, kuvaszem aj.), z nichž je však výrazně největší.\n\n"}
{"id": "307808", "url": "https://cs.wikipedia.org/wiki?curid=307808", "title": "Chillon", "text": "Chillon\n\nChillon je hrad ve švýcarském kantonu Vaud (Waadt), oblasti Vevey, nedaleko města Montreux v místě zvaném Veytaux-Chillon.\n\nHrad byl postaven ve 13. století a je jedním z nejzachovalejších středověkých evropských hradů. Poloha hradu v tomto místě byla v historii strategicky významná, protože ten, v jehož držení hrad byl, ovládal cestu okolo Ženevského jezera a mohl vybírat mýtné. Hrad patřil savojským hrabatům, která z něj vytvořila reprezentativní sídlo své doby vybavené krom jiného také pevným žalářem. Tento žalář pravděpodobně okusili roku 1348 Židé, kteří byli podezřelí z otrávení vody při morové epidemiii v přilehlém Villeneuve a roku 1530 François Bonivard, který se provinil přesvědčováním Ženevanů, aby se spolčili se Švýcary proti Savojsku.\n\nNa počátku 19. století hrad navštívili básníci George Gordon Byron a Percy Bysshe Shelley. Básníka Byrona návštěva inspirovala k napsání básně \"Vězeň chillonský\" a dodnes se zachoval básníkův podpis na třetím žalářním pilíři.\n\nVykopávky a archeologický průzkum na hradě a jeho okolí byly prováděny od konce 19. století. Archeologem, který se nejvíce zasloužil o tento průzkum, byl Naef Albert (1862–1936). Vykopávky a nálezy potvrzují, že toto místo bylo obydlené již od doby bronzové.\n\nSoučasná podoba hradu Chillon je výsledkem několika staletí postupné výstavby, úprav, rekonstrukcí a oprav. Skalní ostrov, těsně u břehu, na kterém je hrad postaven, má strategickou polohu, z níž je možno kontrolovat cestu severní a jižní Evropou.\n\nHistorii hradu ovlivnila tři hlavní období:\n\n\nVýslovná zmínka o hradu Chillon pochází z roku 1150. V této době byl hrad v držení hrabat ze Savoje. Tato hrabata měla spolu s pány z Blonay právo kontroly a vybírání mýtného na cestě podél jezera. Chillon nesl v této době název Castrum, což označovalo hrad s osadou.\n\nV průběhu 13. století savojská hrabata dobyla většinu území v oblasti Vaud (Waadt), které pak bylo rozděleno do několika malých částí. To znamenalo začátek nadvlády Savojů nad 2/3 území, dnešních francouzsky mluvících kantonů.\n\nOblast, kterou savoyové dobyli, leží na sever a na jih od Alp a měli pod kontrolou dvě hlavní cesty v západních alpách, konkrétně průsmyky Mont Cenis Pass (Mont Cenis) a Great Saint Bernard Pass (Grossen Sankt Bernhard). Tyto dva průsmyky spojující Itálii a severo-západaní Evropu se ukázaly jako velmi důležité zdroje příjmu při vybírání mýtného a tím i získávání materiálních a finančních prostředků. Již tehdy bylo položení hradu významné jak z hospodářského tak i strategického významu.\n\nV roce 1214 nechal Thomas I. Savojský (1189–1233) vystavět dva kilometry východně od Chillonu, v místě Villeneuve, celní stanici, sklady a obchodní přístav.\n\nDůležité rekonstrukce a práce na rozšíření hradu byly provedeny postupně v několika etapách, z podnětu hraběte Thomase I. Savojského a následně jeho čtyř synů, včetně Pierre II Savojského, pána hradu v letech 1255–1268. Prvně dohlížel na stavební práce duchovní Pierre Mainier z Chambery pro Pierre II. V době Philippa I. Savojského. Za dob jeho bratra a nástupce Pierreho, byly práce svěřeny do rukou Jacques de Saint-Georgese, zednického mistra a inženýra, který byl nejen architektem, ale i specialistou na vojenské objekty.\nRodina Savojů používá hrad jako příležitostné sídlo a to z důvodu správy velkého území, nad kterým musela vykonávat dohled. Trvale zde pobýval kastelán a soudní vykonavatel. Stěhovavý život Savojů byl vázán na střídání ročních období, neboť některé rezidence nebyly v zimních měsících obyvatelné, jiné byly svým umístěním spíše určeny pro lov. Savojové cestovali s velkým komfortem. Jejich doprovod byl velmi početný, včetně dělníků a úředníků. Na svých cestách s sebou převáželi i nábytek a zařízení. Důvodem byla nutnost vybavit místa, kde právě pobývali. Nepoužívané místnosti v objektech zůstávaly po jejich odjezdu prázdné a zavřené. V době nepřítomnosti panovníků spravoval hrad kastelán, obvykle šlechtic z Turína. Kastelán velel ozbrojené posádce, prosazoval zákon, vybíral clo, daně a panské poplatky.\n\nSavojské vévodství bylo během druhé poloviny 13. století rozděleno do několika oblastí. V této době výkon funkce kastelána na Chillonu převzal guvernér Chablais. Tímto došlo k tomu, že se tato oblast stala ve 14. století největším správním celkem turínských zemí. Zahrnovala hrady Vevey a Aigle, v Dolním Valaisu, a na jižním břehu Ženevského jezera (Evian a Thonon).\n\nHrad Chillon se stal důležitým správním a finančním centrem v severních zemí Turína ve správě Savojů. V této době byl i postaven severní trakt hradu. Jednalo se o administrativní část a pokladnici, která také sloužila pro uložení archivu. V pokladnici byly ukládány příjmy pocházející z okolních oblastí a celní stanice Villeneuve. Tyto příjmy nebyly posílány do státní pokladny v Chambery ale byly zde ponechány k financování vojska, stavebních a jiných prací.\nNa konci 14. století došlo ke změně, administrativní rozhodování a finanční správa byly přesunuty do Chambery a odtud bylo prováděno centrální řízení oblasti. Soudní dvůr zůstal v jiných rezidencích, jako je Le Bourget, Thonon nebo Ripaille.\nV roce 1436 se Amadeus VIII. (Amédée VIII 1391–1416) před svým zvolením papežem Felixem V., pokusil oživit dění na hradě. Nařídil architektu Aymonet Corniauxovi (tesaři, který byl zodpovědný za údržbu budov Chablais a Vaud) aby provedl rozsáhlé stavební úpravy a změny na vojenských objektech, horních částech hradeb a věží, které měly hradu vrátit jeho význam. Tímto však končí období rozkvětu hradu Chillon a je mu souzeno upadnout v zapomnění až do bernské doby.\n\n29. března 1536 bylo dobyta oblast Vaud a hrad Chillon. Ten byl ušetřen následkům Burgundské války a přešel do rukou Bernských.\n\nHrad se stal správním centrem Bailiwick Vevey a měl v něm trvalé sídlo soudní vykonavatel, člen Bernského patriciátu a také byl kapitánem Chillonu, protože zastupoval panovníka a vykonával jeho vůli.\nPůvodní rozdělení hradu na dvě části ztratilo na významu a prostory hradu byly přestavěny. Zároveň byly provedeny i úpravy obranného charakteru s ohledem na vývoj střelných zbraní.\n\nI přes dobrý stav hradu, byl tento v roce 1773 soudním vykonavatelem opuštěn, z důvodu izolovanosti od okolního dění a nepohodlí, a vykonavatel se přestěhoval do Vevey. Hrad nebyl již dále považován za významný z vojenského hlediska a byl dále používán ke skladování obilí a zboží. V roce 1785 padl návrh aby bylo celé severní křídlo proměněno ve velkou sýpku ale vzhledem k místní vysoké vlhkosti byl tento nápad zavrhnut.\n\nV lednu 1798, vlastenci z Vevey a Montreux obsadili hrad aniž by se setkaly s nějakým odporem. Hrad se stal národním majetkem v průběhu Vaudské revoluce a byl převeden do nového kantonu Vaud v roce 1803.\nZe začátku nebyly žádné snahy o rekonstrukci starých hradních budov a hrad byl strážen pouze dvěma policejními strážemi. Využití hradu spočívalo i nadále ke skladování, jako zásobárna prachu, munice, zbraní a vězení.\n\nNástup romantismu ve středověku způsobil znovuobjevení Chillonu. V roce 1762 publikoval Rousseau v románu La nouvelle Héloïse místa a informace o hradu, kde byl vězněn François Bonivard (1493–1570). Nicméně největší zvýraznění a proslavení hradu dosáhl básník Lord George Gordon Byron ve slavné básni vězně na Chillonu (The Prisoner of Chillon) v roce 1816. Jedná se o příběh vězně, který byl v opozici proti Savoyským a byl osvobozen Bernskými. Historická postava se stává symbolem svobody a jeho dny ve vězení dostávají duchovní rozměr.\n\nKrajina v okolí hradu, nebo obráceně, krajina v níž je hrad zasazen, odpovídá estetickým představám romantismu; malebná silueta, starobylé zdi s temnou minulostí a rámování siluetou hor; to vše omámilo spisovatele, malíře i návštěvníky.\n\nVaudské úřady však nesdílely nadšení romantismu a v letech 1836–1838 nechaly proměnit vnitřek hradu opět na skladiště zbraní a nakonec na novou věznici. I přes toto pokračoval zájem veřejnosti o návštěvu hradu a tak byly umožněny prohlídky hradu pod dozorem stráží, později s oficiálními průvodci.\n\nProhlídka hradu začíná na spojovacím mostě z 18. století mezi břehem jezera a hradem. Objednané skupiny mohou obdržet elektronického průvodce (vybrané jazyky), ke vstupence je k dispozici tištěná forma průvodce i v českém jazyce (!). Pohyb po hradu je volný s doporučením návštěvní trasy a není časově omezen. Vstup pro dospělého je CHF 12,50, pro děti do 15 let CHF 6 (léto 2018).\n\nV místnosti (30) se ve 30. letech 20. století scházeli členové Sdružení pro rekonstrukci Chillonu Sdružení založené v roce 1887 se s podporou kantonu Vaud staralo o rekonstrukci a provoz hradu do až roku 2002, kdy bylo toto sdružení nahrazeno Nadací hradu Chillon (Fondation du Chateau de Chillon).\n\n\n"}
{"id": "307809", "url": "https://cs.wikipedia.org/wiki?curid=307809", "title": "Týrání zvířat", "text": "Týrání zvířat\n\nTýrání zvířat je souborné označení pro lidskou činnost, během které je cíleně či nevědomky ubližováno zvířeti, je poškozováno jeho zdraví, dochází ke zhoršování životních podmínek, fyziologickému strádání, nemožnosti žít plnohodnotný život a podobně. Různé skupiny obyvatelstva chápou pojem týrání zvířat rozdílně a záleží na konkrétní situaci a kultuře, jak tyto projevy vůči zvířatům vyhodnotí, i když je to správné. Většinou převládá názor, že týrání zvířat je označení pro pochody, které mohou vést k trvalému poškození zdraví zvířete či v extrémních případech až k jeho usmrcení a to buď následkem přímého útoku na zvíře a nebo ke smrti vlivem zanedbání základní péče.\n\nAčkoliv jsou zvířata z právního hlediska pojímána v právních řádech mnoha států jako movité věci, zároveň se začíná od posledních desetiletí 20. století objevovat názor na jejich ochranu jako živé bytosti. Týrání zvířat se tak stává v mnoha zemích trestným činem, za který hrozí pachateli trest odnětí svobody v různé délce v závislosti na státě. V dalších zemích se jedná o přestupek, kde pachatel je povinen uhradit pouze škodu či pokutu. V dalších zemích nejsou zvířatům přisouzena žádná práva a tak se při špatném chování k nim nejedná o žádný přestupek. Legislativní pohledy na tyto činy vůči zvířatům jsou závislé na kulturním prostředí a aktivitách obyvatelstva, které se zasadilo o zavedení práv zvířat na základě mediálně známých případů.\n\nPráva zvířat respektive posuzování jejich týrání v kontextu legislativy je závislé i na definici zákona na jejich ochranu, který určuje, které skupiny jsou považovány za zvířata chráněná těmito zákony. V Česku jsou tak například chráněni pouze obratlovci, kteří dosáhli postembryonálního stádia.\n\nMnoho států po celém světě má ve své legislativě zakomponovány prvky chránící zvířata a zamezující jejích týrání. V USA je to například \"Cruelty to Animals Acts in the United States (2001)\", v Kanadě \"Animal Protection Laws of the USA & Canada (Third Edition)\" či \"Cruelty to Animals Acts\" ve Velké Británie, jehož základy byly položeny již v roce 1835 a postupně procházel novelizací. Obecně jsou zvířatům přisuzovány práva, že chovatel je povinen poskytovat jídlo, vodu, léčbu a že zvířata nesmějí být bezdůvodně vystavována bolesti či usmrcována bolestivým způsobem (či usmrcována vůbec vyjma povolených výjimek). Ve mnoha státech existují výjimky v závislosti na kulturní tradici země, takže za týrání zvířat není považována ve Španělsku korida či v některých asijských státech kohoutí či psí zápasy, dále pak norování, chov v zoologických zahradách, dostihy, ale i některé formy masového hospodářského chovu, kupírování uší a podobné zásahy.\n\nOchránci zvířat často argumentují, že ukazatelem vyspělosti každé kultury je skutečnost, jak se chová k ostatním živým bytostem v jejich okolí.. Tato argumentace však není zcela přesvědčivá, jelikož třeba na počátku 20. století existovaly nejpřísnější zákony na ochranu přírody v antihumanistickém a totalitním nacistickém Německu (viz kapitola Přísné zákony na ochranu zvířat - Nacistické Německo). Pro posílení práv zvířat a boji proti týrání zvířat bylo často založené na konkrétním případu lidského chování, které vyburcovalo veřejné mínění pro zlepšení životních podmínek zvířat. Některé státy světa jako Švédsko, Rakousko, Kostarika, Indie, Finsko a Singapur zakazují dokonce i využívání zvířat v zábavní sekci jako jsou zábavní pořady či cirkusy. Některé cirkusy již začaly reagovat na změny v přístupu obyvatelstva při využívání zvířat a zavádějí program bez jejich používání.\n\nZnámé případy se odehrály v 80. a 90. letech 20. století, kdy byly napadány výzkumné laboratoře se zvířaty, které byly v některých případech i zničeny či vážně poškozeny ve snaze upozornit veřejnost na špatné zacházení se zvířaty.\n\nNa počátku 20. století existoval nejpřísnější zákon na ochranu zvířat paradoxně v totalitním a antihumanistickém nacistickém Německu . V době, kdy v koncentračních táborech umírají v krutých podmínkách lidé, přijímá roku 1933 Německo nejtvrdší zákon na ochranu zvířat, jaký tehdy vůbec na světě existuje. Nacistické zákony na ochranu zvířat byly velmi detailně propracované a měly vysokou lékařskou a právní úroveň . Už v první verzi z roku 1933 je např. přísně postihováno týrání zvířat, je zakázáno užívání psů při honech, je regulována kastrace zvířat a je stanoveno maximální množství práce, které může být požadováno od zvířat na polích nebo v dolech. Další ustanovení omezovalo vědecké a lékařské experimenty na zvířatech, které se směly provádět jen výjimečně a s výslovným povolením ministerstva vnitra (přičemž v koncentračních táborech se samozřejmě prováděly drastické „vědecké“ pokusy na lidech zcela bez omezení). Na zákon z roku 1933 navazovala postupně celá řada dalších zákonů na ochranu přírody a zvířat, které byly vydávány a vylepšovány až do úplného konce režimu. Většina těchto zákonů byla údajně sestavena pod dozorem samotného Hitlera . Nesmírný důraz je v těchto zákonech kladen především na to, aby zvířata nepociťovala sebemenší bolest – ať už během chovu, při přepravě nebo třeba během porážky. V roce 1934 byl vydán lovecký zákon, který např. zakazoval v lesích kladení pastí a rovněž používání celé řady střeliva, jehož použití by mohlo zvěři způsobit nepřiměřenou bolest . Ohrožené druhy se nesměly lovit vůbec. Nacistické Německo se také stalo vůbec první zemí na světě, která v roce 1934 vydala zákon na ochranu vlků . Nacistický zákon na ochranu zvířat byl natolik propracovaný, že se s několika úpravami udržel v západních sektorech Německa až do roku 1974 . Přísný nacistický zákon o metodách zabíjení zvířat z roku 1933 zůstal dokonce v platnosti až do roku 1997 .\n\nVe Velké Británii je týrání zvířat kriminálním činem, u kterého hrozí maximální sazba až 5 let odnětí svobody na základě \"Cruelty to Animals Act\" z let 1835, 1949 nebo 1876. Známým případem v Británii se stala událost z konce 90. let 20. století, kdy skupina studentů umístila ježka do mikrovlnné trouby. Hlavní viník byl později potrestán 90 dny odnětí svobody. V roce 1824 zde byla založena také první společnost na ochranu zvířat Royal Society for the Prevention of Cruelty to Animals. Velká Británie zakazuje současně používání divokých zvířat v cirkusech.\n\nZvířata v Česku jsou chráněny na základě zákona na ochranu zvířat proti týrání, (novelizován zákonem č. 162/1993 Sb) který byl vydán v roce 1992 na popud mezinárodních předpisů Rady Evropy a Evropského společenství, který zakazuje jakoukoliv formu týrání divoce žijících i chovaných zvířat a současně i formu propagace jejich týrání pro všechny fyzické i právnické osoby na území státu. Ve smyslu tohoto zákona se rozumí zvíře jakýkoliv obratlovec vyjma člověka, nikoliv však plody nebo embrya těchto zvířat. Zákon ukládá všem osobám chránit zvířata před týráním. Ochranu zvířat zákon nařizuje provádět ministerstvu zemědělství České republiky a dalším příslušným orgánům jako je například Státní veterinární správa České republiky či místní úřady obcí. Tyto orgány provádějí kontroly při chování zvířat, přepravě, na jatkách či při laboratorním využívání zvířat. Koordinaci mezi jednotlivými orgány zajišťuje Ústřední komise na ochranu zvířat.\n\nUtrpení zvířete dle zmiňovaného zákona je jakýkoliv stav způsobený podnětem nebo zákrokem, kterého se nemůže zvíře samo zbavit a který zvířeti způsobuje bolest, zranění, zdravotní poruchu anebo smrt (jedná se o zákroky způsobující nepřiměřenou bolest prováděného zákroku, u smrti zvířete se rozlišuje usmrcení a utracení, které se provádí pokud možno bezbolestně). Naproti tomu například použití biče není obecně považováno za týrání zvířete, pokud při jeho použití nedojde ke vzniku modřin či poranění kůže zvířete. Za týrání je naproti tomu považováno využívání zvířat jako lákadla či zkoušet zvíře na jiném zvířeti, štvát zvířata proti sobě (vyjma potřeb při lovu) atd. Na území Česka jsou tak zakázány i zvířecí zápasy, které jsou v některých jiných zemích běžné (např. kohoutí zápasy).\n\nNově týrání zvířat řeší § 302 Zákona č. 40/2009 Sb.(trestní zákoník), který stanovuje, že kdo týrá zvíře zvlášť surovým nebo trýznivým způsobem, nebo surovým nebo trýznivým způsobem veřejně nebo na místě veřejnosti přístupném bude potrestán odnětím svobody až na dvě léta, zákazem činnosti nebo propadnutím věci nebo jiné majetkové hodnoty. Odnětím svobody na šest měsíců až tři léta nebo zákazem činnosti bude pachatel potrestán, byl-li za čin uvedený v odstavci 1 v posledních třech letech odsouzen nebo potrestán, nebo způsobí-li týranému zvířeti takovým činem trvalé následky na zdraví nebo smrt. Odnětím svobody na jeden rok až pět let bude pachatel potrestán, spáchá-li čin uvedený v odstavci 1 na větším počtu zvířat.\n\nV Česku jsou zvířata částečně chráněna i v rámci dalších zákonů, kdy usmrcení zvířete může být např. považováno za poškození cizí věci. V případě zjištění porušování práv zvířat je kontrolní orgán schopen zahájit správní řízení, které může vést k udělení pokuty, odebrání zvířat, či k podání podnětu k trestnímu stíhání zodpovědné osoby. Při správním řízení může být pachateli uložena pokuta ve výši 50 000 Kč či při opakovaném provinění 200 000 Kč. Od roku 1992 do roku 2004 bylo v Česku za týrání zvířat odsouzeno celkem 221 osob. V roce 2007 bylo za týrání zvířat odsouzeno 17 lidí, což je čtyřikrát více než v roce 2006.\n\nZe statistik vychází, že v Česku jsou nejtýranějšími zvířaty psi, kočky a hospodářský dobytek.\n\nV roce 2008 se stala mediálně známou kauzou v Česku událost, kdy skupina mladistvých lidí utýrala kočku v Morávce v červenci 2006, když ji nejprve opili alkoholem a později na ní poštvali bojové plemeno psa a na závěr jí Valdemar Kostka (jediný odsouzený v celém případu na 120 hodin veřejně prospěšných prací) šlápl na hlavu. Celý čin si skupina nahrávala a videozáznam zveřejnila anonymně na internetu, což vedlo nakonec k jejich obvinění a k odsouzení jednoho z nich. Lidé ze sdružení Lovci bestií identifikovali účastníky akce a předali jejich jména policii.\n\nExistuje široká škála důvodů, proč lidé týrají zvířata a jejich jednoduchý popis není zcela možný. Každý typ týrání zvířete je jiný a prováděn jinak s jinými úmysly. Často se ubližování zvířat rozděluje na dvě skupiny: \"aktivní\" a \"pasivní\".\n\n\"Pasivní týrání zvířat\" je definováno jako týrání z nedbalosti, které vede k zanedbávání péče o zvíře. Může se jednat například o hladovění zvířete, dehydrataci, neposkytnutí zdravotní péče infikovaným či nemocným zvířatům, ustájení v nevyhovujících podmínkách (horko, zima, vlhko atd.), parazitické infekce atd. Tyto procesy mají za následek pozvolné oslabování zvířete a podlamování jeho zdraví. Zvíře může za těchto podmínek umírat několik dní, až týdnů, což prodlužuje jeho utrpení. Vyšetřování těchto činů často ukazuje, že majitel zvířete začne zvíře ignorovat a přestane se o něj starat, což může vést až k jeho uhynutí. V těchto případech je často zvíře majiteli odebráno a dáno do útulku, kde se mu dostane odpovídající zdravotní či jiné péče a případně se najde nový majitel, který by se o zvíře staral.\n\n\"Aktivní týrání zvířat\" je definováno jako činnost, kdy člověk vědomě a záměrně trápí, zraňuje, či nevhodně usmrtí zvíře následek události, která nebyla \"přirozená nehoda\". Lidé, kteří schválně a vědomě ubližují zvířeti jsou nejčastěji veřejně medializování a předpokládá se, že za jejich chováním je nějaká psychická porucha (jako např. projevy sadismu, či zoosadismu) a tyto osoby mohou být nebezpečné pro společnost.\n\nČást veřejnosti (převážně na Západě) postupně tlačí na politiky, aby garantovala zvířatům práva a tvrději postihovala špatné nakládání s nimi, či jejich týrání. Tyto snahy vedou k přitvrzování postihů za týrání zvířat a boj za jejich lepší právní ochranu. Veřejnost je zpravidla vyburcována k projevům nesouhlasu mediálně známými případy jako např. v Česku utýrání kočky v Morávce a nebo zneužívání zvířat v laboratořích pro kosmetické účely.\n\nAktivisté za práva zvířat se snaží veřejnost a politiky upozorňovat na týrání zvířat záběry utýraných zvířat, které často bývají naturalisticky velmi drastické a v některých případech jsou tyto záběry získány i nelegálním proniknutím do objektu. Mezi nenásilné akce se řadí nátlakové akce, bojkoty zboží vyráběné firmou využívající zvířata, petice či demonstracemi. Na světě se nachází celá řada organizací, které se snaží proti týrání bojovat jako např. česká Lovci bestiím či americká PETA působící po celém světě.\n\nVyjma nenásilných akcí, které se soustřeďují převážně na upozorňování týrání zvířat se vyskytují i organizace, které využívají přímou akci proti laboratořím, chovným stanicím či místům, kde jsou zvířata týrána. Jejich členové nelegálně útočí na objekty, do kterých následně pronikají a \"osvobozují\" zvířata ze zajetí. V některých případech jsou odváženy do odpovídajícího místa pobytu , v jiných pak vypouštějí tyto osvobozená zvířata do volné přírody, což se stává často terčem odborné kritiky, jelikož vysoký výskyt zvířat (např. norků) může rozvrátit ekosystém či zvířata nejsou schopna ve volné přírodě přežít a tak dochází k úhynu jedinců hlady.\n\nV extrémních případech skupina ničí vybavení objektu, či přímo samotný objekt. Velmi časté jsou případy žhářství. Tyto organizace se dopouštějí řady trestných činů, které obhajují etickými cíli.\n\n\n"}
{"id": "307814", "url": "https://cs.wikipedia.org/wiki?curid=307814", "title": "Koprivnica (rozcestník)", "text": "Koprivnica (rozcestník)\n\nNázev Koprivnica má více sídel:\n\n\n"}
{"id": "307820", "url": "https://cs.wikipedia.org/wiki?curid=307820", "title": "Základní zákon: Kneset", "text": "Základní zákon: Kneset\n\nZákladní zákon: Kneset (hebrejsky je základním zákonem Izraele, který upravuje pravomoci Knesetu, izraelského parlamentu, a pravidla, podle kterých je Kneset volen. Zákon byl přijat v roce 1958 a novelizován v roce 1987.\n\nZákon o Knesetu mimo jiné stanoví, že sídlem Knesetu je Jeruzalém a že se Kneset skládá ze sto dvaceti členů volených poměrným volebním systémem na čtyřleté volební období.\n\nNíže uvedené jsou vybrané pasáže zákona o Knesetu:\n\n"}
{"id": "307822", "url": "https://cs.wikipedia.org/wiki?curid=307822", "title": "Fiat Ritmo", "text": "Fiat Ritmo\n\nFiat Ritmo byl malý osobní automobil vyráběný firmou Fiat mezi lety 1978–1988. V USA a Velké Británii byl prodáván pod názvem Fiat Strada. Celkem bylo vyrobeno více než 1 790 000 kusů. Byl to jeden z prvních vozů s pětistupňovou převodovkou. Později byla nabízena i automatická převodovka. Jméno Ritmo bylo použito v roce 2007 v Austrálii pro nový Fiat Bravo.\n\nPředstavila se v roce 1978 v Turíně. Design měl na svědomí Bertone. Vůz si získal oblibu zejména díky příznivé ceně oproti konkurenci. Vyráběla se také sportovní verze Abarth 130 TC o výkonu 96 kW s maximální rychlostí 195 km/h. Ten měl designové prvky odlišující ho od sériové verze a byl vybaven sportovními koly.\n\nDruhá generace se odlišovala zejména v přední a zadní partii. Vozidlo získalo masku chladiče s otvory a druhý pár kulatých světel. Pokračovala i výroba sportovní verze Abarth s výkonem 96 kW. Sportovní motor byl plněn dvěma karburátory Weber či Solex. Z klidu na 100 km/h zrychlil za 8 sekund. Další karosářskou variantou byl model Ritmo Cabrio s designem od společnosti Bertone. V ČR je verze Ritmo Cabrio známá například z filmu Slunce, seno, erotika z roku 1991, ve kterém se projíždějí Italové Bernardo (v podání Martina Dejdara) a Vincenzo (v podání Oldřicha Kaisera) právě ve Fiatu Ritmo Cabrio.\n\nV roce 1985 prošlo Ritmo drobným faceliftem. Vůz v pětidveřové verzi získal nové aerodynamičtější kliky. Nové tvary měly i nárazníky a plastové lišty pocházející z modelu Regata. Objevil se i nový dieselový motor stejný jako v modelu Uno. V roce 1988 byla výroba modeu Ritmo nahrazena modelem Tipo.\n\nLicenční výroba Fiatu Ritmo probíhala i v Barceloně v automobilce Seat. Výroba probíhala v letech 1979–1982 pod názvem Seat Ritmo. Po vypršení licence probíhala výroba až do roku 1986 pod názvem Seat Ronda.\n\nPohon předních kol, nezávislé zavěšení kol na příčných ramenech. Vpředu vinuté pružiny, vzadu příčná listová pera. Maximální rychlost 160 km/h, spotřeba 9 litrů na 100 km.\n\n\n"}
{"id": "307824", "url": "https://cs.wikipedia.org/wiki?curid=307824", "title": "Villanueva de los Infantes", "text": "Villanueva de los Infantes\n\nVillanueva de los Infantes je obec ve Španělsku, patří do provincie Ciudad Real, která je součástí autonomní oblasti Kastilie-La Mancha. Počet obyvatel: 7914 (2005). Oblast je známa pro kvalitní víno (je součástí vinařské oblasti La Mancha, 30km odsud se nachází velmi známé vinice ve Valdepeñas) a kvalitní sýr manchego. Klima je středomořské ovlivněné umístěním obce ve vnitrozemí Pyrenejského poloostrova. Jde o oblast převážně zemědělskou.\n\nVyrůstal zde Svatý Tomáš z Villanovy, pobýval zde Lope de Vega a Cervantes, zemřel zde Francisco de Quevedo.\n"}
{"id": "307828", "url": "https://cs.wikipedia.org/wiki?curid=307828", "title": "Šifrování SGC", "text": "Šifrování SGC\n\nŠifrování SGC (Server-Gated Cryptography) je rozšířením protokolu SSL, které bylo vytvořeno kvůli exportnímu omezení vlády USA pro použití silného šifrování mimo území USA. Do roku 2000 proto bylo používáno internetovými prohlížeči slabé šifrování (40/56 bitů). Některé bankovní operace, ale vyžadovaly vyšší úroveň šifrování. Internetové prohlížeče firem Netscape a Microsoft byly ale dodávány se standardně vypnutým silným šifrováním. Omezený počet „schválených“ certifikačních autorit pak byl oprávněn vydávat zvláštní certifikáty pro webové stránky schválených organizací, které mohly v těchto prohlížečích odemknout silné šifrování a umožnit bezpečnou komunikaci pro tyto operace.\nOd ledna 2000 bylo exportní omezení silného šifrování z velké míry odstraněno a aktuální prohlížeče jsou schopny běžně užívat silné šifrování. SGC certifikáty jsou v současnosti schopny využít silnější šifrování i u starších prohlížečů. Pokud je silné šifrování pro některou aplikaci nutné, je alternativou k používání SGC certifikátů nakonfigurovat webové servery tak, aby odmítly prohlížeče používající slabé šifrování a doporučily jejich aktualizaci.\n"}
{"id": "307830", "url": "https://cs.wikipedia.org/wiki?curid=307830", "title": "Pjotr Ivanovič Bagration", "text": "Pjotr Ivanovič Bagration\n\nPrinc Pjotr Ivanovič Bagration (: \"Пётр Иванович Багратион\", : \" პეტრე ბაგრატიონი \"; 10. července 1765 — ) byl ruský šlechtic a voják, který pocházel z gruzínského rodu Bagrationů a který se stal ruským generálem v době napoleonských válek.\n\nNarodil se v roce 10. července 1765 v Kizljaru v Dagestánu (severní Kavkaz). Jeho otcem byl gruzínský princ plukovník Ivan Bagration. Jeho bratr Roman (Revaz) byl také důstojník ruské armády. Jeho manželka Kateřina Skavronská patřila k četným milenkám Metternichovým.\n\nDo ruské armády vstoupil v roce 1782 a sloužil v oblasti Kavkazu. Zúčastnil se bitvy o Očakov během rusko-turecké války v roce 1788 a polské kampaně v roce 1794. Zúčastnil se též kapitulace Brescie ve vojsku Alexandra Suvorova v roce 1799.\n\nJeho hlavní dějinnou epochou se staly napoleonské války.\n\nV roce 1805 byl velitelem předvoje ruské Podolské armády, vedené Kutuzovem. Tato armáda měla za úkol posílit rakouskou armádu v Bavorsku, která se pod velením arcivévody Ferdinanda a jeho generálního ubytovatele podmaršálka Macka soustřeďovala v oblasti města Ulm a defenzivně manévrovala před Napoleonovou Velkou armádou, která sem spěchala z pobřeží kanálu La Manche s cílem obsadit Vídeň. Napoleon chtěl své protivníky porazit odděleně, 20. října se mu vzdali Rakušané u Ulmu, dalším protivníkem měla být Podolská armáda, která dorazila jen do města Braunau v Rakousku. Ulmská kapitulace donutila Kutuzova změnit plány, nemohl se měřit s početně silnějšími Francouzi, bylo nutno ustoupit. Z Bagrationova předvoje se stal zadní voj, který tento ústupový manévr po břehu Dunaje zajišťoval. U Schöngrabernu (Francouzi říkají u Hollabrunnu), pozdržel dotírající francouzské jednotky a získal tak čas nutný k dalšímu ústupu. Bagrationův sbor odrážel po celý 16. listopad francouzské útoky (francouzského jezdectva maršála Murata a 5. armádního sboru Lannesova). Následně se pak musel před velkou převahou francouzských vojsk stáhnout, nicméně úkol splnil.\n\nBagration se zúčastnil i zbytku tažení, ústupu k Olomouci a následného ofenzivního postupu k Brnu, který vyvrcholil neúspěšnou bitvou u Slavkova 2. prosince 1805. Bagration zde velel svému sboru na pravém křídle spojenecké rusko-rakouské armády. Weyrotherovým operačním plánem pro bitvu mu byla přiřknuta jen okrajová úloha, měl svádět defenzivní boje a zaútočit až v momentu, kdy již bude bitva rozhodnuta na levém křídle a ve středu. Ve skutečnosti však svedl Bagration izolovanou bitvu s Lannesovým francouzským armádním sborem. Toto střetnutí, ačkoliv relativně úspěšné, nemělo na celkový průběh bitvy vliv (byl zde smrtelně zraněn jediný francouzský generál, který padl u Slavkova - brigádní generál Roger Valhubert). Po zhroucení středu spojenecké sestavy hrozilo Bagrationovu sboru reálné nebezpečí obklíčení. V té době na bojiště dorazily od Olomouce dvě baterie těžkých kanónů rakouského majora Frierenbergera a umožnili mu spořádaný ústup po silnici k Rousínovu.\n\nV letech 1806-1807 se účastnil jako sborový velitel v ruské armádě války s Napoleonem. V armádě Bennigsenově velel armádnímu sboru u Friedlantu.\n\nPoté následovala krátká epizoda ve Finské válce v roce 1808.\n\nV roce 1812 velel 2. západní armádě a svedl zde obrannou bitvu u Mogileva (23. července 1812). Dne 7. září 1812 došlo k tragické bitvě u Borodina, v níž velel levému křídlu a byl těžce zraněn. Traduje se, že jej francouzská kule zasáhla v momentu, kdy se postavil na ruská opevnění, aby lépe viděl postup francouzské pěchoty, která v sevřených šicích postupovala proti střílejícím ruským dělům. Zvolal prý: „Bravo! Bravo!“ a pak se zhroutil zpět, smrtelně zraněn. Zemřel o pět dní později ve vesnici Simi, patřící jeho tetě. Přímou příčinou smrti byla otrava krve, které se nepodařilo zabránit ani provedenou amputací. V této době byla podobná smrt běžná, často i lehká zranění, která život přímo neohrožovala, končila otravou krve a smrtí.\n\nŽivotní osudy tohoto ruského generála zpracoval gruzínský režisér Giuli Čochonelidze v životopisném snímku Bagration z roku 1985. Titulní roli vytvořil sám režisér filmu, který se ve stejné roli představil i v Bondarčukově zfilmované podobě Tolstého Vojny a míru. Čochonelidze se i osobně o Bagrationa zajímal a studoval jeho životopis.\n\nCar poctil bojiště u Borodina svou návštěvou a vyjádřil pýchu nad takovým hrdinou. Jeho jméno bylo použito také pro krycí název Běloruské útočné operace Rudé armády proti Wehrmachtu v průběhu 2. světové války. Šlo o vůbec největší bitvu dějin, měřeno počty vojsk a nasazené techniky. Skončila totální porážkou nacistické armády a ve svém důsledku přispěla i k úspěchu spojeneckého vylodění v Normandii, neboť byla zahájena krátce po vylodění spojenců a znemožnila hitlerovskému velení efektivně přesouvat vojska.\n"}
{"id": "307836", "url": "https://cs.wikipedia.org/wiki?curid=307836", "title": "Albacete", "text": "Albacete\n\nAlbacete je město v jihovýchodním Španělsku, hlavní město stejnojmenné provincie, jedné z pěti v autonomním společenství Kastilie-La Mancha.\n\nMěsto se nachází 278 km jihovýchodně od Madridu. Podle informací z roku 2006 zde žije 161 508 obyvatel; město je tedy zdaleka největším městem v Kastilii-La Manche.\n\nAlbacete je společně s městem Ciudad Real sídlem jednoho z největších kampusů regionální univerzity nesoucí název Universidad de Castilla-La Mancha. V současnosti zde studuje zhruba 10 000 studentů.\n\n\n"}
{"id": "307838", "url": "https://cs.wikipedia.org/wiki?curid=307838", "title": "Samaritánská výslovnost hebrejštiny", "text": "Samaritánská výslovnost hebrejštiny\n\nSamaritánská výslovnost hebrejštiny je unikátní mezi ostatními způsoby výslovnosti hebrejštiny. Od běžné hebrejštiny se liší v následujících bodech:\n\nSamaritánská výslovnost původně neznala tiberiadský systém vokálů užívaný v biblické a moderní hebrejštině.\n\n"}
{"id": "307843", "url": "https://cs.wikipedia.org/wiki?curid=307843", "title": "Klouzavost", "text": "Klouzavost\n\nKlouzavost letadla je poměr mezi vzdáleností, do které letadlo doklouže z dané výšky, a touto výškou. Klouzavost 20 znamená, že letadlo dokáže doletět z výšky 1000 metrů na vzdálenost 20 kilometrů.\n\nKlouzavost je daná tzv. \"aerodynamickou jemností\" letadla, což je poměr mezi jeho součinitelem vztlaku cy a součinitelem odporu cx. Tito součinitelé závisejí na jeho tvaru. Klouzavost nezávisí na hmotnosti letadla. Při vyšší hmotnosti bude klouzavost ve stejném režimu stejná, ale zvýší se rychlost letu a opadání (což je důvod, proč se ve výkonných kluzácích používá za vhodných termických podmínek vodní přítěž).\n\nKlouzavost je zásadním parametrem kluzáků, ale měl by jí přibližně znát i pilot motorového letounu pro případ nouzového přistání po vysazení motoru.\n"}
{"id": "307845", "url": "https://cs.wikipedia.org/wiki?curid=307845", "title": "Kevin Michael Reed", "text": "Kevin Michael Reed\n\nKevin Michael Reed (* 23. září 1979 New Haven, Connecticut, Spojené státy) je americký fotograf.\n\nKevin Michael Reed působí v New Yorku a Miami. Vyrostl v zábavním průmyslu a vynikal ve výtvarného umění: od herectví po tanec, osvětlování scény nebo i samotné režii. Od svých dvou let vystupoval na nejrůznějších pódiích a získal mnoho mezinárodních ocenění a cen za tanec a zpěv. Automobilová havárie ho však přiměla opustit pódium a vzdát se herectví. Vyrostl takřka s fotoaparátem v ruce - dokumentoval své cesty, zážitky a prostředí z hereckých a uměleckých kruhů po dobu několika let a fotografování se po čase stalo Kevinovým hlavním zájmem a aktivitou. \nKrátce po dokončení střední školy dostal nabídku práce u reklamní společnosti \"McMillen Advertising Corporation\" (MAC). Během prvního roku se ve společnosti vypracoval až do vedoucí pozice. Poté co z MAC odešel, pracoval jako mediální odborník ve \"VentureDirect Worldwide\", newyorské marketingové firmě. Kevin věří, že jeho zkušenosti s reklamou, které nabyl ve svých předchozích zaměstnáních, mu dnes dopomáhají k tak úspěšným snímkům, prostřednictvím kterých je schopen oslovit cílenou skupinu klientů a prodat jim daný produkt. V roce 1999 Kevin odešel z korporátního světa, aby se plně věnoval své vášni pro fotografii. Dnes pracuje v New Yorku, Miami a na svých cestách za fotografií procestoval celý svět.\nJeště před otevřením svého vlastního foto studia v Orlandu, absolvoval Kevin Mid-Florida Technical Institute's Commercial Photography Program – Program Floridského Technického Institutu Reklamní Fotografie. Taktéž studoval fashion a komerční fotografii na newyorském Fashion Technology institutu. \n\nJe členem American Society of Media Photographers (ASMP) – Amerického Sdružení Mediálních Fotografů, Professional Photographers of America (PPA) – Profesionálních Amerických Fotografů, Advertising Photographers of America (APA) – Americké Reklamní Fotografie, National Association of Photoshop Professionals (NAPP) – Národního Sdružení Profesionálních Uživatelù Photoshopu a mnohých dalších profesionálních organizací.\n\nMezi Kevinovy klienty patří: „The Cool Book\", Supermodels Unlimited Magazine, Sinar Bron Imaging, AURA Fashions by Hila Ohana, WRecords Fashions, Gambino Apparel Group, Henri's Cloud Nine, Innotech Systems, Mimz NYC a McMillen Advertising Corporation. Také natočil televizní reality show, kterou koprodukoval a sám režíroval. V prosinci 2007, fotografoval Miss USA 2007 Rachel Smith na titulní stránku časopisu Supermodels Unlimited Magazine a začátkem roku 2008 se stal fashion editorem tohoto časopisu.\n\n"}
{"id": "307847", "url": "https://cs.wikipedia.org/wiki?curid=307847", "title": "Landes (departement)", "text": "Landes (departement)\n\nLandes (okc. \"Lanas\") je francouzský departement ležící na jihozápadě Francie v regionu Nová Akvitánie. Název departementu je odvozen od lesa \"Landes\".\n\nMěsta nad 10 000 obyvatel (2007):\n\nLandes je jedním z 83 departementů vytvořených během Francouzské revoluce 4. března 1790 aplikací zákona z 22. prosince 1789.\n\n\n"}
{"id": "307849", "url": "https://cs.wikipedia.org/wiki?curid=307849", "title": "Němá barikáda (rozcestník)", "text": "Němá barikáda (rozcestník)\n\nNěmá barikáda má více významů:\n"}
{"id": "307850", "url": "https://cs.wikipedia.org/wiki?curid=307850", "title": "Štíhlost křídla", "text": "Štíhlost křídla\n\nŠtíhlost křídla letadla je u křídla poměr mezi jeho rozpětím a hloubkou, určuje se výpočtem jako podíl jeho plochy a rozpětí (resp. druhé mocniny rozpětí a plochy).\n"}
{"id": "307853", "url": "https://cs.wikipedia.org/wiki?curid=307853", "title": "Ferrari Sigma", "text": "Ferrari Sigma\n\nFerrari Sigma nebo také Pininfarina Sigma Grand Prix je prototypem bezpečného vozu formule 1 týmu Scuderia Ferrari, který měl premiéru v roce 1969.\n\nV 60. letech se vývoj formule 1 soustředil především na zvyšování výkonu motoru a zlepšovaní jízdních vlastností vozu, bezpečnost pilota byla druhořadou záležitostí. To vše vedlo k mnoha nehodám, které končili tragicky. V roce 1966 byl dán podnět k založení asociace za bezpečnější formule a v roce 1968 byl vytvořen program z popudu Scuderia Ferrari a karosářské společnosti Pininfarina, kteří ve spolupráci s vědci a odborníky ohledně bezpečnosti vozu založili projekt Sigma.\n\nV projektu byly použity všechny dostupné komponenty tehdejší formule 1, pohonnou jednotkou byl vidlicový 12 válcový motor Ferrari 255C o objemu 3000 cc a výkonu 400 koňských sil. Inovací byla strana struktury karosérie, která poskytovala bezpečnostní deformační zóny jak při čelním nárazu tak nárazu z boku. Dalším bezpečnostním prvkem byl teleskopický sloupek řízení, který zamezoval poranění hrudníku pilota, dále vícevrstvé palivové nádrže, integrovaný hasicí systém a speciální blatníky za zadními koly, které měli zabránit najetí na zadní kola vozu. Prostor pilota byl vybaven šesti bodovým bezpečnostním pásem, který poutal nejen tělo pilota, ale i jeho přilbu. (tak jako dnes systém HANS)\n\n\n"}
{"id": "307854", "url": "https://cs.wikipedia.org/wiki?curid=307854", "title": "Jakub František Stuart", "text": "Jakub František Stuart\n\nJakub František Stuart (10. června 1688 Londýn – 1. ledna 1766 Řím), zvaný také Starý pretendent, byl v letech 1701–1766 jakobitský uchazeč (pretendent) o trůn Anglie, Skotska a Irska. Katolickou církví a katolickými panovníky v Evropě byl uznán de iure králem Anglie, Skotska a Irska; de facto jako takto uznaný král přijal jméno Jakub III. (pro Anglii) a Jakub VIII. (pro Skotsko). Ve Velké Británii však vládli králové z hannoverské dynastie a nároky a tituly Jakuba Františka nebyly nikdy uznány, takže celý svůj život prožil v exilu.\n\nJakub František se narodil v Londýně jako syn anglického, skotského a irského krále Jakuba II. z rodu Stuartovců a jeho druhé manželky Marie Beatrice d'Este. Ještě v roce svého narození se Jakub František ocitl i se svými rodiči ve vyhnanství ve Francii. Katolická exilová královská rodina se po svém útěku usadila s celým dvorem a svými příznivci na zámku Saint-Germain, který dostala k užívání od svého příbuzného, francouzského krále Ludvíka XIV. Po smrti otce Jakuba II. roku 1701 se Jakuba Františka a jeho mladší sestry Luisy Marie Teresy Stuartovny ujal Ludvík XIV., který se postaral o další výchovu a vzdělání obou dětí ve svém královském paláci ve Versailles.\n\nPo uzavření utrechtského míru (roku 1713) mezi Francií a Anglií, byl Jakub František nucen v rámci mírových dohod opustit Francii a přesídlil do Lotrinska. O dva roky později odešel do Skotska, kde se postavil do čela nezdařeného povstání proti hannoverské dynastii. Po útěku ze Skotska mu roku 1716 papež propůjčil k užívání město Avignon. Ale i Avignon se nepřátelům Stuartovců zdál být příliš blízko Londýnu a tak je roku 1717 Jakub František nucen putovat i se svými příznivci ještě více na jih – do Itálie. Italská města a státy přijímaly katolíka Jakuba Františka Stuarta srdečně a často i s ceremoniálem náležejícím právoplatným panovníkům. Vřele byl uvítán také u svých příbuzných v Modeně, rodném městě své matky. V červnu 1717 mu papež nabídl jako nové sídlo město Urbino a poskytl Jakubovi i další finanční podporu. S pomocí španělského krále Filipa V. se Jakub František pokouší roku 1717, a pak znovu roku 1719, vyvolat povstání ve Velké Británii, ale oba pokusy končí opět naprostým neúspěchem. V létě roku 1719 se Jakub František vrací ze Španělska zpět do Itálie, kde se usadí v římském paláci Muti, který mu k užívání propůjčil papež. Tím okamžikem skončilo pro Jakuba Františka období neustálého putování po celé Evropě, kvůli kterému se mu posměšně říkalo \"Jakub cestovatel\". V paláci Muti žil Jakub František Stuart od této chvíle až do své smrti. V Římě také došel patřičného uznání jako právoplatný král Anglie, Skotska a Irska. Zde byl katolickým králem Jakubem III.\n\nCílený výběr vhodné nevěsty pro Jakuba Františka byl zahájen roku 1717 a jednalo se o politicky problematickou záležitost. Jakub František Stuart sice pocházel z významného královského rodu, ale jako panovník bez území, bez reálné moci a koruny měl jen malou šanci na získání nevěsty z jiné královské rodiny. Po dlouhém pátrání a marném vyjednávání na několika evropských dvorech byla nakonec vhodná kandidátka nalezena ve Slezsku, které tehdy příslušelo k zemím Koruny české a bylo tedy součástí Říše římské národa německého. Jednalo se o Klementýnu Sobieskou, dceru Jakuba Sobieského, knížete v Olavě a vnučku polského krále Jana III. Sobieského. Klementýna ale nebyla jen vnučkou slavného polského krále, byla také sestřenicí kurfiřtů trevírského a bavorského a sestřenicí falckraběte rýnského a také samotného císaře Karla VI. Nemalé byly i její finanční příjmy z francouzských a polských panství. Plán dohodnutého sňatku měl zůstat co nejdéle utajen, jelikož bylo jasné, že Velká Británie se pokusí jeho uskutečnění zabránit za každou cenu. Klementýna se tedy s matkou a doprovodem vydala na cestu za svým budoucím manželem v nejvyšším utajení, ale angličtí agenti celou akci odhalili. Král Velké Británie Jiří I. vyzval svého spojence, císaře Karla VI., k tomu, aby Klementýně Sobieské zamezil v jejím konání všemi prostředky. Císař Karel VI. zpočátku váhal, jelikož tušil mezinárodní skandál, ale přesto svou sestřenici Klementýnu i s celým jejím doprovodem zajal a uvěznil na zámku Ambras u Innsbrucku. Jakub František Stuart doufal, že se mu podaří snoubenku osvobodit diplomatickou cestou, ale když viděl marnost svých snah, obrátil se s prosbou o pomoc na svého přítele, poručíka Charlese Wogana. Woganovi a skupině jeho přátel se podařilo lstí Klementýnu osvobodit a v přestrojení dostat z vězení. V naprostém utajení dorazila celá skupina až do Boloně, kde se 9. 5. 1719 Klementýna provdala za nepřítomného Jakuba Františka Stuarta, kterého při sňatku zastupoval James Murray. Plnohodnotný slavnostní svatební obřad proběhl ve městě Montefiascone 2. 9. 1719, po Jakubově návratu ze Španělska, kde připravoval nezdařené skotské povstání.\n\nPo sňatku se novomanželé odebrali do Říma, kde se usadili v paláci Muti, který jim daroval papež. Manželství bylo zpočátku šťastné a již rok po svatbě se narodil první syn Karel Eduard Stuart. Pro hannoverskou dynastii, vládnoucí v Londýně, bylo narození Karla Eduarda Stuarta skutečnou pohromou, jelikož katolíci ve Velké Británii, i jinde v Evropě, tuto událost bouřlivě oslavovali jako narození následníka trůnu. Jásání katolíků a jakobitů ještě umocnil papež, když uznal právo Karla Eduarda na užívání titulu princ z Walesu. Stuartovské nároky na trůn Velké Británie tak zůstaly mezinárodním problémem i do budoucna. Klidné manželské soužití Jakuba Františka a Klementýny ale netrvalo dlouho. Hlavní příčinou manželských sporů se stala rozdílnost jejich povah. Jakub František Stuart byl spíše uzavřený, systematický a pedantský člověk a život v římském paláci mu nečinil žádné potíže. Popudlivou a vznětlivou Klementýnu naproti tomu život bez vzruchu a zábavy nudil. Často podléhala záchvatům hysterie a náboženského fanatismu. Právě náboženská horlivost se stala příčinou úplného rozpadu jejich manželského života. Jakub i Klementýna se hlásili ke katolické víře, ale Jakub byl na rozdíl od své ženy politický realista a tolerantní člověk, a tak celá řada jeho spolupracovníků a přátel v exilu patřila k protestantům. S touto situací se Klementýna nikdy nesmířila a její hněv dosáhl vrcholu ve chvíli, kdy se protestanti měli podílet i na výchově a vzdělávání obou synů, staršího Karla Eduarda i zrovna narozeného Jindřicha Benedikta. Spory mezi manželi podporovali svými intrikami také tajní britští agenti, kteří se naoko hlásili ke Stuartovcům a nepříjemně ovlivňovali královský exilový život v paláci Muti. Celá věc došla až tak daleko, že Klementýna nakonec svého manžela neprávem obvinila z cizoložství a roku 1725 od rodiny uprchla a ukryla se v klášteře. Staršímu synovi bylo tehdy pět let a mladšímu dokonce jen osm měsíců. Jakub František Stuart byl z chování své ženy velmi roztrpčen a opakovaně ji vyzval k návratu, čímž chtěl zabránit hrozícímu mezinárodnímu skandálu. Klementýna prohlásila, že se k rodině vrátí až ve chvíli, kdy z paláce Muti odejdou všichni protestanti. Jakub František přání své ženy vyhověl a ta se po nátlaku ze strany papeže Benedikta XIII. k němu a synům vrátila. Manželský vztah byl ale již navždy narušen a Jakub i Klementýna si od této chvíle žili každý svým vlastním životem. Klementýna se nadále oddávala svému náboženskému poblouznění, které ji nakonec připravilo o život. Zemřela v lednu roku 1735 ve věku 34 let poté, co se dlouhodobými půsty umořila hladem k smrti.\n\nJakub František se během svého života opakovaně pokoušel získat zpět trůn, o který roku 1688 přišel jeho otec. Všechny tyto pokusy ale skončily neúspěchem. Mezi ty nejvýznamnější patří:\n\n\nPoslední léta v římském exilu prožil osamělý Jakub František tak, jak prožil převážnou většinu svého života, tedy psaním rozsáhlé korespondence a vydáváním memorand a královských dekretů, které však neměly žádný mezinárodně právní účinek. Pedantský a panovačný Jakub František rovněž s nechutí a pečlivě sledoval životní osudy obou svých dospělých synů, kterým v dopisech neustále radil a nařizoval jim, co mají dělat a jak se mají v které situaci chovat. Velké starosti si dělal o staršího Karla Eduarda, jelikož ten vedl dobrodružný a finančně nákladný způsob života. Příliš spokojen nebyl ani se svým mladším synem Jindřichem Benediktem, introvertním a vzdělaným mužem, který si vybudoval úspěšnou kariéru ve službách katolické církve, když se v dvaadvaceti letech stal kardinálem. Jindřich se rozhodl o stárnoucího otce postarat a usídlil se v Římě, kde v kostele Santa Maria organizoval zpívané mše a ve svém vlastním paláci pak pořádal hudební slavnosti a recepce. Jakub František byl společenskou angažovaností svého syna pobouřen. Spory syna s otcem vyvrcholily roku 1749, kdy Jindřich propustil anglického maestra di camera a na jeho místo přijal mladého, hezkého italského kněze Lercariho, což Jakuba Františka rozezlilo, jelikož on dával ve svých službách vždy přednost Angličanům před Italy. Přijetím mladého kněze se navíc znovu spustila vlna pomluv, které Jindřicha Benedikta provázely po celý další život a obviňovaly jej z homosexuality. Jindřich se s otcem pohádal, opustil Řím a vrátil se zpět až poté, co aféra s Lercarim utichla. Spor Jakuba Františka se synem Jindřichem se po celou dobu pokoušel urovnat i sám papež Benedikt XIV., který Jindřichovi nakázal poprosit otce o odpuštění a Jakubovi se zároveň snažil vysvětlit, že jeho syn už není malé dítě a za svá rozhodnutí je plně odpovědný – může si tedy odvolávat a do služeb přijímat koho chce. Koncem padesátých let se začal zdravotní stav Jakuba Františka zhoršovat, se synem se usmířil a Jindřich Benedikt o něj opět pečoval. V roce 1760 se Jakubovo zdraví natolik zhoršilo, že mu jeho přítel, papež Klement XIII. udělil poslední pomazání. Tato situace se v následujících letech ještě několikrát opakovala. Jakub František měl před svou smrtí již jen jediné přání, po letech odloučení znovu spatřit svého staršího syna Karla Eduarda, který se většinu času potuloval po Evropě. Na úpěnlivé dopisy plné proseb odpověděl Karel Eduard v tom smyslu, že se vydá za otcem do Říma jen v případě, že mu papež přizná titul následníka trůnu Anglie, Skotska a Irska. Tento Karlův požadavek byl papežem odmítnut. Karel se i přesto vydal za otcem a bratrem do Říma, ale své rozhodnutí učinil pozdě. Jakub František Stuart 1. ledna roku 1766 zemřel a Karel dorazil až po jeho smrti. Jakub František Stuart, král Anglie, Skotska a Irska de iure jako Jakub III. (ve Skotsku jako Jakub VIII.), byl pochován se všemi královskými poctami v bazilice svatého Petra v Římě.\n\nGiuseppe Maria Crespi, Uvítání Jakuba Stuarta Donem Albanim na hranicích papežského státu. V současné době ve stálé expozici Národní galerie ve Schwarzenberském paláci v Praze.\n\n"}
{"id": "307855", "url": "https://cs.wikipedia.org/wiki?curid=307855", "title": "Němá barikáda (film)", "text": "Němá barikáda (film)\n\nNěmá barikáda je československý válečný film z období Pražského povstání, který v roce 1949 natočil režisér Otakar Vávra.\n\nJako námět pro tento snímek posloužil stejnojmenný povídkový cyklus \"Němá barikáda\" Jana Drdy, ústřední děj filmu byl natočen podle jeho stejnojmenné povídky, obsahuje ale i několik drobných námětů pocházejících z dalších povídek tohoto cyklu. Ústřední děj filmu zde popisuje boj několika holešovických občanů a jedné Polky (Halina: Barbara Drapiňská) s německými jednotkami, které ustupují z východu a za každou cenu se chtějí prodrat na Plzeňsko do zajetí amerických jednotek. Na Trojském mostě je vybudována barikáda, kterou je nutné udržet, než přijedou sovětské tanky.\n\n"}
{"id": "307865", "url": "https://cs.wikipedia.org/wiki?curid=307865", "title": "2009 v letectví", "text": "2009 v letectví\n\nTento článek obsahuje seznam událostí souvisejících s letectvím, které proběhly roku 2009.\n\n\n\n\n"}
{"id": "307869", "url": "https://cs.wikipedia.org/wiki?curid=307869", "title": "Hybrálec", "text": "Hybrálec\n\nObec Hybrálec () se nachází v okrese Jihlava v kraji Vysočina. Žije zde obyvatel.\n\nNázev se vyvíjel od varianty Eberhardsdorf (1315), Ebrharticz (1320), Eberhartsdorf (1382), z Ebrharce (1478), Ebersdorf (1787), Hibralec (1843), Hýbralec a Ebersdorf (1854) až k podobám Hybrálec a Ebersdorf v roce 1886. Německý název Ebersdorf je odvozen od osobního jména Eberhard a znamenal Eberhartova ves. Původní český název byl Ebrhartice a znamenal ves lidí Ebrhartových, analogií s Humpolce došlo ke změně na Hybrálec.\n\nPrvní písemná zmínka o obci pochází z roku 1315. Obec leží v údolí Smrčenského potoka přímo uprostřed středověkých důlních děl.\n\nPůvodní název byl Eberhardsdorf (později Ebersdorf), ze kterého je možno dovozovat, že mohla být založena samotným Eberhardem, českým mincmistrem a lokátorem, jedním z nejvlivnějších českých velmožů na dvoře králů Václava I. a Přemysla Otakara II., pro které zajišťoval jejich zájmy v době stříbrné horečky v Čechách v polovině 13. století. Stříbro se v celém okolí obce těžilo s přestávkami dalších 500 let.\n\nPůvodní obec byla zničena při obléhání Jihlavy v roce 1458. Pustou ves posléze koupilo v roce 1533 město Jihlava a v průběhu 16. století obnovilo. Obec byla typickou kolonizační obcí hornické éry Jihlavska a svůj německý ráz si zachovala až do roku 1945.\n\nRoku 1976 byl Hybrálec připojen jako místní část k Jihlavě. Od 1. července 1990 je opět samostatnou obcí.\n\nHybrálec leží v okrese Jihlava v Kraji Vysočina. Nachází se 2,5 km severovýchodně od Jihlavy, 2,5 km severovýchodně od Plander, 4 km východně od Bílého Kamene a 5,5 km jihovýchodně od Smrčné. Geomorfologicky je oblast součástí Česko-moravské subprovincie, konkrétně Křemešnické vrchoviny a jejího podcelku Humpolecká vrchovina, v jejíž rámci spadá pod geomorfologický okrsek Vyskytenská pahorkatina. Průměrná nadmořská výška činí 510 metrů. Nejvyšší bod o nadmořské výšce 603 metrů stojí severozápadně od obce. Severovýchodně od Hybrálce stojí Borovice (582 m n. m.). Obcí protéká Smrčenský potok, na němž se severně od obce rozkládají rybník U Nového, Obecní rybník, Trpaslík a Zadní rybník.\n\nPodle sčítání 1921 zde žilo v 89 domech 665 obyvatel, z nichž bylo 324 žen. 214 obyvatel se hlásilo k československé národnosti, 446 k německé. Žilo zde 644 římských katolíků, 6 evangelíků, 8 příslušníků církve československé husitské a 5 židů.\n\nObec se nečlení na místní části, má jediné katastrální území pojmenované Hybrálec, na němž se nacházejí 3 základní sídelní jednotky – Hybrálec, Nad Borovinkou-U Lyžaře a Šipnov.\n\nObec má sedmičlenné zastupitelstvo, v jehož čele stojí starosta Antonín Pokorný, který nahradil Jana Váchu, jenž funkci vykonával v letech 2006-2010.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 11. dubna 2008.\n\nZnak: V modrém štítě v čelně vztyčené stříbrné radlici černá plamenná orlice s červenou zbrojí a stříbrným perizoniem. Radlice podložena zkříženými stříbrnými kosami se zlatými kosišti a provázena nahoře a dole do oblouku třemi stříbrnými šestilistými květy se zlatými středy.\n\nVlajka: List tvoří tři svislé pruhy, žlutý, modrý a žlutý, v poměru 1 : 4 : 1. V modrém pruhu čelně bílá radlice hrotem k hornímu okraji listu, v ní černá plamenná orlice s červenou zbrojí a bílým perizoniem. Poměr šířky k délce listu je 2 : 3.\n\nV obci sídlí firmy IT-BOX s.r.o., VEJMĚLEK J, s.r.o., CHATOS, spol. s r.o., SK PROGASTRO s.r.o., MT STEEL, s.r.o., VÁŇA Hybrálec s.r.o., OSMONT, s.r.o., ANVIL s.r.o., M.B.S. Mini Brewery System s.r.o., MIKROS - tech, s.r.o., PEMAX - interier, s.r.o., STEEL-TECH CZ s.r.o., GRO-SHEEP COMPANY s.r.o., VH AGRO s.r.o., EBERSTAV s.r.o., I. Teplárenská společnost, s.r.o., MASTRS s.r.o. a A G R O Hybrálec, s.r.o. Obcí prochází silnice III. třídy č. 03824 do Jihlavy. Dopravní obslužnost zajišťují dopravci ICOM transport a Dopravní podnik města Jihlavy. Autobusy jezdí ve směrech Humpolec, Ústí, Větrný Jeníkov, Jihlava, Úsobí, Havlíčkův Brod, Dudín a Herálec. Obcí prochází žlutě značená turistická trasa.\n\n\n\n\n\n\nKatastrem obce probíhá hornická naučná stezka, kterou vyznačilo město Jihlava.\n\n\n"}
{"id": "307873", "url": "https://cs.wikipedia.org/wiki?curid=307873", "title": "Talking Heads", "text": "Talking Heads\n\nTalking Heads byla americká hudební skupina založená roku 1974 v New Yorku. Tvořili ji David Byrne, Chris Frantz, Tina Weymouth a Jerry Harrison. Ve své tvorbě kombinovali prvky punk rocku, new wave, popu, funku, world music a art rocku. Frontman a ústřední textař skupiny David Byrne proslul coby autor podivných a těžko srozumitelných textů, jejichž význam zdůrazňoval hereckými výkony během živých vystoupení. Hudební kritik Stephen Thomas Erlewine označil Talking Heads za jednu z nejdůležitějších kapel 80. let.\n\nV roce 2002 byli přijati do Rock and Roll Hall of Fame, čtyři jejich alba zapsal časopis Rolling Stone na seznam \"500 nejlepších alb všech dob\". Deska \"Fear of Music\" se zase objevila na 76. místě v hodnocení 100 nejlepších alb televizním kanálem Channel 4.\n\nDavid Byrne, Chris Frantz a Tina Weymouth byli absolventy umělecké školy v Providence na Rhode Island. Zde Byrne a Frantz v roce 1974 zformovali skupinu \"The Artistics\". Weymouth, Frantzova přítelkyně, jim zajišťovala dopravu. Během roku se však Artistics rozpustili a trojice se přestěhovala do New Yorku, kde sdílela společné podkroví. Po bezvýsledném hledání basáka po celém New Yorku pro svou novou kapelu, Frantz naučil hrát na basu Weymouth. Svoje první vystoupení pod jménem \"Talking Heads\" odehráli 20. června 1975 v CBGB jako předskokani Ramones.\n\nSkupina si své jméno zvolila podle termínu používaného v televizních studiích, který popisuje záběr kamery pouze na hlavu a ramena moderátora.\n\nPozději roku 1975 nahrála skupina několik demoverzí svých nahrávek u společnosti CBS, ale smlouvu u ní nezískali. Přestoupili proto ke společnosti Sire Records, se kterou uzavřeli kontrakt začátkem roku 1977. V únoru vydávají první singl \"Love → Building on Fire\". V březnu do skupiny přibývá Jerry Harrison (klávesy, kytara, doprovodný zpěv), bývalý člen The Modern Lovers.\n\nBrzy poté bylo vydáno jejich debutní album - .\n\n\n"}
{"id": "307875", "url": "https://cs.wikipedia.org/wiki?curid=307875", "title": "Elixír", "text": "Elixír\n\nElixír (z arabského الإكسير, v českém přepisu \"al-iksír\") je léková forma určená pro orální podání, kdy je účinná látka (např. morfium) rozpuštěna v roztoku s podílem etylalkoholu a případné ochucující látky pro zmírnění nepříjemné chuti samotného léku. V češtině se výraz elixír vyskutuje zejména v pohádkách, ve fantasy literatuře, hrách na hrdiny apod. V alchymii se výraz \"elixír\" používal pro samotný elixír života či kámen mudrců.\n\nV odborném prostředí je termín elixír běžně nahrazován slovem roztok. \n\nElixír též může znamenat:\n\n\n"}
{"id": "307880", "url": "https://cs.wikipedia.org/wiki?curid=307880", "title": "Nicéphore Niépce", "text": "Nicéphore Niépce\n\nJoseph Nicéphore Niépce (7. března, 1765, Chalon-sur-Saône, Francie – 5. července, 1833, Saint-Loup-de-Varennes) byl francouzský vynálezce fotografie a průkopník v tomto oboru. Je známý tím, že ve dvacátých letech 19. století pořídil jako první fotografie. Je považován za jednoho z otců fotografie, spolu s Louisem Daguerrem, Williamem Foxem Talbotem, Hippolyteem Bayardem a Hérculem Florencem.\n\nJoseph Niépce se narodil 7. března 1765 v Chalon-sur-Saône ve Francii. Jeho otec byl advokátem a správcem majetku krále Ludvíka XV. a zároveň královým poradcem, Niépceho matka byla dcerou známého právníka.\n\nOd roku 1780 do 1788 studoval na vysokých školách v Chalon-sur-Saône, Angers a Troy aby mohl nastoupit církevní kariéru. Avšak Niépce se kněžství vzdal a vstoupil do revoluční armády v roce 1792. Přestěhoval se do Nice kde si vzal za manželku Agnes Romero, která mu v roce 1795 porodila syna Isidora. Jeho bratranec je vynálezce Claude Félix Abel Niépce de Saint-Victor, který pracoval na fixaci přírodních fotografických barev a zdokonaloval heliografický proces pro fotomechanický tisk.\n\nNiépce příliš neovládal obkreslovat tužkou převrácené obrazy vytvořené camerou obscurou, jak bylo v té době populární v malířství, proto se snažil přijít na způsob, jak zaznamenat obraz trvale. Experimentoval s litografií, což ho dovedlo k pokusům zaznamenat obrazy z camery obscury. Niépce také experimentoval s chloridem stříbrným, který při osvícení tvrdne, ale nakonec se zaměřil na živici, kterou používal při svých prvních pokusech zaznamenat přírodu fotograficky. Živici rozpustil v levandulovém oleji – rozpouštědle často používaném v lacích – a potřel touto světlocitlivou směsí cínovou destičku. Destičku pak umístil do camery obscury. Po osmi hodinách jí vyndal a pomocí levandulového oleje odstranil zbytky nenaexponované živice.\n\nZačal experimentovat s pořizováním obrazů v roce 1793. Z některých jeho experimentů vznikly obrazy, ale kvůli špatnému ustálení rychle vybledly. V roce 1822 byl již schopen fotograficky přenášet obrazy rytin na sklo. První stálou fotografii vytvořil pravděpodobně v roce 1824. Nejranější známá Niépceho fotografie byla vytvořena v roce 1826 nebo 1827 (podle různých zdrojů). Niépce nazval svůj proces heliografie.\n\nPřibližně roku 1826 vytvořil první dochovanou stálou fotografii na světě s názvem \"Pohled z okna v Le Gras\" (v originále \"La cour du domaine du Gras)\". Jedná se o snímek pořízený z okna v komuně francouzského departementu Saint-Loup-de-Varennes. Fotografie byla vytvořena pomocí camery obscury a cínové destičky pokryté živicí při osmihodinové expozici. Slunce za tu dobu přešlo oblohu od východu k západu a osvětlilo obě strany nádvoří. Výsledná fotografie měla rozměr 20 × 25 cm.\n\nV roce 2002 však byla v kolekci jednoho francouzského sběratele nalezena dochovaná ještě starší Niépceho fotografie. Bylo zjištěno, že pochází z roku 1825, tedy ještě o rok dříve než snímek dvora. Jedná se o heliografickou kopii rytiny mladého chlapce vedoucího koně do stájí. Fotografii koupila Francouzská národní knihovna v aukci za 450 000 euro jako svůj „národní poklad“.\n\nNiépceho v pořadí třetí známou fotografií je zátiší s názvem \"Prostřený stůl\" a velikosti 7×11,7 cm vytvořené na jídelním stole v období mezi rokem 1823 a 1825. Originál této heliografie na skle se však ztratil při převozu k restaurování. Na fotografii je nůž, lžíce, sklenice, číše, miska, láhev, váza a kávová konvice. Expozice tohoto snímku trvala pravděpodobně 4 hodiny (tolik bylo potřeba času při věrné rekonstrukci v roce 2004).\n\nV roce 1827 se na cestě za svým nemocným bratrem zastavil v Paříži, kde se setkal s Daguerrem. Měl s sebou několik výsledků svých experimentů s heliografií. Navázal také přátelský vztah s botanikem Franzem Bauerem, pro kterého napsal krátké pojednání \"Notice sur l'Heliographie\". Navštívil Královskou akademii a žádal finanční podporu pro své experimenty. Jeho žádost však byla zamítnuta, údajně proto, že odmítl společnosti prozradit detaily svého objevu.\n\nV roce 1827 se mu podařila první fotografie na cínovou desku.\n\nDne 5. července 1833 v sedm hodin v Saint-Loup-de-Varennes fotograf a vynálezce Nicéphore Niépce zemřel a dnes odpočívá na hřbitově v témže městě.\n\nNázev heliografie pochází z řeckých slov helios (slunce) a grafé (psaní, kresba). Niépce experimentoval s fotochemickou cestou reprodukce pro kamenotisk (litografii). Na litografickou desku s vrstvou světlocitlivé fermeže kopíroval roku 1813 pomocí slunečního světla kresby a grafické listy, jejichž papír byl zprůsvitněn. Roku 1816 použil malou cameru obscuru a papír se světlocitlivou vrstvou chloridu stříbrného, avšak snímky nebyly ustálené a obraz časem zmizel.\n\nPo řadě pokusů s různými světlocitlivými látkami a podložkami zhotovil Nicéphore Niépce roku 1822 reprodukci mědirytiny papeže Pia VII. na vrstvu přírodního asfaltu rozpuštěného v petroleji, nanesenou na skleněnou desku. Reprodukce se však nezachovala. Niépce pak jako podložku využíval litografický kámen a zinkové desky, které byly po leptání nebo rytí použity k tisku. Nejstarším dochovaným heliografickým tiskem a zároveň reprodukcí je ta, kterou na měděnou destičku zhotovil Nicéphore Niépce v roce 1825. Je to obrázek muže vedoucího koně – kopie vlámské rytiny ze 17. století.\n\nNiépce rovněž pokračoval v pokusech s camerou obscurou. Roku 1824 vytvořil snímek na kámen s asfaltovou vrstvou, zachycující pohled z jeho pracovny na boční křídlo domu a budovu na dvoře, který se však rovněž nezachoval. Zřejmě roku 1826, nejpozději však následujícího roku, zhotovil za slunného dne Niépce snímek pohledu z okna svého domu na dvůr s hospodářskými budovami a stromem v pozadí, který do roku 2002 býval považován za nejstarší dochovanou fotografii. Použil cameru obscuru s předsádkou. Obraz snímal na asfaltovou vrstvu, která v osvětlených částech tvrdla a vytvořila bílé plochy. Stíny jsou tmavé plochy cínové podložky po smytí neosvětleného asfaltu roztokem levandulového oleje a terpentýnu.\n\nHeliografie byla nahrazena dokonalejší technikou daguerrotypií, vyvinutou z heliografie Francouzem Louisem Daguerrem v roce 1839 a kalotypií, objevenou Angličanem Williamem Foxem Talbotem nezávisle ve stejné době.\n\nNa začátku roku 1829 začal na zdokonalení fotografického procesu spolupracovat s Louisem Daguerrem. Niepce s ním uzavřel smlouvu, ve které počítal se svým synem Isidorem. Partnerství trvalo až do Niépceho smrti v roce 1833. Daguerre dále pokračoval v experimentech a v roce 1839 zveřejnil nový proces na pořizování fotografií, který nazval po sobě daguerrotypie.\nDaguerre požádal o pomoc svého přítele, vlivného tajemníka francouzské akademie věd Dominiqua Araga, aby představil daguerrotypii na zasedání Francouzské akademie věd. Zpráva mezi vědci vzbudila senzaci a rozlétla se do celého světa. Arago pravděpodobně přiměl dalšího tehdejšího vynálezce fotografie Hippolyta Bayarda, aby střežil svůj vynález pozitivního procesu v tajnosti. Arago pak rychle prosadil návrh, aby francouzská vláda koupila práva na tento vynález od Daguerra. Dne 15. června 1839 podepsal král Ludvík Filip zákon, kterým byla Daguerrovi přiznána doživotní penze 6000 franků a Niépcovu synu Isidorovi 4000 franků. Téhož roku dne 19. srpna byl vynález fotografie vyhlášen na zasedání akademie věd a připadl státu.\n\nTři roky před Daguerrem a šest let po Niépceovi, použil mechanismus negativ/pozitiv francouzsko - brazilský vynálezce Hércules Florence.\n\nNa mnoho let se tak Niépcemu ani Bayardovi nedostalo uznání za něco, co ve skutečnosti bylo jejich vynálezem. Niépceho syn bojoval a snad i nakonec zvítězil v boji o uznání svého otce za tento vynález, avšak Niépceho ani Bayardovo jméno nebylo nikdy tak slavné jako Daguerrovo. Bayard dokonce naaranžoval svou sebevraždu na protest proti nedostatku oficiálního uznání jeho podílu na vynálezu fotografie.\n\nNiépce se kromě fotografie zabýval vynalézáním i v dalších oblastech, avšak žádný z těchto vynálezů mu nebyl nikdy oficiálně uznán. Existují podklady k těmto vynálezům:\n\n\n\n\n\n\n"}
{"id": "307907", "url": "https://cs.wikipedia.org/wiki?curid=307907", "title": "Eumolpovci", "text": "Eumolpovci\n\nEumolpovci (řecky Ευμολπιδαι) byl starořecký attický aristokratický rod odvozující svůj původ od mytického pěvce a thráckého krále Eumolpa, legendárního zakladatele Démétřiných mystérií v Eleusině. Příslušníci rodu dědičně pečovali jako velekněží o zdejší kult. Jejich linie je bezpečně doložena od 7. století př. n. l. až do 4. století, tedy po více než jedno tisíciletí; vzhledem k mykénské tradici Eleusíny je ovšem možné, že byla mnohem delší. \n\nČlenem rodu byl Timotheos, který se za Ptolemaia I. podílel na vzniku helénistického kultu boha Serapida v egyptské Alexandrii.\n\n"}
{"id": "307917", "url": "https://cs.wikipedia.org/wiki?curid=307917", "title": "Slezská lidová strana", "text": "Slezská lidová strana\n\nSlezská lidová strana (pol.: Śląska Partia Ludowa) – politická strana působící v Rakousku-Uhersku od roku 1909 a poté v Československu v letech 1921–1938. Byla založena ředitelem skočovské školy Josefem Koždoněm a sdružovala obyvatele Těšínského Slezska, kteří se hlásili ke slezské národnosti.\n\nStrana byla založena ve Skočově (\"Skoczów\") v létě 1908 ředitelem místní školy Josefem Koždoněm. V době své registrace měla 2000 členů sdružených v 30 oblastních organizacích. Její příznivci patřili především k evangelické části obyvatel Těšínského Slezska. Proto se také nejsilnější organizace strany nacházely v politických okresech Bílsko a Těšín. V okresech Fryštát (německy \"Freistadt\") a Frýdek (obývaných silnou skupinou katolických imigrantů z Haliče) byla členská základna zřetelně slabší. Nejsilnější stranické skupiny v roce 1913 působily ve Skočově (214 členů) a Těšíně (210 členů). Mezi nejvýznamnější představitele strany patřili: František Golyschny (ředitel Dívčí školy ve Skočově), Josef Cichy (majitel vápenky v Holešově), Pavel Mienciel (učitel Lidové školy v obci Mezisvětí). Toto nové politické uskupení si dalo za cíl zviditelnění rozdílnosti Slezanů a probuzení slezského národního povědomí. Strana zdůrazňovala národnostní rozdílnost Slezanů od Poláků, sounáležitost se slezskou vlastí a propagovala rozvoj regionální kultury.\n"}
{"id": "307924", "url": "https://cs.wikipedia.org/wiki?curid=307924", "title": "Katherine Routledge", "text": "Katherine Routledge\n\nKatherine Maria Routledge, rodným jménem Pease, (1866 – 1935) byla britská archeoložka. Byla prvním vědcem, který se pokusil provést systematický archeologický průzkum Velikonočního ostrova.\n\nKatherine Routledge byla druhým dítětem Kate a Gurney Peasových, zámožných kvakerských manželů\nz Darlingtonu. Vystudovala historii v \"Somerville Hall\" (dnes Somerville College v Oxfordu).\nPo druhé búrské válce odcestovala do Jižní Afriky. Roku 1906 s vdala za Williama Scoresby Routledge. Oba pak žili po jistou dobu mezi Kikuji, které pak popsala ve své knize \"With A Prehistoric People\".\n\nRoku 1910 se rozhodla zorganizovat archeologickou expedici na Velikonoční ostrov. Ve spolupráci se společenstvím \"British Association for the Advancement of Science\", Britským muzeem a společností \"Royal Geographical Society\" zajistila na tu dobu moderní škuner jménem \"Mana\", najala posádku a důstojníky z Royal Navy. \"Mana\" byla spuštěna a vodu 25. března 1913 z Falmouthu.\nVýprava dorazila na ostrov 29. března 1914. Na ostrově založila dva tábory. První v oblasti Mataveri a druhý u lomu v Rano Raraku. Vedle těchto oblastí prozkoumala také rituální vesnici Orongo (Velikonoční ostrov) a okolí pláže Anakena.\n\nS pomocí talentovaného domorodce Juana Tepano, Routledge provedla katalogizaci soch Moai a plošin Ahu, na kterých sochy původně stály. Provedla vykopávky více než třiceti soch, navštívila kolonii malomocných, nacházející se severně od Hanga Roa a zaznamenala množství legend a ústního vyprávění včetně kultu Hotu Matua - létajícího muže. Zaznamenávala jména domorodých kmenů a jejich území a také údaje o záhadném písmu Rongorongo.\n\nJedním z jejich objevů byla kulturní souvislost mezi staviteli soch a polynéským obyvatelstvem žijícím v době expedice na ostrově. Obrazy vytesané na zádech soch, které vykopala, měly shodné prvky s vytetovanými obrazy na zádech nejstarších ostrovanů, žijících v kolonii malomocných. Protože tradice tetování byla na ostrově potlačena misionáři v osmdesátých letech 19. století, nebyla již tato spojitost doložena v pozdějších expedicích a expedice Katherine Routledge o ní jako jediná přinesla svědectví.\n\nBěhem pobytu výpravy na ostrově k němu připluly vojenské lodě Německé východoasijské eskadry, pancéřové křižníky SMS \"Scharnhorst\" a SMS \"Gneisenau\" a lehké křižníky SMS \"Dresden\", SMS \"Leipzig\" a SMS \"Emden\". Expedice své hlavní objevy před Němci ukryla.\n\nExpedice opustila ostrov v srpnu 1915 a vrátila se domů cestou přes ostrov Pitcairn a San Francisco. Po návratu Routledge publikovala roku 1919 své poznatky v cestopise \"The Mystery of Easter Island\". Stovky předmětů, která Routledge a její manžel na ostrově nalezli jsou dnes uloženy v muzeu \"Pitt Rivers Museum\", zatímco písemné záznamy z expedice jsou uloženy v Královské zeměpisné společnosti v Londýně. Většina jejich vědeckých závěrů je dodnes akceptována.\n\nOd raného dětství trpěla Routledge paranoidní schizofrenií. Měla sluchové halucinace. V biografii Jo Anne van Tilburgové je zmínka, že i Harold Pease, bratr Katherine, trpěl duševní nemocí, ale není zřejmé, zda i u něho šlo o schizofrenii. Po roce 1925 se její nemoc zhoršila. Během nemoci ukryla řadu svých poznámek z výzkumu, které později nalezl její manžel a daroval je Královské zeměpisné společnosti. Roku 1929 byla umístěna do ústavu pro mentálně postižené, kde roku 1935 zemřela.\nJeden ze správců její pozůstalosti nalezl deset let po její smrti její fotografie z Velikonočního ostrova. Mapy expedice byly nalezeny na Kypru roku 1961. Rodinné dokumenty a fotografie a údaje o její nemoci, do té doby nezveřejněné, byly publikovány v jejím životopise.\n\n"}
{"id": "307941", "url": "https://cs.wikipedia.org/wiki?curid=307941", "title": "Hesburger", "text": "Hesburger\n\nHesburger je řetězec restaurací s rychlým občerstvením se sídlem ve finském Turku. Logu společnosti dominuje velké červené písmeno H.\n\nHistorie řetězce sahá do roku 1966, kdy si Heikki Salmela (* 1946) v Naantali otevřel kiosek s rychlým občerstvením. První Hesburger byl jím otevřen roku 1980 v Turku a stal se tak první částí prvního řetězce restaurací s rychlým občerstvením ve Finsku. Řetězec 80. letech rychle rostl. Salmela v roce 1988 řetězec a několik hotelů prodal za téměř 200 milionů finských marek. Za tři roky jej v době recese koupil zpět za 25 milionů.\n\nNa jaře 2006 Hesburger provozoval 281 restaurací ve Finsku, v 37 Estonsku, 3 v Německu, 43 v Lotyššsku, 44 v Litvě a 3 na Ukrajině. Jednu restaurace byla založena i v Sýrii, ale ta nebyla úspěšná. Ve Finsku je největším řetězcem restaurací s rychlým občerstvením. Jejím největším konkurentem je McDonald's. Firma též rozvíjí i jiné aktivity, kromě hotelů i služby pro motoristy, telekomunikační služby a výrobu potravin. Restaurace Hesburger nabízejí zákazníkům WiFi připojení. Hesburger se nadále snaží o proniknutí na trhy na blízkém východě, prostřednictvím smluv s místními firmami.\n\nNázev firmy je složenina z částí dvou různých slov. První polovina \"Hes\" pochází z domácké verze křestního jména zakladatele Heikkiho Salmely. Druhou část, \"burger\" tvoří zkrácenina slova hamburger.\n\n"}
{"id": "307944", "url": "https://cs.wikipedia.org/wiki?curid=307944", "title": "Digital Light Processing", "text": "Digital Light Processing\n\nDLP () je obchodní známka firmy Texas Instruments, která reprezentuje technologii používanou v digitálních projektorech, která byla vyvinuta v roce 1987.\n\nV DLP projektorech je obraz tvořen pomocí mikroskopicky malých zrcadel, která jsou umístěna na polovodičovém čipu, který se nazývá DMD (). Každé zrcadlo reprezentuje jeden nebo více pixelů ve výsledné projekci. Obvyklá rozlišení v současné době jsou 800×600, 1024×768, 1280×720 a 1920×1080 (High Definition). Každá miniaturní odrazná ploška se může velmi rychle přemísťovat mezi dvěma krajními polohami – jednou, která světlo propouští a druhá, která jej odráží na chladicí plochu. Intenzita barvy je regulována rychlým střídáním těchto poloh (poměrem mezi průchozí a neprůchozí polohou).\n\nObraz může být vytvářen dvěma rozdílnými metodami: projektorem s jedním čipem a tříčipovým projektorem.\n\nJednočipové DLP mají obvykle umístěno rotující barevné kolo mezi lampou a čipem s tím, že toto mívá obvykle čtyři segmenty – tři primární barvy (červená, modrá a zelená) a jeden zcela průhledný segment pro zesílení jasu. Pohyb kola je synchronizován s DMD čipem a barvy jsou tedy zobrazovány sekvenčně při takové frekvenci, aby se pro pozorovatele vytvořil spojitý barevný obraz. V současných moderních projektorech bývá rotace kola až trojnásobná vůči zobrazovací frekvenci (vizte též Nyquistovu zobrazovací větu).\n\nDruhou možností je použití individuálních zdrojů primárních barev – obvykle jde o technologii LED. Tento přístup podstatně omezuje patrně největší problém jednočipového zobrazení – tzv. duhový efekt (), který může u některých osob vést k bolestem hlavy, apod. Jde o problém vycházející z faktu, že jsou barvy zobrazovány sekvenčně a je prokázáno, že působí na různé lidi s různou intenzitou.\n\nTyto projektory používají hranol na rozdělení světla z lampy. Každá z primárních barev je zavedena na vlastní DMD čip a společně jsou potom přivedeny do výstupního objektivu. Tříčipové projektory mohou dosáhnout lepšího odstupňování (gradace) barev, protože každý čip má delší dobu na to, aby byl světlo moduloval. Tříčipové projektory navíc vůbec netrpí duhovým efektem. Optické cesty tříčipového projektoru musí být velmi přesně seřízeny.\nPodle DLP.com mohou tříčipové projektory používané v kinech vytvořit až 35 bilionů barev.\n\n\n"}
{"id": "307951", "url": "https://cs.wikipedia.org/wiki?curid=307951", "title": "Balza", "text": "Balza\n\nSlovo balza může mít více významů:\n"}
{"id": "307952", "url": "https://cs.wikipedia.org/wiki?curid=307952", "title": "Carl Philipp von Wrede", "text": "Carl Philipp von Wrede\n\nCarl Philipp von Wrede (od r. 1814 kníže von Wrede; 29. dubna 1767 Heidelberg – 12. prosince 1838 Ellingen) byl bavorský polní maršál a diplomat.\n\nVojenská kariéra syna měšťanského falckého úředníka začala roku 1792 a již roku 1800 byl povýšen mimo pořadí do generálské hodnosti (generálmajor). Roku 1805 v době války proti třetí koalici obdržel vrchní velení bavorských vojsk – spojenců vojska francouzského. V tažení 1805 bojovala bavorská armáda v l. sboru maršála Bernadotta a v době bitvy u Slavkova byla ležením v Jihlavě a okolí, zde pak utrpěla neúspěch v bitvě u Štoků (5. prosince 1805 – odhad padlých na obou stranách je cca 2000), čímž byla vytlačena Rakušany z Jihlavy.\n\nJako věrný spojenec Napoleonův vysílal bavorský král Maxmilián I. armádu do boje na všechna významná tažení Velké armády (1806–1807, 1809, 1812), během nichž se Wrede vyznamenal jako uvážlivý statečný vojevůdce. Roku 1810 obdržel za odměnu do majetku panství Mondsee (dnes Rakousko, poblíž Salzburgu). Těsně před bitvou u Lipska (16.–19. října 1813) opustilo Bavorsko spojenectví s Napoleonem a změnilo na Wredeho doporučení strany. Při Napoleonově ústupu od Lipska do Francie se Wrede pokusil Francouzům zablokovat ústup, ale v bitvě u Hanau (30.–31. října 1813) byl nejen těžce poražen, ale i těžce raněn střelnou ránou do podbříšku. Téhož roku byl povýšen do hodnosti polního maršála a roku 1814 nobilisován s titulem kníže von Wrede. Zastupoval pak Bavorsko na Vídeňském kongresu a až do své smrti zůstal vrchním velitelem bavorské armády. Po roku 1815 se Wrede vyprofiloval v hlavního představitele konservativních monarchistů a jako dlouholetý předseda Horní komory parlamentu a ministr bez portefeje byl tvrdým protivníkem liberálních poslanců Dolní komory.\n"}
{"id": "307958", "url": "https://cs.wikipedia.org/wiki?curid=307958", "title": "Alonův plán", "text": "Alonův plán\n\nAlonův plán (: ; \"Tochnit Alon\") byl návrh vzniklý měsíc po šestidenní válce v roce 1967, představující způsob řešení problému izraelské okupace Západního břehu Jordánu, Pásma Gazy a Sinajského poloostrova. Dle návrhu měla být tato okupace ukončena, dobyté území z větší části vráceno a stanoven tak základ pro uzavření míru mezi Izraelem a jeho arabskými sousedy. Část Západního břehu Jordánu měla být vrácena k Jordánsku (tato oblast měla být s Jordánskem propojena širokým koridorem v okolí Jericha), a měl tak vzniknout jordánsko-palestinský stát, jehož součástí mělo být i Pásmo Gazy, které by bylo se Západním břehem Jordánu propojeno dálnicí (podle původní verze plánů mělo Pásmo Gazy zůstat součástí Izraele, ve finální verzi se s ním však již počítalo jako se součástí jordánsko-palestinského státu). Většina Sinajského poloostrova pak měla být navrácena EgyptuPlán byl pojmenován po svém duchovním otci Jigalu Alonovi, izraelském generálovi a tehdejším vicepremiérovi a ministrovi absorpce imigrantů.\n\nAlonův plán obsahoval podmínky, které arabské státy nebyly ochotny akceptovat. Mezi ně patřila například izraelská kontrola údolí Jordánu (včetně celého západního pobřeží Mrtvého moře) a prvního horského hřebenu ležícího západně od Jordánu, dále pak kontrola nad celým Jeruzalémem (tj. včetně obsazeného Starého města i s Chrámovou horou), také jedním předměstím Hebronu (Kirjat Arba) a oblastí Guš Ecion. Na Sinajském poloostrově si měl Izrael zachovat kontrolu nad vybranými strategicky důležitými místy (rafské předmostí, pobřeží Rudého moře od Ejlatu po Šarm aš-Šajch a dvě vojenská letiště u bývalé egyptsko-izraelské hranice). Izraeli rovněž měly zůstat Golanské výšiny, dobyté na Sýrii. Plán rovněž počítal s demilitarizací všech arabských území na západ od řeky Jordán.\n\nPlán byl důsledkem názoru, že Izrael nemůže vládnout více než milionu palestinských Arabů. Přestože nebyl nikdy oficiálně přijat izraelskou vládou, směřovala veškerá osidlovací aktivita levicových vlád od šestidenní války do roku 1977 do oblastí, které si měl Izrael podle tohoto plánu ponechat.\n\n"}
{"id": "307960", "url": "https://cs.wikipedia.org/wiki?curid=307960", "title": "François-Christophe Kellermann", "text": "François-Christophe Kellermann\n\nFrançois-Étienne-Christophe Kellermann, také někdy de Kellerman, vévoda z Valmy (28. května 1735 v Štrasburku Francie — 13. září 1820 v Paříži, Francie) byl francouzský generál, maršál Francie.\n\nKellermann pocházel ze saské rodiny, která se usadila již několik let před jeho narozením ve Štrasburku. Byl synem vysokého úředníka. Vystudoval vojenskou královskou školu a vstoupil do služby v armádě jako kadet roku 1752. Jako poddůstojník prodělal tažení sedmileté války a pomalu stoupal v žebříčku hodností. Roku 1769 se oženil. Jeho ženou se stala o 15 let mladší Marie-Anne Barbe. Roku 1771 byl i u pokusu Ludvíka XV. ovlivnit polské složité poměry podporou barské konfederace a 9. března 1788 dosáhl nejnižší generálské hodnosti \"(marechal de camp)\" odpovídající přibližně dnešní hodnosti generálmajora a byl nobilisován. \n\nPřes svou vysokou funkci v královské armádě a své čerstvé šlechtictví se rozhodně přidal na stranu revoluce a v roce 1792 převzal po Lucknerovi velení moselské armády; nyní udeřila hvězdná hodina jeho života. Ustupoval se svou armádou před Prusy a 19. září 1792 se spojil se sborem generála Dumourieze, s nímž odrazil nepřítele 20. září 1792 u Valmy. Tento boj o valmský mlýn neznamenal jen počátek obratu ve válce a ústup Prusů – podle Johanna Wolfganga von Goethe, očitého svědka bitvy, „začala nová epocha dějin lidstva“. Kellermann byl za bitvu, která skončila v podstatě nerozhodně, oslavován a označován za „Vítěze od Valmy“ či „Hrdinu od Valmy“. Kellermann pak byl postaven pod velení Custinovo a po neúspěších a zatčení Custina byl jím obviněn, že jej při operacích na Rýnu nedostatečně . Před tribunálem Národního konventu byl osvobozen a postaven do čela armády alpské. Zde se projevil jako klidný pečlivý velitel, ale na tomto vedlejším válčišti neměl příležitost vyniknout. Roku 1793 však dostal úkol potlačit povstání proti konventu v Lyonu, který splnil. Byl však obžalován, že nepostupoval dosti rázně, a byl zatčen. Po sedmnáctiměsíčním žalářování byl osvobozen až pádem Robespierra (27. července 1794). Byl opět dosazen do velitelské funkce u alpské armády a úspěšně bránil jihovýchodní hranici Francie před Rakušany. \n\nRoku 1797 byla jeho armáda spojena s armádou generála Bonaparte a tím končí i aktivní vojenská kariéra Kellermannova. V 62 letech vstupuje generál do politiky jako senátor. Jeho zkušenosti a organizační talent jej předurčily pro funkci jednoho z nejbližších poradců Napoleonových. Je pravidelně pověřován kontrolní činností, administrativními úkoly a velením rezervních sborů. Roku 1797 se ujal organizace četnictva a 2. července 1802 byl jmenován důstojníkem Čestné legie.\nVelký přínos jeho syna pro vítězství u Marenga (14. června 1800) ještě zvýšil náklonnost Napoleonovu k starému generálovi a 19. května 1804 byl Kellermann jmenován maršálem císařství. Dále organizoval národní gardy, velel reservnímu sboru na Labi a roku 1808 byl ozdoben titulem vévoda z Valmy. Po bitvě u Hanau (30. října 1813) byl jmenován vrchním velitelem náhradních armád shromažujících se v okolí Met. Roku 1814 hlasoval pro sesazení Napoleona a připojil se k Bourbonům. Ludvík XVIII. jej jmenoval pairem, inspektorem armády a propůjčil mu velkokříž řádu Svatého Ludvíka. Během Sta dnů se neangažoval. Před svou smrtí vyslovil v horní komoře přání, aby po smrti bylo jeho srdce uloženo na bojišti u Valmy, což vzbudilo v monarchistické sněmovně rozpaky, nicméně bylo přání vyhověno.\nMaršál Kellermann zemřel 13. září 1820 a jeho srdce dodnes je uloženo v památníku u Valmy, tělo je pohřbeno na hřbitově Père-Lachaise v Paříži.\n\nGenerál Kellermann byl pozorným pečlivým velitelem a nesmírně zkušeným vojákem. Jeho sláva byla založena na bitvě, kterou – přesně vzato – nevyhrál. Stal se symbolem slávy republikánských armád a jako symbol byl též povýšen do hodnosti maršála. Jeho syn generál Francois-Etienne Kellermann byl jedním z nejlepších kavaleristů Velké armády a dosáhl hodnosti divizního generála. Známý byl i maršálův vnuk Francois-Christophe-Edouard Kellermann, který byl v diplomatických službách Bourbonů.\n\n"}
{"id": "307967", "url": "https://cs.wikipedia.org/wiki?curid=307967", "title": "DVD-RAM", "text": "DVD-RAM\n\nDVD-RAM (DVD–Random Access Memory) je digitální optický datový nosič. Je to jeden z typů DVD disku. DVD-RAM je libovolně přepisovatelné médium (lze přepsat 100 000krát u třírychlostních a 10 000krát u pětirychlostních) a dá se s ním pracovat stejným způsobem jako s pevným diskem.\n\nFormát DVD-RAM je koncipován jako přepisovatelný, proto se nesetkáme s pouze zapisovatelnou podobou. Na rozdíl od ostatních formátů je DVD-RAM uložen v ochranném pouzdře. Podle toho, zda je možné disk z pouzdra vyjmout a dále podle tvaru pouzdra se rozděluje na různé typy, přičemž těchto typů existuje celkem 9. Nejčastěji používaný je typ 1, který není možné z pouzdra vyjmout, dále potom typy 2 a 4, které je možné z pouzdra vyjmout. Rozdíl mezi typem 2 a 4 je v tom, že verze 4 je oboustranná. Kapacita disku je podobná jako u DVD-ROM - 4,58 GB (4,26 GiB).\n\nDisky DVD-RAM je možné přečíst pouze v mechanikách DVD-RAM nebo v mechanikách DVD-ROM, na kterých je uvedeno, že dokáží číst média DVD-RAM. Hlavní nevýhoda této technologie tedy je výrazně nižší kompatibilita oproti jiným formátům.\nDisky DVD-RAM je vhodné použít spíše k zálohování dat, nežli na uchovávání filmů. Jiná situace však nastává v okamžiku, kdy se domácnost rozhodne nahradit videorekordér. Potom se médium DVD-RAM stává ideálním nástupcem, protože možnost opakovaného zápisu je téměř neomezená.\n\nBěžným omylem je, že DVD-RAM používá magnetooptickou technologii, neboť jak DVD-RAM, tak magnetooptická média mají spoustu obdélníčků (proužků) na povrchu. Nicméně DVD-RAM je čistě fázovo-přechodové médium jako CD-RW nebo DVD-RW.\n\nDVD-RAM je jedna ze tří konkurenčních technologií pro přepisovatelná DVD. Jeho konkurenty jsou DVD-RW a DVD+RW. Technologie DVD-RAM poskytuje vynikající integritu a trvanlivost uchování údajů a ochranu proti jejich poškození díky řadě mechanismů a vlastností. Proto technologie DVD-RAM je některými vnímána jako lepší než ostatní DVD pro tradiční využití jako je ukládání dat a zvláště zálohování a archivace. Standardy Mount Rainier (paketový zápis) a SecurDisc pro DVD±RW (které lze také použít na DVD-RAM, CD-R, a CD-RW) poněkud snižují vnímanou výhodu DVD-RAM v kategorii integrity dat, ale ne v kategorii uchování dat a ochraně proti poškození.\n\nMechanika DVD-RAM je častěji instalována ve videokamerách a v set-top boxech než v počítačích, každopádně popularitu v těchto přístrojích lze vysvětlit jednoduchým zápisem a mazáním dat, což umožňuje rozsáhlé úpravy přímo v kameře.\n\nFyzická datová struktura DVD-RAM je podobná jako u disket a pevných disků, jelikož ukládá data v soustředných kruzích. K diskům DVD-RAM může být přistupováno jako k běžnému pevnému disku a většinou není potřeba k přístupu speciálního softwaru. Oproti tomu u disků DVD-RW a DVD+RW jsou data ukládána v jedné spirále a tyto disky vyžadují speciální software pro čtení a zápis dat na disk.\n\nOd Internationale Funkausstellung Berlin 2003 je specifikace propagována skupinou RAMPRG (DVD-RAM Promotion Group, tj. Propagační skupinou pro DVD-RAM) a zařízení vyráběna společnostmi Hitachi, Toshiba, Maxell, LG Electronics, Matsushita/Panasonic, Samsung, Lite-On a Teac. Tato specifikace rozlišuje mezi:\n\n\nTaké existují fyzicky menší, v průměru 80 milimetrové DVD-RAM disky s kapacitou 1,46 GB pro jednostranný disk a 2,8 GB pro oboustranný disk, ale jsou poměrně neobvyklé.\nDisky DVD-RAM byly původně prodávány v tvrdých krabičkách, novější DVD rekordéry mohou pracovat jak s cartridge tak bez ní a mnoho zařízení cartridge nepodporuje vůbec. Disky lze vyjmout z cartridge pro použití s těmito zařízeními.\n\nMnoho operačních systémů od Mac OS (Mac OS 8.6 přes Mac OS X), Linux a Microsoft Windows XP podporují přímé operace s DVD-RAM, zatímco dřívější verze Windows potřebují speciální ovladače zařízení.\n\nWindows XP Home a Professional mohou zapisovat přímo pouze do disků DVD-RAM naformátovaných tabulkou FAT32. Pro disky naformátované ve standardu UDF, který je považován za rychlejší, je potřeba software třetí strany, který umí s tímto systémem souborů pracovat. Windows Vista a novější mohou nativně přistupovat a zapisovat DVD-RAM disky naformátované ve FAT32 i UDF. I když je možné použít libovolný systém souborů, jen málo z nich s DVD-RAM pracuje efektivně. Je to tím, že některé systémy souborů (FAT, NTFS) často přepisují s vlastními daty i tabulku obsahu, která je umístěna na začátku disku zatímco vlastní data leží jinde, takže hlava musí neustále přebíhat tam a zpět, což velmi zdržuje zápis. Také by mělo být bráno v potaz, že Windows Vista (a novější) implementují ochranu dat pomocí CPRM, a tudíž disky formátované pod Windows XP (a dřívějšími) mají potíže s kompatibilitou u novějších systémů od Windows Vista výše a naopak.\n\nMnoho samostatných DVD přehrávačů nepodporuje DVD-RAM. Nicméně v RAMPRG je několik známých výrobců DVD přehrávačů a videokamer, které podporují DVD-RAM. Například Panasonic má výběr přehrávačů, které plně využívají výhod DVD-RAM.\n\n\n\n"}
{"id": "307968", "url": "https://cs.wikipedia.org/wiki?curid=307968", "title": "Hanga Roa", "text": "Hanga Roa\n\nHanga Roa je největší obec, přístav a hlavní město chilské provincie Velikonoční ostrov. Nalézá se v jižní části západního pobřeží ostrova, v nížině mezi vyhaslými sopkami Maunga Terevaka a Rano Kau.\n\nPočet obyvatel, podle sčítání lidu roku 2012, byl 5 035. V roce 1914 měla obec Hanga Roa jen 250 obyvatel.\nHlavní ulicí a centrem obce je \"Avenida Atamu Tekena\". Podél ulice je množství obchodů, hotelů, penzionů, restaurací a také jediný supermarket a lékárna na ostrově. V roce 1998 byla hlavní ulice pojmenována po Atamu Te Kenovi, hrdinovi z 19. století. Původní název ulice byl \"Avenida Policarpo Toro\". Policarpo Toro byl kapitán chilského námořnictva, který v roce 1888 Velikonoční ostrov anektoval pro Chile.\n\nV obci je také muzeum a katolický kostel. Po zavedení internetu vzniklo v obci množství internetových kaváren. Obec má multifunkční stadion \"Estadio de Hanga Roa\", který je základnou fotbalového klubu \"Easter Island national football team\". V bezprostředním okolí obce se nachází několik menších soch Moai. V sousedství Hanga Roa je Mezinárodní letiště Mataveri, které je ve správě chilského národního leteckého dopravce \"LAN Airlines\", který zajišťuje přímé lety do Santiago de Chile, Papeete a na Tahiti. Je to jediný komerční dopravce, který poskytuje pravidelné lety na ostrov.\n"}
{"id": "307969", "url": "https://cs.wikipedia.org/wiki?curid=307969", "title": "Mazda Carol", "text": "Mazda Carol\n\nMazda Carol je malý automobil s motorem o objemu 0,66 litru. Byl prvním čtyřmístným osobním automobilem značky Mazda. Vyrábí se od roku 1962.\nPo Mazdě R360 se začala vyrábět Mazda P360 Carol. Byl to čtyřválec OHV, objem byl 358 cm³. Vyráběla se od roku 1962 do roku 1962.\nMazda P600 Carol měla motor stále čtyřválec s rozvodem OHV, objem byl 586 cm². V Japonsku se jmenovala Mazda Carol a jinde Mazda 600, Mazda P600 nebo Mazda N600. Výroba skončila v roce 1972.\nMazda Chantez (nebo Chante) se vyráběla mezi lety 1972 a 1977. Objem byl 359 cm³.\nMazda Autozam Carol se vyrábí v pěti generacích (1989, 1990, 1996, 1999, 2001, 2004). Výroba začala 1989 a vyrábí se dodnes.\n"}
{"id": "307973", "url": "https://cs.wikipedia.org/wiki?curid=307973", "title": "Alfa Romeo 8C Competizione", "text": "Alfa Romeo 8C Competizione\n\nAlfa Romeo 8C Competizione je dvoudveřový supersportovní automobil italské automobilky Alfa Romeo. Jméno navazuje na legendární předválečný vůz Alfa Romeo 8C.\n"}
{"id": "307975", "url": "https://cs.wikipedia.org/wiki?curid=307975", "title": "Carl Bernstein", "text": "Carl Bernstein\n\nCarl Bernstein (* 14. února 1944 Washington) je americký novinář a spisovatel. Proslul zejména roku 1972 odhalením skandálu týkajícího se nezákonných telefonních odposlechů ve prospěch prezidenta Nixona známého jako aféra Watergate.\n\nNarodil se ve Washingtonu rodičům kteří zastávali komunistické názory; pro svoje přesvědčení byli v období vlády prezidenta Trumana nevybíravě pronásledováni FBI pod vedením Edgara Hoovera.\n\nOd roku 1960 pracoval v deníku \"Washington Star\" kde byl zaměstnán po jedenáct let. Roku 1971 přešel do listu \"Washington Post\" kde spolu s Robertem Woodwardem začal pátrat po okolnostech souvisejícími s podezřeními která vedla k odhalení nezákonných telefonních odposlechů. Jejich zpráva popisující aféru byla zveřejněna 10. října 1972 a vstoupila do dějin pod názvem Watergate. Za tuto investigativní reportáž obdrželi společně roku 1973 Pullitzerovu cenu, získali světovou proslulost a značné finanční jmění.\n\nRoku 1976 opustil list Washington Post a začal přispívat do různých novin a časopisů. V letech 1979 až 1984 působil jako vedoucí washingtonského sídla televize ABC. V této době se oženil se spisovatelkou a režisérkou Norou Ephron s níž se mu roku 1980 narodilo dítě. Současně však měl poměr s dcerou velvyslance Velké Británie; toto odhalení vyvolalo skandál, který byl později následován několika dalšími milostnými aférami. V novinářské profesi byl i později kritický k čelním představitelům USA včetně George Bushe. Kromě toho napsal přes desítku knih které se setkaly s velkým ohlasem.\n\nOd roku 1992 se stal Bernstein profesorem na New York University. V současnosti pracuje jako komentátor televizní společnosti CNN. Od roku 2001 pracoval na knize \"Hillary Clinton, žena na pochodu\", která vyšla roku 2008 a stala se bestsellerem.\n\nO něm osobně byly natočeny dva filmy. Ve filmu \"Všichni prezidentovi muži\" jeho roli ztvárnil Dustin Hoffman; ve filmu \"Heartburn\" natočeného podle knihy od jeho bývalé ženy Nory Ephron hrál jeho roli Jack Nicholson.\n\n"}
{"id": "307977", "url": "https://cs.wikipedia.org/wiki?curid=307977", "title": "Jemenská výslovnost hebrejštiny", "text": "Jemenská výslovnost hebrejštiny\n\nJemenské židovské komunity (hebrejsky תימנים \"tejmanim\") byly po staletí izolované od hlavního proudu vývoje židovského obyvatelstva a v průběhu staletí vytvořily specifickou a v mnoha ohledech jedinečnou a svéráznou kulturu, včetně výslovnosti hebrejštiny. \n\nVýslovnost hebrejštiny v Jemenu byla ovlivněna jemenským arabským dialektem – jeho vliv je zjevný zvláště na výslovnosti hlásky ג (gimel), která se vyslovuje buďto jako [dž], [g] nebo [g']. Další specifika, jako např. výslovnost vokálů, pochází pravděpodobně až z gaonského období z Babylónie, což se týká identické výslovnosti vokálů \"patach\" a \"segol\" a \"cholem\" a \"cere\".\n\nJemenská výslovnost je tak přímým následovníkem babylónské gaonské výslovnosti, která se zachovala díky dlouhodobé izolaci jemenských židů (zhruba od 13. do 20. stol.).\n\nUvnitř jemenské výslovnosti se vyvinulo pět podskupin, a to:\n\n"}
{"id": "307980", "url": "https://cs.wikipedia.org/wiki?curid=307980", "title": "Pírníkovití", "text": "Pírníkovití\n\nPírníkovití (Ptiliidae) je čeleď maličkých brouků s celosvětovým rozšířením. Tato čeleď obsahuje nejmenšího ze všech brouků světa (délka 0,5 mm), přičemž největší člen této čeledi nedosahuje délky 2 mm. Pírníci se jim říká pro vzhled jejich zadních noh, které jsou jakoby opeřené. Ve sbírkách čeká na zevrubné popsání asi 630 druhů v cca 85 rodech, přičemž celkový počet druhů je určitě mnohem vyšší, než je uváděno.\n\nDospělci a larvy jsou obvykle nalézáni ve hnijícím materiálu organického původu v různorodém prostředí. Vajíčka jsou velmi dlouhá ve srovnání s velikostí samice (dosahují polovinu délky imaga - dospělého jedince) a samice je kladou po jednom v časových odstupech, jak se jednotlivá vajíčka vyvíjejí. U některých druhů se objevuje jev nazývaný partenogeneze, což je vývoj vajíčka bez přispění partnera druhého pohlaví.\n\nFosilie pírníků byly donedávna zaznamenány pouze v obdobích oligocénu a holocénu. Unikátní objev v barmském jantaru z období přelomu spodní a svrchní křídy (stáří asi 99 milionů let) však doložilo jejich výskyt i v tomto dávnějším období (ještě starší nálezy možná pocházejí z libanonského jantaru). Druh \"Kekveus jason\", formálně popsaný v roce 2018, spadá právě mezi pírníkovité, a sice do nového tribu \"Discheramocephalini\".\n\nV Evropě jsou pírníci zastoupeni ve 3 podčeledích, 21 rodech a více než 130 druzích.\n\nNásledující seznam je přehledem evropských rodů a některých vybraných druhů.\n\n\n\n\n\n"}
{"id": "307981", "url": "https://cs.wikipedia.org/wiki?curid=307981", "title": "Xykon", "text": "Xykon\n\nXykon je hlavní záporná postava komiksu s názvem Hůlkový řád, který vytvořil a píše Rich Burlew. \n\nXykon se narodil jako člověk 107 let před začátkem webového komiksu. Má přirozené sklony k nekromancii, které už v dětství využil k zombifikaci svého psa a později - jako teenager - své babičky. Po rozhovoru s doktorem Xavionem, Kouzelníkem, jenž jej chtěl mezi své S-Men, skupinku Čarodějů, kteří svými silami bojují za Dobro, si Xykon uvědomil, že jeho schopnosti pochází z faktu, že je Čaroděj. Inspirován \"X\"em v Xavionově jménu se rozhodl nahradit vlastní jméno, jež mu dali rodiče, smyšleným jménem \"Xykon\" (neb to X zní drsňácky). Nějakou dobu pak sloužil pod Nesvatým Mistrem, odešel ovšem poté, co se Mistr rozhodl jeho jediného nepovýšit (vzhledem k jeho nedostatku strategických a vůdčích schopností), a rozhodl se založit si vlastní zlý tým.\n\nO 40 let později Xykon přemohl (a zombifikoval) Kouzelníka Fyrona Nočníčka, jen a pouze kvůli Fyronově koruně, přímo před zraky jeho učně Evžena Modrojílce. Později se ukázalo, že ta koruna nemá žádné magické schopnosti a Xykon ji vzal jen proto, že v ní vypadá jako \"drsňák\". Za to Evžen složil \"Pokrevní přísahu msty\" proti Xykonovi, která po Evženově smrti přešla na jeho děti, Roye, Erika a Julii.\n\nXykon se později dal dohromady s goblinem Rudopláštěm. Ten totiž plánuje odemknout jednu z bran, která vězní Uzlouna, a použít ono monstrum, aby vydíral bohy. Tehdy věděli o existenci pouze jediné brány, Lirianiny. Lirian, elfí druidka, ovšem bránila bránu pomocí přírodních sil, a právě její virus zbavil Xykona čarodějných schopností, načež ho Lirian dala jako naprosto bezmocného uvěznit. Rudoplášť obnovil Xykonovy schopnosti tím, že z něj udělal nemrtvého - kostěje, čímž se Xykon stal vůči viru imunní. Xykon pak porazil Lirian, která mu před smrtí nechtěně vyzradila o existenci čtyř dalších bran. Jedním z vedlejších účinků \"zkostějizování\" Xykona byla ovšem ztráta chuti. A protože si Xykon již nemohl vychutnávat kávu, stal se ještě krutějším sadistou, než dřív.\n\nŠest měsíců před začátkem webkomiksu Xykon vylákal a zabil kouzelníka Dorukana z jeho podzemí, které za účelem získání Dorukanovy brány přebral.\n\nXykon chtěl zneužít čisté srdce Elana z Hůlkového řádu k otevření brány . Elan již tak málem učinil, než ho zarazila Haley Hvězdotřpytná, která včas odhalila detaily Xykonova plánu . Jak se chvíli poté dozvěděl Roy Modrojílec, vůdce Hůlkového řádu, Xykon si nepamatuje ani Fyrona , ani Royova otce. Když toto Roy zjistil, navíc rozezlen zničením dědičného meče své rodiny, hodil Xykona do brány, čímž zničil jeho kostlivé tělo. Celé sklepení bylo potom zničeno, když Elan aktivoval autodestrukční runu.\n\nAčkoli Xykonovo fyzické tělo bylo zničeno, Xykonův škapulíř, vyrobený z nesvatého přívěšku jeho poskoka, zůstal neporušen a uchoval Xykonovu duši , než si obnovil nové tělo. Xykon pak dal dohromady novou, mnohem větší armádu hobgoblinů (zhruba 27000) a s pomocí nich a mnoha dalších nemrtvých (zejména pak stříbrného draka, na němž letěl) se vydal k další bráně uprostřed Azurového města .\n\nXykon je v mnoha ohledech prudce stereotypní zlý vládce, jaké vídáme v mnoha fantasy povídkách a RPG, a snaží se, seč může, aby dostál všem klišé spojeným s takovouto rolí. Je také obecně vzato krutý a sadistický, jeho největší radostí je umírání jiných. Máloco ho překvapí, řídí se vlastními rozmary a nepamatuje si jména postav Řádu (zaměňujíc Modrojílce za Rudočepel či Zelenohlavici), což napovídá, že buď má s hrdiny velké zkušenosti, nebo něco o vlastním nízkém intelektu. Často se také ukazuje, že mu na vlastních zlých činech moc nesejde a málokdy má vážnou náladu. Taktiku považuje za zbytečnou, jeho oblíbenou strategií je \"nás mnogo\", a jak tvrdí, v každé bitvě existuje úroveň hrubé síly, proti níž selže každá strategie, a že jediná důležitá věc je to, čeho všeho jste schopni se vzdát, abyste dosáhli vítězství. Nicméně v některých situacích je schopný vymyslet řešení a zdá se, že není tak apatický, jak se ostatním jeví.\n\n"}
{"id": "307983", "url": "https://cs.wikipedia.org/wiki?curid=307983", "title": "Pavel Zajáček", "text": "Pavel Zajáček\n\nPavel Zajáček (* 29. června 1951, Modra) je slovenský dirigent, hudební skladatel a hráč na trombón.\n\nV tetech 1968–1974 vystudoval konzervatoř v Žilině. V letech 1972–1984 vedl skupinu Za-ja-ce, se kterou absolvoval turné v zahraničí a účinkoval na festivalech (Bratislavská lyra, Slovenský festival politické písně v Martině, Hudební festival mladých v Bojnicích, Festival politické písně v Berlíně a jiné). Od roku 1976 byl členem Tanečního orchestru Československého rozhlasu v Bratislavě, později v roce 1977 se stal členem VV Systému Vlada Valoviče.\n\nV letech 1987–1991 studoval na Vysoké škole múzických umění v Bratislavě.\n\nJe autorem hudby k vícero písním. Jako autor se také zúčastnil festivalu populárních písní Bratislavská lyra :\n\nS orchestrem previdelně účinkoval v zábavně-hudebním programu, Ivana Krajíčka Repete. Od roku 1990 byl dirigentem Big Bandu Radio Bratislava. S Big Bandem vystoupil i na Bratislavských jazzových dnech ’92 v roce 1992. V roce 1993 absolvoval turné po Nizozemsku a Německu. V roce 1994 založil \"Orchester Pavla Zajáčka\", se kterým účinkuje v programech Slovenské televize a Slovenského rozhlasu.\n\nV roce 1998 hudebně spolupracoval na filmu \"Postmortem\", v hlavní roli hrál Charlie Sheen. V červnu 2001 při příležitosti jeho kulatých narozenin proběhl v Koncertním studiu Slovenského rozhlasu koncert nazvaný \"Stále mi chutí žiť!\". Hosty programu byli např.: Milan Markovič, Peter Lipa, Vašo Patejdl, Karol Malý, Robo Kazík, Lýdia Volejníčková, Peter Stašák, vokální skupina TREND, Dievčenský spevácky zbor Canens, skupina ZA-JA-CE, Orchester Pavla Zajáčka a jiní.\n\nV roce 2006 se svým orchestrem (Orchester Pavla Zajáčka) vystoupil i v soutěži Superstar v Slovenské televizi. V roce 2006 zhudebnil Zajáček texty k původnímu slovenskému muzikálu Cudzinec (příběh starodávného izraelského proroka Eliáše). V tomto muzikálu dirigoval i orchestr.\n\nV zahraničí vystupoval v Německu, Rakousku, Nizozemsku, na Kanárských ostrovech a jinde.\n\n\n\n\n"}
{"id": "307985", "url": "https://cs.wikipedia.org/wiki?curid=307985", "title": "Encyclopaedia of Islam", "text": "Encyclopaedia of Islam\n\nEncyclopaedia of Islam je rozsáhlá knižní encyklopedie islámu. Jednotlivé články napsali významní islamisté z různých oblastí světa. Jednotlivá hesla jsou značně detailně propracovaná a celá kniha je určena především odborníkům. Encyklopedie zahrnuje více svazků a vyšla již několikrát. První edice je označována jako \"EI1\" a zahrnuje 4 svazky, postupně vydané v rozmezí let 1913–1938. Toto první vydání vyšlo ve třech světových jazycích, a to angličtině, francouzštině a němčině.\n\nDruhá edice se zkratkou \"EI2\" již zahrnovala 12 svazků a vyšla anglicky a francouzsky mezi lety 1960–2002. Třetí, zatím připravovaná edice, by měla vyjít jen v angličtině. V českém prostředí je publikace přístupná například v Moravské zemské knihovně v Brně.\n"}
{"id": "307988", "url": "https://cs.wikipedia.org/wiki?curid=307988", "title": "Robo Kazík", "text": "Robo Kazík\n\nRobo Kazík (* 11. května 1947, Topoľčianky) je slovenský podnikatel a zpěvák.\n\n\nAbsolvoval střední ekonomickou školu a Institut pro národní výbory. Pracoval jako dělník v Calexu Zlaté Moravce a v Pozemních stavbách v Banské Bystrici. V roce 1968 s Karolem Duchoňem založili v Zlatých Moravciach bigbeatovou skupinu \"The Ice Boys (Ľadoví chlapci)\". Na Městském úřadě v Banské Bystrici pracoval 16 let. Nejprve dělal řidiče, později vedoucího Akce Z a ještě později vedoucího odboru výstavby. V letech 1983-1990 byl ředitelem agentury Slovkoncert. Vydal alba : \"Vráť sa mi, láska, Venované Vám, Toto sólo patrí nám, Srdce ti napovie, Vianoce, Jesenné lístie, Letná nálada\". Některé z nich nahrál s \"Orchestrem Pavla Zajáčka\". Ve Slovenské televizi účinkoval v programu \"Repete\". V období 2006–2010 pracoval jako viceprimátor v Banské Bystrici.\n\nJeho manželka se jmenuje Marienka a pochází z Očové. Mají spolu dva syny, mladší je Richard. Jako malý se chtěl stát filmovým režisérem. Jeho dvorní textařkou je Mária Kodajová. V roce 2006 spolu s Karlem Konárikem na jeho albu \"To som ja\" nazpíval duet \"Život je boj\".\n\nStejně tak jako Karol Konárik má rád země bývalé Jugoslávie a Chorvatsko. Líbí se mu zejména jejich písně pro jejich melodiku. V současné době vystupuje i v programu Martina Jakubca \"REPETE Návraty po 10. letech\". Žije v Banské Bystrici.\n\n\n\n\n\n"}
{"id": "307989", "url": "https://cs.wikipedia.org/wiki?curid=307989", "title": "Felix Tauer", "text": "Felix Tauer\n\nFelix Tauer (20. listopadu 1893 Plzeň – 17. března 1981 Praha) byl český orientalista a profesor, znalec dějin, kultury a jazyků Blízkého východu, Persie a Střední Asie.\n\nPři studiích češtiny a historie na pražské univerzitě se začal zabývat arabštinou, perštinou a turečtinou, které studoval u Rudolfa Dvořáka a Maxe Grünerta. Doktorát z historie získal v roce 1917 za práci \"Al-Valíd ibn Jazíd ibn Abdulmalik, umajjovský chalífa a básník\". V letech 1921–22 studoval rukopisy v osmanských archivech v Istanbulu, kam se v následujících letech ještě několikrát vrátil. Habilitaci získal Tauer v roce 1925 v souvislosti s překlady knihy Tisíce a jedné noci. Od roku 1929 pak působil na Univerzitě Karlově, kde byl v roce 1945 jmenován profesorem dějin islámských zemí. Do penze odešel v roce 1965, i nadále se ale věnoval odborné práci a překladům.\n\nPřestože je Felix Tauer znám hlavně jako překladatel knihy Tisíce a jedné noci z arabštiny, odborně se zabýval především perskou literaturou a tureckou a perskou historiografií. Celoživotním tématem jeho práce pak byl vojevůdce Tamerlán a dějiny Střední Asie v době jeho vlády. Tauer vydal edice zásadních perských pramenů pro toto období (zejména dílo historika Hafíze Abru) a množství drobných překladů a souvisejících článků. Publikoval také texty týkající se perských a osmanských historických rukopisů, se kterými se seznámil během svých studijních pobytů v Istanbulu. Společně s dalšími československými historiky se Tauer podílel na knižní edici \"Dějiny lidstva\", vydávané nakladatelstvím Melantrich, kde napsal kapitoly o vzniku islámu, dějinách arabského světa a muslimské Asie ve středověku. Posmrtně vydaná publikace \"Svět islámu\" (1984, 2006) je souhrnem jeho celoživotního vědeckého díla. Podává přehled nejen dějin muslimských zemí Blízkého a Středního východu od vzniku islámu po rozpad Osmanské říše, ale i muslimské kultury, vzdělanosti a umění.\n\n\n\n"}
{"id": "307992", "url": "https://cs.wikipedia.org/wiki?curid=307992", "title": "Islamistika", "text": "Islamistika\n\nIslamistika je vědní obor, který se zabývá studiem islámu, islámských zemí, islámské společnosti a kultury. V českém prostředí patří k nejznámějším islamologům Miloš Mendel, Felix Tauer či Luboš Kropáček. Islamistika jakožto obor bývá většinou řazena do orientalistiky.\n\n"}
{"id": "307994", "url": "https://cs.wikipedia.org/wiki?curid=307994", "title": "Volejbal na Letních olympijských hrách 2000", "text": "Volejbal na Letních olympijských hrách 2000\n\nVolejbalu na Letních olympijských hrách 2000 patřila dvě sportoviště – Sydney Entertainment Centre v Darling Harbouru a Pavilón 4 v Olympijském parku v Homebush Bay. Soutěže mužů a žen měly stejný formát pro šestnáct družstev. Soutěže zaplnily celý program her zahájení do zakončení. Volejbalové soutěže rozšířily i turnaje v plážovém volejbalu.\n\nV základní skupině turnaje mužů sice Jugoslávci prohráli první dva zápasy s Ruskem a Itálií, ale pak se dostali na vítěznou vlnu a došli si i pro zlato. Překonali i bojovné Nizozemce, kteří ve čtvrtém setu čtvrtfinále vyhráli 32:30 a v tie-breaku donutili Jugoslávii bojovat až do stavu 17:15. Další dva zápasy o medaile už Jugoslávci zvládli ve vítězné euforii bez ztráty jediné sady, finále vyhráli jen za hodinu a osm minut a poprvé v historii získali olympijské zlato. Pro Rusko to přesto znamenalo návrat na medailové stupně po dvou zklamáních ze sedmého místa na olympiádě v Barceloně a čtvrtého o čtyři roky později v Atlantě.\n\nKubánky skončily druhé ve skupině B ženského turnaje, když v souboji o první místo podlehly Rusku 2:3, navzdory vedení 2:1 na sety. V semifinále už prohrávaly 1:2 na sety, ale otočily zápas s Brazílií a postoupily do finále, ve kterém znovu narazily na Rusko, které rovněž po pětisetové bitvě vyřadilo Spojené státy americké. Rusky pod vedením legendárního kouče Nikolaje Karpola vyhrály první dva sety v dramatických koncovkách finále, druhý z nich po 30minutové bitvě 34:32. Potom se ale obraz hry radikálně změnil a zbylé tři sety připadly poměrně jednoznačně Kubánkám. Kuba tak dovršila zlatý olympijský hattrick a udržela neporazitelnost na velkých soutěžích počínající od olympiády v Barceloně. Na všech třech zlatých medailích se podílelo sedm hráček (Regla Maritza Bellová, Marlenis Costová, Ana Ibis Fernandesová, Idalmis Gatová, Lilia Izquierdová, Alejandrina Luisová a Regla Torresová).\nV = výhry, P = porážky.\n\nV = výhry, P = porážky.\n\n"}
{"id": "308002", "url": "https://cs.wikipedia.org/wiki?curid=308002", "title": "Lanýžovníkovití", "text": "Lanýžovníkovití\n\nLanýžovníkovití (Leiodidae) je čeleď brouků s celosvětovým rozšířením, ve které bylo popsáno kolem 2 000 druhů. Členům této čeledi se říká lanýžovníci pro jejich kulovitý tvar, který mají některé druhy, ačkoliv jiné druhy jsou spíše protáhlého tvaru. Obecně jsou to malí nebo velmi malí brouci (méně než 10 mm délky) a mnohé (avšak ne všechny) druhy mají paličkovitá tykadla.\n\nDospělí jedinci (imaga) a larvy těchto brouků se živí houbami rostoucích na rozkládajících se zbytcích rostlinného nebo živočišného původu. Některé druhy se běžně vyskytují v hnízdech ptáků a peleších savců.\n\n\n"}
{"id": "308005", "url": "https://cs.wikipedia.org/wiki?curid=308005", "title": "John Fleming (přírodovědec)", "text": "John Fleming (přírodovědec)\n\nJohn Fleming (10. ledna 1785 - 18. listopadu 1857) byl skotský zoolog a geolog.\n\nFleming byl autorem díla \"The Philosophy of Zoology\" (1822) a \"A History of British Animals\" (1828). Fleming též napsal dílo \"Insecta\" In: \"Supplement to the fourth, fifth and sixth editions of the Encyclopae-dia Britannica, with preliminary dissertations on the history of the sciences\" (1821) (dodatek k encyklopedii Brittanica).\n\n"}
{"id": "308006", "url": "https://cs.wikipedia.org/wiki?curid=308006", "title": "Imago", "text": "Imago\n\nImago (lat. obraz) znamená celkový zjev, obraz:\n\n\n"}
