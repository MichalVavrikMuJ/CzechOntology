{"id": "311058", "url": "https://cs.wikipedia.org/wiki?curid=311058", "title": "Bitva u Desavy", "text": "Bitva u Desavy\n\nBitva u Desavy byla jednou z prvních bitev tzv. dánské fáze třicetileté války, konaná dne 25. dubna 1626. V této bitvě se proti sobě postavila císařsko ligistická vojska vedená vrchním velitelem Albrechtem z Valdštejna a protestantská vojska vedená Petrem Mansfeldem, který padl do léčky, ztratil třetinu vojska a prohrál.\n\nSe vstupem dánského krále Kristiána IV. na stranu protestantů do třicetileté války v roce 1625 začali protestanti doufat v obrat karty, vzhledem k tomu, že jejich armády bojovaly vítězné bitvy pouze v počátcích války, kdy se českým stavům povedlo oblehnout Vídeň a od té doby prohrávali jednu bitvu za druhou. Naděje protestantů zprvu vypadaly slibně především proto, že Dánsko v této době velmi prosperovalo. Při vzniku nového a slibného spojenectví stály také ambiciózní plány. Protestanti počítali s tím, že Kristián napadne oddíly Johanna Tillyho v Porýní a Petr Mansfeld se utká s Albrechtem z Valdštejna v Magdeburském biskupství.\n\nJako první vyrazil Mansfeld na počátku jara 1625. Valdštejn se o jeho postupu dozvěděl velmi brzo a urychleně vyrazil se svoji armádou, čítající okolo 20 000 vojáků, k Desavě a také vytvořil předmostí na východním břehu Labe. Obě strany se setkaly nedlouho na to 25. dubna 1626 a Mansfeld jako první zaútočil na Valdštejnovy pozice. Mansfeld se pokusil prorazit přes most, ale podcenil sílu nepřítele, který byl zčásti dobře skryt. Všechny Mansfeldovy útoky se setkaly s tuhým odporem obránců a dopadly neúspěšně. V této chvíli rozvinul naplno Valdštejn léčku, kterou připravil a vydal rozkaz k útoku jeho jízdy, která se do té doby boje neúčastnila, na Mansfeldův bok. Na konci bitvy, když Mansfeld velel k ústupu, ještě v jeho táboře došlo k výbuchu vozu se střelným prachem, což ještě umocnilo zmatek mezi ustupujícími žoldnéři. Během bitvy a ústupu ztratil Mansfeld okolo 4000 mužů. Celá bitva trvala šest hodin.\n\nBitvu popsal prezident dvorské vojenské rady a Valdštejnův předvelitel Rambold Collalto těmito slovy:\n\nPoté Mansfeld začal spěšně ustupovat po řece Odře do Slezska a do Uher pro pomoc ke Gabrielu Betlenovi. Po nedlouhé době a několika šarvátkách s Valdštejnem byl ve Slezsku na hlavu poražen.\nPoté se vydal se zbývající armádou, čítající 5000 mužů, do Dalmácie, kde chtěl nabídnout svoje služby Benátské republice, ale zemřel na cestě. Poté co se tuto zprávu dozvěděl Valdštejn, který ho pronásledoval, poslal ze své armády 8000 mužů na pomoc Tillymu, který zrovna přebýval nedaleko Brunšvíku.\n"}
{"id": "311059", "url": "https://cs.wikipedia.org/wiki?curid=311059", "title": "Skříň", "text": "Skříň\n\nSkříň je stabilní typ nábytku, sloužící k ukládání či skladování věcí, menší skříň se nazývá skříňka a může být přenosná (mobilní). Skříň se v Evropě vyvinula ze starší přenosné truhly na přelomu období gotiky a renesance. Starší český termín almara je odvozen z latinského slova \"armarium\" a znamená skříň na knihy, šatstvo či klenoty.\n\nSkříň je tvořena\n\n\nV současnosti jsou časté skříně vestavěné, z netradičních materiálů: lamino, lakované kovy, drátěné poličky.\n\nTermín „skříň“ se užívá v přeneseném významu pro označování předmětů, které svým tvarem nebo funkcí skříň připomínají:\n\n\n"}
{"id": "311060", "url": "https://cs.wikipedia.org/wiki?curid=311060", "title": "Bakıxanov", "text": "Bakıxanov\n\nBakıxanov ( ) je město ležící v rajónu Baku, jedná se v podstatě o předměstí Baku.\n\nŽije zde okolo 66 tisíc obyvatel a leží v nadmořské výšce 43 m n. m.\n"}
{"id": "311067", "url": "https://cs.wikipedia.org/wiki?curid=311067", "title": "Robert Mapplethorpe", "text": "Robert Mapplethorpe\n\nRobert Mapplethorpe (4. listopadu 1946 – 9. března 1989) byl americký portrétní fotograf a vizuální umělec známý například svými velkoformátovými, vysoce stylizovanými černobílými fotografiemi květin a mužských aktů. V březnu roku 1989 zemřel v bostonské nemocnici na následky onemocnění AIDS.\n\nRobert Mapplethorpe se narodil a vyrostl jako římský katolík se dvěma bratry a dvěma sestrami v New Yorku. Jeho rodiči byli Harry a Joan Mapplethorpovi. Od roku 1963 studoval malbu, kresbu a sochařství na \"Pratt Institute\" v Brooklynu, v roce 1969 však studia opustil. Od roku 1972 žil v dlouhodobém vztahu s kurátorem Samem Wagstaffem, který se stal jeho učitelem i milencem. Wagstaff jej také podpořil v jeho první samostatné výstavě \"Polaroids\" v Light Gallery roku 1973.\n\nV polovině 70. let 20. století začal Mapplethorpe fotografovat široký okruh přátel a známých, včetně umělců, skladatelů a prominentů. V 80. letech zdokonalil svou estetiku při fotografování vznešených mužských a ženských aktů, květinových zátiší a formálních portrétů umělců a celebrit. Své první studio si založil na Bond Street na Manhattanu. Později přesídlil na Západní 23. ulici, kde bydlel a fotografoval, přičemž svůj první ateliér si ponechal jako temnou komoru.\n\nZemřel ve svých 42 letech 9. března 1989 v Bostonu na komplikace vzešlé z nemoci AIDS, která mu byla diagnostikována roku 1986. Jeho partner Sam Wagstaff zemřel ze stejných příčin roku 1987 a sám Mapplethorp následujícího roku pomohl založit Nadaci Roberta Mapplethorpa, která nejen že spravuje jeho dílo, ale též podporuje zdravotnický výzkum HIV infekce a nemoci AIDS.\n\nMapplethorpe pracoval převážně ve studiu, zejména s blížícím se koncem kariéry. Častými předměty jeho snímků byly květiny, zejména orchideje a lilie; celebrity, např. Andy Warhol, Richard Gere, Peter Gabriel či Patti Smith; homoerotické a BDSM akty. Zejména poslední téma vzbuzovalo svého času značné kontroverze.\n\nV roce 1978 Mapplethorpe vydal v omezeném nákladu \"X Portfolio\" a \"Y Portfolio\". X se zaměřilo na fotografické vyobrazení SM aktivit, zatímco Y zahrnovalo snímky květin a zátiší. V roce 1981 vydal další publikaci, rovněž v omezeném nákladu: \"Z Portfolio\", která byla zaměřena na černé muže.\n\nSrovnání kompozic u různých autorů v různých dobách. Podobné kompozice vytvářeli Wilhelm von Gloeden, Fred Holland Day, Hippolyte Flandrin, Gaetano D'Agata, Tony Patrioli nebo Robert Mapplethorpe.\n\n\n\n"}
{"id": "311068", "url": "https://cs.wikipedia.org/wiki?curid=311068", "title": "Luca Pacioli", "text": "Luca Pacioli\n\nOtec Luca Bartolomeo de Pacioli (někdy též \"Paciolo\") (1445 Sansepolcro – 1517 Sansepolcro) byl italský františkánský mnich a matematik známý především jako zakladatel účetnictví. Nazýván otcem účetnictví.\n\nLuca Pacioli se narodil roku 1445 v Borgu San Sepulcru. Byl vzdělán v malířské dílně U Piero della Francesca, kde se poprvé setkal s matematikou a geometrií. Ve svých devatenácti letech nastupuje do služby jako vychovatel 3 synů Rompiasy a s nimi navštěvuje přednášky na univerzitě, kam docházeli. Během tohoto období napsal svou prvotinu o aritmetice a algebře. Roku 1477 vstupuje do Řádu menších bratří – františkánů. Přednáší na univerzitě v Perugii jako profesor matematiky do roku 1480. Později přestane učit a sám vystuduje vysokou školu. Byl promován magistrem teologie, pod tento obor spadala i matematika. Několik let působil jako sekretář biskupa Vlletari v Římě. Roku 1493 přesídlil do Benátek, kde dokončil svoji největší práci Summa de arithmetica, geometria, proportioni et proportionalita, kterou roku 1494 vydalo nakladatelství v Benátkách tiskem. Jeden výtisk má Moravská zemská knihovna v Brně. (Až do roku 2006 se předpokládalo, že náklad mohl být kolem 200 výtisků, později se ale ukázalo, že šlo o náklad větší, přibližně 1 500 kusů.) Asi v roce 1497 odjíždí do Milána vyučovat na univerzitu. Zde se seznamuje s Leonardem da Vincim. O dva roky později spolu odcházejí do Říma, kde spolu žijí ve společném domě. V Římě pracuje Pacioli na další knize Divina proportione, kterou ilustruje samotný Leonardo Da Vinci. Byla to první systematická vědecká práce zabývající se zlatým řezem. V roce 1501 se s Leonardem rozcházejí. Poté Pacioli dlouho cestuje. Roku 1510 je jmenován převorem kláštera v rodném městě. Stará se o hospodářství kláštera. O rok později sepisuje svou poslední vůli. Mezi léty 1513–1515 přednáší v Římě na univerzitě Sapienza, kam ho povolal samotný papež. O rok později umírá ve svém rodném městě.\n\nMezi jeho nejvýznamnější díla o matematice patří:\n\n\n"}
{"id": "311079", "url": "https://cs.wikipedia.org/wiki?curid=311079", "title": "Marie Amálie Habsburská", "text": "Marie Amálie Habsburská\n\nMarie Amálie Rakouská (22. října 1701, Vídeň – 11. prosince 1756, Mnichov) byla mladší dcera krále českého, uherského a římského, císaře římského a markraběte moravského Josefa I. a jeho manželky Amálie Vilemíny.\n\nByla manželkou Karla VII. Bavorského, vzdorokrále českého a císaře římského.\n\nNarodila se roku 1701, necelý měsíc po smrti svého bratra Leopolda Josefa. Jeho smrt způsobila to, že rod Habsburků neměl jediného mužského potomka a dědictví mělo připadnout jedné ze čtyř dcer Josefa I. a Karla VI. Mezitím se bavorský kurfiřt Maxmilián Emanuel snažil získat jako nevěstu pro svého syna starší dceru Josefa I., arcivévodkyni Marii Josefu. To se mu však nepodařilo, a tak začal usilovat o šestnáctiletou Marii Amálii.\n\nNa tomto sňatku se v roce 1717 mnichovský a vídeňský dvůr dohodly, ale samotná svatba proběhla až v roce 1722 ve Vídni, a to za předpokladu, že se nevěsta a ženich zavazují dodržovat pragmatickou sankci. I když nevěsta dostala miliónové věno, nevyrovnala se svatba následujícím třídenním oslavám v Mnichově v listopadu 1722, které dal uspořádat Maxmilián Emanuel.\n\nManželství Marie Amálie a Karla VII. Bavorského přineslo sedm dětí včetně Marie Josefy, která si později vzala svého druhého bratrance, císaře Josefa II.\n\nSamotnou Marii Amálii velice zajímal společenský život a kulturní akce (dotovala operní představení), milovala lov a také podporovala křesťanství. Její zásluhou byl roku 1729 obnoven Řád rytířů sv. Jiří, finančně velice podpořila rozvoj církevní charity v Bavorsku, zakládala kostely nebo organizovala dvorní poutní cesty.\n\nKe změně jejího života však došlo po smrti jejího strýce Karla VI. I přes pragmatickou sankci vznesli Marie Amálie a její manžel v roce 1740 požadavek na nárok na habsburské dědictví, potvrzený hrozbou bavorské a francouzské armády. Tento požadavek se jim zpočátku plnil: v říjnu roku 1741 byl Karel VII. Bavorský v Linci zásluhou svého vojska uznán za arcivévodu rakouského a 7. prosince 1741 se nechal v Praze korunovat za českého krále. Pravděpodobně byl korunován náhradní korunou, protože svatováclavská koruna byla uložena ve Vídni.\n\nJeho korunovace se Marie Amálie nezúčastnila, protože české země byly v té době zmítány boji a její manžel nechtěl riskovat její život.\n\nBavorský kurfiřt dosáhl vrcholu v lednu 1742 korunovací za císaře ve Frankfurtu nad Mohanem. Vojsko Marie Terezie však během roku 1742 vytlačilo bavorské a francouzské vojsko z Čech a obsadilo i celé Bavorsko.\n\nV té době se Marie Amálie stala představitelkou „mírové“ strany na bavorském dvoře. Po smrti svého manžela roku 1745 ukončila Marie Amálie nepřátelství se svou sestřenicí Marií Terezií. Právě Marie Amálie se zasloužila o mír mezi Vídní a Mnichovem a zbavení Bavorska válek. Zbývajících dvanáct let svého života prožila v ústraní ve své rezidenci v Mnichově, kde roku 1756 zemřela.\n\nMarie Amálie se roku 1722 provdala za bavorského vévodu Karla VII., s nímž měla sedm dětí:\n\n"}
{"id": "311085", "url": "https://cs.wikipedia.org/wiki?curid=311085", "title": "Festivaly Reading a Leeds", "text": "Festivaly Reading a Leeds\n\nFestivaly Reading a Leeds je dvojice každoročních hudebních festivalů, které se konají v anglickém Readingu a Leedsu. Oba trvají tři dny (pátek, sobota, neděle) a konají se souběžně se stejným programem. Festival v Readingu je pořádán již od roku 1971 a řadí se mezi nejvýznamnější hudební festivalů vůbec. Leeds se připojil až v roce 1999. Na obou festivalech se lze setkat s různými hudebními styly. Vystupovalo zde velké množství různých hudebníků a hudebních skupin, k nejznámějším patří např. Nirvana, Queens of the Stone Age, Oasis, Green Day či Metallica.\n\nOba festivaly pořádá agentura \"Festival Republic\", v letech 1998–2007 se konaly s podtitulem „Carling Weekend“ (hlavní sponzor). Přesná lokace Leeds festivalu je Bramham Park, Reading najdete na farmě na Richfield Avenue v centru Readingu. V roce 2008 byl Readingu i Leeds vyprodán. 200 000 lístků na oba festivaly zmizelo za méně než 24 hodin. Na festivalech se nacházejí následující scény:\n\n"}
{"id": "311093", "url": "https://cs.wikipedia.org/wiki?curid=311093", "title": "Nedvěd", "text": "Nedvěd\n\nNositelé příjmení Nedvěd jsou tyto významné osoby:\n\n"}
{"id": "311096", "url": "https://cs.wikipedia.org/wiki?curid=311096", "title": "Tenisové mistrovství USA mužů na antuce", "text": "Tenisové mistrovství USA mužů na antuce\n\nTenisové mistrovství USA mužů na antuce, , je mužský profesionální tenisový turnaj každoročně pořádaný v texaském Houstonu. Na okruhu ATP Tour se řadí do kategorie ATP World Tour 250.\n\nDo soutěže dvouhry nastupuje dvacet osm hráčů a čtyřhry se účastní šestnáct párů. Celková dotace činí 577 860 dolarů. Nejvíce singlových titulů si připsal americký hráč William Tilden, když zvítězil sedmkrát, z toho v letech 1922–1927 šestkrát v řadě.\n\nPředstavuje jediný turnaj okruhu ATP uskutečňovaný na území Spojených států, který se odehrává na antukových dvorcích.\n\nPořádán je od roku 1910, kdy celostátní mistrovství na antuce (National Clay Court Championships) proběhlo v nebraské Omaze, konkrétně v oddílu Omaha Field Club, kde finálový duel sledovalo na pět tisíc diváků. V roce 1914 se turnaj přemístil do cincinnatského tenisového klubu. Postupně probíhal v dalších amerických městech.\n\nOd roku 2001 se hraje v texaském Houstonu. Nejdříve v areálu Westside Tennis Club. V sezóně 2008 došlo k jeho sloučení s událostí River Oaks International Tennis Tournament, konanou od roku 1931 v houstonském sportovním klubu River Oaks Country Club, kde probíhá.\nTurnaj se postupně konal na těchto místech:\n\n"}
{"id": "311100", "url": "https://cs.wikipedia.org/wiki?curid=311100", "title": "Grumman F-11 Tiger", "text": "Grumman F-11 Tiger\n\nGrumman F-11 Tiger byl americký jednomístný palubní stíhací letoun, který byl ve službě v 50. a 60. letech 20. století. Od dubna 1955 až do roku 1962, kdy byl zaveden jednotný systém označování typů letadel amerických ozbrojených sil, nesl stroj označení F11F Tiger. Tento typ v letech 1957–1969 používala také námořní akrobatická skupina Blue Angels.\n\nPočátek vývoje tohoto typu se datuje do roku 1952, když společnost Grumman začala na své náklady vyvíjet náhradu svého palubního typu Grumman F-9 Cougar. Hlavní změnou bylo uplatnění aerodynamických principů pravidla ploch v konstrukci letounu a dalších zlepšeních. Projekt, který nesl od počátku firemní označení G-98 se nakonec stal zcela novou konstrukcí. Stroj poháněl proudový motor Wright J65, který byl licenční verzí britského motoru Armstrong Siddeley Sapphire.\n\nSchopnost typu dosáhnout nadzvukových rychlostí zaujala velení US Navy. Byla objednána stavba dvou prototypů XF9F-8, což ještě vyjadřovalo vazbu projektu na F-9 Cougar, ovšem už tehdy se jednalo o zcela nový letoun. Aby byl zmatek dokonán, za nějaký čas bylo prototypu označení odebráno, přiděleno jinému pokusnému typu Grummanu a prototyp Tigeru dostal označení XF9F-9.\n\nPrvní prototyp vzlétl 30. července 1954. Jelikož vývoj přídavného spalování ještě nebyl dokončen, byla použita pohonná jednotka, která ho postrádala. Přesto typ už při prvním letu dosáhl téměř rychlosti zvuku. Zvukovou bariétu překonal druhý prototyp, u kterého bylo instalováno přídavné spalování. A stal se tak součástí první generace nadzvukových strojů US Navy (první palubní letoun námořnictva, který bariéru překonal ve střemhlavém letu byl Douglas F4D Skyray. V roce 1955 se označení typu opět změnilo na F11F-1, aby nakonec po roce 1962 zůstalo jen F-11. Palubní zkoušky typu začaly 4. dubna 1956 a probíhaly z paluby letadlové lodi USS Forrestal.\n\nTyp používalo celkem sedm squadron amerického námořnictva. VF-21 a VF-33 létala v oblasti Atlantiku a zbylé VF-24 (od roku 1959 VF-211), VF-51, VF-121 a VF-191 létaly u Pacifického loďstva. Tigery létaly z letadlových lodí USS Intrepid, USS Bon Homme Richard, USS Saratoga, USS Forrestal a USS Ranger.\n\nTyp operačně létal pouhých pět let, protože jeho výkony byly výrazně menší, než u konkurenčního typu Vought F-8 Crusader a i jeho motor se ukázal být nespolehlivým. Proto byly zrušeny všechny objednávky na další série F-11 a především průzkumné varianty F11F-1P. V roce 1961 byl typ stažen z palubní služby k výcviku a až do roku 1967 byl používán k výcviku. Studenti mohli po výcviku na typu F-9 Cougar zkusit několik letů na nadzvukovém stroji, než přešli na skutečně používané palubní stíhačky. Letecká akrobatická skupina Blue Angels typ používala o něco déle a to v letech 1957–1969, než ho nahradila typem McDonnell Douglas F-4 Phantom II.\n\n\n\n\n"}
{"id": "311103", "url": "https://cs.wikipedia.org/wiki?curid=311103", "title": "SCG", "text": "SCG\n\nZkratka SCG může označovat:\n\n"}
{"id": "311104", "url": "https://cs.wikipedia.org/wiki?curid=311104", "title": "Magellan (sonda)", "text": "Magellan (sonda)\n\nMagellan byla sonda určená pro průzkum planety Venuše. Byla to první ze tří planetárních sond, které byly vyneseny raketoplánem (dalšími byly Ulysses – sonda na průzkum Slunce a Galileo – sonda na průzkum planety Jupiter). Byla také první sondou, která pro brzdění u cíle použila techniku aerobraking – brzdění třením o horní vrstvy atmosféry.\n\nPůvodním cílem mise bylo vytvořit globální radarové snímky planety. Nakonec však Magellan vytvořil první mapu povrchu planety s vysokým rozlišením. Detailní radarové snímky zobrazovaly krátery, hory, pohoří a další geologické formace v podobné kvalitě, jakou známe z jiných sond u snímků planet ve viditelné části elektromagnetického spektra.\n\nSonda byla pojmenována po portugalském mořeplavci šestnáctého století Ferdinandu Magellanovi.\n\nSonda Magellan byla umístěna do nákladového prostoru raketoplánu Atlantis, který odstartoval 4. května 1989 z Kennedyho vesmírného střediska k misi STS-30.\n\n\"Atlantis\" vynesl Magellan na nízkou oběžnou dráhu kolem Země, kde byla sonda uvolněna z nákladového prostoru raketoplánu. Po startu urychlovací rakety (IUS – \") na pevná paliva byla sonda navedena na dráhu k Venuši. Magellan po 15měsíční cestě dorazil 10. srpna 1990 ke svému cíli.\n\nPočáteční oběžná dráha sondy byla vysoce eliptická, nejbližší vzdálenost k Venuši byla 294 km a největší 8543 km. Oběžná dráha byla polární, to znamená, že při každém oběhu přelétávala nad severním a pak nad jižním pólem planety. Magellan dokončil každý oběh za 3 hodiny a 15 minut.\n\nV průběhu největšího přiblížení během oběhu Venuše radar sondy snímkoval pás povrchu pod sebou o šíři 17 až 28 km. Na konci každého oběhu odvysílal Magellan získaná data na Zemi. Venuše se otočí kolem své osy jednou za 243 pozemských dní. Jak se planeta otáčela pod sondou, radar snímal jeden pruh za druhým, takže za 243 dní by byl zmapovaný celý povrch.\n\nNa konci prvních osmi měsíců snímkování (září 1990 až květen 1991) odeslal Magellan na Zemi detailní snímky 84% povrchu Venuše. Sonda pak prodělala ještě dva osmiměsíční cykly snímkování povrchu (květen 1991 až září 1992), čímž byly získány podrobné mapy 98% povrchu planety. Následující cykly pak umožnily vědcům sledovat změny na povrchu, které se udály od minulého roku. Navíc „úhel pohledu“ radaru byl při každém cyklu trochu odlišný, což umožnilo vytvořit trojrozměrné pohledy na útvary na povrchu Venuše.\n\nBěhem Magellanova čtvrtého orbitálního cyklu (září 1992 až květen 1993) sonda sbírala data o gravitačním poli planety. Magellan v tomto cyklu nepoužíval snímkovací radar, ale přenášel na Zemi konstantní rádiový signál. Jestliže přecházel přes oblast se změněnou gravitací, rychlost sondy se změnila, což způsobilo změnu rádiové frekvence - projevil se tzv. Dopplerův efekt. Přijímací stanice tyto změny frekvence extrémně přesně zaznamenávaly, čímž vědci získali detailní gravitační mapu Venuše.\n\nNa konci čtvrtého Magellanova orbitálního cyklu v květnu 1993 snížilo řídící středisko orbitální dráhu sondy použitím do té doby nevyzkoušené techniky zvané aerobraking. Tímto manévrem se sonda mezi 25. květnem a 3. srpnem 1993 třením o horní vrstvy atmosféry postupně ponořovala při každém oběhu stále hlouběji na svou novou orbitální dráhu s výškou 180 km nejblíže Venuši a 541 km na nejvzdálenějším místě. Snížila se také doba oběhu na 94 minut. Tato nová dráha umožnila sondě získat lepší data o gravitačním poli vyšších zeměpisných šířek kolem severního a jižního pólu. Pátý orbitální cyklus skončil v dubnu 1994.\n\nV posledním šestém osmiměsíčním orbitálním cyklu sonda pokračovala ve sběru gravitačních dat, prováděla radarové a rádiové vědecké experimenty. Na konci mise získal Magellan data o gravitačním poli planety z přibližně 95% povrchu.\n\nV září 1994 byla oběžná dráha Magellanu ještě více snížena a byl zahájen experiment „větrný mlýn“ (\"), kdy na solární panely působily síly v hustších vrstvách atmosféry. Technici měřili, jaký kroutící moment působí na sondu. Snažili se, aby sonda neztratila orientaci a nezačala rotovat. Tento experiment poskytl vědcům data o chování molekul v horní části atmosféry a technikům užitečné informace pro návrhy dalších sond.\n\n11. října 1994 byla oběžná dráha sondy Magellan ještě více snížena a další den byl se sondou ztracen rádiový kontakt. Větší část sondy se vypařila v atmosféře, některé sekce dopadly až na povrch planety.\n\n\n"}
{"id": "311108", "url": "https://cs.wikipedia.org/wiki?curid=311108", "title": "IO (manga)", "text": "IO (manga)\n\nIO () je manga vytvořená Minatem Koiem, který mimo IO je též autorem romanticky laděné mangy \"Ringo\" a nyní pracuje na projektu \"Alto\".\n\nIO demograficky spadá do kategorie seinen a jsou v ní prvky romantické komedie propletené se záhadnem. IO byla publikována v časopisu \"Young Magazine\" nakladatelství Kódanša a následně zkompilována do deseti svazků. K její animované adaptaci nedošlo.\n\nDěj se z valné části odehrává na Okinawě, ale navštíví také Tokio a Peru. Hlavní postavou je mladý Taijó Nakabaru, který zavítá na zmíněný ostrov v rámci školního výletu. Ihned po příletu, ale narazí na jednou ze tří sester, Šibuki, která jak se zdá, jej zná z dětství a nenávidí jej, i když on si není schopen nic vybavit. Tímto setkáním začíná dobrodružství, které vede mimo odhalení jeho vlastní minulosti, též k setkání s mnohem hlubším mysteriem obklopujícím tajemnou bílou velrybu.\n\n\n"}
{"id": "311110", "url": "https://cs.wikipedia.org/wiki?curid=311110", "title": "Krotitelé duchů", "text": "Krotitelé duchů\n\nKrotitelé duchů (v anglickém originále Ghostbusters či Ghost Busters) je americký komediální film, který v roce 1984 natočil původem slovenský režisér Ivan Reitman. Na scénáři spolupracoval Dan Aykroyd, který si zahrál i jednu z hlavních rolí, s Haroldem Ramisem a Rickem Moranisem. Do čtveřice krotitelů duchů Aykroyda doplnili ještě Bill Murray, Harold Ramis a Rick Moranis. Ústřední píseň nazpíval Ray Parker, Jr.\n\nTři parapsychologové jsou vyhozeni z univerzity poté, co jim bylo sděleno, že s jejich „duchařinou“ univerzita dále nemůže počítat. A tak se musí postavit na vlastní nohy. Zřídí si stanici ve staré hasičské zbrojnici. Zpočátku se jejich řemeslo - chytání duchů - neujímá, avšak postupem času se stávají více a více vytíženými a známými. Jednoho dne se však stane něco velkého. Gozer chce zničit svět a jediní, kteří tomu mohou zabránit, se ocitají ve vězení.\n\nFilm se stal takřka kultovním a je označován za jednu z nejlepších komedií všech dob. Svého času byl oceněn dvěma Oscary za nejlepší píseň a vizuální efekty. Obdržel také tři Zlaté glóby za nejlepší film, nejlepší původní píseň a pro Billa Murraye také za nejlepší herecký výkon.\n\nFilm se dočkal i několika herních adaptací, přičemž nejnovější počin se jmenuje \"\".\n\n"}
{"id": "311114", "url": "https://cs.wikipedia.org/wiki?curid=311114", "title": "František Kučera", "text": "František Kučera\n\nFrantišek Kučera (* 3. února 1968, Praha, Československo) je bývalý český hokejový obránce.\n\nNa začátku své kariéry působil ve Spartě, kde svým umem brzy převyšoval své vrstevníky. Ve věku 18 let se zúčastnil mistrovství Evropy juniorů a po něm byl v roce 1986 ve 4. kole draftován do NHL (jako celkově 77. v pořadí) týmem Chicago Blackhawks. O rok později pomohl juniorské reprezentaci získat stříbrné medaile na juniorském mistrovství světa 1987.\n\nPo pádu železné opony mohl v roce 1990, ve věku 22 let, odejít do zámoří. Zde svou kariéru zahájil nejprve ve farmářském klubu Chicaga, v Indianapolis Ice, kde se setkal též s Dominikem Haškem. Poté začal nastupovat přímo za tým Chicago Blackhawks, s nímž se v sezóně 1991/92 dostal až do finále Stanleyova poháru, které však prohrál s Jágrovým a Hrdinovým Pittsburghem. V Chicagu vydržel až do sezóny 1993/94, v jejímž průběhu (11. března 1994) přestoupil do klubu Hartford Whalers. Zde působil až do sezóny 1995/96, během níž (19. prosince 1995) přestoupil do týmu Vancouver Canucks. V následující sezóně hrál nejenom za Vancouver, ale též za Houston Aeros či Syracuse Crunch. Navíc 18. března 1997 přestoupil do Philadelphie Flyers, za níž hrál jednak v NHL, ale také v jejím farmářském klubu Philadelphia Phantoms.\n\nPo sezóně 1996/97 zamířil zpět domů do pražské Sparty a nastupoval za ni až do sezóny 1999/2000. Během působení ve Spartě vyhrál vedle české Extraligy též titul mistra světa a především se stal olympijským vítězem. V době vítězství v Extralize navíc vedl Spartu jako její kapitán.\n\nNásledující sezónu již opět hrál NHL, a sice v Columbusu. V průběhu sezóny (13. března 2001) však přestoupil do Pittsburghu, který v tu dobu trénoval Ivan Hlinka. Vydržel zde až do konce sezóny.\n\nV létě roku 2001 se vrátil zpět domů a na začátku sezóny 2001/02 nastoupil opět za pražskou Spartu. Po 10 odehraných kolech však odešel již potřetí do zámoří, tentokrát do klubu Washington Capitals, kam byl z Pittsburghu 11. července 2001 spolu s Jaromírem Jágrem vyměněn. Vydržel zde do konce sezóny. Navíc vzhledem k tomu, že Sparta v této sezóně vyhrála českou Extraligu, stal se podruhé mistrem Extraligy.\n\nPo ročním působení ve Washingtonu se opětovně vrátil do Čech. Nehrál však za pražskou Spartu, nýbrž za Slavii Praha. S ní hned ve své první sezóně - 2002/03 - získal již svůj třetí extraligový titul a v následujícím roce ještě stříbrnou medaili v téže soutěži.\n\nSvou kariéru ukončil 21. října 2004 na základě vlastního rozhodnutí.\n\nV současné době provozuje spolu se svým bratrem Vojtěchem hokejovou halu v pražských Letňanech, kde vede i tréninky malých chlapců. Zároveň zde provozují restauraci \"Kučerovka\".\n\nKučera je ženatý a s manželkou Ilonou vychovávají své tři děti, syny Franka s Jakubem a dceru Denisu.\n\nVedle olympijského triumfu ze zimních olympijských her v japonském Naganu je též dvojnásobným mistrem světa (v letech 1999 a 2000) a byl též finalistou Stanleyova poháru (v sezóně 1991/92). Dvakrát se také stal mistrem Extraligy; poprvé v sezóně 1999/2000 v dresu pražské Sparty, podruhé o 3 roky později, v sezóně 2002/03, v dresu pražské Slavie.\n\nNa mistrovství světa 1999 byl vyhlášen nejlepším obráncem celého šampionátu. Dále byl vyhlášen nejlepším obráncem Extraligy v ročnících 1997/98, 1998/99 a 1999/2000. V sezóně 1999/2000 se navíc stal nejlepším hráčem celé Extraligy. A v téže sezóně se stal také Hokejistou sezóny a byl nominován na cenu pro nejužitečnějšího hráče play-off Extraligy. V reprezentaci také působil jako asistent kapitána. V roce 2012 byl uveden do Síně slávy českého hokeje.\n\n\n\nCelková bilance 121 utkání/15 branek\n\n"}
{"id": "311118", "url": "https://cs.wikipedia.org/wiki?curid=311118", "title": "Německý špic", "text": "Německý špic\n\nNěmecký špic je nejstarší psí plemeno ve střední Evropě, jeho předkem je \"pes rašelinný\" (\"Canis familiaris palustris \"Ruthimeyer) z doby kamenné a pozdější špic kolových staveb, z něhož se vyvinula řada dalších plemen. Tento společenský pes je stále živý, velice ostražitý, hravý, mimořádně učenlivý a proto snadno vychovatelný. Nedůvěřivost k cizím lidem a absence loveckého pudu ho činí ideálním hlídačem pro dům a zahradu.\n\nNejnápadnější na špicech je bohatá srst – dlouhé, rovné, odstávající pesíky a krátká, hustá, vatovitá podsada, díky které srst odstává od těla. Hlava, uši, přední strana hrudních i pánevních končetin a tlapky jsou osrstěny krátce a hustě (sametově), zbytek těla je porostlý dlouhou a bohatou srstí, zadní končetiny jsou bohatě obrostlé „kalhotkami“. Kolem krku je mohutný límec, bujně osrstěný, vysoko nasazený, zatočený ocas je nesený nad hřbetem. Hlava podobná liščí, s malými špičatými, dopředu otočeným oušky a bystrýma očima. Poměr kohoutkové výšky k délce psa má být 1:1.\n\nŠpic nepotřebuje střihovou úpravu a pravidelné návštěvy psích salónů. Jeho srst je tzv. samočistící. Trpasličí, malé, střední ani velké či vlčí špice není třeba střihově upravovat vůbec, stačí je pouze pravidelně vyčesávat, v době línání je péče o srst častější. Jiná situace je avšak u tzv. pomeranianů a keeshondů, kteří již vyžadují jisté střihové úpravy a pravidelnou, velice pečlivou péči o svoji srst.\n\nPozn.: hnědá barva se v České republice u velkých špiců vůbec nevyskytuje a stejně jsou na tom i v zahraničí - toto platilo v letech 1988 až 2003. V ČR je velký špic v hnědé barvě od roku 2014 - jeden jedinec. V roce 2017 se v České republice narodily 2 hnědé fenky z experimentálního spojení vlčí fena x černý pes, toto spojení bylo uskutečněno pro rozšíření velice úzké genetické základny tohoto rázu špiců. Také černá a bílá varieta se v současnosti potýká s hrozbou vymizení. Chovatelé se snaží tuto variantu špice zachránit.\n\nKaždá velikostní varianta německého špice má mít hmotnost odpovídající její výšce.\nNěmecký špic je velice temperamentní, hodí se tedy na jakýkoliv sport, či kynologickou disciplínu. I ti nejmenší (trpasličí špicové), vyhrávají závody agility, či se věnují klasickému výcviku popřípadě dogdancingu. Větší velikostní formy špiců se věnují také záchranářství či coursingu; ve všech těchto disciplínách jsou špicové velice úspěšní. Špic je ovšem plemenem, který ke svému spokojenému životu nutně nepotřebuje ani jednu z těchto věcí. Nejraději dělá to, co jeho pán, takže špic může být i jen společníkem v běžném životě, který bude nesmírně vděčný pouze za to, že je se svým člověkem a smí ho dělat šťastným.\n\nPro zařazení jedince do chovu je v současné době v ČR třeba \"mít vyšetření - u vlčích a velkých špiců DKK vyhodnocen stupeň musí provést veterinární lékař s příslušnou aprobací a u ostatních vyšetření stupně luxace patell taktéž proveneno aprobovaným veterinárním lékařem a\" dostavit se k tzv. \"bonitaci\", tedy předvést jedince bonitační komisi složené z poradce chovu, mezinárodního posuzovatele exteriéru psů a člena výboru Klubu chovatelů špiců; komise jedince posoudí, zda splňuje standard a nemá nějakou vylučující vadu, jež by ho pro použití z chovu vyloučila.\n\nKlub, který zastřešuje německé špice, je v České republice od roku 1967 pouze jeden.\n\n"}
{"id": "311120", "url": "https://cs.wikipedia.org/wiki?curid=311120", "title": "Simca Gordini T 15", "text": "Simca Gordini T 15\n\nSimca Gordini T 15 je vůz Formule 1 a Formule 2 z počátku 50. let 20. století.\n\nZnačka Simca, založena ve Francii fabrikou FIAT, spolupracující s firmou Gordini, která zprvu navrhuje pro Simcu nové šasi s motory FIAT o objemu 1.100, 1.200 (roku 1944) a 1.433 (rok 1948). Typ T15 má již nový motor z dílen Gordini o objemu 1490cc, byl jím řadový čtyřválec jenž vozu udělil rychlost 240 km/h. Motor byl přeplňovaný jednoduchým kompresorem. V roce 1952 byly vozy používány především v kategorii F2, objem motoru byl zvýšen na 1491cc a motoru byl odebrán kompresor. Rychlost vozu se snížila na 210 km/h při výkonu 110 cv a otáčkách 5200 min.\n\nVůz Simca Gordini T15 debutoval v Grand Prix Pau 1947 pro vozy kategorie Grand Prix, ale jak Jean-Pierre Wimille tak samotný konstruktér Amedée Gordini cíl neviděli. Zatímco první start mezi vozy Formule 2, kterým byl závod Coupe Robert Benoist Jean-Pierre Wimille proměnil ve vítězství. Nečekaný úspěch soukromého vozu Simca Gordini T15 na Mille Miglia 1953, kde Salvatore Casella dojel na 13. místě, přiměl tovární tým k upravám vozu pro kategorii sportovních vozů. Největšího úspěchu zaznamenala trojice pilotů Eugéne Martin, André Guelfi a Jacques Pollet, když v závodě na 24 hodin v Le Mans 1954, dojela na šestém místě. v kategorii sportovních vozů setrval vůz ve startovním poli až do roku 1947. Největších úspěchů získal vůz v kategorii formule 2, kde ze 165 startů ve 13 zvítězil. Po jednom vítězství získal v kategoriích Formule 1, Grand Prix a Formule Libre. Robert Manzon a Maurice Trintignant seděli v jeho kokpitu nejčastěji a zároveň s Jeanem-Pierreem Wimillem byli i nejúspěšnější, získali po třech vítězstvích.\n\n\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n\n"}
{"id": "311123", "url": "https://cs.wikipedia.org/wiki?curid=311123", "title": "Gustave Le Gray", "text": "Gustave Le Gray\n\nGustave Le Gray (30. srpna 1820 Villiers-le-Bel, Val-d'Oise, Francie – 30. července 1884 Káhira) byl jeden z nejvýznamnějších francouzských fotografů devatenáctého století. To vše díky jeho inovacím ve fotografických technikách, které byly tehdy velmi mladé, dále díky jeho roli učitele dalších známých fotografů a obzvlášť díky jeho velké představivosti. Byl oficiálním fotografem císaře Napoleona III. a císařské rodiny.\n\nVyučil se původně jako malíř u Paula Delaroche. Později se však věnoval fotografii. Aktivně se podílel na vývoji papírového negativu a také na výzkumu kolodiového procesu. Tento svůj výzkum však zveřejnil až v roce 1851, což bylo o jeden rok později, než to udělal Frederick Scott Archer.\n\nV roce 1851 byl Le Gray jedním z pěti vybraných fotografů (Henri Le Secq, Auguste Mestral, Édouard Baldus, Hippolyte Bayard a Gustave Le Gray), kteří dostali zakázku nazvanou Mission héliographique. Jejich úkolem bylo vytvoření fotografické dokumentace francouzské architektury vyhlášené vládní organizací \"Úřad historických památek\" (\"Commission des Monuments Historiques\"). Dne 15. listopadu 1854 byl mezi zakladateli fotografického sdružení Société française de photographie v Paříži ještě spolu s osobnostmi jako Olympe Aguado, Hippolyte Bayard, Alexandre Edmond Becquerel, Eugène Durieu, Edmond Fierlants, Jean-Baptiste Louis Gros, Henri Victor Regnault a další.\n\nVynález mokrého kolodivého procesu, nejběžnějšího procesu fotografování mezi lety 1855 a 1881, je obvykle přiznáván Fredericku Scottovi Archerovi, který publikoval metodu v roce 1851 a řekl, že ho vynalezl již v roce 1848. Dalším kandidátem byl Gustave Le Gray, který v roce 1850 publikoval jiný, méně praktický kolodiový proces. Ale až do konce svého života Robert Jefferson Bingham hrdě prohlašoval, že byl první, kdo o kolódiovém procesu psal, a to buď ve své knize z roku 1848, nebo ve vydání z ledna 1850, což z něho dělá vynálezce tohoto procesu. Zatímco je obecně uznáván jako jeden z prvních vynálezců, kteří nezávisle navrhli kolodium jako alternativu k papíru, vynález je obvykle připisován Archerovi, protože jako první publikoval prakticky použitelný popis procesu.\n\n\n\n\n\n"}
{"id": "311126", "url": "https://cs.wikipedia.org/wiki?curid=311126", "title": "Roman Jebavý", "text": "Roman Jebavý\n\nRoman Jebavý (* 16. listopadu 1989 Turnov) je český profesionální tenista. Ve své dosavadní kariéře na okruhu ATP World Tour vyhrál čtyři deblové turnaje, když první z nich ovládl s Jiřím Veselým na antukovém Istanbul Open 2017. Na challengerech ATP a okruhu Futures získal pět titulů ve dvouhře a čtyřicet šest ve čtyřhře.\n\nNa žebříčku ATP byl ve dvouhře nejvýše klasifikován v září 2013 na 297. místě a ve čtyřhře pak v březnu 2019 na 43. místě. Trénuje ho Lukáš Dlouhý.\n\nV českém daviscupovém týmu debutoval v roce 2017 barážovým utkáním o účast ve světové skupině proti Nizozemsku, v němž s Adamem Pavláskem prohráli čtyřhru. Nizozemci zvítězili 3:2 na zápasy. Do září 2019 v soutěži nastoupil ke dvěma mezistátním utkáním s bilancí 0–0 ve dvouhře a 0–2 ve čtyřhře.\n\nNarodil se v Turnově a od jednoho roku žil v Jilemnici, kde začínal s tenisem. Poté hrál v Jablonci nad Nisou a následně přešel do štvanického klubu I. ČLTK Praha.\n\nVe Wimbledonu 2007 se v páru se Slovákem Martinem Kližanem probojovali do finále juniorské čtyřhry, v němž podlehli dvojici Matteo Trevisan a Daniel López. Jako nejvýše nasazení pak vstupovali s Bělorusem Uladzimirem Ignatikem do juniorského debla US Open 2007, kde byli vyřazeni v semifinále pozdějšími vítězi Jonathanem Eyssericem a Jeromem Interzillem. Na téže newyorské juniorce podlehl jako sedmý nasazený ve čtvrtfinále dvouhry pozdějšímu šampionu Ričardasu Berankisovi z Litvy. V juniorské kategorii byl nejvýše klasifikován v lednu 2007 na 3. místě světového kombinovaného žebříčku ITF.\n\nV rámci hlavních soutěží událostí okruhu Futures debutoval v květnu 2005, když na turnaj v Jablonci nad Nisou obdržel divokou kartu. V úvodním kole podlehl krajanu Michalu Konečnému ve třech setech. Premiérový titul na challengerech si odvezl z červencové čtyřhry Prague Open 2014, do níž nastoupil s Jiřím Veselým. Ve finále zdolali zdolali tchajwansko-čínský pár Lee Hsin-han a Čang Ce po hladkém dvousetovém průběhu. K trofeji uvedl: „\"Tak snadné jsem to nečekal. Ale oba jsme dnes hráli výborně. Na co jsme sáhli, to se nám povedlo\".“ Průnik mezi sto nejlepších deblistů světa zaznamenal 13. února 2017, když se na žebříčku ATP posunul ze 101. na 98. příčku.\n\nVe dvouhře okruhu ATP World Tour debutoval kvalifikačním turnajem Kremlin Cup 2013 v Moskvě. Ve druhém kole vypadl s Rusem Konstantinem Kravčukem. Premiérový odehraný zápas v hlavní soutěži této úrovně dosáhl ve čtyřhře Croatia Open Umag 2015, kde byli s Veselým na úvod vyřazeni španělským párem Roberto Bautista Agut a David Marrero až v supertiebreaku.\n\nDo premiérového finále na okruhu ATP Tour postoupil během květnového Istanbul Open 2017, když v závěrečném duelu deblové soutěže s Jiřím Veselým deklasovali turecko-italskou dvojici Tuna Altuna a Alessandro Motti, startující na divokou kartu, dvěma „kanáry“. Na turnaji hrál již jako česká deblová jednička, když mu patřila 94. příčka žebříčku. Šest míst za ním zaostával druhý český tenista ve světové klasifikaci Radek Štěpánek. Bodový zisk jej po turnaji 8. května 2017 posunul na nové kariérní maximum, 73. pozici ve čtyřhře.\n\nDruhou trofej si odvezl z petrohradské čtyřhry St. Petersburg Open 2017, když po boku Nizozemce Matwého Middelkoopa ve finále zdolali chilsko-argentinské turnajové jedničky Julia Peraltu s Horaciem Zeballosem po dvousetovém průběhu. V následném vydání žebříčku ATP čtyřhry se poprvé posunui na 52. příčku.\n\nHlavní soutěž v nejvyšší grandslamové kategorii poprvé odehrál v páru s Jiřím Veselým v mužském deblu French Open 2017. Po výhře nad osmou nasazenou dvojicí Raven Klaasen a Rajeev Ram ve druhém kole, je v další fázi vyřadil brazilsko-italský pár Rogério Dutra da Silva s Paolem Lorenzim ve dvou setech.\n\nTřetí deblový titul získal na antukovém Generali Open Kitzbühel 2018 s Argentincem Andrésem Moltenim po finálové výhře nad italsko-argentinskou dvojicí Daniele Bracciali a Federico Delbonis. Bodový zisk jej poprvé v kariéře posunul do elitní světové padesátky žebříčku čtyřhry, když 6. srpna 2018 figuroval na 48. místě.\n\n"}
{"id": "311130", "url": "https://cs.wikipedia.org/wiki?curid=311130", "title": "Afterdark", "text": "Afterdark\n\nAfterdark (2004, アフターダーク, \"Afutá Dáku\") je krátký román japonského spisovatele Haruki Murakamiho. Děj se odehrává během jedné noci koncem podzimu v Tokiu, kdy se propletou osudy jednotlivých hrdinů. Jednotlivé kapitoly jsou jednoznačně určeny místem a časem, styl psaní místy připomíná filmový scénář. Jako v jiných Murakamiho knihách, i zde je velký důraz na hudbu. Ve místech, kde se děj románu odehrává (tedy často v barech a restauracích), hraje většinou nějaká přesně pojmenovaná píseň, název románu je odvozen od jazzové skladby \"Five Spot After Dark\".\n\nZbývá několik málo minut do půlnoci a Mari Asai sedí v restauraci Denny's a čte si knihu. Zde ji potká Takahaši, který nedaleko zkouší s kapelou a přijde se občerstvit, a pozná v ní sestru své bývalé spolužačky a dá se s ní do řeči. Chvíli poté, co Takahaši odejde, vyhledá Mari v restauraci Kaoru. Ta je ředitelkou hodinového hotelu, kde právě někdo surově zbil čínskou prostitutku a odešel se všemi jejími věcmi a samozřejmě také nezaplatil za pokoj. Prostitutka neumí japonsky a personál hotelu se s ní nedokáže domluvit. Kaoru zavolá Takahašimu, kterého zná od doby, kdy měl v hotelu brigádu, jestli někdo v jeho kapele neumí čínsky a ten ji odkáže na Mari. Mari prostitutce ochotně pomůže, tu si pak odveze člen čínské mafie, která do Japonska čínské prostitutky načerno vozí. Mari s Kaoru pak jdou do baru a povídají si. Kaoru pak na záznamu z kamery u vchodu do hodinového hotelu vytiskne obrázek násilníka a předá ho čínské mafii. Tím násilníkem je Širakawa, který nedaleko odtud pracuje v jinak prázdné budově firmy Veritech na odstranění problému s počítačovou sítí, aby mezi zaměstnanci firmy mohla ráno proběhnout internetová konference. Během noci se ještě několikrát setkají Mari a Takahaši, poprvé když Takahaši přijde do baru Skylark, kde si Mari opět čte, potom se jdou projít do parku, Mari si pak jde na chvíli zdřímnout do hodinového hotelu ke Kaoru. Nakonec ji Takahaši vyprovodí na vlak a pozve ji na rande, Mari ale brzy odjíždí na půl roku studijně do Číny, Takahaši ale slíbí, že na ni počká. Širakawa dokončí svou práci a odjede taxíkem domů, cestou vyhodí věci, které vzal prostitutce, jen její mobil si nechá a pak ho odloží do regálu v obchodu s potravinami Seven Eleven. Tam ho pak vyzvánějící najde Takahaši a nějakou dobu po něm i prodavač a oba zaslechnou vyhrožování mafiánů.\nBěhem těchto událostí starší sestra Mari Eri Asai spí ve svém pokoji. Ukáže se, že tak spí už dva měsíce (japonský fenomén hikikomori). Během jejího spánku se však dějí divné věci: Z ničeho nic se v pokoji zapne televize, přestože je vypojená z elektrické zásuvky, a na obrazovce se objeví muž s přikrytým obličejem (\"Muž bez tváře\"), který se dívá na Eri. Během noci se postel s Eri dostane do místnosti v televizi a Eri se tam na chvíli probudí a neví, kde je. Jediné, co objeví, je tužka s logem firmy Veritech, stejné měl v kanceláři Širakawa. Co má však Širakawa společného s Eri není v románu vysvětleno. Eri se z místnosti nemůže nijak dostat a z oken není nic vidět a tak zase ulehne a ve spánku se dostane zpátky do své postele ve svém pokoji. Tam nad ránem přijde od vlaku její sestra Mari a lehne si k ní do postele. Dvě sestry, které jsou zcela rozdílné a každá žije svůj život (Eri jako obletovaná modelka možná úspěšnější, Mari zase svobodnější), se dostanou po letech k sobě, velký vliv na to má ta spousta rozhovorů (s Takahašim, Kaoru a Cvrčkem) a zážitků z právě uplynulé noci. Příběh tak končí šťastně, \"do další tmy zbývá ještě spousta času\".\n\n"}
{"id": "311134", "url": "https://cs.wikipedia.org/wiki?curid=311134", "title": "Kevin Ayers", "text": "Kevin Ayers\n\nKevin Ayers (16. srpna 1944 Herne Bay − 18. února 2013 Montolieu) byl britský hudebník, zpěvák, kytarista a baskytarista. Byl zakládajícím členem průkopnické psychedelické skupiny Soft Machine v 60. letech, rovněž byl těsně spojen s canterburskou scénou. Nahrál mnoho sólových alb a spolupracoval s dalšími muzikanty (např. Brian Eno, John Cale, Syd Barrett, Elton John, Robert Wyatt, Andy Summers, Mike Oldfield, Nico, Ollie Halsall a mnoho dalších). V roce 1970 založil kapelu The Whole Band, která působila jako jeho doprovodná skupina. Ke konci svého života žil Ayers v jižní Francii.\n\n\n"}
{"id": "311135", "url": "https://cs.wikipedia.org/wiki?curid=311135", "title": "Matt Dallas", "text": "Matt Dallas\n\nMatt Dallas, celým jménem Matthew Joseph Dallas (* 21. října 1982, Phoenix, USA) je americký herec, známý zejména svou titulní rolí ze seriálu \"Kyle XY\".\n\nNarodil se jako nejstarší ze čtyř dětí. O herectví se začal zajímat ve dvanácti letech, když ho jeho babička vzala na představení Ošklivé káčátko. Od té doby se chtěl stát hercem.\n\nV 18 letech se přestěhoval do Los Angeles a začal pomalu šplhat po pomyslném hereckém žebříčku. Prvních pět let se však věnoval zejména modelingu a jen zvolna pronikal do televizní a video tvorby. V roce 2004 hrál ve videoklipu amerického rappera „fan 3'“ a v roce 2005 v klipu \"Goodbye My Lover\" Jamese Blunta, po boku Mischy Barton. Objevil se v jedné epizodě (\"Chinatown\") komediálního seriálu \"Vincentův svět\" (\"Entourage\", 2004) a dále ve snímcích s komediálním či hororovým laděním \"Van Helsing: Cesta upírů\" (\"Way of the Vampire\"), \"Wannabe\" a \"Camp Daze\" (2005), v dramatu \"Living The Dream\" a v krátkém filmu \"Shugar Shank\" (2006).\n\nZásadní byl pro něj v roce 2006 televizní sci-fi seriál \"Kyle XY\", v němž ztvárnil titulní roli nalezence obdařeného mimořádnými schopnostmi. Seriál zaznamenal tři sezóny o 10, 23 a 10 dílech (třetí řada však byla roku 2009 přerušena a seriál zůstal nedokončen). Matt Dallas byl za svou roli nominován na cenu Teen Choice Award 2007 v kategorii „Choice TV: Breakout“ a dvakrát po sobě i na cenu Saturn americké Akademie sci-fi, fantasy a hororových filmů v kategorii nejlepšího televizního herce (v letech 2007 a 2008). Magazín \"People\" ho také uvedl jako jednoho z nejvíc sexy mužů roku 2006.\n\nPoté hrál v několika filmech, například \"The Indian\" (2007) a \"Ďáblovo dítě\" (\"Babysitter Wanted\", 2008). Objevil se i v šesti epizodách seriálu \"Městečko Eastwick\" (\"Eastwick\", 2009), a to v roli Chada Burtona, milence Roxie Torcolettiové a staršího bratra Joshe Burtona, který zpočátku randil s Roxiinou dcerou Miou. Další seriálové role následovaly v letech 2013 a 2014. Nejprve hostoval jako Fitch Douglas v 5 dílech 2. řady rodinné komedie televize ABC Family \"Tři kluci a nemluvně\" (\"Baby Daddy\", 2013–2014), kde se znovu setkal s Jean-Lucem Bilodeau, který mu hrál mladšího bratra v \"Kyle XY\". A poté si zahrál s Victorií Bullockovou v titulních rolích sedmidílné dobrodružné webové série \"Anne & Jake\" (2014).\n\nDne 7. ledna 2013 provedl svůj veřejný coming out, když na Twitteru oznámil své zasnoubení s partnerem, o tři roky starším hudebníkem Blue Hamiltonem. O dva a půl roku později, počátkem července 2015 snoubenci uzavřeli sňatek. Před Vánocemi 2015 spolu partneři veřejně oznámili prostřednictvím videa na YouTube adopci dvouletého syna Crowa.\n\n"}
{"id": "311136", "url": "https://cs.wikipedia.org/wiki?curid=311136", "title": "Sergej Ignatov", "text": "Sergej Ignatov\n\nSergej Ignatov (narozen roku 1950 v Chemnitzu) je proslulý ruský žonglér a držitel několika světových rekordů. Je také znám jako \"básník žonglování\", nebo také jako \"kvantitativní žonglér\".\n\nTalent pravděpodobně zdědil po svých předcích. Jeho dědeček pracoval 25 let s koňmi u cirkusu. Ale i jiní členové rodiny měli k cirkusu blízko. Například jeho strýc byl krotitelem divokých zvířat.\nIgnatov sám začal žonglovat v patnácti letech. Docházel do Moskevské cirkusové školy. V prvním ročníku cvičil akrobacii, žonglování a gymnastiku. Kvůli problémům s kolenem se začal věnovat výhradně žonglování. Jeho učitelka se jmenovala Violetta Kiss. Po třech letech ovládal devět kruhů. Vystupovat začal v roce 1969.\nJeho pomůcky jsou především kruhy a velké míče, ale nepohrdne ani klasickými míčky nebo kuželkami. Soustavně se věnuje józe.\n\nTuto přezdívku získal díky jeho spojení hudby a žonglování. Žongluje především na vážnou hudbu (Chopin, Chačaturjan).\n\nRekord v žonglování s jedenácti kruhy získal roku 1973.\n\nhttps://web.archive.org/web/20080127135532/http://www.zongler.cz/zonglerska-komunita/ze-zonglerova-zivota/rozhovor-se-sergejem-ignatovem-2.html\n"}
{"id": "311141", "url": "https://cs.wikipedia.org/wiki?curid=311141", "title": "Jim Price", "text": "Jim Price\n\nJames „Jim“ Price (* 1945, Fort Worth) je americký trumpetista, pianista a hudební producent. Společně s Bobbym Keysem a Jimem Hornem byl jedním z nejžádanějších studiových hudebníků 70. let 20. století. V letech 1970 až 1973 se účastnil několika turné The Rolling Stones a podílel se také na jejich albech \"Sticky Fingers, Exile on Main St.\" a \"Goats Head Soup\". Rovněž nahrával a hrál na koncertech skupiny Delaney, Bonnie & Friends, Joa Cockera nebo Erica Claptona.\n\nV 80. a 90. letech 20. století skládal Price hudbu pro filmy, televizní seriály a reklamy.\n\n"}
{"id": "311149", "url": "https://cs.wikipedia.org/wiki?curid=311149", "title": "Exterminace", "text": "Exterminace\n\nExterminace je termín označující zločin spočívající ve vyvražďování určité skupiny lidí (například inteligence) či násilné vyhánění, vystěhovávání takové skupiny z jimi obývaného území. Je-li zaměřena proti skupině osob na základě jejich etnika či rasy, pak hovoříme o genocidě. \nMezi exterminační akce patří například Akce AB, exterminace polské inteligence německými okupačními orgány v první polovině roku 1940, při níž zahynulo asi 6000 osob.\n"}
{"id": "311150", "url": "https://cs.wikipedia.org/wiki?curid=311150", "title": "Oblastní rada Megilot", "text": "Oblastní rada Megilot\n\nOblastní rada Megilot (hebrejsky מועצה אזורית מגילות) je oblastní rada v Izraeli, nacházející se v Judské poušti poblíž západního pobřeží Mrtvého moři. S šesti izraelskými komunitami a zhruba 1 000 obyvateli se jedná o nejmenší oblastní radu v Izraeli.\n\nNejvíce obyvatel žijící v této oblastní radě je zaměstnáno v zemědělství a cestovním ruchu. Někteří jsou zaměstnáni v kosmetické společnosti Ahava.\n\nNázev rady – „Megilot“ v hebrejštině znamená „svitky“. To odkazuje na skutečnost, že byly v Kumránu nalezeny svitky od Mrtvého moře.\n\nV radě se nachází celkem 6 obcí: 4 kibucy, 1 mošav a 1 jiná komunita.\n\n\n\nK 31. prosinci 2014 žilo v Oblastní radě Megilot 1200 obyvatel. Z celkové populace bylo 1200 Židů. Včetně statistické kategorie \"ostatní\" tedy nearabští obyvatelé židovského původu, ale bez formální příslušnosti k židovskému náboženství jich bylo 1200.\n\n"}
{"id": "311157", "url": "https://cs.wikipedia.org/wiki?curid=311157", "title": "Lužec (Nejdek)", "text": "Lužec (Nejdek)\n\nLužec (, katastrální území \"Lužec u Nejdku\") je ves ležící v Krušných horách. Nachází se asi 5 km východně od Nejdku. Lužec slouží především jako chatařská oblast obklopená jehličnatými lesy. Osada leží přibližně ve dvoukilometrové vzdálenosti od Černého jezera, které je vodním zdrojem II. stupně. Jsou zde evidovány 2 adresy budov s číslem popisným a 35 adres budov s číslem evidenčním. V roce 2018 zde trvale žilo 9 obyvatel.\n\nSkrze Lužec vede silnice III. třídy spojující Děpoltovice s Oldřichovem. Sídlo má převážně liniový charakter, většina budov stojí podél silnice.\n\nPrvní písemná zmínka o vesnici pochází z roku 1273. V této lokalitě se s největší pravděpodobností v 15. století začal těžit cín. První známé stálé osídlení místa spadá před rok 1487. Tehdy náležela osada pod hroznětínské panství, které vlastnil Klášter Teplá. Klášter Teplá také poté převedl majetek na Mikuláše Šlika, pána ze Sokolova, jenž pocházel z chebského rodu Šliků.\n\nNa začátku 20. století se vyvíjela obec jako oblíbené místo pro výlety a zimní radovánky. Z těchto důvodů zde byl postaven lyžařský vlek. Ten je v momentální době dlouho nefunkční. Ke konci 20. let nechala Nejdecká zdravotní ústředna postavit v Lužci lovecký zámeček, který sloužil jako sanatorium. V době okupace odpadla funkce sanatoria a ze zámečku se stal hotel. Po válce a odsunu Němců byl zámeček opuštěn.\n\nGeologické podloží tvoří žuly karlovarského plutonu. Posledním geologickým projevem je vývoj horských rašelinišť severně od Lužce.\n\nLužcem protéká stejnojmenný potok, který takřka kopíruje silnici a pokračuje podél ní až do obce Děpoltovice. Tam se vlévá do většího potoka Vitického. Ten potom tvoří jeden z levých přítoků Ohře, do které se vlévá poblíž kostela v Dalovicích (Karlovy Vary).\n\nNa severovýchodním konci Lužce se nachází lovecký zámeček Krušnohor, který dnes slouží jako hotel s názvem Spa & Wellness Hotel Zámek Lužec. Zámeček byl postaven na konci 20. let, zrekonstruován na hotel byl v roce 2010.\n\nTento starý buk stojí u lesní cesty na severním svahu. Vznikl srůstem dvou buků, mezi které se později vmísil buk třetí. Má dutý, zčásti mechem porostlý kmen, který nese stopy po bývalých větvích. Kmen má obvod přes 4,5 metru a celý strom je přes 20 metrů vysoký. Roku 2005 ho ale výrazně poničila vichřice.\n\n"}
{"id": "311159", "url": "https://cs.wikipedia.org/wiki?curid=311159", "title": "Kamaiši (Iwate)", "text": "Kamaiši (Iwate)\n\nKamaiši (: 釜石市, \"Kamaiši-ši\") je město ležící v japonské prefektuře Iwate na tichomořském pobřeží ostrova Honšú.\n\nK 1. březnu 2008 mělo město 41 245 obyvatel a celkovou rozlohu 441,42 km².\n\nMěstem \"ši\" (市) se Kamaiši oficiálně stalo 5. května 1937.\n\n"}
{"id": "311161", "url": "https://cs.wikipedia.org/wiki?curid=311161", "title": "Almog", "text": "Almog\n\nAlmog ( אלמוג, v oficiálním přepisu do angličtiny Almog) je izraelská osada a vesnice typu kibuc na Západním břehu Jordánu, v distriktu Judea a Samaří a v Oblastní radě Megilot.\n\nLeží v nadmořské výšce - 270 metrů poblíž města Jericho, při severozápadním pobřeží Mrtvého moře.\n\nAlmog leží na Západním břehu Jordánu, jehož novodobé osidlování bylo zahájeno Izraelem po jeho dobytí izraelskou armádou, tedy po roce 1967. Vesnice byla zřízena roku 1977. Už 26. června 1976 izraelská vláda rozhodla, že v této oblasti založí polovojenskou osadu typu nachal (nazývaná pracovně Kalija Bet, pak Nachal Almog). K tomu došlo v roce 1977. Už 18. dubna 1978 vláda souhlasila s jejím převodem na ryze civilní obec, což bylo provedeno v lednu 1979. Nynější kibuc byl osídlen roku 1979 lidmi z jiných kibuců. Je pojmenován po Jehudovi Kopolevitzovi Almogovi, jednom z prvních osadníků v této oblasti, který se zasloužil o rozvoj těžby draslíku na jihu Izraele. Almog byl také jedním ze zakladatelů nedalekého předválečného kibucu Bejt ha-Arava.\n\nObyvatelstvo Almog je v databázi rady Ješa popisováno jako sekulární. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 179 lidí. Během roku 2014 registrovaná populace stoupla o 2,3 %.\n"}
{"id": "311163", "url": "https://cs.wikipedia.org/wiki?curid=311163", "title": "Óšú (Iwate)", "text": "Óšú (Iwate)\n\nÓšú (: 奥州市, \"Óšú-ši\") je město ležící v japonské prefektuře Iwate na ostrově Honšú.\n\nMěsto (市, \"ši\") bylo založeno 20. února 2006 jako důsledek spojení měst Esaši a Mizusawa a obcí Maesawa, Isawa a Koromogawa z okresu Isawa.\n\nStará provincie Mucu, na jejímž území se moderní Óšú nachází, se rovněž nazývala \"Óšú\".\n\nK 1. březnu 2008 mělo město 128 111 obyvatel a celkovou rozlohu 993,35 km².\n\n"}
{"id": "311166", "url": "https://cs.wikipedia.org/wiki?curid=311166", "title": "A Weekend in the City", "text": "A Weekend in the City\n\nA Weekend in the City je druhé studiové album britské skupiny Bloc Party vydané v roce 2007.\n\n\n\n"}
{"id": "311167", "url": "https://cs.wikipedia.org/wiki?curid=311167", "title": "Silent Alarm", "text": "Silent Alarm\n\nSilent Alarm je debutové album britské skupiny Bloc Party vydané v roce 2005.\n\n\n\n"}
{"id": "311182", "url": "https://cs.wikipedia.org/wiki?curid=311182", "title": "Karlštejn (Svratouch)", "text": "Karlštejn (Svratouch)\n\nKarlštejn je místní část obce Svratouch (okres Chrudim) v Pardubickém kraji na území České republiky.\n\nPůvodní osada vznikla v 1. polovině 18. století. Obydlí si zde stavěli dělníci zaměstnaní v huti na blízké České Cikánce. Stavení jsou rozptýlena na vysokém návrší nad Svratkou a Svratouchem.\n\nLovecký zámek Karlštejn si nechal postavit v letech 1767–1776 majitel rychmburského panství Filip Kinský. U zámku bývala obora. Do areálu zámku je zastavěná kaple sv.Jiljí, která zde stála dřív než zámek, oltář v kapli byl podle záznamů posvěcen 20.9.1708 opatem hradišťského kláštera.\n\nV roce 1823 koupil panství rod Thurn-Taxisů, v zámku byla myslivna. V roce 1945 byl zámek znárodněn, převzala jej TJ Spartak Svratka, která na chátrající budově opravila střechu a chtěla zde zřídit turistickou noclehárnu a obrazárnu, ale pro nedostatek finančních prostředků k tomu nedošlo. Od 60. let byl objekt opravován, rekreační středisko v něm měl bývalý Oděvní podnik Prostějov. \n\nV objektu zámku Karlštejn se natáčely filmy Temno a O kominickém učni a dceři cukráře a také některé díly televizního seriálu Četnické humoresky.\n\n"}
{"id": "311185", "url": "https://cs.wikipedia.org/wiki?curid=311185", "title": "Blatiny", "text": "Blatiny\n\nBlatiny jsou místní částí městyse Sněžné, kraj Vysočina, okres Žďár nad Sázavou.\n\nNázev se vyvíjel od varianty naisstiftski (1768), Neustift a Nové Sady (1846), Neustift a Novosady (1885), Neustift, Novosady a Blatiny (1915) až k podobě Blatiny v roce 1924. Původní německé pojmenování Neustift (Novosady) znamenalo nově založená ves. Místní jméno Blatice znamenalo blátivé místo.\n\nBlatiny jsou mladou obcí, založeny byly až v poslední fázi kolonizace Novoměstska na počátku 18. století. V této oblasti pracovalo mnoho železářských hutí a na mnoha místech byl úplně vykácen les. V roce 1707 se rozhodla novoměstská vrchnost neosázet znovu les a dovolila dělníkům, pracujícím v lesích a v panských podnicích, aby si zde postavili svá obydlí.\nV roce 1735 zde již bylo 16 domků a osada dostala německý název Neustift (česky Novosady). V roce 1768 dostala osada vlastní pečeť, ve znaku má zahrádku a tři květy, později se ve znaku objevila lípa.\nNázev Neustift byl brzy počeštěn na Novosady, ale lidově se zde vždy říkalo Blatiny, oficiálně se tento název začal používat v roce 1924. V roce 1962 byla osada přičleněna ke Sněžnému.\n\nBlatiny jsou rozptýlenou horskou obcí, je zde několik penziónů, zajímavostí je pražírna kávy Hofr.\nOsada je také východiskem pěších túr na vrcholy Žďárských vrchů, nejbližší jsou Dráteničky.\nSpojení s obcí je na autobusové lince Svratka-Nové Město na Moravě.\n\n\n"}
{"id": "311196", "url": "https://cs.wikipedia.org/wiki?curid=311196", "title": "Geni.com", "text": "Geni.com\n\nGeni.com je web poskytující službu propojené sociální sítě s důrazem na genealogii. Projekt byl spuštěn v beta verzi 16. ledna 2007 web 2.0 společností Geni, Inc. 12. listopadu téhož roku měl server již přes 10 miliónů vytvořených profilů. V dubnu 2008 měl server více než 15 miliónů profilů. V současnosti (březen 2009) je hlavním faktorem nerozšířenosti této sítě, že je lokalizována jen do anglického jazyka, což některým lidem činí potíže s používáním služby.\n\nUživatel si nejdříve musí vytvořit svůj profil a to tím, že zadá své jméno a e-mailovou adresu. Poté zadá e-mailové adresy své rodiny či přátel a pošle jim pozvánku ke vstupu. Uživatelé mohou graficky manipulovat s profily své rodiny a kdokoliv tak může vytvářet rodokmen. Každý profil má své místo k prezentování: fotoalbum, informace o své osobě (koníčky, zaměstnání, navštěvované školy apod.) či jen informace jakou máte oblíbenou knihu či film.\n\nGeni není v současnosti výdělečná firma, ale plánuje profitovat na zobrazování reklam uživatelům, jenž budou cílené dle demografické polohy uživatele. V omezené míře poskytuje firma placené prémiové služby.\n\nJediný finanční zdroj tak činí investice. Mezi největší investory patří The Founders Fund, jenž investovala \"více než $1 milion”. a Charles River Ventures, jenž investovala 10 milionů amerických dolarů.\n\n"}
{"id": "311200", "url": "https://cs.wikipedia.org/wiki?curid=311200", "title": "Humidor", "text": "Humidor\n\nHumidor je skříňka, udržující konstantní vlhkost (anglicky \"humidity\") pro uchovávání tabákových výrobků (především doutníků). Za ideální je pro tyto účely považována vlhkost kolem 70 % relativní vlhkosti.\n\nObvykle se vyrábí ze dřeva (ale i jiných materiálů jako je sklo nebo karbon) avšak téměř vždy s vnitřní vystýlkou z cedru, jenž má pro skladování doutníků ideální vlastnosti (drží vlhkost a odpuzuje tabákové broučky.) Vnější část humidoru bývá tvořena například mahagonem. Je vybaven zvlhčovačem (nádobkou s vodou) a vlhkoměrem. Může mít velikost od přenosné krabičky až po celé místnosti pro uskladnění tisíců kusů doutníků.\n"}
{"id": "311207", "url": "https://cs.wikipedia.org/wiki?curid=311207", "title": "Roger Guerreiro", "text": "Roger Guerreiro\n\nRoger Guerreiro (* 25. května 1982, São Paulo) je polský fotbalista brazilského původu. Levý anebo střední záložník, vynikající dribler. Od roku 2009 hraje za řecký tým AEK Atény.\n\n17. dubna 2008 obdržel ve zrychleném řízení polské občanství, aby mohl Polsko reprezentovat na blížícím se EURU 2008. 27. května 2008 debutoval v A-mužstvu Polska v přátelském zápase s Albánií (zápas se konal v německém Reutlingenu), Poláci vyhráli 1:0. Roger odehrál první poločas.\n\nZa polský národní tým odehrál 25 utkání, v nichž vstřelil čtyři branky (stav k 10. květnu 2013). V roce 2007 byl zvolen nejlepším cizincem polské ligy (Orange Ekstraklasa).\n\nNa Mistrovství Evropy 2008 konaném v Rakousku a Švýcarsku odehrál všechny tři zápasy polského týmu (vedeného nizozemským trenérem Leo Beenhakkerem) na šampionátu, postupně 8. června proti Německu (porážka 0:2, nastoupil až do druhého poločasu), 12. června proti Rakousku (remíza 1:1, vstřelil gól) a 16. června proti Chorvatsku (porážka 0:1). Polsko se do čtvrtfinále neprobojovalo, obsadilo se ziskem 1 bodu poslední čtvrté místo základní skupiny B.\n\n"}
{"id": "311208", "url": "https://cs.wikipedia.org/wiki?curid=311208", "title": "Hviezdoslavov vodopád", "text": "Hviezdoslavov vodopád\n\nHviezdoslavov vodopád je ledovcový vodopád ve Vysokých Tatrách v okrese Poprad na severním Slovensku.\n\nNachází se v Bielovodské dolině a jeho podloží je tvořené granodiority. Vodopád vytváří Zelený potok, který je nad ním v nadmořské výšce 1575 m široký 2 m. Je vysoký přibližně 20 m.\n\nNedaleko vodopádu prochází modrá turistická značka přístupná veřejnosti v období od 16. června do 31. října. Výstup po ní je možný:\n\n"}
{"id": "311219", "url": "https://cs.wikipedia.org/wiki?curid=311219", "title": "Bartang", "text": "Bartang\n\nBartang ( ) je řeka v Tádžikistánu (Horský Badachšán) s prameny v Afghánistánu (Badachšán). Celková délka řeky je 528 km, z nichž v délce 133 km teče pod jménem \"Bartang\". Povodí má rozlohu 24 700 km². Na středním toku se nazývá Murgab ( ) a na horním toku Aksu ( )\n\nŘeka vytéká pod jménem \"Aksu\" (Bílá řeka) z jezera Čakmaktyn v afghánské části Wáchánského údolí. Od svého zdroje sleduje severovýchodní směr, který po vstupu do Tádžikistánu změní na severní. V horní části toku na území Tádžikistánu si razí cestu Pamírským náhorním plató, přinášejíc tak životodárnou vláhu do vyprahlé vysokohorské pouště. Řeka protéká nevelkým správním střediskem východního Pamíru Murgabem (podle této zapomenuté lokality se změní její jméno na \"Murgab\"), odkud nabere striktně východo-západní směr a namíří své kalné vody k zaledněným velikánům Vysokého Pamíru.\n\nPostupně si klestí cestu stále hlubšími údolími. Zhruba 200 km na západ od Murgabu byl v roce 1911 její tok přehrazen mohutným sesuvem půdy vyvolaným silným zemětřesením (tzv. Usojský zával). Přehrazením toku vzniklo velkolepé Sarezské jezero, které poskytuje nemnoha návštěvníkům nevšední podívanou. Zároveň je však vpravdě časovanou bombou, neboť další zemětřesení může porušit nynější hráz a způsobit tak apokalyptické záplavy v západní a jižní části Tádžikistánu a příhraničních oblastech Afghánistánu a Uzbekistánu.\n\nPod hrází Sarezského jezera přibírá Murgab ze severu řeku Kudaru a konečně vytváří vodní tok s názvem \"Bartang\" tekoucí směrem jihozápadním zbývajících 133 km. Údolí řeky Bartang je poměrně hustě osídleno, jeho návštěva poskytne jak zajímavý krajinný tak i kulturně-folklorní zážitek.\n\nBartang končí svou pouť jako pravý přítok hraniční řeky Pandž (zdrojnice Amudarji) nedaleko tádžického města Vomar (aka Rušon).\n\nNejsnadnější přístup do údolí pro motorová vozidla představuje částečně zpevněná silnice vedoucí z Vomaru (Rušonu) vzhůru údolím až do vesnice Kudara. Je možné přijet i ze strany Murgabu od jezera Kara-kul, tato příjezdová trasa je ale ve velmi bídném stavu. Na horním toku řeky (kdy se ještě nazývá Aksu) vede z Murgabu až k afghánským hranicím zpevněná silnice s odbočkou na hraniční přechod s Čínou v sedle Kulma.\n\nZdrojem vody jsou převážně sněhové srážky a horské ledovce. Průměrný průtok vody v ústí činí 128 m³/s.\n\nNa řece byla vybudována Tudžanská vodní elektrárna.\n"}
{"id": "311226", "url": "https://cs.wikipedia.org/wiki?curid=311226", "title": "Vachš", "text": "Vachš\n\nVachš ( ) je řeka v Tádžikistánu (Centrálně spravovaná, Chatlanská oblast). Celková délka řeky je 786 km. Na horním toku se nazývá Surchob ( ). Povodí má rozlohu 39 100 km² a jeho převážná část se nachází v Pamírsko-alajské horské soustavě.\n\nVzniká soutokem řek Kyzylsu a Muksu a nejprve teče pod jménem \"Surchob\" na západ. Pod levým přítokem Obichingou se již nazývá \"Vachš\" a mění směr na jihozápad. Teče převážně v úzké dolině, která má tvar písmene V a místy má charakter soutěsky. Ve vzdálenosti 170 km od ústí vtéká do Vachšské doliny, kde se rozděluje na ramena. Po soutoku s řekou Pjandž, vytváří Amudarju, jejíž je pravou zdrojnicí.\n\nZdrojem vody jsou sněhové srážky a horské ledovce a v menší míře také dešťové srážky. Nejvyšších vodních stavů dosahuje od května do září. Průměrný průtok vody činí 660 m³/s, maximální v červenci 3120 m³/s a minimální v únoru 130 m³/s. Voda v řece se vyznačuje vysokou kalností, jež dosahuje 4,16 kg/m³.\n\nNa řece byly vybudovány Golovná a Nurecká vodní elektrárna, za jejichž hrázemi vznikly přehradní nádrže (Nurecká). Voda se v široké míře využívá na zavlažování, k čemuž slouží také zavlažovací kanály (Vachšský, Šuroabadský). Na dolním toku je možná vodní doprava. Na řece leží města Nurek, Kurgan Tube (v dolině), Kalininabad.\n\n"}
{"id": "311233", "url": "https://cs.wikipedia.org/wiki?curid=311233", "title": "Katedrála svatého Jana Křtitele (Perpignan)", "text": "Katedrála svatého Jana Křtitele (Perpignan)\n\nKatedrála svatého Jana Křtitele v Perpignanu (francouzsky \"Cathédrale Saint-Jean-Baptiste de Perpignan\") je katedrální kostel v Perpignanu zasvěcený sv. Janu Křtiteli. Patří mezi stavby zapsané na seznam národních památek.\n\nHistorie této katedrály započala roku 1324, kdy mallorský král Sancho inicioval její stavbu. Katedrála měla základy v kostele sv. Jana Staršího. Ke sklonku století práce na stavbě zpomalila, ale nová iniciativa dovedla stavbu ke zdárnému konci roku 1509. Katedrála byla sídlem biskupa z Elne, roku 1602 biskupství v Perpignanu.\n\nKatedrála je jedna z nejčistších ukázek gotické architektury poblíž středozemí. Velká chrámová loď (80 metrů dlouhá, 18 metrů široká a 26 metrů vysoká) s osmi pilíři. Transept a prostorná apsida se sedmi stěnami. Západní strana fasády nebyla dokončena. Během restaurací v 19. století a 20. století bylo obnoveno gotické okno, zatímco na černobílých fotografiích je možné vidět pouze pravoúhlý výklenek protínající fasádu. Prase, tak jak je ho možné zhlédnout v orloji dnes, bylo přidáno v 18. století.\n\nInteriér katedrály je bohatě zdoben. Varhany z roku 1504. Fresky a dekorace ze stejného období. Neogotické vitráže a kostelní okna.\n"}
{"id": "311234", "url": "https://cs.wikipedia.org/wiki?curid=311234", "title": "Šachar Pe'erová", "text": "Šachar Pe'erová\n\nŠachar Pe'erová (: שחר פאר, v českých médiích běžně psána jako Šahar Peerová; * 1. května 1987, Jeruzalém), je izraelská profesionální tenistka.\n\nV roce 2008 získala slovenský pas. Její babička Juliana Ecksteinová pochází z obce Streda nad Bodrogom, dědeček z Varína. Slovenské pasy mají také její sourozenci – bratr Šlomi a sestra Šani.\n\nOd roku 2004 hraje profesionálně. Hraje pravou rukou, obouručným bekhendem. Od roku 2006 se drží mezi 15.–30. místem ženského žebříčku WTA. V roce 2004 vyhrála juniorku na Australian Open.\n\nV roce 2006 získala první turnajové vítězství WTA ve dvouhře na turnaji v Pattaya. V květnu 2006 vyhrála také turnaje v Praze a v Istanbulu.\n\nV roce 2007 se dostala do čtvrtfinále US Open.\n\nRok 2008 začala účastí ve finále čtyřhry na Australian Open ve dvojici s Viktorií Azarenkovou.\n\nV únoru 2009 jí Spojené arabské emiráty odmítly udělit vízum. Peerová se zde měla účastnit dubajského turnaje v rámci WTA Tour 2009. To vyvolalo nesouhlasné reakce jak od tenisových funkcionářů, tak tenistek např. Venus Williamsové.\n\nŠachar Peerová se zúčastnila 24 zápasů Fed Cupu za tým Izraele s bilancí 17–7 ve dvouhře a 9–10 ve čtyřhře.\n\n"}
{"id": "311237", "url": "https://cs.wikipedia.org/wiki?curid=311237", "title": "Vercelli", "text": "Vercelli\n\nVercelli (piemontsky Varséj) je město v provincii Vercelli, Piemontu, v severní Itálii. Je to jedno z nejstarších osídlených míst v severní Itálii, založené, dle většiny historiků, kolem roku 600 př. n. l.\n\nMěsto leží na \"Pianura Padana\", mezi Milánem a Turínem.\nJe významným centrem pěstování rýže, a je obklopeno rýžovišti, která jsou v létě zaplavována.\n\nRoku 1228 zde byla založena první univerzita na světě financovaná z veřejných prostředků. V současnosti je součástí Piemontské východní univerzity.\n\nVercellae (Vercelum) bylo sídlem Libiců, ligurského kmene; poté se stalo důležitým římským sídlem blízko něhož Gaius Marius porazil keltské a germánské kmeny v bitvě u Vercellae kolem roku 101.\nO 500 let později zde magister militum Flavius Stilicho porazil Góty. Po lombardské invazi připadlo vévodství Ivrea. Od roku 885 bylo pod jurisdikcí prince biskupa.\nNezávislou obcí se stalo roku 1120, bylo členem do první a druhé lombardské ligy.\nBěhem 13. století se dostalo pod nadvládu Della Torre z Milána (1263), markýzů z Monferrata (1277). Tizzoni (Ghibellini) a Avogadri (Guelfové) rozdělily město v letech 1301 až 1334. Roku 1307 zde byl upálen heretický kazatel Fra Dolcino. Roku 1373 biskup Giovanni Fieschi vyhnal rod Visconti, ale Matteo I. Visconti město dobyl zpět. Facino Cane (1402) využil sporu mezi Giovannim Mariou a Fillipem Viscontim a zmocnil se města, ale byl vyhnán Theodorem II. roku 1404, který jej podstoupil rodu Savojských roku 1427.\nV letech 1499 až 1553 bylo Vercelli pod nadvládou Francouzů, a v letech 1616 až 1678 Španělů.\n\nVe Vercelli je mnoho pozůstatků starořímského osídlení: amfiteátr, hippodrom, sarkofágy a další.\nZ městských věží vynikají \"Torre dell’Angelo\", která se vypíná nad starým trhem, a \"Torre di Città \" na Via Gioberti.\n\n\nTypickým místním jídlem je rýže s fazolemi, nazývané \"panissa\". Mezi místní vína patří Gattinara DOCG, klasické červené jméno vyráběné převážně z hroznů odrůdy nebbiolo (lokálně známé jako \"spanna\") v obci Gattinara, kde archeologické výzkumy prokázaly pěstování víno už v období starého Říma.\n\nUnione Sportiva Pro Vercelli býval v minulosti velmi úspěšný fotbalový klub. Sedmkrát vyhrál národní italský šampionát mezi lety 1908 a 1922. Dnes soutěží v serii C2.\n\n\nAsigliano Vercellese, Borgo Vercelli, Caresanablot, Desana, Lignana, Olcenengo, Palestro (PV), Prarolo, Salasco, Sali Vercellese, San Germano Vercellese, Villata, Vinzaglio (NO), Quinto Vercellese\n\n\n"}
{"id": "311240", "url": "https://cs.wikipedia.org/wiki?curid=311240", "title": "Opel Astra", "text": "Opel Astra\n\nOpel Astra je německý vůz nižší střední třídy. Od roku 2015 se prodává jeho pátá generace. V Británii se prodává pod značkou Vauxhall už jako pátá generace. Starší modely vycházely z typu Kadett.\n\nNese označení F, podle abecední řady Opelů pro auta nižší střední třídy (předchůdcem byl Opel Kadett E, který se ve Velké Británii prodával pod názvem Vauxhall Astra E.\nAstry se vyráběly v Německu, Španělsku, Maďarsku, Polsku, Belgii, Jihoafrické republikce, Tchaj-wanu, Argentině a ve Velké Británii pod sesterskou značkou Vauxhall. Po ukončení výroby v Německu (1997) se pokračovalo ve výrobě v jiných zemích, např. v Polsku, modely vyrobené po tomto roce nesou označení \"classic\". Astra F se objevila v roce 1991, ve čtyřech karosářských verzích – tří a pětidveřový hatchback, pětidvéřový sedan, kombi (označované jako caravan),užitkový van ve tří a pětidvéřové verzi. V roce 1993 byla nabídka doplněna o kabriolet, za jehož vznikem stála italská karosárna Bertone (ta měla na starosti i výrobu kupé a kabrioletu II. generace Astry, neboli Astry G), vůz byl postaven ze sedanu.\n\nJednotlivé verze se podle výbavy označovaly GL, GLS, CD, CDX, CLUB, GT, GSI. Další limitované edice CALIFORNIA, SPORTIVE, COOL, DREAM, DIAMOND, CHAMPION I,II, TEAM, SUNSHINE, COMFORT, STYLE, SEASON. Astra existovala i jako pohřební vůz. Astry byly přímými konkurentkami VW Golf III.\n\nAstra se po čase trošku změnila vzhledem (po roce 1994 facelift). Maska se změnila na plně mřížkovou z tříproužkové, s tím se\nzměnila i světla (mají jiný tvar), blinkry z oranžových na průhledné, nárazníky se z černé barvy změnily na lakované do barvy karosérie, stejně tak i ochranné lišty na dveřích. Barva interiéru plastů a palubní desky do roku 1994 šedá,modrá,černá po faceliftu už jen černá. Zrcátka se změnila z hranatých na kulatější, zadní dveře dostaly nový plast, který zakrývá dveřní zámek, také se změnily znaky z černostříbrných na celochromové. To platí i o označení vozu Opel Astra a typu motoru - z černostříbrných větších písmen na menší chromované. V interiéru jiný volant – z dvouramenného nebo tříramenného změna na čtyřramenný.\n\nAstry se i liší podle toho, co si zákazník přál za výbavu, barvy interiéru a úroveň komfortu. Např. od roku 1994 jsou sériově montovány přední airbagy. Možnost nabídky výbavy: ABS, posilovač řízení, posilovač brzd, elektrické stahování oken (buď jen předních nebo i zadních), tónovaná skla, elektrické ovládaní zrcátek i s vyhříváním, palubní počítač, střešní okno, klimatizaci, kožené sedačky a interiér, vyhřívání předních sedaček,přední opěrky hlavy s nastavitelnou výškou a sklonem.Výškově nastavitelné sedadlo řidiče, sportovní přední sedačky, zadní sedačky s opěrkami hlavy, opěrku ruky na zadních sedadlech s možností otevření do nákladového prostoru pro objemnější zavazadlo, tónovaná skla, výškově nastavitelný volant, druhy rádií (SC202, SC303, SC804, CAR200, CAR300), výškové reproduktory, elektricky ovládanou anténu, střešní nosič (caravan), centrální zamykání, alarm, mlhovky, tlakové omývání předních světlometů, výškově nastavitelná světla, automatickou převodovku, tažné zařízení, kola z lehkých slitin a motor, který bude auto pohánět a spousta dalších doplňků.\n\nOpel Astra F GL 1991-1994\n\nmotorizace sériově 1.4 8V 44kW, za příplatek na přání 1.6 8V, 1.8 8V, 1.7D, 1.7TD,Vůz měl buď pětistupňovou převodovku nebo automat.Vybaven dvojramenným volantem, servořízením, výškově nastavitelnými opěrkami hlav předních sedadel,zadní sedadla dvoudílná. Přístrojová deska vybavená palivoměrem,teploměrem,rychloměrem. informační displej hodiny, datum, čas. Barva interiéru šedá se sedačkami v šedé barvě. GL nemělo lakované nárazníky a zrcátka. Barva vozu bílá,šedá,červená,modrá.Kola ocelová R13 175/70 82T.\n\nOpel Astra F GLS 1991-1994\n\nmotorizace sériově 1.4 8V 44kW, za příplatek na přání 1.6 8V, 1.8 8V, 2.0 8V 1.7D, 1.7TD. Převodovka pětistupňová nebo automat. Vybaven servo řízením, nastavitelnými opěrkami hlav přední a zadní sedadla, výškově nastavitelné sedadlo řidiče, dvojramenným volantem, centrálním zamykáním, přístrojová deska s otáčkoměrem,teploměrem,palivoměrem,rychloměrem, informační displej hodiny, datum, čas, přídavným úložným prostorem před spolujezdcem, dělená zadní sedadla s opěrkou uprostřed s možností otevření pro objemnější zavazadlo. Interiér černý, látka čalounění černo-šedá. GLS nemělo lakované nárazníky a zrcátka. Kolem vozu na blatnících a ochranných lištách stříbrná linka. Pneu R14 175/65 82T. \n\nSportovnější verze Astry s motory 2.0 8v (C20NE), 1.6 8v (C16SE), 1.4 8v (C14SE). Vůz měl šedý interiér, sportovní přední sedadla Recaro vybavená rámovými opěrkami hlavy s nastavitelnou výškou i sklonem,možnost nastavení výšky řidičova sedáku, asymetricky rozděleno zadní sedadlo, přístrojová deska s otáčkoměrem,teploměrem,palivoměrem,rychloměrem, informační displej hodiny, datum, čas, osvětlení schránky před spolujezdcem i zavazadlového prostoru. Trojramenný volantem s posilovačem řízení. Vůz měl chromovou koncovku výfuku, třícestný katalyzátor, sportovně laděný podvozek, elektronický otáčkoměr. Vůz byl ve tří a pětidvéřové verzi hatchback,pětidvéřové verzi sedan, kombi (caravan) v barvách laku bílá, tmavě modrá, červená s ozdobnou červenou linkou na náraznících a bočních lištách kolem vozu s emblémem GT na okrajích předních blatnících.\n\nTato legendární sportovní verze se vyráběla v provedení třídveřový hatchback s motory C18XE 1.8 16V 92 kW/125 PS, C20NE 2.0 85 kW/115 PS, C20XE 2.0 16V 110 kW/150 PS. Tato verze má sportovní design. Nápaditá přední maska, kapota s kapkovitými výdechy, tvarově jiný přední a zadní nárazník, sportovní prahy, větší zadní okenní spoiler na pátých dveřích, zadní světla půlená na bílou vrchní část a spodní červenou naproti sériovému červeno-oranžové-bílé vůz zdobil nápis GSI 16v na pátých dveřích. Přístrojová deska s otáčkoměrem,teploměrem,palivoměrem,rychloměrem, informační displej hodiny, datum, čas. Po faceliftu vůz přišel o nápaditý body kit a vice připomínal obyčejnou Astru. Vůz měl brzdový systém od firmy Ate kotoučové brzdy na všech kolech vpředu s vnitřním chlazením, posilovač brzd a sériově montovaný elektronický protiblokovací systém ABS a ETC bránící prokluzu kol při akceleraci (Electronic Traction Control). Sportovní pětistupňová převodovka, sportovně laděný podvozek s plynovými tlumiči pérování. Sportovní sedačky Recaro vpředu s možností nastavění výšky sedáku u řidiče, vpředu rámové opěrky hlavy s nastavitelnou výškou a sklonem. Dokonce i Opel Astra F Caravan mohl pohánět motor C20NE 2.0 16V 110 kW/150 PS.\n\nEdice vybavená motorizací 1.4 (60 kW), 1.6 (52 kW), 1.6 (55 kW), 1.8 (66 kW), 1.8 16V (92 kW), 2.0 (85 kW), 1.7TD (60 kW). Se sériovou výbavou přístrojová deska s otáčkoměrem,teploměrem,palivoměrem,rychloměrem, informační displej hodiny, datum, čas, posilovač řízení, airbag řidiče a spolujezdce, tónovaná skla, centrální zamykání, sportovní přední sedadla Recaro v čalounění \"Petit Point\" antracit, radio Blaupunkt SC303, zrcátka v barvě karoserie, přední a zadní nárazník částečně v barvě karoserie. Vůz měl okrasnou červenou linku na náraznících a v lištách na dveřích.\n\nV té době velice exkluzivní edice Diamond s bohatou výbavou v karoseriích hatchback, sedan, kombi (caravan) s okrasným znakem na předních blatnících ve znaku diamantu, s ozdobnou stříbrnou linkou na náraznících a bočních lištách kolem vozu. Auto poháněly motory: 1.6 52 kW/71 PS, 1.8 66 kW/90 PS, 1.8 16V 92 kW/125 PS, 1.7D 40 kW/55 PS, 1.7TD 60 kW/82 PS. Mezi výbavu patřily kola z lehkých slitin pro tuto edici 5,5J×14 s pneu 175/65 R14, servořízení, ABS, stereo zvuk z 6 reproduktorů, přístrojová deska s otáčkoměrem,teploměrem,palivoměrem,rychloměrem, informační displej hodiny, datum, čas ,kožený volant, elektrické stahování předních oken, nastavitelné opěrky hlav předních sedadel, řidičovo sedadlo výškově nastavitelné, střešní okno, čalounění sedadel vzor \"Dali\". Zrcátka v barvě karoserie, přední a zadní nárazník částečně v barvě vozu. Barva vozu v barvách Smoke Grey, Spectral Blue, Aurora, Heliotrop.\n\nOpel Astra F Elegance 1993 - 1994\n\nVelice stylová edice Elegance s bohatou výbavou v motorizaci 1.6i (52kW,55kW), 1.6SI (74kW), 1.8i (66kW), 1.8 16V (85kw), 1.7TD (60kW) v karoserii hatchback,sedan v barvách pro tuto edici tmavě zelená, fialová (heliotrop), stříbrná (smoke grey) s ozdobnou zlatou linkou kolem vozu na lištách a náraznících.Nárazníky částečně lakovány,zrcátka v barvě vozu. Vůz vybaven airbackem pro řidiče,řidičovo sedadlo výškově nastavitelné, radiem blaupunkt SC 202 stereo, přístrojová deska s otáčkoměrem,teploměrem,palivoměrem,rychloměrem, informační displej hodiny, datum, čas centrálním zamykáním, posilovačem řízení,ABS, kola z lehkých slitin,vzor čalounění ,Dali\",střešní okno,dělená zadní sedadla.\n\nTato edice se vyráběla s motorizací: 1.4 (44 kW), 1.6 (52 kW), 1.6 16V (74 kW), 1.7D (50 kW).Výbava: přístrojová deska s otáčkoměrem,teploměrem,palivoměrem,rychloměrem, informační displej hodiny, datum, čas, posilovač řízení, řidičovo výškově nastavitelné sedadlo, kožený volant, radio CAR300, SC 303, středová opěrka na zadních sedadlech. Čalounění vzor \"Wave\", střešní okno, ocelová kola 5,5J×14 175/65 R 14-82T s poklicemi pro tuto edici.Příplatková výbava: klimatizace.\n\nV roce 1996 byl Opel oficiálním sponzorem mistrovství Evropy v kopané EURO 96 a pro tuto příležitost vytvořil edici Champion. Tuto edici poháněl motor 1.4i (44 kW), 1.4 16V (66 kW), 1.6 (55 kW), 1.6 16V (74 kW), 1.8 16V (85 kW), 1.7D (50 kW), 1.7TD.\nVůz byl sériově vybaven výbavou: ABS, posilovačem řízení, mlhovými světlomety, tónovanými skly, elektricky ovládaným střešním oknem, centrálním zamykáním, imobilizérem, koženým volantem, přístrojová deska s otáčkoměrem,teploměrem,palivoměrem,rychloměrem, informační displej hodiny, datum, čas, airbagem pro řidiče a spolujezdce. Přední a zadní nárazník částečně v barvě karoserie. Zrcátka též v barvě vozu. Litá kola Alloy Wheel 5˝J×15. Čalounění sedaček vlna, opěrky hlav na přední a zadní řadě sedadel, středová opěrka na zadních sedadlech, čalounění vzoru \"Wave\", radio přehrávač CAR300 se šesti reproduktory, elektricky ovládaná anténa. Vůz šel v příplatkové výbavě doplnit rádiem s CD přehrávačem, klimatizací. V polovině roku 1996 pokračovala edice s názvem Champion II, která měla pozměněné identifikační okrasné štítky na lištách předních dveří na tři fotbalové míče. Čalounění interiéru vzor \"Inca\". Jiná litá kola 5J×15. Barvy vozu byly červená \"Flame Red\", za příplatek \"Magnetic Blue\" nebo Titanium\".\n\nEdice vybavená motorizací 1.6 (55 kW), 1.6 16V (74 kW), 1.8 16V (85 kW). S výbavou: posilovač řízení, ABS, klimatizace, airbag pro řidiče i spolujezdce, tónovaná skla, přední elektrické stahování oken, opěrky hlav, výškově nastavitelné sedadlo řidiče, čalounění vzor \"Ascot\", nebo \"Sticks\", dělená zadní sedadla, mlhová světla, přístrojová deska s otáčkoměrem,teploměrem,palivoměrem,rychloměrem, informační displej hodiny, datum, čas, radio Blaupunkt CAR 300, ocelová kola 5,5J×14 s pneu 175/65 R14, centrální zamykání, imobilizér. V barvě karoserie zpětná zrcátka, přední a zadní nárazník nebo ve verzi částečně lakované.\n\nEdice vybavená motorizací 1.4 (44 kW), 1.6 (52 kW), 1.6 16V (74 kW), 1.8 16V (85 kW), 1.7D (50 kW), 1.7TD (60 kW). Se sériovou výbavou: posilovač řízení, přístrojová deska s otáčkoměrem,teploměrem,palivoměrem,rychloměrem, informační displej hodiny, datum, čas, střešní okno, ABS, airbag pro řidiče i spolujezdce, opěrky hlav, výškově nastavitelné sedadlo řidiče, čalounění vzor \"Asccot\", nebo \"Sticks\", dělená zadní sedadla, mlhová světla, radio Blaupunkt CAR 300, litá kola v 6-paprskovém provedením nebo ocelová kola 5,5J×14 s pneu 175/65 R14, centrální zamykání, imobilizér. V barvě karoserie zpětná zrcátka, částečně v barvě přední a zadní nárazník.\n\nEdice vybavená motory 1.6 (55 kW), 1.6 16V (74 kW), 1.8 16V (85 kW), 2.0 16V (100 kW), 1.7TDS (60 kW). V seriové výbavě ABS, posilovač řízení, manuální klimatizace, imobilizér, centrální zamykání, elektronické nastavování zrcátek, přední elektrické stahování oken, střešní okno, mlhová světla, airbag řidiče i spolujezdce, přístrojová deska s otáčkoměrem,teploměrem,palivoměrem,rychloměrem, informační displej hodiny, datum, čas, radio CAR300 čalounění sedaček ve vzoru \"Lightning\". V barvě karoserie zpětná zrcátka, přední a zadní nárazník. \n\nEdice vybavená motory 1.6 (55 kW), 1.6 16V (74 kW), 1.8 16V (85 kW), 2.0 16V (100 kW). V sériové výbavě ABS, posilovač řízení, klimatizace manuální, imobilizér, centrální zamykání, elektronické nastavování zrcátek, přední elektrické stahování oken, tónovaná skla, mlhová světla, airbag řidiče i spolujezdce, přístrojová deska s otáčkoměrem,teploměrem,palivoměrem,rychloměrem, informační displej hodiny, datum, čas. Radio CAR300, čalounění sedaček ve vzoru \"Twinkle\". V barvě karoserie zpětná zrcátka, přední a zadní nárazník.\n\nMotory ecotec se dodávaly v obsazích :\n1.4 16V (X14XE 66 kW/90 PS), 1.6 16V (X16XEL 74 kW/100 PS), 1.8 16V (X18XE 85 kW/115 PS), 2.0 16V (X20XEV 100 KW/136 PS).\n\nMezi dobré vlastnosti tohoto vozidla patří dobrý a výkonný motor, nízké provozní náklady, vysoká spolehlivost, malá spotřeba. Ve své době velice oblíbené auto u veřejnosti i firem jako služební vůz.\n\nJe označována písmenem G. Objevila se v roce 1998. Vzhled byl zcela přepracován, nabídka karosářských variací zůstala. Výroba probíhala v Antverpách (Belgie), Bochumi a Eisenachu (Německo) a v Ellesmere Port (Velká Británie). Pestrá nabídka karosářských verzí obsahovala tří a pětidveřový hatchback, sedan, kombi, dvoudveřové kupé a z něj odvozený kabriolet. V roce 1999 vůz podstoupil nárazové testy Euro-NCAP, ve kterých získal 4 hvězdičky.\n\nOd roku 2004 do roku 2009 se pod označením Opel Astra Classic II vyráběla ve variantách 5dv. hatchback, sedan a kombi v polských Gliwicích, odtud byla dodávána převážně do zemí východní Evropy kde je stále oblíbená i přesto, že byla v roce 2004 představena třetí generace Opelu Astra (označení H).\n\nS druhou generací Opelu Astra se nově představila ryze sportovní verze s označením OPC (Opel performance center), nejprve ve slabší verzi označované OPC 1 se zážehovým atmosférickým motorem X20XER naladěným na výkon 118 kW (160 k) bez větších změn vzhledu. Později ve verzi OPC 2 se zážehovým přeplňovaným motorem (výfukové turbodmychadlo) Z20LET o výkonu 141 kW (192 k), později 147 kW (200 k) a s rozsáhlou úpravou vzhledu vozu (speciální nárazníky, prahy, spoilery, kola atd.). Pro všechny vozy Opel s označením OPC je typická modrá (metalická) barva s označením Arden Blau. Tuto barvu nelze objednat na žádné jiné provedení vozu. Opel Astra OPC se ale také objevuje i v dalších barvách (černá – metalická, stříbrná – metalická, červená – základní).\n\nKaroserie všech verzí druhé generace Opelu Astra je plně galvanizována.\n\nDruhá generace Opel Astra již netrpí kolísající kvalitou výroby a špatnou antikorozní ochranou.\n\nOpel Astra Van, třídveřová dodávka odvozená od vozu Opel Astra G, získala titul „Van of the year 1999“.\n\nZážehové motory\n\nVznětové motory\n\nGenerace H se představila ve Frankfurtu v roce 2003. Tvary vozu jsou velmi sportovní. Karosářské verze opět zůstaly, jen kupé a kabriolet se podle poslední módy v automobilismu změnily v jeden automobil typu kupé-kabriolet s ocelovou 3dílnou skládací střechou a 3dv. hatchback dostal označení \"Astra GTC\" (Gran Tourismo Compact). Od roku 2010 se vyrábí pouze 5dv. hatchback, 5dv. kombi a 4dv. sedan pod názvem \"Astra Classic III\" kvůli odlišení od nové generace představené v roce 2010.\n\nJe poháněn přeplňovaným motorem 2.0 Turbo o výkonu 177 kW/240 k, který pohání přední kola. Převodovka je manuální šestistupňová. Zrychlení z 0 na 100 km/h je méně než 7 sekund a rychlost více než 240 km/h. Vysokému výkonu motoru je uzpůsoben podvozek.\n\nVůz je vybaven osmnáctipalcovými litými koly s pneumatikami 225/45 R18. Na přání lze dodat kola devatenáctipalcová. Oproti běžné verzi má Astra OPC větší sací otvory v předním nárazníku. Maska chladiče má strukturu včelí plástve. Nad zadním oknem je umístěn střešní spojler. Koncovka výfuku s lichoběžníkovým průřezem je vyvedena uprostřed. V interiéru jsou sportovní sedadla Recaro. Vůz je v prodeji od roku 2005.\n\n\n\nČtvrtá generace Astry byla představena v roce 2009 na Frankfurtském autosalonu. Výroba tohoto modelu byla ukončena v roce 2015.\n\nModel páté generace vyhrál evropský titul Auto roku 2016, když byl novináři zvolen jako nejlepší vůz ze všech automobilových tříd. Pyšní se také mezinárodní cenou SAFETYBEST 2015 a pěti bezpečnostními hvězdičkami v testu agentury Euro NCAP. Oproti předchozí generaci je nová Astra o 120 kg lehčí i díky změněnému designu karoserie, u které došlo ke zmenšení vnějších rozměrů auta (4370 x 1809 x 1485), avšak prostorný interiér zůstal zachován. Astra byla vybavena adaptivními světly intellilux LED matrix, které patří k světlům vyšší třídy. Designeři také mysleli na časté využití mobilních telefonů, a tak bylo auto vybaveno např. systémem Open OnStar.\n\n\ndíky těmto motorům si Astra v testech udržovala nízké provozní náklady.\n\nVerzi Kit Car poháněl motor o objemu 1998 cm, který dosahoval výkonu 280 koní a točivého momentu 263 Nm. Vůz vážil 1000 kg. Od vozu se očekávalo, že se stane konkurentem pro vozy Peugeot 306 Maxi a Citroën Xsara kit Car. Hlavním konstruktérem byl Brian Ashwood. Vůz vznikal ve spolupráci s OPC (Opel Performance Center). Projekt byl zaštítěn automobilkou Vauxhall. Oproti předchozím závodním Opelům nepoužíval vůz pneumatiky Continetal. Navíc jeho cena byla velmi vysoká. Astra vyhrála jen jednu soutěž, a to Stena Line Ulster Rally 1999, když jí pilotoval Neil Wearden. Per Svan s ní získal titul mistra Švédska ve své kategorii. Později se Opel rozhodl vstoupit do kategorie S1600 a všechny tovární vozy byly rozprodány.\n\n"}
{"id": "311242", "url": "https://cs.wikipedia.org/wiki?curid=311242", "title": "Stade de Suisse", "text": "Stade de Suisse\n\nStade de Suisse je fotbalový stadion ve švýcarském hlavním městě Bernu. Je to druhý největší fotbalový stadion na území Švýcarska a je domovem prvoligového klubu BSC Young Boys. Je to jeden ze čtyř švýcarských stadionů, který hostil zápasy Eura 2008.\n\n"}
{"id": "311245", "url": "https://cs.wikipedia.org/wiki?curid=311245", "title": "Vzpomínky mi zůstanou", "text": "Vzpomínky mi zůstanou\n\nVzpomínky mě zůstanou je studiové album Rudolfa Cortése, které vyšlo v roce 1988 jako LP.\n\n\nPísně z 1948 -1958\n"}
{"id": "311246", "url": "https://cs.wikipedia.org/wiki?curid=311246", "title": "Torques", "text": "Torques\n\nTorques je latinský výraz pro nákrčník, společné pojmenování pro všechny pevné náhrdelníky v podobě kovových kruhů nošených na krku. Znám od doby bronzové, oblíben u Římanů a Keltů, považován za typický keltský artefakt (5.–1. století př. n. l.). Třebaže je však nákrčník označován jako předmět pro Kelty příznačný, nelze říci, že by byl běžným šperkem. Byl náboženským i světským odznakem moci, uctívání a ochrany, nosili jej bohové a bohyně, hrdinové, válečníci, kněžny a knížata; byl známkou vysokého společenského postavení a šperkem význačných žen. \n\nMateriálem je obvykle bronz, zlato, zřídka stříbro nebo železo, provedení velmi různé, od jednoduchých drátěných kruhů přes masivnější lité různě zdobené (plastická výzdoba, pečetítkové konce, medailony, závěsky) k honosným mohutným (někdy až několik kg vážícím) exemplářům, často splétaným z kovových drátků nebo proužků; ty také bývají opatřeny výzdobou nejen stylizovanou rostlinnou, ale i figurální. Torquesy, především ty nejhonosnější, byly oblíbeným votivním darem bohům.\n\n"}
{"id": "311247", "url": "https://cs.wikipedia.org/wiki?curid=311247", "title": "Hubert Lanz", "text": "Hubert Lanz\n\nKarl Hubert Lanz (22. května 1896 Entringen – 12. srpna 1982 Mnichov) byl vysoce vyznamenaný veterán první světové války a pozdější generál wehrmachtu za druhé světové války v hodnosti \"General der Gebirgstruppen\" (generál horských jednotek). Mimo jiné byl držitelem mnoha vojenských vyznamenání včetně rytířského kříže Železného kříže s dubovými ratolestmi.\n\nDo německé císařské armády vstoupil v srpnu 1914. V první světové válce byl důstojníkem pěchoty. Po válce zůstal v reichswehru, kde zastával nižší velitelské funkce, a ve třicátých letech působil ve vyšších štábech. Od podzimu 1938 velel 100. horskému pluku. Do druhé světové války vstoupil jako náčelník štábu V. sborové oblasti.\n\nOd února 1940 zastával funkci náčelníka štábu XVIII. horského sboru a na podzim téhož roku byl jmenován velitelem 1. horské divize. Jako její velitel se účastnil i operace Barbarossa a operace Blau až do prosince 1942, kdy byl odvolán a přešel do generálské zálohy. Mimo jiné se jeho divize účastnila v květnu 1942 v rámci Mackensenova III. motorizovaného sboru protiútoku u Charkova, kdy se podařilo Němcům obklíčit na Barvěnkovském předmostí velkou část dvou sovětských armád. Jeho divize byla následně vystavena chaotickému náporu sovětských vojsk, které se snažily probojovat z obklíčení.\n\nÚryvek z válečného deníků 1. horské divize: „\"Sovětské kolony útočily ve světle tisíců světlic proti německým liniím. Prapory byly povzbuzovány pronikavými povely velitelů a komisařů. Rudoarmějci postupovali vpřed zavěšeni do sebe. Nocí se rozléhalo jejich chraplavé ´úráá´. Na povel velitelů zahájili německé kulomety a kanóny přímou palbu. První vlny vojáků padly. Kolony v barvě země se stáčejí k severu. Avšak i zde narážejí na zátarasy a horské myslivce. Ustoupí, a pak se bez ohledu na ztráty rozběhnou proti německým postavením. Zabíjejí a probodávají vše, co jim stojí v cestě. Proniknou o několik stovek metrů dál a ocitají se v boční palbě německých kulometů. Co není mrtvé, to se potácí, plazí, klopýtá zpátky do strží Běreky.\"“ Lanzova divize všechny snahy o protržení obklíčení zlikvidovala.\n\nRok na to, v lednu 1943 se stal velitelem nově vytvořené armádní skupiny, která nesla jeho jméno. Když jeho podřízený sbor SS vyklidil město Charkov, byl zbaven velení a nahrazen generálem tankových jednotek Wernerem Kempfem. V červnu 1943 dočasně zastupoval polního maršála Ewalda von Kleista jako velitel Skupiny armád A a poté velel XXXXIX. horskému sboru. Od srpna 1943 mu bylo svěřeno velení nad XXII. horským sborem v Řecku, se kterým do jara 1945 postupně ustoupil přes Jugoslávii až do Alp, kde se vzdal americkým jednotkám.\n\nJeho jednotky se podílely na masakrech v roce 1941 v SSSR a v letech 1943–1945 v Řecku a Jugoslávii. V roce 1947 byl za masakr v Kefalonii souzen.\n\nData povýšení\n\nVyznamenání\n\n\n\n"}
{"id": "311252", "url": "https://cs.wikipedia.org/wiki?curid=311252", "title": "Emmanuel Olisadebe", "text": "Emmanuel Olisadebe\n\nEmmanuel Olisadebe (* 22. prosince 1978 Warii, Nigérie) je bývalý polský fotbalista nigerijského původu. Hrál na postu útočníka. V roce 2001 získal ocenění Fotbalista roku v Polsku. Manželka je Polka.\n\nKariéru v Polsku začínal v týmu Polonia Varšava, pak odešel do Panathinaikosu Atény (hrál ještě v Portsmouth FC, Škoda Xanthi, APOP Kinyras Peyia FC, čínském Henan Jianye (od května 2008).\n\nTěsně před obdržením nominace do polského národního týmu odmítl hrát za Nigérii. Byl nejlepším střelcem evropské části kvalifikace na MS 2002 (8 gólů). Polský národní tým tehdy postoupil na světový šampionát jako vůbec první evropský tým. Na MS 2002 dal gól ve vyhraném utkání proti Spojeným státům (3:1), ale Polsko první dva zápasy v základní skupině D prohrálo (proti Jižní Koreji 0:2 a Portugalsku 0:4) a do vyřazovací části turnaje nepostoupilo.\n\nV národním týmu Polska odehrál Olisadebe celkem 25 zápasů, dal 11 gólů.\n\n"}
{"id": "311253", "url": "https://cs.wikipedia.org/wiki?curid=311253", "title": "FFA P-16", "text": "FFA P-16\n\nFFA P-16 byl projekt švýcarského stíhacího a útočného letounu, který byl v 50. letech vyvíjen jako náhrada pístových letounů švýcarského letectva. Po typu FFA N-20 se jednalo o druhý švýcarský pokus o vývoj proudového letounu vlastní konstrukce.\n\nCelý projekt P-16 však byl přes velice slibný vývoj zrušen před zavedením do služby. Přes snahu jeho výrobce, který pokračoval v jeho vývoji na vlastní náklady, se nepodařilo projekt zachránit. Vzdáleným příbuzným typu P-16 je překvapivě dopravní letoun Learjet 23, jenž z jeho konstrukce převzal křídlo.\n\nSpecifikace na vývoj typu byly vydány v roce 1948. Účelem vývoje typu P-16 bylo získat útočný letoun vlastností STOL (\"Short take-off and landing\" – krátký vzlet a přistání) vhodný pro úkoly blízké podpory ve specifických švýcarských podmínkách. Proto měl být letoun velice obratný, mít krátký start a být schopný operací z polních letišť.\n\nFirma FFA (Flug- und Fahrzeugwerke AG) v Altenrheimu navrhla jednomístný jednomotorový dolnoplošník s přímým křídlem na jehož koncích byly charakteristické přídavné nádrže. Vodorovná ocasní plocha byla umístěna v polovině SOP. Robustní zatahovací podvozek byl vyvíjen s ohledem na možnost provozu z neupravených ploch a všechna jeho kola byla zdvojená. Dojezd stroje zkracovalo použití brzdícího padáku.\n\nKřídlo letounu bylo pečlivě řešené s ohledem na potřebu krátkých vzletů a přistání a vysoké obratnosti stroje. Přes celou náběžnou hranu křídla byl slot, zatímco po celé šířce odtokové hrany byly velké Fowlerovy klapky a křidélka plnící také funkci klapek.\n\nV roce 1952 byla objednána stavba dvou prototypů P-16 Mk I. První let typu proběhl 25. dubna 1955. První prototyp byl poháněn britským motorem Armstrong Siddeley Sapphire ASS 6. Po 12,5 letových hodinách byl v srpnu 1955 zničen a skončil na dně Bodamského jezera. Ukázal se však být tak slibným, že byla objednána stavba dalších čtyř předsériových strojů.\n\nDruhý prototyp s pozměněnými vstupními otvory vzduchu k motoru, poprvé vzlétl v červnu 1956 a 15. srpna 1956 se mu poprvé podařilo překonat rychlost zvuku. Druhý prototyp měl větší nádrže na koncích křídla, aerodynamické brzdy pod trupem a pouzdro s brzdícím padákem nad výtokovou tryskou motoru.\n\nTesty ukazovaly, že P-16 byl opravdu vhodný pro provoz v horských podmínkách Švýcarska. Díky svým vlastnostem STOL byl schopný startu a přistání na ploše dlouhé pouhých 330 m. Díky své kompaktnosti, výkonnému motoru a pokročile řešenému křídlu dosahoval vysokých výkonů, aniž by ztratil výborné vlastnosti v malých výškách a rychlostech.\n\nJediný dokončený předsériový stroj, zalétaný v dubnu 1957 a označený jako P-16 Mk.II, se od prototypů lišil především použitím výkonnějšího motoru Armstrong Siddeley Sapphire 7, který nahradil verzi Sapphire 6. Použitá pohonná jednotka byla stejná jako u typu Hawker Hunter. Také tento stroj ukončil svou leteckou kariéru havárií v březnu 1958.\n\nJelikož zkoušky prototypů a předsériového kusu probíhaly úspěšně, byl v roce 1958 podepsán kontrakt na stavbu 100 sériových kusů P-16 Mk III pro švýcarské letectvo. Objednávka se stala předmětem ostrých politických střetů ve švýcarském parlamentu. Když byl při nehodě, kterou způsobila banální závada hydraulického systému, zničen i první předsériový stroj (stejně jako první prototyp se potopil v Bodamském jezeře), švýcarský parlament zrušil celou svou objednávku, přestože letoun splnil všechny na něj kladené požadavky. Jako náhrada P-16 byl objednán britský Hawker Hunter.\n\nTovárna FFA ovšem pokračovala v dalším vývoji typu na vlastní náklady. Ještě po zrušení objednávky dokončila dva ze tří rozestavěných předsériových P-16. Přestože tento čtvrtý a pátý vyrobený kus létaly pod civilní registrací \"X-HB-VAC\" a \"X-HB-VAD\", jednalo se ve všech ohledech o vojenské výrobky. Letouny měly plnou výzbroj a první z nich nesl i kamufláž.\n\nVýzbroj letounu se měla skládat ze dvou 30mm kanónů Hispano-Suiza HS 825 se 120 náboji na hlaveň, výsuvné raketnice neřízených střel Matra FFAR ráže 68 mm a až 2 590 kg výzbroje na čtyřech závěsnících pod křídly. Podvěšena mohla být pouzdra s kanóny, pumy, neřízené střely ráže 80 mm Oerlikon SURA či kanystry s napalmem.\n\nFFA se však nepodařilo P-16 kamkoliv prodat, přestože mnohá letectva o typ měla zájem. Například pro USA by byl typ velice vhodný pro užití ve vietnamské válce, ale fakt, že P-16 nebyl zaveden do služby ve vlastním letectvu se ukázal být zásadní překážkou. Dodnes se zachoval jeden kus P-16 složený ze dvou exemplářů. Je vystaven v muzeum švýcarského letectva na letecké základně Dübendorf.\n\nZajímavostí je, že křídlo P-16 našlo uplatnění v civilním sektoru i první konstrukce firmy Learjet. Zakladatel firmy Bill Lear byl natolik zaujat vlastnostmi P-16, že se rozhodl použít jeho křídlo i s typickými přídavnými nádržemi na koncích jako základ prototypu typu Learjet 23, kterým se jeho firma prosadila na světových trzích.\n\n\nNavrhované varianty:\n\n\n\n\n"}
{"id": "311257", "url": "https://cs.wikipedia.org/wiki?curid=311257", "title": "Jenisejští Kyrgyzové", "text": "Jenisejští Kyrgyzové\n\nJenisejští Kyrgyzové, též Jenisejští Kirgizové ( \"居骨\", - \"纥骨\", - \"结骨\", pchin-jinem \"qigu\", - \"hegu\", - \"jiegu\", obvyklou fonetikou: \"Čchi-ku\", \"Che-ku\", \"Ťie-ku\"), je označení turkických kmenů, které žily od starověku na horním toku Jeniseje, zejména na území Minusinské kotliny. V roce 550 vytvořili Kirgizové (Jenisejští Kyrgyzové) kaganát s čínským názvem Ťie-ku, který zanikl v roce 924 vzniknuvším Kyrgyzským kaganátem (840 až 1293). Ten byl pak rozvrácen podroben Mongoly. V 17. a 18. století pod tlakem Rusů a Ojratů (západomongolských kmenů) část Kirgizů (Jenisejští Kyrgyzové) odešla z horního toku Jeniseje na jih. Tato část se podílela na etnogenezi Kara-kirgizů (Kyrgyzové). Část, která zůstala v původních sídlištích, se rozhodující měrou podílela na etnogenezi Čchien-kchunů (Chakasové). Kirgizové (Jenisejští Kyrgyzové) byli kočovní pastevci, věnovali se ale i zemědělství. Zanechali po sobě četné nápisy na kamenných stélách, psané starotureckým runovým písmem.\n\nPod vedením Kirgizského klanu (Jenisejští Kyrgyzové), byl vytvořen stát, v čínských zdrojích nazýván kaganát Ťie-ku, nebo v západní literatuře, kaganát Jenisejských Kyrgyzů (550–924). Kaganát Ťie-ku zanikl vznikem nástupnického Kyrgyzského kaganátu.\n\nRasový image Kirgizů (Jenisejští Kyrgyzové) tohoto období je neznámý, ale pravděpodobně byl stejný jako u starověkých zástupců Ting-lingské europoidní rasy Střední Asie. Nicméně řada vědců věří že v centru Ting-lingů, alespoň v menší míře v 1. století byly i turkofonní kmeny. Kirgizové (Jenisejští Kyrgyzové) byli kočovní pastevci, věnovali se ale i zemědělství. Jejich runové písmo (Jenisejská abeceda) na severu bylo podobné tomu které používali Ujgurové k záznamu textů. Písmo pak bylo přeneseno k jejich jihovýchodním sousedům etnickým Turkům (Orchonská abeceda). Kirgizové (Jenisejští Kyrgyzové) byli manichejci. \n\n"}
{"id": "311264", "url": "https://cs.wikipedia.org/wiki?curid=311264", "title": "Požaha (hradiště)", "text": "Požaha (hradiště)\n\nPožaha je hradisko púchovské kultury v katastrálním území Jičina v okrese Nový Jičín.\n\nLokalita se nachází asi 500 metrů jihovýchodně od obce Kojetín v prostoru Štramberské vrchoviny, která je součástí Podbeskydské pahorkatiny na západním okraji Moravskoslezských Beskyd. Hradisko leží na protáhlém vrchu Požaha v nadmořské výši asi 510 metrů. Má oválný půdorys s delší osou asi 200 metrů dlouhou a rozlohou 0,5 hektaru. Je obtékáno dvěma menšími vodními toky, na jihu má menší převýšení, na severní straně je převýšení až 200 metrů. Opevnění je viditelné na severní straně terénní hranou, výzkumem však byl ověřen jeho průběh po celém obvodě; tvořila je původně hradba o šířce asi 4 metry s čelní kamennou zdí, zpevněnou v líci svislými sloupy, před kterou byl vyhlouben příkop. Lokalitu uvedl do literatury v roce 1926 Gustav Stumpf, který rozpoznal pozdně laténský charakter nálezů. První výzkum zde však provedl roku 1954 Lumír Jisl, který ho publikoval v roce 1968, kdy hradisko zařadil do púchovské kultury pozdní doby laténské. Další výzkumy uskutečnili v letech 1961 a 1962 Jaroslav Král a v letech 1983–1984 a 1987–1988 Miloš Čižmář; zkoumali vnitřní plochu a opevnění hradiska, přičemž získali kromě archeologických nálezů i četný hodnotný osteologický materiál. Po jeho vyhodnocení překvapila skutečnost, že na rozdíl od keltských sídel pozdně laténského období zde bylo velmi vysoké zastoupení kostí lovných zvířat (50 % oproti 1–2 % na keltských nížinných sídlištích či na oppidu Staré Hradisko). Nálezy dokládají na poměrně značně rozvinutou železářskou produkci a na důležité postavení lokality na dálkové obchodní trase (Jantarová stezka), probíhající Moravskou branou. Počátek hradiska lze datovat do stupně LT C2 a jeho konec do stupně LT D2 (tj. zhruba do období let 150 př. n. l.).\n\n"}
{"id": "311268", "url": "https://cs.wikipedia.org/wiki?curid=311268", "title": "Regulátor vrtule", "text": "Regulátor vrtule\n\nRegulátor otáček je součástí vrtule stálých otáček.\n\nVrtule stálých otáček je konstruována tak, aby udržovala konstantní otáčky motoru a vrtule automatickou změnou úhlu nastavení vrtulového listu v reakci na změnu podmínek letu. Pro udržení zvolených otáček musí být v rovnováze kroutící moment motoru a \"moment odporu vrtule\" který závisí na rychlosti letu, otáčkách a úhlu nastavení listů vrtule.\nVlastní regulátor otáček sestává ze dvou kovových křidélek upevněných otočně na ose která se točí spolu s klikovou hřídelí. Na jednu stranu se je snaží vychýlit odstředivá síla úměrná otáčkám, na druhou pružina, jejíž předpětí ovládá táhlem pilot z kabiny. Při porušení rovnováhy na vrtuli (např. zvýšení rychlosti letu a tím zmenšení odporu) a následném růstu otáček vrtule se křidélka vychýlí od sebe. Tato výchylka je přenášená na šoupátko, které přepustí tlakový olej z olejového systému na jednu stranu pracovního válce přestavování listů a tím zvětší úhel nastavení listu. Tím se zvýší odpor vrtule a otáčky začnou klesat. Po obnovení zvolených otáček se křidélka a tím i celý systém vrátí do původního stavu. \n\n\n\n\n\n\n\n"}
{"id": "311272", "url": "https://cs.wikipedia.org/wiki?curid=311272", "title": "Tagil", "text": "Tagil\n\nTagil ( ) je řeka ve Sverdlovské oblasti v Rusku. Je dlouhá 414 km. Plocha povodí měří 10 100 km².\n\nPramení na východním svahu Středního Uralu. Na horním toku překonává četné peřeje. Na dolním toku je koryto členité. Ústí do Tury (přítok Tobolu, povodí Obu).\n\nZdrojem vody jsou sněhové srážky. Roční rozsah kolísání hladiny činí 3,3 m. Průměrný průtok vody činí 40 m³/s. Zamrzá na začátku listopadu a rozmrzá ve druhé polovině dubna.\n\nPrůměrné měsíční průtoky řeky ve stanici Troshkova v letech 1962 až 1989:\n\nNa řece byly vybudovány dvě přehradní nádrže (Hornotagilská a Dolnotagilská). Leží na ní města Verchnij Tagij a Nižnij Tagil.\n"}
{"id": "311288", "url": "https://cs.wikipedia.org/wiki?curid=311288", "title": "Joseph-Philibert Girault de Prangey", "text": "Joseph-Philibert Girault de Prangey\n\nJoseph-Philibert Girault de Prangey (21. října 1804 Langres, Haute-Marne – 7. prosince 1892, Courcelles, Paříž) byl francouzský fotograf a kreslíř, který byl aktivní na středním východě. Jeho daguerrotypie jsou jedny z nejranějších dochovaných fotografií Řecka, Palestiny, Egypta, Sýrie a Turecka. Nejdříve studoval malířství, roku 1841 se začal zajímat o daguerrotypii, zřejmě od samotného Louise Daguerra nebo Hippolyta Bayarda. Mezi lety 1841 a 1844 pořídil 900 snímků architektury, krajin a portrétů ve východním středomoří.\n\nPo návratu do Francie maloval a kreslil. Publikoval v malém nákladu knihu svých litografií. Dělal stereofotografické snímky svého jmění a exotických rostlin, které sbíral. Girault de Prangey nikdy nevystavoval a za svého života se mnoho neproslavil. Roku 2003 se na aukci prodal jeho snímek \"113. Athènes, T[emple] de J[upiter] olympien pris de l'est\" (1842) za 922 488,- USD.\n\n\n"}
{"id": "311297", "url": "https://cs.wikipedia.org/wiki?curid=311297", "title": "Novoměstská filharmonie", "text": "Novoměstská filharmonie\n\nNovoměstská filharmonie (do roku 2011 Novoměstský orchestr) je amatérský orchestr působící v Novém Městě nad Metují. Jedná se o orchestr s obsazením středního symfonického tělesa složený z žáků a bývalých žáků ZUŠ a ostatních amatérských hudebníků dalších regionálních těles. Do repertoáru Novoměstské filharmonie patří skladby klasických i soudobých autorů, stejně jako tvůrců filmových melodií. Dirigentem orchestru je Jaroslav Rybáček.\n\nTěleso hraje v obsazení 1. a 2. housle, viola, violoncello, kontrabas, 3 klarinety, basklarinet 2 hoboje, 2 flétny, pikola, fagot, 4 lesní rohy, 2 trubky, 3 pozouny, tuba, tympány a bicí nástroje.\n\nTradice orchestru při ZUŠ Bedřicha Smetany v Novém Městě nad Metují, ať už byl jakékoli podoby, sahají až do roku 1960. V této době založil dirigent Dušan Vrchoslav v ZUŠ B. Smetany Nové Město nad Metují Komorní orchestr. Ten se pod jeho vedením zapsal do podvědomí lidí už v roce 1973, kdy získal 1. cenu v krajském kole a 3. cenu v ústředním kole Celostátní soutěže LŠU v Brně. Kvalitu tehdejšího orchestru můžeme posoudit také podle mnoha koncertů, a to nejen v České republice, ale i v Polsku, Německu a Rakousku. Tento nadějně se vyvíjející orchestr převzal roku 1998 dirigent Jaroslav Rybáček, pod jehož vedením nadále vzkvétal. Již o dva roky později se s ním vydal na Celostátní soutěž ZUŠ do Olomouce a vyhrál 1. cenu v krajském a 2. v ústředním kole.\n\nBěhem roku 2001 se orchestr z Komorního přejmenoval na Novoměstský, v důsledku jeho rozšíření na symfonické těleso a nárůstu počtu hráčů. V tomto obsazení svěřenci Jaroslava Rybáčka pokračovali v koncertování a v získávání mnoha ocenění: 3. cena v celostátní soutěži Concerto Bohemia 2001 pořádaná Českým rozhlasem a Českou televizí, 1. cena „cum laude“ v roce 2005 na prestižním mezinárodním hudebním festivalu „Europees Muziekfestival voor de Jeugd“ v Belgii. Mimo to se Novoměstský orchestr zúčastnil se i mezinárodního orchestrálního festivalu „Orchestre Giovanili Europee“ v Itálii.O rok později se orchestru podařilo nahrát své první CD „Tance“ s hudbou P. I. Čajkovského, A. Dvořáka, J. Brahmse a dalších světových skladatelů. V roce 2007 orchestr zamířil do sousedního Rakouska, kde si vysloužil 1. cenu v kategorii symfonických těles a Cenu města Vídně pro absolutního vítěze soutěže na mezinárodním hudebním festivalu “Youth & Music in Vienna“! Téhož roku také poprvé účinkoval na setkání studentů se Sirem Nicolasem Wintonem v Kongresovém centru v Praze, čímž započal navazující spolupráci na všech akcích v ČR spojených s tímto obdivuhodným mužem. Poté co si Novoměštští v roce 2008 „odskočili“ na mezinárodní mládežnický festival „Festival Internacional de Orquestas Jóvenes“ do španělské Murcie, zažili natáčení ústřední hudby k filmu „Nickyho rodina“ v Českém rozhlase. Orchestr navštívil i takové země, jako je například Lotyšsko. V létě roku 2009 tam uspořádal celé koncertní turné a vystoupil na zahajovacím koncertě Mezinárodního varhanního hudebního festivalu v Rize.\n\nKdyž měl v roce 2011 v Praze světovou premiéru již zmiňovaný film „Nickyho rodina“, Novoměstský orchestr zde, v Kongresovém centru, nemohl chybět. Téhož léta, po třech letech od první návštěvy Španělska v roce 2009, byl opět pozván na mládežnický festival „Festival Internacional de Orquestas Jóvenes“. Po této zkušenosti, po všech společně prožitých letech a po dlouhé debatě na toto téma, si orchestr na konci nabitého roku 2011 zvolil nový název - Novoměstská filharmonie (Nofi). Pod novým názvem se Nofi na mezinárodní scéně objevila v roce 2012 v Bratislavě, kde vyhrála 1. cenu v kategorii symfonických těles na „Mezinárodním mládežnickém hudebním festivalu“. V následujícím roce 2013 potěšila srdce Chorvatů na koncertním turné. Nejdůležitějším počinem, jaký filharmonie podnikla v roce 2014, je natočení druhého CD „Filmové melodie“, v němž se objevuje hudba E. Morriconeho, K. Badelta, J. Williamse... V roce 2015 získal v Olomouci symfonický orchestr „ Nofi Junior “ (přípravný orchestr Novoměstské filharmonie) 1.cenu v ústředním kole „Celostátní soutěže ZUŠ ČR“ ve hře orchestrů a získal navíc ještě mimořádnou cenu České filharmonie. V témže roce se zúčastnila Nofi „Festivalu neprofesionálních komorních a symfonických těles“ v Hradci Králové. Hlavní úspěch však Nofi slavila o rok později v Itálii na soutěžním festivalu „Musica Festa Florence 2016“. Zde vystupovala na několika koncertech a zúčastnila se mezinárodní soutěže, kde získala nejen 1. místo a zlatou medaili v kategorii symfonických orchestrů, ale i titul Absolutního vítěze festivalu. Cenu poroty za Mimořádný hudební výkon zde získal trumpetista orchestru Jan Halda. V následujícím roce se Nofi zúčastnila mezinárodního hudebního festivalu MRF Budapest 2017 v Maďarsku a v roce 2018 podnikla koncertní turné po francouzské Provence.\n\nNezapomenutelným životním hudebním zážitkem pro posluchače i hráče Nofi byla spolupráce a koncerty v roce 2019 s vynikajícím klavírním virtuózem Lukášem Vondráčkem, s kterým si Nofi s chutí zahrála Čajkovského Klavírní koncetr č.1 b-moll. Dalším hudebním dárkem v tomto roce byl koncert, na kterém orchestr doprovázel veliký spojený pěvecký sbor (320 zpěváků) na festivalu Setkání pěveckých sborů v Heřmanově Městci.\n\nV současné době funguje orchestr jako organizační jednotka Městského klubu v Novém Městě nad Metují. \n\n"}
{"id": "311303", "url": "https://cs.wikipedia.org/wiki?curid=311303", "title": "Luboš Kropáček", "text": "Luboš Kropáček\n\nLuboš Kropáček (* 23. února 1939, Praha) je český islamolog, arabista, afrikanista a vysokoškolský pedagog.\n\nV šedesátých letech vystudoval arabistiku a anglistiku na FF UK. V roce 1968 se zúčastnil expedice Lambaréné. V letech 1961–1989 spolupracoval se Státní bezpečností, StB jej dokonce roku 1972 vyslala na tři týdny do Izraele, roku 1973 na orientalistický kongres do Paříže a poté ještě do několika arabských zemí. Od roku 1984 byl veden jako agent. Sám však tuto skutečnost přiznal a v jeho svazku sama StB uvádí, že se jedná o osobu neperspektivní k další spolupráci.\n\nNavzdory spolupráci s StB mu na FF UK nebyla prodloužena smlouva a až do roku 1990 se živil jako tlumočník politických špiček republiky a komunistického aparátu. Titul kandidáta věd získal až v roce 1990. V roce 1992 se habilitoval, profesorem byl jmenován v roce 2001.\n\nV současné době působí jako profesor v Ústavu Blízkého Východu a Afriky na Univerzitě Karlově. V letech 2008–2009 působil jako vedoucí Katedry religionistiky na Husitské teologické fakultě Univerzity Karlovy. K hlavním oborům jeho zájmu patří kultura a myšlení islámského světa, postavení islámu v Evropě dnes, dějiny Blízkého východu, dějiny a kultura Afriky a v neposlední řadě vztah křesťanství a islámu.\n\nPublikoval mnoho knih a vědeckých studií v českém jazyce i ve světových jazycích. V českém prostředí patří mezi oblíbené publikace jeho \"Islámský fundamentalismus\" nebo \"Duchovní cesty islámu\".\n\n\n"}
{"id": "311315", "url": "https://cs.wikipedia.org/wiki?curid=311315", "title": "Korespondenční seminář z programování", "text": "Korespondenční seminář z programování\n\nKorespondenční seminář z programování (častěji zkracovaný jako \"KSP\") je korespondenční seminář pro studenty středních škol a žáky 2. stupně základních škol a odpovídajících ročníků víceletých gymnázií. Seminář organizují studenti Matematicko-fyzikální fakulty Univerzity Karlovy už od roku 1987.\n\nPrvní zadání účastníci vyřeší na začátku školního roku, to odešlou a po nějaké době jim přijde zadání další série společně s opravenou sérií první a autorským řešením. Podobným způsobem proběhne pět kol, nejúspěšnější řešitelé jsou pozváni na soustředění, které proběhne na začátku dalšího školního roku.\n\nJednotlivé série se sestávají z několika úloh algoritmizačních, jedné praktické (studenti dostávají za úkol napsat program v jazycích C/C++/Pascal, který bude vyhodnocen automatickým systémem) a jedné seriálové (ročník má nějaké téma (např. Prolog), ve kterém jsou řešitelé ponejprv vzděláváni, načež dostávají jednoduché úlohy testující stupeň jejich pochopení).\n\nKSP organizují převážně studenti Matematicko-fyzikální fakulty UK za jejího finančního přispění.\n\nOd roku 2006 se každý rok pořádají dvě soustředění - jarní a podzimní. Jarní soustředění je určeno všem zájemcům o informatiku, kdežto podzimní soustředění je určeno pro úspěšné řešitele předchozího ročníku KSP.\n\n"}
{"id": "311317", "url": "https://cs.wikipedia.org/wiki?curid=311317", "title": "Kotýřina", "text": "Kotýřina\n\nKotýřina () je vesnice mezi Vescem a Přílepovem. V roce 2011 zde trvale žilo dvacet obyvatel.\n\nPrvní písemná zmínka o vesnici pochází z roku 1291. První známý majitel obce byl soudce Budil. Byla to osada s tvrzí, která byla postavena mezi dvěma rybníky.\nRoku 1324 daroval Svojše z Koteřína dvorec synovi své sestry a jeho dědicům. Roku 1362 se jednalo o Předbora z Choteřiny. Dále jsou zmínky o jeho synovi Brunovi a to roku 1365. Všichni používali přídomek z Choteřiny. Jejich rod měl obec s tvrzí ve vlastnictví až do počátku 15. století.\n\nRoku 1474 koupil tuto ves zvíkovský purkrabí Smil Hodějovský z Hodějova. Rok poté zemřel. Dědictví po něm se ujal jeho nejstarší syn Rous, který se vrátil zpět do Čech. Bojoval proti uherskému králi Matyášovi. Byl zapřisáhlým katolíkem a tvrdě potíral víru pod obojí. Kvůli tomu měl spoustu nepřátel. Jeho nejoblíbenějším úslovím bylo: \"Jak sladko jest na trávníku život složiti.\" To, co se mu nepodařilo jako válečníku v bitvách, se mu podařilo doma v klidu. Jednou, když šel za svým lidem, byl přepaden neznámými spiklenci a zabit. Stalo se to roku 1502. Jeho nejstarší syn Jan byl velice mlád, měl určeného poručníka, jeho bratra.\n\nPrvorozený syn pana Smila Jan starší Hodějovský z Hodějova, který se vrátil ze zahraničních studií na svou rodnou tvrz byl dalším významným majitelem. Vlastnil ji od roku 1519 do roku 1541, kdy ji prodal Dorotě ze Smolova, protože měl neshody se zvíkovským purkrabím. Jan Hodějovský byl štědrým mecenášem latinsky i česky píšících českých spisovatelů a básníků. Byli častými hosty na jeho tvrzi. Roku 1938 byla na objektu statku, který byl postavený na místě bývalé tvrze v obci, odhalena pamětní deska tomuto velikánovi. Na pamětní desce byl tento nápis: \"Zde na tvrzi Chotěřínské se narodil slavný humanista Jan Hodějovský z Hodějova (1496–1566), místosudí království Českého a později pán na Řepici, štědrý podporovatel humanistického básníctví. Věnovali rodáci z kovářovského okolí r. 1938.\" \n\nRoku 1584 byla ves prodána Švamberkům a byla připojena k orlickému panství až do zrušení roboty v roce 1848. Později od té doby patří Kotýřina Kovářovu.\n\nRoku 1910 žilo v Kotýřině 180 obyvatel ve 20 popisných číslech. V roce 1930 zde bylo evidováno 21 domů a 108 obyvatel.\n\n"}
{"id": "311325", "url": "https://cs.wikipedia.org/wiki?curid=311325", "title": "Dobrá Voda (Kovářov)", "text": "Dobrá Voda (Kovářov)\n\nDobrá Voda () je vesnice mezi obcemi Petrovice a Hrazany, od Hrazan je vzdálena 2 km, přesto patří k obci Kovářov. V roce 2011 zde trvale nikdo nežil. Propojení je jen silnice vedoucí začínající ve Vepicích a končící v Dobré Vodě nebo polní cesta z Vladyčína. Prochází tudy červená turistická značka. Jméno vsi je pravděpodobně podle dobré vody na kopci Horychová (583 m) jihozápadně od vesnice.\n\nPrvní písemná zmínka o vesnici pochází z roku 1788. Dobrá Voda patřila k petrovickému velkostatku. Býval zde dvorec, který byl později rozdělen na tři statky a tři chalupy. Poslední starousedlíci, kteří zde žili, zemřeli koncem 20. století. Dnes vesnice slouží výhradně k rekreačním účelům.\n\n\n"}
{"id": "311326", "url": "https://cs.wikipedia.org/wiki?curid=311326", "title": "Křižácká tažení do Egypta", "text": "Křižácká tažení do Egypta\n\nKřižácká tažení do Egypta začala roku 1163, kdy Amaury I., vládce Jeruzalémského království, vypravil svou první výpravu proti Fátimovskému chalífátu. V následujících šesti letech podnikl tažení ještě čtyřikrát.\n\nVálka v 60. letech 12. století byla vyvolána politickou krizí chalífátu. Znesvářené mocenské kliky v Káhiře si na pomoc proti sobě zvaly jak aleppského vládce Núr ad-Dína, tak jeruzalémského krále. Do Egypta postupně táhly muslimské armády i jeruzalémská vojska a egyptští aristokraté se přidávali k té straně, ze které mohli mít větší prospěch. Pro válku hledali jeruzalémští křižáci spojence, jehož našli především v byzantském císaři Manuelovi I. Ten podporoval jejich dobyvačné plány a jednoho z tažení – obléhání Damietty – se účastnilo i byzantské loďstvo. Společná akce však roku 1169 skončila fiaskem a v zápase o Egypt začali mít navrch muslimové ze Sýrie. Téhož roku se stal egyptským vezírem kurdský válečník Saladin, který později roku 1187 dobyl i Jeruzalém.\n\nPo pádu Jeruzaléma do rukou muslimů se cíl evropských křižáckých tažení přenesl z Palestiny do Egypta. Zájem o Egypt lze rozeznat již u třetí křížové výpravy, během níž anglický král Richard I. Lví srdce poznamenal, že Svatá země nemůže být ubráněna pro křesťany, pokud Egypt zůstane pod nadvládou muslimů doporučoval další křižáckou výpravu uspořádat do Egypta. Křížová výprava, v pořadí již čtvrtá, byla na egyptské území vyslána z Evropy již počátkem 13., nicméně, stejně jako roku 1268 osmá křížová výprava, tam nakonec nedorazila. Oproti tomu pátá (zahájena roku 1213), sedmá (1248) a Alexandrijská křížová výprava (1365) se o uchvácení Egypta pokusily, avšak dočasná vítězství byla následována porážkou a ústupem z Egypta.\n\nPoté, co roku 1099 křižáci dobyli Jeruzalém a založili Jeruzalémské království, egyptští Fátimovci začali podnikat na křižácké državy pravidelné nájezdy. Křižáci reagovali výstavbou mnoha pevností na jižních hranicích s Egyptem (např. hrad Ibelin). Později však přešli do ofenzivy a roku 1154 král Balduin III. dobyl Askalon, poslední výspu fátimovské moci v Palestině. Jeho nástupce Amaury I. poté svou pozornost zaměřil na samotný Egypt.\n\nŠíitský Fátimovský chalífát již od svého založení soupeřil o moc se sunnitským chalífátem Abbásovců s centrem v Bagdádu, v průběhu 12. století však začal Egypt politicky hluboce upadat. Chalífové postupně ztráceli svůj vliv a stali se loutkami v rukách vezírů a generálů, mezi nimiž bujela rivalita projevující se palácovými převraty.\n\nAmaury, který byl myšlenkou získání Egypta přímo posedlý, si uvědomoval, že pro takovýto podnik bude dobré získat nějaké spojence. Benátské loďstvo, které v té době často operovalo v oblastech východního Středomoří, se do egyptských tažení zapojit odmítlo, protože Benátčané nechtěli válkou ohrozit své obchodní vztahy s Egyptem. Amaury se proto rozhodl obrátit se s žádostí o pomoc na Francii:\n\nLudvík se již sice do Svaté země v čele své armády nevrátil, někteří evropští rytíři se však na Blízký východ vydávali, aby zde nějakou dobu pobyli ve službách Jeruzalémského království. Amaury, stejně jako jeho předchůdce Balduin III., navíc prohluboval vazby Jeruzalémského království na Byzantskou říši a císaře Manuela, během jehož vlády se byzantská politika ubírala prolatinským kursem. Císař se rozhodl dobyvačné plány křižáků podporovat a jeho mocné námořnictvo se jedné egyptské expedice přímo účastnilo.\n\nPrvní tažení do Egypta, oslabeného ztrátou Askalonu, uspořádal jeruzalémský král již v září roku 1163. Křižáci prošli sinajskou pouští a zaútočili na egyptské město Faramíja. V té době se však rozvodnila řeka Nil, což je donutilo ukončit obléhání a vrátit se domů.\n\nV dubnu roku 1164 byl svým rivalem Digrámem z Káhiry vyhnán vezír Šávar. Šávar se odmítl s porážkou smířit. Uprchl do Aleppa, kde požádal o pomoc Núr ad-Dína, vládce Damašku, Aleppa a Mosulu, aby mu pomohl vezírát získat zpět. Za pomoc sesazený vezír Núr ad-Dínovi nabídl jeho uznání za nejvyšším vládcem Egypta. Sultán Šávarovi vyhověl a vyslal do Egypta armádu pod velením kurdského emíra Asada ad-Dín Šírkúha.\nTomu se v květnu podařilo sesadit v Káhiře Digráma a dosadit na místo vezíra zpět Šávara. Šírkúh i s vojskem zůstal v Egyptě, ale začal Šávarovi vadit, neboť ohrožoval jeho nezávislost. Když se vezírovi nepodařilo zbavit se Šírkúhova vlivu vlastními silami, nabídl spojenectví jeruzalémskému králi Amaurymu.\n\nAmaury doufal, že se do Egypta bude moci vrátit, a tak Šávarovu nabídku přijal. Roku 1164 vstoupilo jeruzalémské vojsko do dolního Egypta. Zde se mu podařilo Šírkúhovy mamlúky obklíčit v pevnosti Bilbajs. Núr ad-Dín se rozhodl svého emíra ze sevření vysvobodit a v srpnu vytáhl z Damašku proti Antiochijskému knížectví. U pevnosti Harim se mu podařilo vojska z Antiochie a Tripolisu, posílené o arménské oddíly porazit a zajmout jejich vůdce. Amaury tak byl donucen přerušit obléhání Bilbajsu a spěchat na sever pomoci Antiochii. Rovněž Šírkúh ustoupil z Egypta zpět do Damašku, čímž jako vítěz vyšel z této války Šávar, který se zbavil Šírkúha i jeho vlivu na vládu v Egyptě.\n\nRoku 1167 Šírkúh přesvědčil svého pána Núr ad-Dína o prospěšnosti nového tažení do Egypta. Núr ad-Dín mu vyhověl a rozkázal v Káhiře svrhnout Fátimovce a nastolit v Egyptě svrchovanost abbásovského chalífy. Ještě téhož roku vytáhla z Damašku na jih silná muslimská armáda v čele se Šírkúhem a jeho mladým synovcem Saláh ad-Dínem Jusúf ben Ajjúbem. Šávar v Egyptě zatím neměl, čím by intervenci ze Sýrie odrazil, obrátil se proto opět na Amauryho I. a slíbil mu zaplatit 400 000 denárů za vojenskou pomoc.\n\nAmaury nabídku přijal a jeho armáda se vydala do Egypta. Amauryho vojsko při přechodu Sinajské pouště téměř zničilo Šírkúhovu muslimskou armádu, která byla zastižena písečnou bouří. Muslimové nakonec do Egypta dorazili a utábořili se na západním břehu Nilu pod pyramidami v Gíze. Jeruzalémská armáda, která dorazila o několik dnů později, rozbila ležení na východním břehu řeky nedaleko Káhiry.\n\nV Káhiře krále radostně přivítal jeho protějšek Šávar, který ihned zprostředkoval setkání Franků (jak Arabové a Řekové na Blízkém východě nazývali evropské křižáky) s mladým chalífou al-Ádidem. Křižáci s chalífou podepsali spojeneckou dohodu a dokonce mu přísahali, že jej budou chránit. Nádherou a bohatstvím chalífova paláce byli křižáci přímo ohromeni.\n\nPoté spojená vojska Franků a Egypťanů i Šírkúhovy oddíly více než měsíc vyčkávaly, co udělá protistrana. První krok v březnu 1167 podnikli křižáci. Překročili Nil a na západním břehu řeky se obě vojska střetla. Franko-egyptské oddíly sice utrpěly porážku, i přesto zůstaly početnější než Šúrkúhova armáda, která se dala na ústup k jihu. U města Minja, asi 150 kilometrů od Káhiry, došlo k bitvě, z níž, ačkoliv Amauryho vojsko bylo silnější, ani jedna strana nevyšla vítězně. Šírkúhova armáda se poté dala na pochod zpět na sever. Šírkúh se zdráhal zaútočit na Káhiru, táhl proto dál až ke Středozemnímu moři, k Alexandrii. Obyvatelé Alexandrie, u kterých nebyl vezír Šávar oblíben, Šírkúhovi bez odporu otevřeli brány města.\n\nKřižáci vyrazili na sever Šírkúha pronásledovat a brzy ho v Alexandrii obklíčili. Město nebylo na válku připraveno, zásoby se rychle tenčily a obleženým hrozil hladomor. Jedné noci se Šírkúhovým vojákům podařilo vyklouznout z obklíčení a ve městě zůstalo jen přibližně tisíc mamlúků pod velením Saláh ad-Dína. Křižáci se tak dostali do sevření mezi město a Šírkúhovu armádu. Vyrovnaný boj vyústil ve vyjednávání. Saláh ad-Dín byl s vojáky propuštěn z města a také ostatní příslušníci Šírkúhovy armády odešli z Egypta. Rovněž křižáci měli opustit zemi, avšak Jeruzalému měla připadnout Alexandrie, kde byla poté umístěna malá franská posádka. Vezír Šávar měl králi Amaurymu, prostřednictvím alexandrijské posádky, každoročně platit 100 000 zlatých.\n\nRoku 1168 začala vyjednávání mezi Jeruzalémským královstvím a Byzancí o možné pomoci byzantského loďstva při dobývání celého Egypta, který v té době byl nejistým protektorátem Jeruzalémského království. Císař Manuel s plánem souhlasil a na znamení spojenectví oženil Amauryho se svou neteří Marií. Nicméně císařovo loďstvo se mobilizovalo celý rok. Křižáci v Jeruzalémě, kterým zatím dorazily na pomoc oddíly z Francie vedené hrabětem Vilémem z Nevers, byli však netrpěliví. Johanité toužili po získání pokladů Fátimovců a Francouzi, kteří byli ochotni jít do války, měli brzy odjet zpět do Evropy. Amaury, přesvědčen svými šlechtici, se proto rozhodl do Egypta vytáhnout okamžitě i bez byzantské pomoci. Jako záminka proti ještě nedávnému spojenci Šávarovi posloužila skutečnost, že vezír včas neplatil křižákům v Alexandrii dohodnutý tribut.\n\nV říjnu 1168 vtrhly první křižácké oddíly do nilské delty. Hlavní Amauryho vojsko oblehlo město Bilbajs a po třídenním obléhání jej dobylo. Následovalo rozsáhlé vraždění muslimů i místních křesťanských Koptů. O několik dnů později obsadili křižáci i nedaleké přístavní město Tanis, kde se krveprolití opakovalo. Těmito masakry si křižáci zničili pověst mezi křesťanskými obyvateli Egypta, kteří do té doby byli ochotni Franky přivítat jako své osvoboditele a podporovat je spíše než Núr ad-Dína.\n\nŠávar se v těžké situaci obrátil na Núr ad-Dína, aby Egyptu pomohl zbavit se náporu křižáků, kteří zatím oblehli Káhiru. Ten neváhal a vyslal armádu Egypťanům na pomoc. Šírkúh, který vojsku i tentokrát velel, v lednu roku 1169 rychle přitáhl na území Egypta a spojil se s egyptskými oddíly. Muslimové tak získali přesilu nad křižáky, kteří nemohli vzdorovat a raději se stáhli do Palestiny. Fátimovský chalífa poté vyzval Šírkúha, aby svým vojskem obsadil Káhiru.\n\nŠírkúh byl po svém vstupu do Káhiry oficiálně přivítán Šávarem. Ale jen o několik dní později emír Šírkúh Šávara svrhl, uvěznil a přinutil chalífu, aby nad ním podepsal rozsudek smrti, načež se sám prohlásil egyptským vezírem. Po dvou měsících vládnutí však Šírkúh zemřel prý následkem přejídání. Jeho místo tedy zaujal jeho synovec Saláh ad-Dín Jusúf ben Ajjúb, později známý jako Saladin.\n\nByzantský císař Manuel, který čtvrtému egyptskému tažení jen přihlížel, považoval uchvácení Egypta Núr ad-Dínovým služebníkem Saladinem za porušení rovnováhy sil mezi muslimy, Franky, Byzancí a egyptskými Fátimovci. Jeruzalémskému dvoru proto navrhl uspořádat další egyptské tažení. Byzantská flotila, kterou císař slíbil již roku 1168, v létě 1169 vplula do Akkonu. Jeruzalémská armáda však posledním tažením utrpěla těžké ztráty a potřebovala nějaký čas na doplnění stavu. Manuelovy lodě proto zatím zakotvily na Kypru.\n\nPo dlouhých týdnech vyrazila v říjnu 1169 z Levanty znovuvybudovaná křižácká armáda a byzantské lodě, pod velením Andronika Konstostefana, tak mohly vyplout z kyperských přístavů. Spojená byzantsko-jeruzalémská výprava zaútočila na přístav Damietta, jehož dobytí by otevřelo pozemní i vodní cestu po Nilu na Káhiru. Saladina, který očekával útok na Bilbajs, se tak podařilo překvapit.\n\nÚtok na Damiettu byl posledním pokusem jeruzalémských rytířů o ovládnutí Egypta. I když ztroskotalo tažení na Damiettu, spojenectví mezi Jeruzalémským královstvím a Byzantskou říší zůstalo v platnosti. Roku 1171 se Amaury I. opět vydal do Konstantinopole, kde byl císařem okázale přijat a na znamení přátelství bohatě obdarován. Oba panovníci uzavřeli vzájemnou smlouvu, o jejíž náplni se však nic bližšího nedochovalo.\n\nSaladin zatím v Egyptě chopil moc pevně do rukou a vypořádal se i s revoltou egyptských aristokratů, kteří se odmítali podrobit sunnitskému chalífovi, jenž byl nejvyšším pánem Núr ad-Dínovým i Saladinovým. Roku 1174 zemřel v Sýrii Núr ad-Dín a několik měsíců po něm i král Amaury. Saladin, který se snažil po smrti svého pána převzít jeho impérium v Sýrii, musel nejprve odrazit Normany ze Sicílie, jejichž válečné lodě napadly Alexandrii. Téhož roku obsadil Damašek a získal titul \"sultána Sýrie a Egypta\". Roku 1183 obsadil Aleppo a v roce 1185 i Mosul, čímž měl pod kontrolou všechna muslimská mocenská centra, která mohla nějak bránit jeho konečné válce s Franky.\n\nSaladinův boj vyvrcholil roku 1187, kdy 4. července nejprve zvítězil v bitvě u Hattínu a v říjnu téhož roku dobyl Jeruzalém, hlavní město křižáckého Jeruzalémského království.\n\nRoku 1213 papež Inocenc III. vyhlásil bulou pátou křížovou výpravu proti „nevěřícím“. Celých dalších pět let se věnovalo přípravám, shromažďování vojsk i vyjednávání spojenectví nejen s křižáky, kteří se ještě ve Svaté zemi drželi, ale také s rúmským seldžúckým sultánem Kajkausem I. Ke křížové výpravě se připojili Hugo, král Kypru a uherský král Ondřej II., kteří dorazili v letech 1216–1217 do Palestiny, kde je očekával kníže Bohemund IV. Společně měli zaútočit proti muslimským državám v Sýrii, zatímco hlavní křižácké vojsko z Evropy se mělo zaměřit na Egypt.\n\nV červnu 1218 křižácké lodě zaútočily na strategický egyptský přístav Damietta. Křižáci překonali první linii egyptské obrany a oblehli samotné město. Papež Honorius III. se, stejně jako jeho předchůdce Inocenc III., snažil křížovou výpravu udržet pod papežským dohledem. Roku 1219 předal velení nad křížovou výpravou svému legátovi Pelagio Galvanimu, který do Egypta dorazil ještě téhož roku. Galvaniho velení se často dostávalo do sporů se světskými účastníky tažení, což vedlo k opuštění výpravy částí velmožů i s jejich vojsky. Nakonec, navzdory těžkým ztrátám, křižáci v listopadu 1219 téměř bez boje obsadili město, ve kterém řádila malárie. Muslimové byli ušetřeni, ale museli za své propuštění ze zajetí zaplatit výkupné, jinak byli prodáni do otroctví.\n\nNásledující rok a půl křižáky v Damiettě zaměstnávaly především rozbroje mezi zástupci církevní a světské moci – legáta Pelagia Galvaniho a titulárního jeruzalémského krále Jana z Brienne. Jan nakonec pro spory i záležitosti v Palestině z Egypta odešel. Křižákům v Damiettě zatím v několika vlnách přišly početné posily z německých zemí vedené bavorským vévodou Ludvíkem. Damietta byla přeměněna v křesťanské město. Hlavní mešita byla přebudována v katedrálu a damiettským biskupem se stal Pierre des Roche.\n\nNakonec roku 1221 došlo ke smíru mezi Janem z Brienne a Pelagiem. Opět sjednocení křižáci v červenci téhož roku vytáhli z Damietty směrem na jih na Káhiru. Pelagio, který nebyl profesionální válečník, podněcoval náboženské nadšení vojáků legendou o velkém křesťanském králi, který zničí Saracény a jehož vojsko nyní stojí před Bagdádem. Vojsko křižáků čítalo přibližně 5 000 jízdních rytířů a 40 000 pěších bojovníků. U pevnosti al-Mansúra Evropané zaujali postavení mezi dvěma rameny Nilu. Egypťané toho využili a vypustili hráze, čímž Evropany téměř zcela odřízli vodou. Legát Pelagio, který až dosud vždy kategoricky odmítal jakékoliv dohody s muslimy, musel začít se sultánem al-Kamilem vyjednávat. Sultán za propuštění křižáků z obklíčení požadoval jejich odchod z Egypta a osmileté příměří. Pelagio přijal a 8. září byla Damietta obsazena sultánem. Křižáci se stáhli do Evropy a křížová výprava tak ztroskotala.\n\nRoku 1248 vytáhl, nezávisle na výzvách papeže na svolání další křížové výpravy, na svou křížovou výpravu francouzský král Ludvík IX. Ludvíkova výprava mířila po moři do Egypta, který měla v úmyslu dobýt. Byla největší námořní operací v dějinách křížových výprav. 18. září 1248 křižáci přistáli na Kypru, kde je přijal král Jindřich I. Kyperský, který se spolu s řády templářů a johanitů rozhodl k výpravě přidat. Palestinští baroni poté Ludvíka přesvědčili, že útok na Egypt během zimních dešťů je nebezpečný, francouzský král proto souhlasil s odkladem na jaro příštího roku.\nNa jaře roku 1249 nebylo k dispozici dost transportních lodí. Ludvík požádal o přepravu Benátky i Janov, oba italské státy však odmítly. Když se Ludvík nakonec rozhodl vyplout, měl lodě asi pro čtvrtinu své armády. Protože o jeho přítomnosti již Egypťané dávno věděli, očekávalo jejich vojsko Francouze na pobřeží. Křižáci se vylodili u Damietty, dokázali egyptskou armádu zahnat na útěk a v červnu 1249 bez boje obsadit město, které egyptská posádka kvapně opustila. Ludvík, překvapen rychlostí svého triumfu, se rozhodl neopakovat fiasko páté křížové výpravy a s dalším postupem počkat do podzimu, kdy postupující armádu nemohou překvapit nilské záplavy; navíc musel vyčkat na příjezd zbytku svých vojsk.\n\nAž 20. listopadu 1249 se vojsko vydalo na pochod na jih. Francouzi postupovali velmi obezřetně a snažili se neopakovat chyby svých předchůdců. U pevnosti al-Mansúra se křižáci zastavili, a protože nebyli schopni přejít Nil, museli se opevnit na místě. Egypťané začali útočit přes řeku řeckým ohněm, proti kterému Evropané neměli obrany. Nakonec jeden místní křesťan křižákům za 500 byzantiů ukázal bezpečný brod přes Nil. V úterý 8. února 1250 se křižáci dali na pochod k brodu, odkud pak chtěli zaútočit na město. Předvoj, složený hlavně z templářů a Angličanů vedený Robertem z Artois, nevyčkal na hlavní Ludvíkův voj a přepadl egyptské ležení. Překvapení Egypťané prchli do města, kde se jejich oddíly znovu přeskupily, aby se postavily hlavnímu vojsku. Hrabě z Artois je chtěl pronásledovat, ale templáři a ostatní rytíři, v čele s hrabětem Vilémem ze Salisbury, nabádali k opatrnosti a vyčkání na krále. Robert odmítl a s 1 400 rytíři se vrhl za mamlúky do města. Templáři Roberta následovali, ale v al-Mansúře se vojáci rozptýlili a byli takřka všichni, včetně hrabat z Artois a Salisbury, pobiti.\n\nKdyž k městu dorazila hlavní armáda, muslimové vypochodovali ven, aby se s nimi utkali. V následné několikadenní bitvě sice zvítězili křižáci, ale utrpěli těžké ztráty a k dobytí samotné al-Mansúry již neměli síly. Jejich postup se zastavil a Egypťané získali čas na přivolání dalších posil. Egypťané na křesťanské ležení z města neustále útočili a také vyslali beduínské jezdce, aby napadali osamělé křižáky. Ludvík nakonec dal rozkaz k ústupu na sever. Egypťané vyrazili za ním a 6. dubna 1250 u Fariskuru porazili francouzskou pěchotu, ze které se v té době již skládalo takřka celé křižácké vojsko. Král Ludvík a zbytek jeho armády byl vzat do zajetí.\n\nDamietta zůstala v křižáckých rukách a její italští obránci, které vedla královna Markéta Provensálská, byli schopni odrazit útok muslimů. Křižáci tak mohli Damiettu vyměnit za Ludvíkovo propuštění. Egypťané si kromě města řekli o výkupné 800 000 zlatých bezantů. Tolik peněz ale Francouzi neměli, složili proto jenom část požadovaného výkupného, čímž dosáhli propuštění Ludvíka a části jeho armády, většina vojska však zůstala v zajetí. Damietta byla muslimům vydána v květnu 1250. Král poté odjel do Akkonu, hlavního města Jeruzalémského království, odkud se mu později obratnou diplomacií podařilo osvobodit své zajaté vojáky. Do Egypta se již nikdy nevrátil.\n\nPoslední křížová výprava do Egypta se odehrála ve 14. století, poté, co „hlavní“ křížové výpravy do Svaté země dávno skončily. Jednalo se o soukromé námořní vojenské tažení kyperského krále Petra I., jemuž se bohatá Alexandrie zdála být snadným cílem. Pro svůj záměr získal podporu rytířského řádu johanitů, který poskytl pro tažení flotilu. Kromě johanitů se výpravy účastnili vojáci z celé Evropy, které Petr I. od roku 1362 sháněl celé tři roky po celé Evropě. Král nakonec dal dohromady flotilu 165 lodí. Na Rhodu, kde se vojsko shromáždilo, se Petr I. stal velitelem křižáckých expedičních sil. V říjnu 1365 vojsko vyplulo vstříc Alexandrii. 7. října se křižáci vylodili u Alexandrie a okamžitě na město zaútočili. Po dvoudenním obléhání křižáci alexandrijské obránce porazili, pronikli do města a zahájili drancování a vraždění. Egyptský sultán vyslal k Alexandrii svou mamlúckou armádu, když však dorazila k Alexandrii, nebylo již s kým bojovat. Křižáci zdevastované město opustili a vrátili se zpět na Kypr s velkou kořistí a množstvím zajatců.\n\nV arabském světě vyvolala alexandrijská křížová výprava velké pohoršení. Egyptský sultán za ni potrestal levantské křesťany, kterým byla zkonfiskována čtvrtina majetku. Někteří arabští učenci však odmítli princip kolektivní viny orientálních křesťanů, kteří s latinskými křižáky měli jen pramálo společného, a odsuzovali jejich pronásledování.\n\n\n"}
{"id": "311329", "url": "https://cs.wikipedia.org/wiki?curid=311329", "title": "Rudolf Cortés (album)", "text": "Rudolf Cortés (album)\n\nRudolf Cortés je výběrové album studiových nahrávek Rudolfa Cortése, které vyšlo v roce 2000 jako CD.\nPozn. na albu je nesprávně napsano - Cortéz - (Rudolf Cortéz - Portréty českých hvězd)\n\n\n\npozn. Na první levé dolní straně je napsáno: Areca Multimedia,\n\nna zadní pravé dolní straně 2000 Music Multimedia\n"}
{"id": "311330", "url": "https://cs.wikipedia.org/wiki?curid=311330", "title": "KSP", "text": "KSP\n\nZkratka KSP má více významů:\n\n"}
{"id": "311331", "url": "https://cs.wikipedia.org/wiki?curid=311331", "title": "Šaul Mofaz", "text": "Šaul Mofaz\n\nŠaul Mofaz (: , ‎* 4. listopadu 1948) je izraelský politik a generál. Od roku 2006 do roku 2015 působil jako poslanec Knesetu za stranu Kadima, jíž v letech 2012 až 2015 předsedal. V tomto období vykonával několik vládních funkcí, a to post ministra obrany v letech 2002 až 2006, ministra dopravy v letech 2006 až 2009, vicepremiéra v roce 2012 a místopředsedu vlády v letech 2006 až 2009.\n\nPřed vstupem do politiky sloužil třicet šest let v izraelských obranných silách, kde zastával různé pozice, mimo jiné velitele jižního velitelství armády v letech 1994 až 1996 a nakonec nejvyšší armádní funkci – náčelníka generálního štábu v letech 1998 až 2000. Byl teprve druhý izraelský mizrachi, který tuto funkci vykonával.\n\nNarodil se v Teheránu (jeho rodiče pocházeli z Isfahánu). Do Izraele s rodiči předíslil v roce 1957. Poté, co ukončil střední školu, nastoupil v roce 1966 do armády a sloužil ve výsadkové brigádě. Na Bar-Ilanově univerzitě získal titul bakalář v oboru obchodní správa. Je ženatý a má čtyři děti.\n\nZúčastnil se šestidenní války, jomkipurské války, první libanonské války a jako příslušník elitních speciálních jednotek Sajeret Matkal také operace Entebbe. Během první libanonské války byl jmenován brigádním velitelem dělostřelectva. Po válce se zúčastnil důstojnického kurzu u námořní pěchoty Spojených států v Quanticu ve Virginii. Po návratu do Izraele byl v roce 1986 jmenován velitelem důstojnické školy.\nZastával množství vysokých vojenských postů a v roce 1988 dosáhl hodnosti brigádního generála. V roce 1993 se stal velitelem izraelské armády na Západním břehu. V roce 1994 byl povýšen na generálmajora a velel jižnímu armádnímu velitelství. Jeho kariérní růst pokračoval, když byl v roce 1997 jmenován zástupcem náčelníka generálního štábu a v roce 1998 dosáhl nejvyšší vojenské hodnosti – pozice náčelníka generálního štábu.\n\nBěhem jeho úřadu postihly izraelskou armádu finanční a strukturální reformy. Nejvýznamnější událostí však bylo vypuknutí druhé intifády v roce 2001. Jeho rázná taktika sice vzbudila znepokojení u mezinárodního společenství, nicméně u izraelské veřejnosti našla všeobecnou podporu. Mezi kontroverzní počiny patří útok na Dženín, občasné vpády do Pásma Gazy a neustálá izolace Jásira Arafata.\n\nMofaz předvídal vlnu násilí, která vypukla počátkem roku 1999 a připravil armádu na intenzivní guerillový styl válčení na obsazených územích. Nechal opevnit kontrolní stanoviště v Pásmu Gazy a díky taktice MOUT a chytrému použití buldozerů dokázal snížit počet izraelských ztrát. Kvůli svým metodám (demolice domů) si však vysloužil kritiku levicových skupin. Podle knihy dvou izraelských novinářů nařídil Mofaz v období svého působení v čele generálního štábu během druhé intifády zabít 70 palestinských teroristů denně.\n\nPo vládní krizi v roce 2002 byl premiérem Arielem Šaronem jmenován ministrem obrany. Přestože podporoval jednání s palestinskými Araby, byl odhodlán „zlikvidovat“ Arafata a nehodlal dělat kompromisy v boji proti teroristickým skupinám jako jsou Hamás, Islámský džihád nebo Brigády mučedníků Al-Aksá.\n\nSkutečnost, že v nedávné době opustil post náčelníka generálního štábu, mu zabránil zúčastnit se parlamentních voleb v roce 2003, nicméně i tak byl znovujmenován ministrem obrany v nové Šaronově vládě. Dne 21. listopadu 2005 odmítl Šaronovu nabídku přestupu do nově vzniklé strany Kadima a namísto toho oznámil svou kandidaturu na post předsedy Likudu. Dne 11. prosince téhož roku však svou kandidaturu stáhl a připojil se ke Kadimě.\n\nPo předčasných volbách v březnu 2006 se v nové Olmertově vládě přesunul z postu ministra obrany na post ministra dopravy. Když byl v roce 2008 tehdejší premiér Ehud Olmert nucen k rezignaci vzhledem ke svým korupčním kauzám, oznámil, že se zúčastní stranických voleb o post předsedy strany. Ve stranické volbě dostal požehnání od duchovního vůdce strany Šas – rabi Ovadji Josefa. Volby, které se konaly 17. srpna 2008, však těsně prohrál, když skončil na druhém místě za Cipi Livniovou, která se tak stala předsedkyní strany. Prohra však byla velmi těsná (o pouhých 431 hlasů). Volby se též zúčastnili ministr veřejné bezpečnosti Avi Dichter a ministr vnitra Me'ir Šítrit, kteří získali 6,5 %, respektive 8,5 % hlasů. Mofaz se po volbách rozhodl dočasně opustit politický život a pokusit se nalézt jiný způsob jak podpořit Izrael mimo politickou arénu..\n\n27. března 2012 byl zvolen předsedou strany Kadima, získal 62 % hlasů, Cipi Livniová 37 %. V lednu 2013 vedl stranu do předčasných parlamentních voleb v nichž stěží překročila 2% volební práh a získala pouhé dva poslanecké mandáty.\n\nNa konci března 2012 byl zvolen novým předsedou Kadimy, když porazil Livniovou. Na podzim téhož roku Livniová stranu s dalšími poslanci opustila a založila stranu ha-Tnu'a. Ve volbách v roce 2013 strana zaznamenala velký propad (o 90 %) a jen těsně překročila 2% volební práh. V následujících volbách v roce 2015 se již strana do Knesetu nedostala.\n\n"}
{"id": "311332", "url": "https://cs.wikipedia.org/wiki?curid=311332", "title": "Sedlový bod", "text": "Sedlový bod\n\nSedlový bod je takový prvek matice, který je maximální ve svém sloupci a zároveň minimální ve svém řádku (nebo naopak).\n\nMatematicky vyjádřeno pro každý takový prvek formula_1 platí: formula_2.\n\nV teorii her nacházíme uplatnění sedlového bodu v maticích her. Označuje takovou dvojici strategií, kterou zastávají-li oba hráči, žádný z nich si změnou strategie nemůže polepšit.\n"}
{"id": "311333", "url": "https://cs.wikipedia.org/wiki?curid=311333", "title": "Georg Forster", "text": "Georg Forster\n\nJohann Georg Adam Forster (27. listopadu 1754, Nassenhuben, dnes Mokry Dwór u Gdaňsku – 10. ledna 1794, Paříž) byl polsko-německý přírodovědec, etnolog, cestopisec, novinář a revolucionář. V mládí doprovázel svého otce na několika vědeckých expedicích, včetně druhé plavby Jamese Cooka do Tichého oceánu. Jeho zpráva z této cesty pod názvem \"A Voyage Round the World\" (Plavba kolem světa), přispěla podstatně k etnologickým poznatkům o lidech v Polynésii a přinesla mu všeobecný respekt mezi vědci i běžnými čtenáři. Důsledkem Forsterovy zprávy bylo, že byl jako dvaadvacetiletý přijat do \"Royal Society\" a začal být považován za zakladatele moderní vědecké cestopisné literatury.\n\nRoku 1772 se Forsterův otec Johann stal členem \"Royal Society\". Tato událost spolu se skutečností, že účast na výpravě odmítl přírodovědec Joseph Banks vyústila ve výzvu Britské admirality, aby se připojil ke Cookově druhé expedici do Pacifiku (1772–1775). \nGeorg Forster se připojil k výpravě a byl jmenován jako kreslič svého otce.\nÚlohou Johanna Forstera byla práce na vědeckých zprávách z cesty, které byly po návratu zveřejněny.\n\nGeorg Forster se s otcem nalodili na HMS \"Resolution\" 13. července 1772 v Plymouthu. Plavba nejprve směřovala do jižního Atlantiku, pak propluli Indickým oceánem a Jižním oceánem směrem k Polynésii. V závěru cesty obepluli Mys Horn a vrátili se do Anglie, kam expedice dorazila 30. července 1775.\n\nBěhem tříleté cesty navštívili průzkumníci Nový Zéland, ostrovy Tonga,\nNovou Kaledonii, Tahiti, Markézy a Velikonoční ostrov. Dostali se směrem na jih dále, než kdokoliv jiný před nimi a téměř se jim podařilo objevit Antarktidu. Cesta přesvědčivě vyvrátila teorii o \"Terra Australis Incognita\", která předpokládala existenci velikého obyvatelného kontinentu na jižní polokouli.\nPod dohledem svého otce vypracoval Georg Forster první zoologické a botanické studie oblasti jižních moří, povětšinou doplněné kresbami živočichů a rostlin.\nMimo to Georg Forster projevil velký zájem o nezávislý průzkum srovnávací geografie a etnologie. Rychle se naučil jazyk Polynésanů. Jeho zprávy o polynéském obyvatelstvu mají platnost do dnešních dnů.\n\n\n"}
{"id": "311339", "url": "https://cs.wikipedia.org/wiki?curid=311339", "title": "Potápka malá", "text": "Potápka malá\n\nPotápka malá (\"Tachybaptus ruficollis\") je nejmenším druhem potápky v Evropě.\n\nVýrazně menší než kachna; dorůstá délky 25–29 cm, v rozpětí křídel měří 40–45 cm a váží 130–235 g. Má krátké robustní tělo s krátkými křídly a krkem a malou kulatou hlavu bez pernatých oušek. Dospělí ptáci jsou ve svatebním šatě převážně tmavě hnědočerní s kaštanově hnědým zbarvením po stranách hlavy a krku. Na kořeni zobáku mají výraznou žlutavou skvrnu. V prostém šatě jsou celkově bledší, svrchu tmavě hnědí, s bělavými lícemi a světle hnědým krkem a hrudí. Mláďata jsou převážně černá s bělavým čelem a světlejším pruhováním na hlavě a hřbetě. Obě pohlaví jsou zbarvena stejně.\n\nNa hnízdištích žije skrytě, často se potápí. Pod vodu se většinou skrývá i při ohrožení, vzlétává jen málokdy. Její přítomnost nejčastěji prozrazuje hlasité kolísavé „bibibibibibi“, kterým se ozývá během hnízdního období. Varuje ostrým, kovově znějícím „pit“.\n\nAreál rozšíření potápky malé sahá od západní a střední Evropy přes západní Asii a Indii až po Čínu, Japonsko a Novou Guineu. Zahrnuje také většinu Afriky, včetně Madagaskaru. Hnízdí obvykle v nižších polohách, v ČR po 600 m n. m.\n\nČástečně tažný druh; ve střední Evropě je převážně tažná.\n\nEvropská populace je považována za stabilní, pravidelně však klesá během tvrdých zim. Na území České republiky, kde je zvláště chráněná jako ohrožený druh, hnízdí v počtu 3–6 tisíc párů. Velikost zimující populace je pak odhadována na 1–2 tisíce ptáků.\n\nHnízdí na mělčích, hustě zarostlých vodních plochách různé, často i velmi malé rozlohy. Na zimu se stahuje na nezamrzající řeky.\n\nŽiví se hlavně hmyzem nebo jeho larvami, ale požírá i korýše, obojživelníky (především pulce) a malé ryby.\n\nHnízdí od dubna do října 2× ročně. Plovoucí hnízdo z vodních rostlin staví oba ptáci většinou dobře skryté v rákosinách v mělké vodě. V jedné snůšce bývá 4–6 (3–7) vajec o velikosti 37,1 x 25,9 mm. Jejich zbarvení je zpočátku bílé, dospělí ptáci je však vždy při opouštění hnízda zakrývají rostlinami, díky čemuž postupně hnědou. Na inkubaci trvající 20–21 dnů se podílí oba rodiče. Mláďata jsou prekociální a hnízdo opouští již krátce po vylíhnutí, často ho však později využívají k odpočinku. Někdy se také vozí na hřbetě rodičů. Plně nezávislá jsou zhruba po 6 týdnech.\n\nV současné době u potápky malé rozeznáváme 9 poddruhů vzájemně se lišících hlavně velikostí a zbarvením:\n\n\n\n"}
{"id": "311345", "url": "https://cs.wikipedia.org/wiki?curid=311345", "title": "Účastníci zájezdu", "text": "Účastníci zájezdu\n\nÚčastníci zájezdu mohou být :\n\n\n"}
{"id": "311350", "url": "https://cs.wikipedia.org/wiki?curid=311350", "title": "Laub", "text": "Laub\n\nLaub (německy „list stromu“) je příjmení více význačných osobností:\n\n"}
{"id": "311354", "url": "https://cs.wikipedia.org/wiki?curid=311354", "title": "Alfons Jindra", "text": "Alfons Jindra\n\nAlfons Jindra vlastním jménem Alfons Jindřich Langer (28. července 1908 Čechovice u Prostějova – 20. prosince 1978 Praha) byl český skladatel, aranžér, klarinetista, altsaxofonista a houslista.\n\nNa hudební nástroje se učil hrát v Prostějově u Bedřicha Voldana. V roce 1937 začal hrát s \"orchestrem Josefa Venclů\", později hrál v jako profesionální hudebník v tanečním souboru svého staršího bratra – \"Langer Brothers\" kde hrál až do roku 1956. \n\nV roce 1937 také začal skládat hudbu pod pseudonymem \"Allan\" (toto jméno je složeninou z jeho křestního jména a příjmení). Pseudonymu po něm přebralo vokální trio Sestry Allanovy, při jehož zrodu stál a které kromě jiných natočily s Arnoštem Kavkou tehdejší hit \"Koncert nemluvňat\".\n\nSvůj pseudonym Alfons Jindra začal používat od své první skladby – \"Hodiny spí\" v roce 1939. Spolupracoval zejména s orchestry R. A. Dvorského a Karla Vlacha. Ve 40. letech složil hudbu k písním \"Dnes není všední den\", \"Hudby v oblacích\", \"Pár vzpomínek\", \"Plaménky v očích tvých\", \"Povím to tancem a písní\", \"Prosím neodcházej\", \"Přijďte večer k nám\", \"Psáno je ve hvězdách\", \"Růže v okně\", \"Sladce mě líbej\", \"Svět je veselý\", \"Tvůj krok zní\", \"Ty spíš\", \"Vpravo-vlevo\" a dalším.\n\nV 50. letech skládal hudbu k písním které zpívali např. Yvetta Simonová, Rudolf Cortés, Milan Chladil, Waldemar Matuška a jiní. Některé z nich měly velký úspěch, jako například \"Chviličku spát\" (Yvetta Simonová a Milan Chladil), \"Láska na kolech\" (Milan Chladil), \"Sentimentální\" (Yvetta Simonová), \"Třistapětašedesátkrát\" (Waldemar Matuška), \"Už modrej činžák zhas\" (Waldemar Matuška), \"Váš dům šel spát\" (Rudolf Cortés). Skládal také hudbu pro orchestry např. \"Bolero\", \"Elegie\", \"Kouzelné smyčce\", \"Legenda\", \"Na čtyřech strunách\", \"Nokturno\", \"Pražské plesy\", \"Šťastné chvíle\", \"Vosí hnízdo\" a jiné.\n\n\n\n\n\n"}
{"id": "311356", "url": "https://cs.wikipedia.org/wiki?curid=311356", "title": "Affile", "text": "Affile\n\nAffile je italská obec v oblasti Lazio. Nachází se asi 80 kilometrů od Říma.\n\nSousední obce: Arcinazzo Romano, Bellegra, Rocca Santo Stefano, Roiate, Subiaco.\n\n\"Počet obyvatel\"\n\n\nNa území obce je pěstováno víno Cesanese di Affile DOC. V minulosti zde působil významný rod varhanářů.\n\nOficiální stránky obce\n"}
{"id": "311361", "url": "https://cs.wikipedia.org/wiki?curid=311361", "title": "Královská švédská akademie věd", "text": "Královská švédská akademie věd\n\nKrálovská švédská akademie věd (švédsky \"Kungliga Vetenskapsakademien\" je jedna z královských akademií ve Švédsku. Je to nezávislá nevládní vědecká organizace jejímž cílem je podpora vědy, především přírodních věd a matematiky.\n\nAkademii založili roku 1739 přírodovědec Carl Linné, merkantilista Jonas Alströmer, inženýr Mårten Triewald a politik Anders Johan von Höpken. Byla vytvořena po vzoru britské Royal Society a francouzské Akademie věd.\n\nVýbory Akademie mimo jiné vybírají laureáty mezinárodních cen:\n\n"}
{"id": "311363", "url": "https://cs.wikipedia.org/wiki?curid=311363", "title": "Vojenská přilba", "text": "Vojenská přilba\n\nVojenská přilba (též helma, dříve také \"lebka\") je účelová pokrývka hlavy, druh přilby a důležitá součást vojenské výstroje, chránící před zraněním hlavy.\n\n\nVyspělé armády starověkých říší jako (Římané a Řekové), měly vedle tělesných pancířů (bronz, kůže, později železo) také přilby pro ochranu hlavy. Velikostí, tvarem i dekorací se odlišovaly podle státu či provincie. Například řecké přilby více chránily obličej, římské zátylek. Přilby měly také reprezentační účel. Použitím výrazných barevných chocholů sloužily také k označování velitele jednotky.\n\nPěchota i jezdectvo nosily přilby v této době zvané přilbice. Opět šlo o ochranu hlavy, ale rytíři urozeného původu si na ni umisťovali tzv. klenot. Ten vyjadřoval jejich příslušnost k rodu, ačkoli hlavním nositelem tohoto úkolu byl erb, obvykle umístěný na štítu. Přilby bývaly různého tvaru, později přizpůsobeny také ochraně očí, tedy se sklopným hledím. Začátkem 15. století se objevuje italský šalíř, zvaný \"barbuta\".\n\nUstupovalo se od složitých přileb, upřednostňovaly se jednoduché přilby, které měly hlavně plnit účel ochrany hlavy. Jistá zdobnost ještě zůstávala, jako příklad lze uvést přilby španělských conquistadorů, zvané „morion“, nebo francouzský \"burgonet\". Hruškovitý tvar měla přilba nazývaná \"birnbaum\". Střelecký \"šišák\" byl nejobvyklejší pěchotní přilbou konce 16. a první poloviny 17. století. Z něj se za třicetileté války vyvinula \"Pappenheimka\" nazvaná podle velitele císařského vojska Pappenheima, nahradila přechozí typy přileb u jezdectva\n\nPozději se od přileb začalo upouštět a zaváděly se různé vojenské čepice. K návratu přileb došlo ve 20. století za obou světových válek.\n\nOpět došlo k masovému zavedení přileb u armád. V první světové válce došlo mimo jiné k zavedení britských přileb typu Mark (Mk.) II. - tzv. \"talíře\", jistou zdobnost lze ještě hledat u přileb Německa.\n\n\nHelmy PASGT jsou v současné době v armádě USA nahrazovány helmami Mich 2000. Oba typy mají balistickou odolnost na stupni US. II.\nDále jsou používány plastové přílby typu Pro-Tec, chránící hlavu pouze proti úderu.\n\n\n\n"}
{"id": "311369", "url": "https://cs.wikipedia.org/wiki?curid=311369", "title": "Balakan (rajón)", "text": "Balakan (rajón)\n\nBalakan (ázebajdžánsky Balakən) je rajón na severozápadě Ázerbájdžánu, v blízkosti hranic s Ruskem a Gruzií. Hraničí s gruzínským regionem Kakheti a Dagestánem v Rusku. Hranice protíná město Postbina. Rajón vznikl 8. srpna 1930. Většina obyvatel mluví ázerbájdžánštinou a minoritně i avarsky a gruzínsky.\n"}
{"id": "311372", "url": "https://cs.wikipedia.org/wiki?curid=311372", "title": "Slovenská extraliga ledního hokeje 2004/2005", "text": "Slovenská extraliga ledního hokeje 2004/2005\n\nSezóna 2004/2005 byla 12. ročníkem Slovnaft extraligy. Vítězem se stal tým HC Slovan Bratislava.\n\n\n"}
{"id": "311373", "url": "https://cs.wikipedia.org/wiki?curid=311373", "title": "2. česká hokejová liga 2006/2007", "text": "2. česká hokejová liga 2006/2007\n\n2. česká hokejová liga v sezóně 2006/2007 byla 14. ročníkem samostatné třetí nejvyšší české soutěže v ledním hokeji.\n\n\nSoutěž byla rozdělena na tři skupiny, a to západní, střední a východní. Každé z těchto skupin se účastnilo 12 týmů. V základní části čítající 44 kol se týmy utkaly čtyřkolově každý s každým.\n\nDo playoff postoupilo z každé skupiny 8 nejlepších týmů, přičemž skupiny západ a střed měly playoff společné. Skupina východ měla pouze playoff v rámci skupiny. Veškeré série playoff se hrály na 3 vítězná utkání.\n\nVe společném playoff skupin západ a střed nejprve přišlo na řadu osmifinále, kde čekal první tým skupiny západ osmý tým skupiny střed, první tým skupiny střed osmý tým skupiny západ, druhý tým skupiny západ sedmý tým skupiny střed, atd. Vítězové osmifinále postoupili do čtvrtfinále, z něhož vede cesta pro nejlepší 4 celky do semifinále. Dva vítězové semifinále postoupili přímo do 1. ligy.\n\nPlayoff skupiny východ bylo podobné. Vítěz skupiny východ ve čtvrtfinále narazil na osmý tým skupiny východ, druhý na sedmý, atd. Vítězové čtvrtfinále postoupili do semifinále, ze kterého vedla cesta pro dva nejúspěšnější celky do finále. Vítěz finále postoupil přímo do 1. ligy.\n\nDo krajských přeborů nikdo nesestoupil, neboť se 1. liga rozšiřovala na 16 celků.\n\n\n\n\nTýmy Vrchlabí a Mostu postoupily do 1. ligy.\n\n\n\n\nTým Šumperka postoupil do 1. ligy.\n\nPřeborník Karlovarského kraje - HC Mattoni Karlovy Vary se zřekl účasti v kvalifikaci. TJ Sokol Čechočovice - přeborník Kraje Vysočina se zřekl účasti v kvalifikaci.\n\n\n\n\nTýmy Dvora Králové nad Labem a Roudnice nad Labem postoupily do 2. ligy.\n\n"}
{"id": "311374", "url": "https://cs.wikipedia.org/wiki?curid=311374", "title": "Eberhard von Mackensen", "text": "Eberhard von Mackensen\n\nFriedrich August Eberhard von Mackensen (24. září 1889, Bydhošť – 19. května 1969, Nortorf) byl veterán první světové války a důstojník německého Wehrmachtu v hodnosti \"Generaloberst\" (Generálplukovník) za druhé světové války. Mimo jiné byl i držitelem mnoha vojenských vyznamenání jako je například Rytířský kříž železného kříže s dubovými ratolestmi.\n\nEberhard von Mackensen se narodil 24. září roku 1889 jako syn německého polního maršála Augusta von Mackensen. Jeho starší bratr Hans Georg se stal později diplomatem.\n\nPo dokončení vojenské akademie vstoupil k 1. říjnu roku 1908 do německé císařské armády a po otcově vzoru se nechal zařadit k jezdectvu. Z počátku byl zařazen pod XVII. armádní sbor (\"XVII. Armee-Korps\") v Gdaňsku. V první světové válce sloužil jako důstojník jezdectva, byl raněn a vysloužil si oba dva stupně pruského železného kříže.\n\nPo válce zůstal v Reichswehru, i zde velel jezdeckým jednotkám a působil ve vyšších štábech. Od podzimu 1933 byl náčelníkem štábu Jezdeckého sboru. V říjnu 1935 se stal náčelníkem štábu u X. armádního sboru. Od dubna 1937 velel 1. jezdecké brigádě a v dubnu 1938 byl jmenován náčelníkem štábu skupinového velitelství 5.\n\nPo vypuknutí druhé světové války byl v září 1939 jmenován náčelníkem štábu 14. armády v Polsku a krátce na to zastával stejný post i u 12. armády během bitvy o Francii. Od ledna 1941 do března 1942 velel III. motorizovanému sboru, se kterým prodělal Operaci Barbarossa. V červnu 1942 se jeho motorizovaný sbor přejmenoval na III. tankový sbor, spadající pod 1. tankovou armádu tehdy ještě generálplukovníka Ewalda von Kleist. S tímto sborem se účastnil letního tažení roku 1942 Operaci Blau.\n\nKdyž byl von Kleist jmenován velitelem Skupiny armáda A, převzal von Mackensen velení nad jeho 1. tankovou armádou. Jako velitel 1. tankové armády, musel ustoupit z Kavkazských roklí a stáhnout se za řeku Don, kde se dostal do podřízenosti staronové Skupiny armád Jih pod Mansteinovým velením. Po \"zimním\" ústupu, se účastnil \"jarní\" Mansteinovy ofenzivy. Jeho armáda se přímo neúčastnila Operace Citadela, ale účastnila se ústupových bojů k Dněpru a následně bojů na západní Ukrajině.\n\nV listopadu 1943, předal velení 1. tankové armády generálplukovníku Hubemu a převzal velení nad 14. armádou v Itálii, u které zůstal do července 1944, kdy byl penzionován. Za války si vysloužil Rytířský kříž s dubovou ratolestí. V roce 1947, byl souzen za válečné zločiny a odsouzen k 21 letům žaláře, ale již v roce 1952 byl propuštěn.\n\n\n\n"}
{"id": "311376", "url": "https://cs.wikipedia.org/wiki?curid=311376", "title": "Fonseca (záliv)", "text": "Fonseca (záliv)\n\nFonseca (španělsky: \"Golfo de Fonseca\", česky také Fonsecký záliv) je záliv v Tichém oceánu, na západním pobřeží Střední Ameriky. O jeho pobřeží se dělí Salvador (29 km), Honduras (185 km) a Nikaragua (47 km). V zálivu se nachází několik malých ostrovů. Největším z nich je El Tigre, patřící Hondurasu.\n\nFonsecký záliv je mělká sníženina na tichomořské straně středoamerické šíje o rozloze přibližně 3200 km². Do zálivu se vlévá řeka Choluteca.\n\nPřibližně 80 % celkového ročního úhrnu srážek (1400–1600 mm) spadne v období dešťů, které trvá od května do listopadu. Teploty se pohybují mezi 25 až 30 °C, přičemž březen a duben jsou nejteplejšími a listopad a prosinec nejchladnějšími měsíci.\nTypickým porostem místních mokřadních ekosystémů jsou mangrovy. V zálivu žije mnoho druhů mořských živočichů, například krabi a krevety. Tradičním zdrojem obživy obyvatel pobřeží je chov dobytka, rybolov, chov krevet a těžba mořské soli.\n\nFonsecký záliv byl objeven v roce 1522 Gilem Gonzalezem de Avila, který jej pojmenoval po arcibiskupovi Juanu Rodriguezovi de Fonseca (1451–1524), předním organizátorovi španělské koloniální politiky v Latinské Americe.\n\nOstrovy nacházející se v zálivu byly dlouho předmětem sporů všech tří států, kterým patří pobřeží zálivu. V roce 1992 Mezinárodní soudní dvůr stanovil, že právo plavby mají všechny tři země, Salvadoru přiřkl ostrovy Meanguera a Meanguerita a Hondurasu ostrov El Tigre.\n"}
{"id": "311379", "url": "https://cs.wikipedia.org/wiki?curid=311379", "title": "Váš dům šel spát", "text": "Váš dům šel spát\n\nVáš dům šel spát je nejznámější písnička zpěváka Rudofa Cortése.\nTahle písnička vznikla v 50. letech 20. století. Text k ní napsal herec, moderátor a textař Vladimír Dvořák, hudbu složil skladatel Alfons Jindra. Písnička poeticky vypráví o tom, jak milý dokazuje své milé, že ji má rád i když s ní právě v té chvíli není.\nMimo jiné byla tato píseň i hlavní melodií dvanáctidílného pořadu České televize \"DŮM PLNÝ PÍSNIČEK\", který v roce 1994 připravil Ondřej Suchý ve spolupráci s Jiřím Černým. Pořad byl zaměřen na české písničky 50. a 60. let. Vystupovali v něm v klipech např. Waldemar Matuška, Richard Adam, Jiří Korn a jiní.\n\n\n\n"}
{"id": "311385", "url": "https://cs.wikipedia.org/wiki?curid=311385", "title": "Tlatoani", "text": "Tlatoani\n\nTlatoani (ve starém nahuatlu také Tlahtoani) byl obvyklý titul mezoamerických předkolumbovských panovníků. Výraz pochází z jazyka nahuatl a v doslovném překladu znamená \"mluvčí\".\n\nTlatoani z Tenochtitlanu, vládce Aztéků, nejmocnější mezi mexickými panovníky, používal titul huey tlatoani (\"nejvyšší mluvčí\").\n\nDo evropských jazyků se obyčejně překládá jako král. Španělští konkistadoři ovšem většinu tlatoani titulovali jako pouhé šlechtice či velmože, vzhledem k jejich lennímu vztahu k aztéckému vládci. Naopak aztécký vládce je, kvůli svému významu, zvláště v anglické literatuře, někdy označován jako císař.\n\n"}
{"id": "311386", "url": "https://cs.wikipedia.org/wiki?curid=311386", "title": "Elektrický přístroj", "text": "Elektrický přístroj\n\nElektrický přístroj je speciální zařízení – elektrické zařízení, které může být přímou součástí elektrických obvodů (např. obvodů určených pro rozvod elektrické energie), nebo se jedná o detekční, signalizační či měřící prvky umístěné mimo elektrický obvod. Elektrické přístroje nejčastěji slouží například k jištění, regulaci, spínání, odpojování, spouštění, signalizaci či k měření elektrických veličin apod.\n\n\nKříž, Michal: \"Montáž a připojování elektrických přístrojů\", In-el 1999, ISBN 80-86230-12-0\n"}
{"id": "311389", "url": "https://cs.wikipedia.org/wiki?curid=311389", "title": "Workcamp", "text": "Workcamp\n\nWorkcamp je zpravidla letní pobyt, který spojuje dobrovolnou činnost účastníků ve prospěch místních komunit a vzdělávací a volnočasové aktivity. Jedná se o dobrovolné pracovní pobyty. V Česku se stávají stále populárnějšími. Na pořádání workcampů se obvykle zaměřují různé neziskové organizace, případně jsou pořádány i na mezinárodní úrovni, většinou díky spolupráci více organizací z různých zemí.\n\nPrincipem těchto workcampů je pomoc místním, často neziskovým subjektům v určité lokalitě a obecně je lze rozdělit podle zaměření do několika skupin: environmentální, kulturní, renovační, historické, dětské, sociální či umělecké. Náplň práce je velice různorodá od velice fyzicky náročné při rekonstrukci budov, čištění lesů či pláží, přes neméně namáhavou práci s dětmi, popř. postiženými lidmi, až po pořádání kulturních festivalů. \n\nDélka tzv. krátkodobých workcampů bývá jeden až tři týdny. Existují také dlouhodobé projekty v řádu několika měsíců až jednoho roku, na\nkteré je ovšem výběr dlouhodobější záležitostí a často spojený i s různými školeními.\n\nNedílnou součást workcampu kromě práce tvoří jsou vzdělávací a volnočasové aktivity. Odborné workshopy nebo semináře většinou korespondují s tématem celého workcampu a mají za cíl obohatit a rozšířit účastníkovy znalosti. Volnočasové aktivity si účastníci mohou vymýšlet sami, nebo jsou připravovány hostitelskou organizací. Většinou se jedná o výlety po významných místech v lokalitě, které umožňují blíže poznat místní kulturu, nebo sport a společenské hry.\n\nVýběr dobrovolníků se provádí zpravidla na základě podané přihlášky a někdy i motivačního dopisu. V případě mezinárodních projektů bývá cílem pořadatelů vybrat co nejrůznorodější národnostní složení a omezit počet účastníků se shodnou národností na minimum, což je prospěšné zejména pro dobrovolníky, protože mají jedinečnou možnost procvičit si cizí jazyk a poznat odlišné kultury při práci v cizí zemi. Důležitým kritériem pro výběr je samozřejmě i motivace potenciálních účastníků.\n\nNáklady na krátkodobý workcamp pro účastníka/dobrovolníka se skládají většinou ze dvou částí. První je administrativní poplatek zprostředkující organizace, který je zpravidla nízký a finální. Organizace jsou, jak již bylo zmíněno, neziskové, ale musí zaplatit pracovní sílu, která přihlášky zpracovává, odesílá partnerským organizacím atd. Druhá část nákladů je cena za dopravu, která záleží na dobrovolníkovi – v případě autostopu může být prakticky nulová, naopak letecká přeprava bývá nejdražší.\n\nPřípadná třetí část nákladů, které jsou nepřímé, je rovněž velmi variabilní v závislosti na místě konání a typu workcampu. K vycestování do některých zemí je potřeba vízum; pro některé projekty (např. práce s dětmi) je nutný výpis z trestního rejstříku a potvrzení o zdravotní způsobilosti pro práci s dětmi („papír na hlavu“), což sebou nese další administrativní poplatky; a konečně, některé hostitelské organizace, zejména v rozvojových zemích, vyžadují od dobrovolníků tzv. účastnické poplatky, které se mohou pohybovat ve výši od několika desítek do několika set dolarů.\n\nPokud jde o ubytování a stravu, tak ty jsou v drtivé většině případů hrazeny organizátorem workcampu. Souhrnem lze říci, že například ve srovnání s jazykovými kurzy vycházejí workcampy na zlomek ceny, ale jejich jazykový i kulturní přínos je mnohonásobně vyšší.\n\n\n"}
{"id": "311391", "url": "https://cs.wikipedia.org/wiki?curid=311391", "title": "Gerard Sagredo", "text": "Gerard Sagredo\n\nSvatý Gerard (nebo \"svatý Gerhard\"; maď. \"Gellért\") (982 – 1046), vlastním jménem Giorgio di Sagredo, byl čanádský biskup, který zahynul mučednickou smrtí během povstání v Uhersku v roce 1046.\n\nSvatý Gerard pocházel z Benátek. Podle legendy o sv. Gerardovi přišel na svět do benátské rodiny Morosiniů. Jako mladík vstoupil do benediktinského řádu. Vzdělání získal v klášteře ve francouzském městečku Cluny. Později působil jako opat v opatství San Giorgio Maggiore.\n\nKdyž loď, na níž se Gerard plavil do Palestiny, ztroskotala u pobřeží Istrijského poloostrova, rozhodl se žít jako poustevník v blízkosti Puly. Uherský král Štěpán I. ho pozval do Uherska a pověřil výchovou svého syna Imricha. Během vojenských nepokojů žil v poustevně v Bakonybélu, ale už roku 1030 (podle jiných zdrojů 1035) byl povolán na biskupský stolec do nově zřízeného biskupství v Čanádu.\n\nV roce 1038, po smrti krále Štěpána, nastoupil na uherský trůn Petr Orseolo, který byl roku 1041 svržen Samuelem Abou. Aba Samuel byl krutý panovník, nechal prý popravit 50 velmožů loajálních Petru Orseolovi. Navíc podle legendy nedodržoval velikonoční půst, proto ho Gerard odmítl korunovat a předpověděl, že do tří let na něj bude seslán meč pomsty, který mu odebere království. Aba Samuel byl pak opravdu poražen v bitvě u Menfö roku 1044 a Petr Orseolo se vrátil na uherský trůn. Když na jaře roku 1046 vypuklo v Uhersku povstání proti králi, k nespokojencům se připojili pohanští šlechtici pod vedením vůdce Vaty, kteří odmítli katolizaci a žili v exilu v Zadunají a v Potisí. Má se zato, že Peter Orseolo utekl z území zasaženého povstáním do Stoličného Bělehradu (maď. \"Székesfehérvár\"), kde byl zabit, a za krále se prohlásil Vazulův syn Ondřej, čímž obnovil Arpádovskou dynastii.\n\nPo zprávě, že se předtím vyhnaní kralevici Ondřej a Levente, které měli biskupové korunovat, blíží k Budínu, se biskupové rozhodli jít je přivítat. Když se blížili k Budínu, dostihlo je u Dunaje Vatovo vojsko. Gerarda přivázali na vůz, který spustili z hory do Dunaje, a když po pádu do hlubiny ještě žil, rozrazili mu hlavu o kámen a hruď mu probodli kopím. Stalo se to 29. srpna 1046. Kopec, z kterého ho vrhli do řeky, leží na pravém břehu Dunaje v dnešní Budapešti a na památku umučení svatého Gerarda nese jméno Gellértův vrch (maď. \"Gellért-hegy\").\n\nSvatý Gerard je patronem Maďarska, Budapešti a vychovatelů, byl kanonizován zásluhou krále Ladislava I. v roce 1083 papežem Řehořem VII. a spolu s ním byli svatořečeni také jeho společníci sv. Buldus a sv. Bystrík, které povstalci také umučili. Jejich společný svátek stanovila na 24. září Sabolčská synoda v roce 1092.\n"}
{"id": "311392", "url": "https://cs.wikipedia.org/wiki?curid=311392", "title": "Beyləqan (rajón)", "text": "Beyləqan (rajón)\n\nBeyləqan je rajón v Ázerbájdžánu v blízkosti hranic s Íránem.\n\nQəhrəmanlı, Dünyamallar, Birinci Şahsevən, Örənqala, Milabad, Təzəkənd, Kəbirli, İkinci Şahsevən, Şərq, Yuxan Aran, Əhmədli, Bünyadlı, Baş Əlinəzərli,Orta Əlinəzərli, Yuxarı Çəmənli, Birinci Aşıqlı, Eyvazlılar, Tatalılar, İkinci Aşıqlı, Aşağı Çəmənli, İmamverdilər, Qaralılar, Əmirzeyidli, Allahyarlı\n"}
{"id": "311410", "url": "https://cs.wikipedia.org/wiki?curid=311410", "title": "Eli Jišaj", "text": "Eli Jišaj\n\nElijahu „Eli“ Jišaj (: אליהו \"אלי\" ישי, * 26. prosince 1962) je izraelský politik a od roku 1996 poslanec Knesetu za stranu Šas. V minulosti zastával různé posty v izraelských vládách. Celkem třikrát byl ministrem vnitra, dále zastával pozice ministra průmyslu, obchodu a práce a ministr práce a sociální péče. Je ženatý a má sedm dětí.\n\nSvoji politickou kariéru začal jako jeruzalémský radní (1987–1988). Do Knesetu byl poprvé zvolen ve volbách v roce 1996 za stranu Šas a stal se ministrem práce a sociálních věcí ve vládě Benjamina Netanjahu.\n\nSvé místo si udržel i po volbách v roce 1999 a byl znovu jmenován ministrem práce a sociálních věcí ve vládě Ehuda Baraka. Poté, co byl Barak poražen ve volbách v roce 2001 Arielem Šaronem, byl Jišaj jmenován ministrem vnitra a vicepremiérem v Šaronově vládě Národní jednoty.\n\nJišaj se stal předsedou strany Šas, poté, co byl její dosavadní předsedy, Arje Derim usvědčen z podvodu. Strana Šas nebyla součástí vládní koalice během působení 16. Knesetu.\n\nPo volbách v roce 2006 byla strana Šas přizvána koalice Ehuda Olmerta a Jišaj se stal ministrem průmyslu, obchodu a práce a také vicepremiérem. Pod silnou kritikou médií se ocitl v únoru 2006, kdy v jednom rozhovoru prohlásil, že: \"„homosexualita je nemoc“\" a popřál gayům a lesbám \"„rychlé uzdravení.“\"\n\nVe volbách v roce 2013 svůj poslanecký mandát obhájil. Jeho strana však skončila v opozici, v důsledku čehož přišel o post ministra vnitra.\n\n"}
{"id": "311419", "url": "https://cs.wikipedia.org/wiki?curid=311419", "title": "Biləsuvar (rajón)", "text": "Biləsuvar (rajón)\n\nBiləsuvar je rajón v jižnější části Ázerbájdžánu v blízkosti hranic s Íránem.\n\nJe také znám jako Piləsuvar (Pilesuvar).\n\n Oficiální stránky města\n"}
{"id": "311423", "url": "https://cs.wikipedia.org/wiki?curid=311423", "title": "Váš dům šel spát (album)", "text": "Váš dům šel spát (album)\n\nVáš dům šel spát je výběrové album studiových nahrávek Rudolfa Cortése, které vyšlo v roce 2000 jako CD\n\n\nOrchestr Karla Vlacha (1-11,14-18,20,21)\n\nTOČR, řídí Josef Vobruba (12)\n\nTOČR, řídí Alois Palouček (13)\n\nSkupina Iva Moravuse (19)\n\nOrchestr Ladislav Bezzubky (22)\n\nLadislav Štaidl se svým orchestrem (23)\n\nSbor Lubomíra Pánka (19)\n\n\n\n"}
{"id": "311428", "url": "https://cs.wikipedia.org/wiki?curid=311428", "title": "Ja'akov Edri", "text": "Ja'akov Edri\n\nJa'akov Edri (: יעקב אדרי, * 25. listopadu 1950) je izraelský politik a bývalý poslanec Knesetu za stranu Kadima. V minulosti zastával funkce ministra zdravotnictví, absorpce imigrantů, ministra pro rozvoj Negevu a Galileje a ministra bez portfeje.\n\nNarodil se v Maroku a do Izraele emigroval v roce 1959. V letech 1989–2003 byl starostou města Or Akiva, kde v současnosti žije. V roce 2003 se stal poslancem za stranu Likud. 10. března 2003 byl jmenován náměstkem ministra vnitřní bezpečnosti. Koncem listopadu 2005 rezignoval na svou funkci a připojil se ke nově vzniklé straně Kadima. 18. ledna 2006 byl jmenován ministrem zdravotnictví a ministrem rozvoje Negevu a Galileje. 27. července 2006 byl jmenován ministrem pro záležitosti Jeruzaléma. V rámci změn ve vládě v červenci 2007 se pak stal ministrem pro absorpce imigrantů a ministrem rozvoje Galileje a Negevu.\n\n25. února 2007 mu byla přidělena zodpovědnost za oslavy 60. výročí vzniku Státu Izrael. V prosinci 2012 oznámil, že nebude kandidovat v předčasných volbách do Knesetu v lednu 2013.\n\n"}
{"id": "311434", "url": "https://cs.wikipedia.org/wiki?curid=311434", "title": "Okres Cahul", "text": "Okres Cahul\n\nCahul je okres v jižním Moldavsku. Žije zde okolo 119 000 obyvatel a jeho sídlem je město Cahul. Na západě sousedí s Rumunskem, na severu s okresem Cantemir a s částečně autonomním regionem Gagauzsko. Na východě pak s okresem Taraclia.\n\nV okrese Cahul se nachází vesnice Holubinka založená v 19. století Čechy z ukrajinského Čechohradu. Vesnice dnes tvoří centrum českých krajanů v Moldavsku.\n"}
{"id": "311438", "url": "https://cs.wikipedia.org/wiki?curid=311438", "title": "Rudolf Cortés - Gold", "text": "Rudolf Cortés - Gold\n\nRudolf Cortés - Gold je výběrové album studiových nahrávek Rudolfa Cortése, které vyšlo v roce 2004 jako CD. Pozn. na albu je nesprávně napsáno - Cortéz - (Rudolf Cortéz - Gold).\n\n\n\n"}
{"id": "311441", "url": "https://cs.wikipedia.org/wiki?curid=311441", "title": "Drop velký", "text": "Drop velký\n\nDrop velký (\"Otis tarda\") je velký pták z řádu krátkokřídlých a čeledi dropovitých (Otididae).\n\nDrop velký je jediný druh rodu \"Otis\". Jeho nejbližšími příbuznými jsou dropi rodu \"Chlamydotis\": drop obojkový a drop hřívnatý. Drop velký je ve svém areálu málo proměnlivý, dělí se na dva poddruhy. Oblast od západní Evropy po střední Asii obývá drop velký evropský \"Otis tarda tarda\", dále na východ žije drop velký asijský \"Otis tarda dybowskii\".\n\nVelký a mohutný, jeden z nejtěžších ptáků na světě. Vyznačuje se výrazným pohlavním dimorfismem. Samec dorůstá délky 90–105 cm a v rozpětí křídel měří 210–240 cm. Samice je výrazně menší, s délkou těla 75–85 cm a rozpětím křídel 170–190 cm. Hmotnost samce se pohybuje v rozmezí 8–16 kg, samice 3,5–5 kg. Svrchu je červenohnědý, hustě tmavě proužkovaný, hlavu a krk má šedé a spodinu těla bílou. Za letu jsou nápadná hodně bíle zbarvená křídla s černými letkami. Samec má dlouhá bílá pera u zobáku („vous“) a kaštanově hnědě zbarvenou hruď a spodní část krku. Samice toto kaštanové zbarvení většinou postrádá a liší se také menším množstvím bílé na svrchní straně křídel.\n\nŽije ve stepních oblastech od Španělska po Čínu, nevyskytuje se jižně od Středozemního moře ani severně od Dánska. Jeho areál je rozdrobený na malé plochy vzdálené daleko od sebe. Převážně stálý pták, pouze některé severnější populace na zimu odlétají, při obzvláště tvrdých zimách může odlétat i z míst, kde obvykle zůstává. Vlivem intenzifikace zemědělství a pronásledování z mnoha původních hnízdišť vymizel a jeho stavy se nadále snižují.\n\nHnízdění dropa velkého je v Česku známo od začátku 20. století. Jediným pravidelným hnízdištěm byl znojemský okres, výjimečně byl pozorován i v jiných částech země. Velikost české populace se ještě v období let 1970–81 udržovala na stabilní úrovni 31–37 jedinců, v roce 1982 bylo zjištěno dokonce 44 jedinců. Poté však došlo k velkému zlomu a početnost začala prudce klesat; v roce 1983 byly celkové stavy odhadovány na 26 ptáků, roku 1988 na 18 ptáků a v roce 1994 již jen na 6 ptáků. V roce 1996 pak bylo zjištěno na dlouhou dobu poslední prokázané hnízdění na českém území. Příčinou tak prudkého poklesu bylo vedle zemědělského hospodaření také zřízení vojenského letiště v roce 1983.\n\nZvrat nastal až v roce 2006, kdy došlo k úspěšnému vyhnízdění u Skalice na Znojemsku. Návrat dropa velkého na původní jihomoravská hnízdiště je důsledkem úspěšného záchranného programu probíhajícího v Rakousku, kde se podařilo zvrátit klesající trend místní populace a dosáhnout postupného navyšování stavů.\n\nŽiví se hlavně rostlinnou potravou, nejvíce listy, pupeny, květy a plody polních rostlin a plevelů. Méně požírá také hmyz a příležitostně chytá i obratlovce, např. malé hlodavce, ještěrky nebo ptačí mláďata.\n\nDrop velký žije většinu roku v hejnech oddělených podle pohlaví a stáří, která se společně scházejí na jaře na tokaništích. Je polygamní. Tok probíhá ve volných skupinách od časně ranních nebo pozdně odpoledních hodin. Samci se během něj předvádějí, natřásají a následně většinu peří „otočí naruby“, čímž se změní ve velkou bílou kouli. Hnízdí jednou za rok od dubna do srpna, s případnými náhradními snůškami. Jako hnízdo používá jen 3–4 cm hlubokou jamku v zemi. Snůška čítá 2 (1–4) hnědozelená nebo modrozelená, tmavě olivově zelenohnědě nebo olivově šedě skvrnitá vejce o rozměrech 79,5 x 56,9 mm (někdy skvrnění zcela chybí). Snášena jsou v intervalu 1–2 dní, sezení začíná podle různých záznamů buď od snesení prvního nebo posledního vejce. Sedí pouze samice, doba inkubace je 23–24, někdy však až 30 dní. Samice je zpočátku velmi citlivá na rušení a je–li vyplašena, může hnízdo opustit, ke konci inkubace se již snaží vetřelce od hnízda odlákat předstíráním zranění nebo na něj doráží. Mláďata se u hnízda zdržují jen 3–4 dny a poté jsou voděna samicí po okolí. Létat začínají ve stáří 6–7 týdnů. Pohlavně dospělá jsou po 4 (samice) nebo 5 (samci) letech života.\n\nDrop velký je v ČR dle vyhlášky č. 395/1992 Sb. zvláště chráněn jako kriticky ohrožený druh a je uveden v Příloze I. Směrnice o ptácích.\n\n"}
{"id": "311442", "url": "https://cs.wikipedia.org/wiki?curid=311442", "title": "Ari'el Atias", "text": "Ari'el Atias\n\nAri'el Atias (: , *‎ 13. listopadu 1970, Tel Aviv) je izraelský politik a bývalý poslanec Knesetu za sefardskou náboženskou stranu Šas. V letech 2006 až 2013 zastával různé posty v izraelské vládě, konkrétně pozici ministra komunikací v Olmertově vládě a ministra bydlení a výstavby ve druhé Netanjahuově vládě. V roce 2013 byl součástí triumvirátu vedení strany Šas, společně s Eli Jišajem a Arje Derim. Je otcem čtyř dětí a žije v Jeruzalémě.\n\n"}
{"id": "311456", "url": "https://cs.wikipedia.org/wiki?curid=311456", "title": "První české gymnázium v Karlových Varech", "text": "První české gymnázium v Karlových Varech\n\nPrvní české gymnázium v Karlových Varech je všeobecné gymnázium, na kterém je možno studovat čtyřletý i osmiletý studijní plán. Nachází se v Karlových Varech v části obce Drahovice.\n\nVýnosem ministerstva školství a národní osvěty dne 21. srpna 1924 bylo založeno české státní reformní reálné gymnázium v Karlových Varech s právním trváním od 1. září 1924. V Karlových Varech tvořilo české obyvatelstvo menšinu, a tak nemělo gymnázium dlouho svou vlastní budovu, např. od roku 1926 sídlilo v budově určené pro internát \"Ústřední matice školské\". I přes odpor německé administrativy se však podařilo v roce 1933 přesídlit z Rybář do dnešní Poděbradské ulice v centru města. V dobách hospodářské krize to byl těžký úkol. Nicméně tou dobou dokončovala svou zkoušku dospělosti již čtvrtá generace gymnazistů. Chod gymnázia přerušila 2. světová válka. Školní rok 1938/1939 byl sice zahájen, ale Mnichovský diktát studium českých žáků přerušil. Většina českých rodin se odstěhovala do vnitrozemí, a tak zanikly kořeny, které si zde české gymnázium dlouho a pracně budovalo. Knihovna literárního historika Jana Jakubce, kterou karlovarskému gymnáziu odkázal, musela být přemístěna do gymnázia v Rakovníku.\n\nBěhem války sloužila budova ponejprv jako dívčí škola, poté jako vojenský lazaret. V květnu 1945 byla budova školy obsazena ruskými vojsky. V září 1945 bylo znovuzahájeno vyučování. Ve 40.letech bylo žáků i učitelů nedostatek - přibližně třetina původního počtu. V následujících letech měnila škola často budovu i název, pod kterým vystupovala. Svoje nynější umístění v Drahovicích na Národní ulici získalo gymnázium roku 1961. \n\nRoku 1995 propůjčilo MŠMT škole čestný název \"První české gymnázium v Karlovy Vary|Karlových Varech\". Roku 1995 proběhla na budově školy také generální rekonstrukce. Byla přistavěna nová vstupní hala a propojení s druhou menší budovou (ve zdejším slangu \"školičkou\").\n\n\n"}
{"id": "311458", "url": "https://cs.wikipedia.org/wiki?curid=311458", "title": "Rákeš Šarma", "text": "Rákeš Šarma\n\nRákeš Šarma, anglicky Sharma, Rakesh (* 13. ledna 1949 Patiala, Indie) je první indický kosmonaut. Do vesmíru se dostal v roce 1984 na palubě sovětské kosmické lodi Sojuz T-11.\nV roce 1966 začal studovat na Národní akademii obrany (\"\"), po úspěšném zakončení v roce 1970 v armádě sloužil u řady leteckých útvarů, létal na moderních strojích. Pak se stal zkušebním pilotem. Přihlásil se na výzvu mezi adepty kosmonautů, prošel sítem 240 zájemců a roku 1982 odjel do Hvězdného městečka základny Bajkonur, tehdy v SSSR. Zde se naučil rusky a získal potřebný výcvik. Po dvou letech se stal 138. kosmonautem Země.\n\nNa jaře roku 1984 byl prvním indickým kosmonautem, který dostal příležitost zúčastnit se mise do vesmíru. Letěl na lodi Sojuz T-11 z Bajkonuru společně s dvojicí Jurij Malyšev a Gennadij Strekalov, oba kosmonauti SSSR. Po 24 hodinách se připojili k orbitální stanici Saljut 7, kde již byla připojena další loď z řady Sojuzů. Zde společně se stálou posádkou stanice (Oleg Aťkov, Leonid Kizim, Vladimir Solovjov) zvládli 12 připravených sovětsko – indických experimentů a sám Rákeš třikrát denně předváděl řadu pozic při cvičení jógy. Po týdnu přestoupili do lodi Sojuz T-10 a přistáli s padáky na území Kazašské SSR. \n\n\n\n"}
{"id": "311461", "url": "https://cs.wikipedia.org/wiki?curid=311461", "title": "Čert ví proč (album)", "text": "Čert ví proč (album)\n\nČert ví proč je výběrové album studiových nahrávek Rudolfa Cortése, které vyšlo v roce 2005 jako CD.\n\n\n"}
{"id": "311465", "url": "https://cs.wikipedia.org/wiki?curid=311465", "title": "Darth Plagueis", "text": "Darth Plagueis\n\nDarth Plagueis je fiktivní postava světa Hvězdných válek. Někdy byl i označován jako Darth Plagueis Moudrý. Byl to muunský Temný Pán ze Sithu v linii Darth Banea, známý jako mistr v umění manipulace s midi-chloriany. Jeho rodné jméno bylo Hego Damask. V galaktických událostech sehrál důležitou roli, neboť připravoval Darth Sidiouse k převzetí moci nad Galaxii a nastolení nového věku Sithů.\n\nJeho zrození by mnozí nazvali náhodou, avšak osoby citlivé na Sílu by to označily za velmi pečlivě cílenou manipulaci. Hlavní roli hrál slavný mladý bithský konstruktér vesmírných lodí Rugess Nome, jehož skutečná identita byla temný pán ze Sithu Darth Tenebrous, hledající učedníka. Sháněl takového, jenž ho dovede k bájnému „vyvolenému“ prostřednictvím manipulace s midi-chloriany, jimž sám přezdíval „maxi-chloriany“.\n\nBěhem své pracovní kariéry se Rugess Nome seznámil s na Sílu citlivým zaměstnancem Muunského bankovního klanu Caarem Damaskem a o více než deset let později narazil na chudou muunskou dívku, citlivou na Sílu, nicméně ta bithského temného pána zaujala tak, že z ní udělal svou špionku. Za sithskou učednici si ji nevzal, neboť nebyla dostatečně mocná v užívání Síly, avšak už dříve si pomocí znalostí sithské a bithské vědy vypočítal, že pokud Caar Damask zplodí dítě s někým jako tato žena, bude jejich potomek mít moc hodnou jeho vysněného učedníka. Proto pro svou žákyni vymyslel špionážní úkoly, jejichž součástí bylo svést Caara Damaska, který již před deseti lety povýšil v holdingu na administrátora celé planety Mygeeto. To vyústilo v jejich tajný sňatek a narození Hego Damaska.\n\nCaar Damask pojmenoval svého syna po svém otci a s matkou ho vychovávali na chladné a téměř opuštěné planetě Mygeeto, kde byl dost izolovaný. Zhruba v pěti letech malý Hego objevil své nadání v Síle a zkoušel účinky manipulace mysli na kamarádech. Jednoho, kterého si moc neoblíbil, přiměl Silou vyskočit z výšky z okna. Jeho matka (stále věrná Darth Tenebrousovi) mu raději nakázala, ať své nadání chová v tajnosti, a ještě více ho izolovala od okolního světa.\n\nKdyž byl Hego stále ještě dítětem, odevzdali ho jeho rodiče sithskému lordovi výměnou za to, že jim zařídí další kariérní postup, což Tenebrous a jeho tajná rozvědka splnil. Caar Damask byl během dalších pěti let povýšen na ředitele celého centrálního oddělení v Muunském bankovním klanu, takže třímal značnou moc, bohatství a vliv, po čemž od mala toužil. Malého Hega tento Sith poprvé v životě vytrhl z Mygeeta a v blíže nespecifikované době mu udělil nové jméno Darth Plagueis. Hegova matka však místo kariérního postupu beze stopy zmizela. Každopádně se Hego o dalších pět let později dozvěděl, proč se vlastně narodil, a svůj osud plně akceptoval. To již jeho otec seděl v představenstvu celého Muunského bankovního klanu.\n\nSvého mistra, jenž vystupoval stále jako konstruktér lodí, následoval do všech koutů galaxie v přestrojení za jeho účetního, a pomalu připravovali návrat Sithů. V zapadlých planetách mezi pašeráky a zločinci se mladý Darth Plagueis cítil jako doma a bez povšimnutí zbytku galaxie se zdokonaloval v užívání Síly. Svému pozdějšímu žákovi sdělil, že svou sithskou zkoušku vykonal dvacet pět let poté, co se k Sithům přidal. Měl zavraždit Kerreda Santheho staršího během banketu na planetě Corulag a prostřednictvím mistrné manipulace vraždu svedl na jeho šéfy. Byla to koneckonců jeho vůbec první vražda. Celá ta léta Darth Tenebrous svého učedníka dost zanedbával, jeho mise považoval stejně za nedůležité a staral se jen o to, aby uměl zacházet s midi-chloriany. Plagueis se proto učil ovládat Sílu a studoval sithská umění sám a potají, a samozřejmě daleko důkladněji, než by si jeho mistr kdy pomyslel.\n\nNedlouho poté, co složil sithskou zkoušku, zemřel jeho otec Caar a zdědil po něm ohromné jmění, jeho podíl v bankovním klanu a zejména měsíc Sojourn, kde se každoročně konalo neformální setkání vlivných politiků, velkopodnikatelů a zástupců galaktických kartelů, která byla oficiálně pořádána Damask Holdingem, bývalým Muunským bankovním klanem. Plagueis tato setkání využíval k prosazování sithských zájmů, šíření rozsáhlé korupce a přípravě „vhodných“ lidí pro ovládnutí galaxie, které Darth Tenebrous vytipoval.\n\nKdyž v roce 67 BBY Darth Tenebrous objevil na horké a nehostinné planetě Bal'demnic bohaté naleziště rudy cortosis, která se dala použít na zbraně schopné zničit i světelné meče, vydal se i se svým učedníkem na místo, které hlásila sonda. Oba Sithové chtěli natěžit dostatečné množství osobně a beze svědků, ale nešlo to podle plánu. Sonda byla totiž poškozená a ruda při těžbě uvolňovala vzácnou, velice reaktivní sloučeninu. ignorovala Tenebrousovy příkazy, proto na ni Tenebrous i Plagueis zaútočili blesky, avšak ani ty nedokázaly sondu zničit, tak se vydali na útěk.\n\nStěny v dole se však velmi rychle přehřívaly a následný výbuch oba sithské lordy dostihl dříve, než unikli do své lodi u vstupu. Tenebrous pomocí svých sithských znalostí tvorby protiohnivého štítu oba zachránil a pak se zaměřil na záchranu lodi, na níž začal padat strop. Zatímco mu Plagueis pomáhal, uvědomil si, že je teď ta pravá chvíle zaujmout mistrovo místo, takže několik padajících kamenů nasměroval přímo na něj. Tímto však strop spadl nejen na Darth Tenebrouse, ale i na jejich loď, takže se Plagueis ocitl v pasti. Jeho mistr však přežil, ale byl zlomen. Svůj plášť Temného pána tedy dobrovolně dal svému učedníkovi, jenž mu odvětil, že se z planety dovede dostat i bez lodi a že s jeho smrtí skončí i Baneovo Pravidlo dvou. Poté mu Plagueis zlomil vaz.\n\nDarth Tenebrous však takový vývoj očekával už několik let a byl na něj připraven. Ihned po jeho smrti jeho „maxi-chloriany“ obsahující Tenebrousovy znalosti a podstatnou část jeho duše infikovaly Plagueise prostřednictvím retroviru, který sám připravil, díky ráně na krku od padajícího kamení a využil tak schopnost předvídavosti svého žáka, aby se podíval do budoucnosti. O tuto schopnost totiž Tenebrous přišel, když virus stvořil. Tento virus měl posloužit k tomu. aby přenesl Tenebrousovu osobnost do těla vyvoleného. Avšak nyní zahlédl vizi, že Plagueis zemře rukou svého učedníka stejně jako všichni Sithové před ním. V panice proto rychle opustil Plagueisovo tělo a zůstal navždy uvězněný ve stěnách jeskyně.\n\nPo této události Plagueis upadl na několik hodin do bezvědomí, ale hned poté začal pracovat na odstranění kamení z vchodu do jeskyně a z lodi. Místo vypadalo přesně jako po havárii, tak z lodi odnesl své věci a svůj i Tenebrův světelný meč. Poté se vydal dle hledat nejbližší město, vzdálené stovky km od jeskyně. S pomocí temné strany Síly se mu povedlo překonat hlad, bolest, i se mu povedlo vyhnout se místním nebezpečným živočichům a obyvatelům kon'meských vesnic, kteří by ho pravděpodobně zabili. Za několik dnů dorazil do přístavu ve městě a tajně se nalodil na nákladní loď, kde vnikl do mrazáku s rybami, a uvedl se do muunské stáze, v níž přečkal část cesty, než ho posádka odhalila.\n\nSliboval jim bohatství a náhradu škody na nákladu, když ho odvezou na Muunilinst, ale nikdo z nich mu nevěřil. Nakonec vyjednávání dopadlo masakrem celé posádky Plagueisovým světelným mečem.\n\nPo návratu se Darth Plagueis vydal ihned na blížící se setkání na Sojourn, kterého se účastnili významní hosté: Gardulla Hutt, Qayhuk z Yinchorie a představitelé gossamského podniku Subtext Mining. Plagueis na ně svedl vinu za smrt svého mistra a začal jim vyhrožovat. Gossamové pod tlakem odhalili, že nedávno objevili bohatá ložiska vzácného plazmatu pod hlavním městem Naboo Theedem, díky kterému si Damask Holding přijde na své. Touto informací si Gossamové zachránili život, ale ze strachu před Hegem Damaskem se stáhli na nejodlehlejší svět ve Vnějším pásu, kde setrvali do doby, než je bylo zase potřeba.\n\nKrátce poté ho informovala bezpečnostní jednotka Slunečních stráží, že se do areálu infiltroval vetřelec. Muunský Temný pán pocítil, že je s ním spojena velká Síla, a vydal se záležitost osobně vyšetřit, neboť měl podezření, že se jedná o Jedie. Zaútočil však na něj Bith s rudým světelným mečem. Plagueis si chvíli myslel, že to byl jeho mistr, který by nějakým způsobem přežil svou smrt, ale tento Bith se mu představil jako Darth Venamis, skutečný učedník Darth Tenebrouse, a že od něj získal jako poslední úkol popravit Plagueise. Venamis byl od Tenebrouse dobře informován o tom, jak Plagueis bojuje, takže byl v duelu ve výhodě, avšak muunskému Temnému Pánovi se povedlo ho nakonec odzbrojit a srazit na kolena. Darth Venamis uznal porážku a zkusil Plagueise přimět, aby ho přijal za učedníka, ale muunský lord jen s úsměvem nakázal jeho zlomené mysli, aby se otrávil. Pobaveně pak sledoval smrt svého soka a jeho tělo pak použil pro své první experimenty s midi-chloriany.\n\nNa Venamisově lodi se pak dozvěděl, že měl vyhlédnuté potenciální učedníky, takže je postupně Plagueis všechny navštívil a sprovodil ze světa.\n\nV roce 65 BBY se Darth Plagueis pod svým rodným jménem Hego Damask vydal na obchodní cestu na Naboo, kde se tou dobou konaly volby krále. V nich se střetly konzervativní proudy, jež se bránily otevřenosti galaxii, a liberálové, kteří souhlasili se spoluprací s megakorporacemi a Republikou. Nejvážnějším kandidátem liberálů byl šlechtic Bon Tapalo, s kterým se setkal, aby mu zajistil prostřednictvím Damask Holdingu a svých styků s představiteli Obchodní federace štědrou finanční podporu v předvolební kampani výměnou za prosazení zájmů jeho korporace, což byly zejména zdroje plazmatu pod Theedem. Nejváženějšími protivníky byli konzervativci, mezi něž patřili sekretář senátora za chommelský sektor Vidar Kim a vlivný aristokrat Cosinga Palpatine.\n\nZ průběhu kampaně bylo Plagueisovi brzy jasné, že Tapalo musí mít informátora z hodně blízkého okruhu konzervativců, který ho zásobuje velmi důležitými informacemi. Damaskovi lidé zjistili, že se jedná o sedmnáctiletého studenta místní univerzity, který si říká jen Palpatine, a že je synem Cosingy Palpatina. Tohoto studenta pozval na schůzku a nechal se jím svézt po celém Theedu, aby mu ukázal všechny taje planety. Při rozmluvě zjistil, že tento mladý muž se velice zajímá o politiku, podporuje otevřenost galaxii a láká ho tajemná historie, sithská obzvlášť. Z jeho osobních ambicí, motivace změnit poměry a vrozené inteligence Plagueis usoudil, že se výborně hodí jako jeho člověk k prosazování jeho zájmů na planetě, tak mu nabídl místo agenta pro Damask Holding. Palpatine nabídku přijal pod podmínkou, že se bude zodpovídat pouze jemu a nikomu jinému. Každopádně tento mladý student Plagueise učaroval. Jeho plán na sražení galaxie do kolen představoval mimo jiné i zvolení jeho člověka na pozici Nejvyššího kancléře Republiky, kterého by ovládal. Po krachu jednání se senátorem Paxem Teemem při závodech kluzáků na Malastaru, kde Damask Holding sponzoroval závodníka Gardully Hutta místo senátorova favorita, usoudil, že by vhodným kandidátem mohl být právě Palpatine.\n\nProto se o měsíc později vrátil na Naboo, kde byl ihned po příletu zatčen a odvlečen na venkovní sídlo Cosinga Palpatina, kterému se doneslo, co vše jeho syn dělá a s kým se stýká. Hego Damaskovi proto nařídil, ať již Naboo nikdy nenavštěvuje a zvláště ať se vyhne jeho synovi. Plagueis proto ihned splnil první část dohody, tedy okamžitě opustil Naboo, ale tu druhou část dohody okamžitě porušil. Mladého Palpatina našel na Chandrile a sdělil mu otcovy příkazy, které mladého politika velice rozzlobily, dokonce natolik, že se poprvé projevil Palpatinův talent v Síle díky hněvu, který pocítil. Palpatine požádal muunského přítele o radu, jak skoncovat s otcovým věčným špehováním a jak se vymanit z jeho vlivu. Také se mu svěřil, že nehodlá politikařit na malé bezvýznamné planetce, ale že touží stát se absolutním vládcem. Potěšený Plagueis mu nabídl, že mu v tomto rád pomůže, ale jen když zpřetrhá všechny vazby, zejména rodinné. Přitom mu zalhal, jak přišel ke svému jmění poté, co jeho otec zemřel, a vyprávěl mu, jak své smyšlené sourozence otrávil. Plagueis tím cíleně vábil Palpatina na Temnou stranu a zároveň to dělal tak, aby je spolu viděli i Cosingovi lidé.\n\nVše se stalo tak, jak Plagueis plánoval, a Palpatine v záchvatu vzteku vyvraždil celou svojí rodinu na palubě jejich lodi. Ten pak kontaktoval svého muunského přítele, aby mu pomohl. Plagueis se tedy postaral o likvidaci všech důkazů a zamaskoval tragédii jako nešťastnou náhodu. Na palubě Plagueisovy lodi se pak plně projevily největší Palpatinovy přednosti, tedy zákeřnost, lstivost a přetvářka. Palpatine poklekl před svého muunského přítele, který mu vyzradil svou skutečnou identitu, a zaslíbil se sithskému řádu. Plagueis mu následně udělil jméno Darth Sidious.\n\nJak dlouho Sidius studoval pod Plagueisem není možné určit, je však známo, že od svého mistra se Sidious naučil mnohé. Jak později Palpatine řekl, jeho mistr ho naučil vše o Síle, temnou stranu i veškeré její možnosti a stejně tak ho učil i o straně světlé. To bylo velmi potřebné pro to, aby mohl Sidious zničit Jedie zevnitř. Sidious se pravděpodobně stal mocnějším než jeho mistr, ale zároveň se stal i mnohem ambicióznějším než Plagueis čekal, a tak pravděpodobně mistr začal svému učedníkovi jisté znalosti tajit.\n\nNapříklad si Sidious ještě pod vedením Plagueise nalezl na Iridonii vlastního učedníka a bez Plagueisova vědomí ho začal trénovat. Pravděpodobně se Sidious vůbec nestaral o to, zda se jeho mistr o této zradě dozví a místo toho se jen pokusil svého učedníka využít k vlastnímu povýšení na mistrovskou úroveň. Mimo Sidiousovích ambicí není známa příčina pro tyto intriky, avšak lze předpokládat, že právě Plagueisovo zatajování bylo onou příčinou, jež nakonec vyústilo v mistrovu smrt rukou vlastního učedníka ve spánku.\n\nPlagueis, posedlý možnostmi nesmrtelnosti, praktikoval některé nejhlubší, nejtemnější tajemství Síly. To obsahovalo i jeho schopnost manipulovat s midi-chloriany a to nejen proto, aby zachránil ty, které miloval, ale aby vytvořil i život. Dítě vytvořeno touto metodou, by bylo, podle Plagueise, ztělesněním samotné Síly. Jsou to právě tato tajemství, jež způsobují největší kontroverzi kolem Darth Plagueise, jelikož ho zásadně spojují s jiným mladým mužem taktéž určeným k tomu, aby se stal Sithem – Anakinem Skywalkerem. Je velmi pravděpodobné, že Plagueis byl v pozadí Anakinova zázračného zrození, ale toto dosud nebylo dokázáno. Palpatine nakonec řekl Skywalkerovi, že Plagueisův učedník (neřekl, že to byl Palpatine sám) zabil svého mistra ve spánku. I když je obtížné určit kolik z toho, co Palpatine řekl, byla pravda a kolik bylo vymyšleno, není důvod si myslet, že by Palpatine lhal, protože pro svedení Skywalkera by to bylo irelevantní. Průběh vraždy je prozatím neznámý, je ovšem pravděpodobné, že Sidious zabil svého mistra světelným mečem. Později Palpatine řekl, že jeho mistr byl dostatečně hloupý na to, aby usnul a tím udělal něco, co by nikdy udělat neměl.\n\nPlagueisův učedník, Darth Sidious, se stal Sithem určeným k vykonání finálních kroků k pomstě. Chodil mezi Jedii nepoznán a přivodil pád jak jejich, tak Republiky.\nPalpatine později vyprávěl takzvanou Tragédii Darth Plagueise Moudrého Anakinu Skywalkerovi, lákaje ho k temné straně tím, že by se mladý Jedi mohl naučit Plagueisově schopnosti zachránit blízké od smrti. Skywalker, nahlodán vizemi o smrti své ženy, byl brzy zlákán a přísahal Sidiousovi věrnost, a tak Sidious prohlásil, že společně Plagueisovo tajemství odhalí.\n\n\n"}
{"id": "311466", "url": "https://cs.wikipedia.org/wiki?curid=311466", "title": "Erdoğan Atalay", "text": "Erdoğan Atalay\n\nErdoğan Atalay (* 22. září 1966, Hannover, Dolní Sasko, Západní Německo) je německý herec, scenárista a producent. Jeho matka je Němka a otec je Turek. Proslavil se především jako vrchní komisař Semir Gerkhan v seriálu \"Kobra 11\".\n\nPoprvé se k herectví dostal přes hru \"Mohu s Vámi pracovat?\". Jeho skutečná první role bylo ztvárnění vedlejší postavy (ducha kouzelné lampy) v představení \"Aladin und die Wunderlampe\" v Staatstheater Hannover. Tuto roli získal v 18 letech, protože jako syn tureckého otce má turecké rysy.\n\nV roce 1987 začal Erdoğan Atalay studovat herectví na Hochschule für Musik und Theater im Hamburg. V průběhu studia a po jeho skončení se dostal k dalším menším rolím v divadelních představeních \"Einsatz für Lobeck\", \"Doppelter Einsatz\", Die Wache\" a \"Der Clown\".\n\nV roce 1995 vyhrál konkurs na vrchního komisaře Semira Gerkhana v německém seriálu \"Kobra 11\". Zde se velice proslavil.\n\nV roce 1995 nastává zásadní okamžik jeho kariéry a to získáním role komisaře Semira Gerkhana v seriálu \"Kobra 11\", před ním byl v seriálu Rainer Strecker jako vrchní komisař Ingo Fischer. Jeho parťáky v seriálu byli postupně Johannes Brandrup jako vrchní komisař Frank Stolte, Mark Keller jako vrchní komisař André Fux, René Steinke jako vrchní komisař Tom Kranich, Christian Oliver jako komisař Jan Richter, poté opět René Steinke jako Tom Kranich, potom je jeho kolegou Gedeon Burkhard jako vrchní komisař Chris Ritter, který své účinkování v seriálu \"Kobra 11\" ukončil a místo něj jako nový parťák Semira vystupoval Tom Beck jako vrchní komisař Ben Jäger, který také účinkování ukončil, místo Bena nastoupil nový parťák Vinzenz Kiefer jako vrchní komisař Alex Brandt. Toho v roce 2016 nahradil Daniel Roesner jako vrchní komisař Paul Renner. V současnosti je Erdoğan Atalay nejdéle hrajícím hercem v seriálu Kobra 11 (hraje v něm od 3. epizody 1. série). V roce 2001 hrál i v seriálu \"\" v pilotním díle \"Most smrti\".\n\nVe filmu \"Hammer und Hart\" si zahrál s Reném Steinkem, Gottfriedem Vollmerem a Hendrikem Durynem.\n\nV roce 2005 publikoval povídku (\"Die Türkei ist da oben\") v německo-turecké antologii \"Was lebst du?\".\n\nNa jaře 2012 si se svou dcerou Amirou Pollmann zahrál v seriálu televize ZDF SOKO 5113 v epizodě Pro moji dceru. Dcera Amira Pollmann hraje po boku svého otce i jeho seriálovou dceru Aydu v seriálu Kobra 11\n\nOd roku 2016 je producent seriálu \"Kobra 11\".\n\nJeho otcem je turecký herec a jeho matkou je Němka. Erdoğan Atalay nemluví turecky. Se sestrou vyrůstali v Berenbostelu. Navštěvoval základní školu v Garbsenu, kde byl členem dramatického kroužku. 11 let žil s herečkou Astrid Ann Marie Pollmann (* 6. února 1968). 22. listopadu 2002 se jim narodila dcera Amira Pauleta Melisande. 13. srpna 2004 se Erdoğan s Ann Marie oženil, svatba se konala v Berlíně. V březnu roku 2010 bylo oficiálně oznámeno, že se pár v roce 2009 po 11 letech rozešel a po 5 letech manželství rozvedl. Žil s hereckou agentkou Katjou Ohneck (* 8. července 1975). 9. července 2012 se jim narodil syn Maris. Erdoğan Atalay se s Katjou Ohneck oženil. Civilní svatba se konala 28. září 2017 na radnici v Heidelbergu. Církevní svatba se konala 30. září téhož roku na zámku v Heidelbergu. 28. května 2018 se jim narodila dcera Matilda.\n\nŽije střídavě v Berlíně a Kolíně nad Rýnem. Jeho mateřským jazykem je němčina. Také mluví plynně anglicky. \n\nZe sportů a hobby provozuje: potápění, jízdu na koni, šerm, seskoky s padákem, kickbox, bojové umění a sebeobranu. Rád jezdí na kolečkových bruslích, \n\nV roce 2007 se stal kmotrem projektu pomoci postiženým v Černobylské oblasti, dále je kmotrem projektu Archa, který bojuje proti chudobě dětí. Angažuje se v projektu „Celé Německo čte dětem“ a mnoha dalších.\n\n\n\n\n\n"}
{"id": "311472", "url": "https://cs.wikipedia.org/wiki?curid=311472", "title": "Církevní gymnázium Německého řádu", "text": "Církevní gymnázium Německého řádu\n\nCírkevní gymnázium Německého řádu je katolické gymnázium v Olomouci. Škola byla založena jako soukromé Moravské reálné gymnázium v roce 1991, v roce 2007 ji převzal Německý řád, který ji v únoru 2008 přejmenoval na Církevní gymnázium Německého řádu, spol. s r.o. \n\nŠkola je rozdělena na vyšší a nižší gymnázium. Nižší gymnázium má jednu třídu, která má zhruba 25 studentů. Vyšší gymnázium má dvě třídy zhruba po 25 studentech. Po převzetí řádem škola přešla na moderní formu výuky využívající moderní technologie (každý student si zakoupí iPad za smluvní zálohu s možností odkoupení při ukončení studia, ústní zkoušení bude probíhat pouze ve zkouškovém období).\n\n"}
{"id": "311478", "url": "https://cs.wikipedia.org/wiki?curid=311478", "title": "Letzigrund", "text": "Letzigrund\n\nLetzigrund je sportovní stadion ve švýcarském městě Curych. Slouží k fotbalovým zápasům a každoročně začátkem prázdnin na něm probíhá jeden z prestižních podniků Diamantová ligy – atletické Weltklasse\n\nByl to jeden ze čtyř švýcarských stadionů hostící zápasy Eura 2008, díky čemuž prošel velkou rekonstrukcí v roce 2007, kdy byla zvýšena kapacita z 25 000 míst na 30 900. Po evropském šampionátu se vrátila pro fotbalová utkání na původní hodnotu. Stadion využívá klub FC Zürich a přechodně kvůli rekonstrukci stadionu Stadion Zürich i další curyšský klub Grasshopper.\n\nKromě fotbalu slouží tento sportovní areál i atletice a pořádají se v něm hudební koncerty.\n\n\n"}
{"id": "311481", "url": "https://cs.wikipedia.org/wiki?curid=311481", "title": "Lea", "text": "Lea\n\nLea může být:\n\n\n\n\n"}
{"id": "311487", "url": "https://cs.wikipedia.org/wiki?curid=311487", "title": "Kennedy", "text": "Kennedy\n\nAnglosaské příjmení Kennedy nese nebo neslo více různých osob, existuje ale i jako rodné jméno či jméno města:\n\n\n\n"}
{"id": "311490", "url": "https://cs.wikipedia.org/wiki?curid=311490", "title": "Rosenbauer Panther", "text": "Rosenbauer Panther\n\nRosenbauer Panther je dvou-, tří- nebo čtyřnápravový letištní hasičský speciál. Vozy Panther vyrábí rakouská firma Rosenbauer International AG. Jde o velkokapacitní cisterny vybavené nejmodernější hasičskou technikou.\n\nVozy jsou dodávány v mnoha různých provedeních, podvozek dodává buď sama firma Rosenbauer nebo MAN. Taktéž motory dodává firma MAN nebo Caterpillar, podle toho je také konkrétní typ značen zkratkou MA nebo CA. V novějších provedeních se objevují i motory firem Volvo a Cummins.\n\nVozy nové verze 8x8 používají vznětový motor o objemu 22 litrů s výkonem 1000 koní. Ten umožňuje vozu o hmotnosti více než 40 tun (s 14 m³ vody) dosáhnout maximální rychlosti až 135 km/h a zrychlit z 0 na 80 km/h za 25 sekund.\n\nOd veletrhu Interschutz v červnu 2005 jsou vyráběny verze Rosenbauer Panther 8x8 MA 5 (cena mezi 0,9 - 1,4 milionu € podle provedení a výbavy) a Rosenbauer Panther 8x8 CA 6. Existuje i verze Rosenbauer Panther 6x6.\n\n"}
{"id": "311493", "url": "https://cs.wikipedia.org/wiki?curid=311493", "title": "Krotitelé duchů 2", "text": "Krotitelé duchů 2\n\nKrotitelé duchů 2 (v anglickém originále Ghostbusters II) je americká sci-fi filmová komedie z roku 1989, pokračování předchozího úspěšného snímku \"Krotitelé duchů\" z roku 1984. Oba filmy natočil režisér Ivan Reitman, scénář k dvojce napsal Harold Ramis, který pracoval i na prvním dílu. Čtveřici odvážlivců potýkajících se s nadpřirozenými monstry opět ztvárnili Bill Murray, Dan Aykroyd, Harold Ramis a Ernie Hudson, znovu si zde zahrála i Sigourney Weaver. Hlavního zloducha tentokrát představoval Wilhelm von Homburg a jeho přisluhovače Peter MacNicol.\n\nSpolečnost Columbia Pictures film uvedla do amerických kin 16. června 1989. Českou premiéru si odbyl 1. května 1991.\n\nVšichni duchové ve městě jsou již pochytaní, a tak se z krotitelů stává spíše ozdoba narozeninových slavností pro děti předškolního věku, kde vypráví strašidelné příběhy z chytání duchů a zpívají písničky. Avšak na scéně se objevují dva noví nepřátelé poklidného života - zakarpatský čaroděj Vigo (Wilhelm von Homburg), který se chce do pozemského života vrátit reinkarnací do dítěte Dany Barrettové (Sigourney Weaver), a v podzemních prostorech pod New Yorkem řeka nahromaděné negativní energie Newyorčanů v podobě růžového slizu.\n\nFilm byl do amerických kin uveden jako jediná premiéra svého týdne a v návštěvnosti neměl konkurenci. Za první víkend 16.–18. června 1989 vydělal na tržbách téměř 29,5 milionu dolarů, zatímco druhý (už 4. týdnem reprízovaný) \"Indiana Jones a poslední křížová výprava\" jen 11,7 milionu, třetí \"Společnost mrtvých básníků\" 9,1 milionu a čtvrtý \"\" 7,1 milionu dolarů. Celkově film na domácích tržbách vydělal téměř 112,5 milionu a v zahraničí dalších 102,9 milionu dolarů.\n\nNa recenzním agregátoru Rotten Tomatoes snímek z 36 recenzí hodnotilo kladně rovných 50 %, s průměrným ratingem 5,2 bodů z deseti. Z více než 405 tisíc uživatelů serveru jej hodnotilo kladně 61 %. Znamenalo to výrazný pokles oproti prvnímu dílu, který dosáhl veleúspěšných 97 % u odborníků a 88 % u více než milionu uživatelů.\n\nDelší dobu zaznívaly spekulace o případném dalším pokračování. V roce 2007 hovořil jeden z hlavních představitelů Dan Aykroyd, který se podílel na scénářích k oběma prvním dílům, o svém scénáři pro třetí díl. Šlo však o formu animovaného snímku s podtitulem Hellbent. V roce 2009, kdy měl první z filmů 25. výročí, uváděl server Internet Movie Database, že by snad do tří let měl vzniknout nový film podle scénáře Lee Eisenberga a Gena Stupnitskyho, obsazení původních představitelů však bylo uváděno jako nejisté. Znovu i počátkem roku 2011 se uvažovalo o natočení třetího dílu, který by pro společnost Columbia opět pořídil režisér Ivan Reitman i s původním obsazením krotitelů. K realizaci však stále nedošlo.\n\nMísto toho vznikl o pět let později nový reboot, tentokrát v režii Paula Feiga a s ženským týmem krotitelek: Melissa McCarthyová, Kristen Wiigová, Leslie Jonesová a Kate McKinnonová. K nim se přidal také Chris Hemsworth a z původního obsazení Bill Murray či Sigourney Weaver. Ivan Reitman se na filmu podílel jen produkčně. Premiéra byla ohlášena na červenec 2016.\n\n"}
{"id": "311494", "url": "https://cs.wikipedia.org/wiki?curid=311494", "title": "Hačimantai (Iwate)", "text": "Hačimantai (Iwate)\n\nHačimantai (: 八幡平市, \"Hačimantai-ši\") je město ležící v japonské prefektuře Iwate na ostrově Honšú.\n\nK 1. březnu 2008 mělo město 29 913 obyvatel a celkovou rozlohu 862,25 km².\n\nMěsto vzniklo 1. září 2005 spojením měst Aširo a Nišine a vesnice Macuo, které všechny patřily do okresu Iwate.\n\n"}
{"id": "311495", "url": "https://cs.wikipedia.org/wiki?curid=311495", "title": "Ze'ev Boim", "text": "Ze'ev Boim\n\nZe'ev Boim (: זאב בוים‎, žil 30. dubna 1943 – 18. března 2011) byl izraelský politik za stranu Kadima a bývalý ministr bydlení a výstavby. V minulosti byl členem strany Likud a za vlády Ariela Šarona zastával funkce ministra absorpce imigrantů a ministra zemědělství. Koncem roku 2005 Likud společně s Arielem Šaronem opustil a poté vstoupil do nově vzniklé strany Kadima. Po volbách v roce 2006 ho Olmert jmenoval do své vlády na post ministra pro absorpci imigrantů a v červenci 2007 při obměně vládních postů jej jmenoval zpět na ministerstvo bydlení a výstavby.\n\nBoim sloužil jako velitel roty obrněné divize izraelské armády. Původním povoláním byl učitel. Absolvoval dějiny a hebrejskou literaturu na Hebrejské univerzitě v Jeruzalémě. Pracoval také jako ředitel střední školy ve městě Kirjat Gat a sloužil jako výchovný emisař v Mexiku.\n\nV minulosti působil také ve funkci starosty města Kirjat Gat. Členem Knesetu je od roku 1996. Působil v množství komisí, mj.: vzdělání a kultura; finance; vnitřní záležitosti a životní prostředí; ústava, zákon a spravedlnost; zahraniční věci a obrana; bydlení; absorpce imigrantů; zahraniční pracovníci.\n\nV 16. Knesetu působil jako náměstek ministra obrany a jako ministr bydlení a výstavby a ministr zemědělství a rozvoje venkova (leden-květen 2006).\n\nZemřel 18. března 2011 v chicagské nemocnici na rakovinu. V parlamentu ho nahradila Doron Avital.\n\n"}
{"id": "311499", "url": "https://cs.wikipedia.org/wiki?curid=311499", "title": "Petr Růžička", "text": "Petr Růžička\n\nPetr Růžička (16. února 1936 Kovanec – 31. července 2007) byl český hudební skladatel.\n\nRůžička byl absolventem Filosofické fakulty Karlovy University v oboru dějin hudby a absolventem Hudební a taneční fakulty Akademie múzických umění v oboru skladby u Václava Dobiáše. Již svou absolventskou prací \"Sonáta pro housle a klavír\", kterou do svého repertoáru zařadil houslista Petr Messierer, upozornil na svůj talent hudebního skladatele. Ve stejném období napsal smyčcový kvartet, za který obdržel prémii Svazu československých skladatelů, a kantátu na verše Walta Whitmana \"Stébla trávy\".\n\nZáhy ho zaujala dramatická literatura a její inscenování. Scénická hudba se stala jeho hlavní oblastí činnosti hudebního skladatele. Svými scénickými skladbami spolu se záměry režisérů dovedl vystihnout myšlenky divadelní hry a to v žánru dramatickém i komediálním. V inscenační hudbě často uplatňoval svoje znalosti dobové hudby i znalosti historie všeobecně, a využíval typických hudebních forem různých zemí. Tím uměl dodávat inscenacím přesvědčivou atmosféru a náladu odpovídající místu a době konání děje. Jeho cit pro drama a schopnost hudebními prostředky doplňovat režijní záměr dodával výjevům na jevišti hloubku, přispíval ke gradaci scén a dával dynamiku celému představení.\n\nV 60. letech napsal hudbu ke hře Arthura Millera \"Smrt obchodního cestujícího\", kterou režisér Jiří Dalík inscenoval v Českých Budějovicích a potom ještě několikrát se stejnou hudbou v různých českých divadlech.\n\nOd 70. do začátku 90. let již jako člen Divadla na Vinohradech, kde působil jako šéf orchestru a dirigent, psal hudbu pro řadu divadelních inscenací, zejména pro režiséry Jaroslava Dudka, Jiřího Dalíka, Františka Štěpánka a Stanislava Remundu. V této době se tak podílel na vytvoření těch nejlepších činoherních inscenací, která se v Divadle na Vinohradech prováděla. Jeho kompozice scénických skladeb pro představení ve vynikajících režiích spolu s kvalitou činoherního souboru Divadla pomohly naplnit společenskou atmosféru let před rokem 1989. Hlediště bylo plné diváků.\n\nV roce 1987, kdy prodělal svou první závažnou operaci, mu režisér Jaroslav Dudek poslal do nemocnice text Sofoklova Krále Oidipa, aby na něm začal už v nemocnici pracovat. Petr Růžička řekl, že na takovou práci ještě není zdravotně v pořádku. Režisér Dudek mu vzkázal: \"Operovali vám nohy, ne hlavu...\" Vznikla tak jedna z nejlepších inscenací antické tragedie, v ní použil motivy z dochovaných zlomků řecké antické hudby a kompletně připravil partitury pro rytmickou recitaci Sboru, který je jedním z pilířů antického dramatu.\n\nKdyž Antonín Přidal překládal Shakespearovu komedii Večer tříkrálový aneb Cokoli chcete, napsal, původně jen pro svou potřebu text hry nějak oživit, slova několika písniček. Pro představení Divadla na Vinohradech Petr Růžička kromě scénické hudby zhudebnil i texty těchto písniček. V listopadových dnech roku 1989, kdy Divadlo na Vinohradech pořádalo setkání s veřejností, soubor herců vždy na konec zpíval závěrečnou písničku z této komedie.\n\nHra Thorntona Wildera \"Dohazovačka\", známá také v muzikálové podobě jako \"Hello Dolly\", byla divácky nejúspěšnějším představením Divadla na Vinohradech 90. let.\n\nJihočeské divadlo České Budějovice\n\nDivadlo na Vinohradech\n\nV režii Jaroslava Dudka:\n\n\n\n"}
{"id": "311502", "url": "https://cs.wikipedia.org/wiki?curid=311502", "title": "Andy Mackay", "text": "Andy Mackay\n\nAndrew „Andy“ Mackay (* 23. července 1946 Lostwithiel) je britský hudebník, známý především jako saxofonista art rockové skupiny Roxy Music.\n\nAč se Mackay narodil v cornwallském městečku Lostwithiel, mládí prožil v Londýně. Navštěvoval univerzitu v Readingu, kde hrál ve skupině Nova Express a kde se také spřátelil s Brianem Enem. V roce 1971 se stal Mackey členem skupiny Roxy Music, kam o něco později přivedl právě i Ena. V Roxy Music hrál Andy Mackay na klávesy, saxofon a hoboj. Známá je také jeho „kachní chůze“ během saxofonových sól.\n\nV 70. letech vydal dvě vlastní sólová alba a složil hudbu pro dvě desky \"Rock Follies\". Spolupracoval s mnoha dalšími hudebníky (např. Mott the Hoople, John Cale, Pavlov's Dog, Duran Duran a další).\n\nPo rozpadu Roxy Music v roce 1983 založil Mackay spolu Philem Manzanerou (kytaristou Roxy Music) skupinu The Explorers, která se v roce 1988 přejmenovala na Manzanera and Mackay.\n\nNa začátku 21. století se Andy Mackay účastnil koncertů znovusjednocených Roxy Music.\n\n"}
{"id": "311510", "url": "https://cs.wikipedia.org/wiki?curid=311510", "title": "Mickey Simmonds", "text": "Mickey Simmonds\n\nMickey Simmonds (* 31. ledna 1959 Chesterfield) je britský studiový klávesista a skladatel. Známý je svou spoluprací s Mikem Oldfieldem, Fishem a skupinami Renaissance a Camel. Mezi další muzikanty, se kterými Simmonds hrál, patří např. Joan Armatrading, Paul Young, nebo Art Garfunkel.\n\nSimmonds v současné době pracuje na své druhé sólové desce s názvem \"The Seven Colours of Emptiness\".\n\n"}
{"id": "311511", "url": "https://cs.wikipedia.org/wiki?curid=311511", "title": "GNU", "text": "GNU\n\nGNU (výslovnost ; také pakůň, odtud logo systému i projektu) je v tuto chvíli nekompletní počítačový svobodný operační systém projektu GNU. Jeho jméno je rekurzivní zkratka pro anglické \"„GNU's Not Unix!“\" (\"GNU Není Unix!\"). Systém je tzv. UNIX-like a neobsahuje žádný originální kód Unixu. Jelikož pro něj ještě nebylo dopsáno jeho oficiální jádro GNU Hurd ([ɡnuː ˈhəːd]), používá obvykle jádro Linux nebo Linux-libre, případně jádro OpenSolaris či další svobodná jádra. Mezi distribuce tohoto systému patří např. GNU/Linux nebo Nexenta OS. Vývoj tohoto systému byl iniciován v projektu GNU Richardem Stallmanem, který započal v roce 1984 a byl hlavním záměrem společnosti Free Software Foundation (FSF). V roce 2013 stále není stabilní vydání GNU. Jádra, která nemají nic společného s GNU, například známé linuxové jádro může být využito s GNU softwarem.\n\n27. září 1983 byl Richardem Stallmanem na stránkách codice_1 a codice_2 uveřejněn záměr pro vytvoření GNU operačního systému. Vývoj softwaru započal 5. ledna 1984, když Stallman ukončil práci na Massachusettském technologickém institutu (MIT) v laboratoři umělé inteligence, kvůli právu na vlastnictví a aby nemohli zasahovat do distribuce GNU jako svobodného softwaru (free software). Název GNU byl vybrán Richardem Stallmanem výběrem z různých slovních hříček, včetně písně The Gnu.\n\nHlavní myšlenkou bylo vytvořit kompletně svobodný operační systém. Stallman chtěl, aby uživatelé byli „free“ (variace angl. slova – znamená volný/svobodný). Chtěl, aby mohli:\nTato myšlenka byla později uveřejněna jako GNU Manifest v dubnu roku 1985.\n\nStallmanovy zkušenosti s Incompatible Timesharing Systemem, což byl raný operační systém napsaný v jazyku symbolických adres, který se stal zastaralým kvůli přerušení výroby minipočítače PDP-10, pro který byl napsán, vedly k rozhodnutí, že je zapotřebí přenositelného systému. Bylo proto rozhodnuto, že GNU bude ponejvíce kompatibilní s Unixem. Již v té době byl Unix populárním komerčním softwarem. Unix byl navržen modulárně, takže mohl být reimplementován po částech.\n\nS většinou potřebného softwaru bylo potřeba začít od píky. Na druhou stranu byl použit svobodný software třetích stran, jako například TeX (výslovnost [tech], angl. [tek]) sázecí software, X Window System a jádro Mach, které formuje základ GNU Mach jádra GNU Hurd (oficiální jádro GNU). S výjimkou posledně zmíněných komponentů třetích stran, byla většina GNU napsána dobrovolníky z GNU Projektu. Někteří psali GNU ve svém volném čase, někteří byli placeni společnostmi, vzdělávacími institucemi a neziskovými společnostmi. V říjnu roku 1985 Stallman vytvořil Free Software Foundation (FSF). Na přelomu let 1980 a 1990 si FSF najmulo softwarové vývojáře, aby jim napsali potřebný software pro GNU.\n\nJak se GNU dostávalo do popředí, společnosti, které měly zájem, začaly přispívat k vývoji, nebo k prodeji GNU softwaru a technické podpory. Nejvýznačnější a nejúspěšnější byla firma Cygnus Solutions, nyní součástí Red Hat.\n\nZákladní systémové komponenty obsahují GNU Compiler Collection (GCC), GNU C Library(glibc) a GNU Core Utilities (coreutils), ale také GNU Debugger (GDB), GNU binutils (binutils), Bash shell a GNOME Desktopové prostředí. Vývojáři GNU přispěli Linuxu, přenesením GNU aplikací a nástrojů, které jsou nyní široce využívané na jiných operačních systémech jako varianty BSD, Solaris a macOS.\n\nMnoho GNU programů bylo přeneseno na jiné operační systémy, včetně komerčních platforem jako MS Windows a macOS. V porovnání s jejich komerčními protějšky se GNU prokázaly být také více spolehlivé.\n\nV roce 2007 bylo hostováno 319 GNU balíčků na oficiálních stránkách vývoje GNU.\n\nOficiální jádro Projektu GNU je GNU Hurd mikrojádro. Nicméně v roce 2012 je linuxové jádro oficiálně částí Projektu GNU ve formě Linux-libre – varianta linuxového jádra bez jakýchkoliv proprietárních součástí.\n\nOstatní jádra se také dají zakomponovat do GNU softwaru k vytvoření fungujícího operačního systému, např. FreeBSD. FSF (Free Software Foundation) prohlašuje, že Linux použitý s GNU nástroji a pomůckami, by měl být považován za variantu GNU a dále proklamuje pro tyto systémy termín \"GNU/Linux\" (Tato okolnost vede k GNU/Linux kontroverzi). GNU Projekt takto schválil varianty GNU obsahující linuxové jádro zejména gNewSense, Trisquel a Parabola GNU/Linux. Ostatní varianty GNU, které nepoužívají Hurd jako jádro obsahují Nexenta Core (GNU a jádro OpenSolaris) a GNU-Darwin.\n\n\n"}
{"id": "311513", "url": "https://cs.wikipedia.org/wiki?curid=311513", "title": "Apollo 440", "text": "Apollo 440\n\nApollo 440 (někdy psáno také Apollo Four Forty nebo @440) je anglická elektronická skupina, jež vznikla v roce 1990 v Liverpoolu a nyní sídlí v londýnském Islingtonu. Tvoří ji především multiinstrumentalista Norman Fisher-Jones (známý též jako Noko) a bratři Trevor a Howard Grayovi.\n\nPojmenovali se podle boha z řecké mytologie Apollóna ( \"Apollo\", bůh slunce a světla, lékařství, hudby, poezie, umění a čistoty, vládce múz a věštíren), číslovka 440 určuje frekvenci tónu A (440 Hz), často se píše A440.\n\nNejvíce oblíbené jsou jejich remixy a deska \"Gettin' High on Your Own Supply\" ze které pocházejí úspěšné singly \"Lost in Space\" a \"Stop The Rock\" (ten mj. zazněl i ve filmu \"60 sekund\"). Jejich hudba je často slyšet ve filmech, trailerech, televizních reklamách a předělech, v počítačových hrách a dalších multimédiích.\n\n\n\n"}
{"id": "311528", "url": "https://cs.wikipedia.org/wiki?curid=311528", "title": "Hrachor jarní", "text": "Hrachor jarní\n\nHrachor jarní (\"Lathyrus vernus\") je 15 až 40 cm vysoká vytrvalá bylina známá též pod názvem lecha jarní.\n\nKvete obvykle od dubna do května typickým fialovým květem. Plodem jsou lusky. Barva květu závisí na obsahu kyselin v květu a velmi nápadně se mění i se stářím květů. V poupěti je buněčná šťáva kyselá a jeho barva je proto červená, v rozkvetlém květu je šťáva neutrální, což má za následek červenofialovou a modrou barvu. Konečně po odkvětu je květ zásaditý jako mýdlo a jeho zbarvení se změní na tyrkysovou.\n\nRostlina má krátký, větvený a tlustý oddenek, ze kterého vyrůstají 20–40 cm vysoké, rýhované, nekřídlaté lodyhy, skládající se z 5–8 článků, naspodu se šupinami (zakrnělé palisty), v horní části se 3–6 sudozpeřenými listy, 3 párů vejčitých lístků. Květy jsou dlouhé 13–18 mm a po 3–5 skládají chudý hrozen.\n\nVyskytuje se s několika výjimkami téměř po celé Evropě, západní Sibiři, Kavkazu a Malé Asii, v lesích, zvláště pak v bučinách s bohatým podrostem, většinou na vápnitých půdách.\n\nHrachor jarní je průměrnou nektarodárnou a pylodárnou rostlinou. Poskytuje včelám především pyl, který včelstva využívají k jarnímu rozvoji. Pylové rousky jsou malé, narůžovělé. Druhový med hrachoru není znám.\n\n"}
{"id": "311534", "url": "https://cs.wikipedia.org/wiki?curid=311534", "title": "Heðin Brú", "text": "Heðin Brú\n\nHeðin Brú [ˈhejɪn bɹʉu] (17. srpna 1901, Skálavík – 18. května 1987) byl pseudonym Hanse Jacoba Jacobsena, faerského spisovatele a překladatele. Brú je považován za nejvýznamnějšího faerského spisovatele své doby, je známý pro svůj svěží a ironický styl. Jeho novela Feðgar á ferð (Starý muž a jeho synové) byla Faeřany vybrána za Knihu 20. století.Heðin Brú prožil své mládí v prostředí mezi rybáři, o kterém později jako spisovatel psal ve svých raných literárních dílech. Později se vydal na studia do Dánska, kde ve 20. letech studoval zemědělskou školu. Po studiích se vrátil zpět domů, a pracoval jako poradce pro zemědělství, pro Faerskou vládu. \nVyvinul se v realistu, ale i ve výborného humoristu. Vedle vlastní tvorby byl také významným překladatelem do faerského jazyka. Mezi jeho nejznámější překladatelská díla patří Shakespearův Hamlet.\n\nDílo\n\"Povídky:\"\nFjallaskuggin (1936, Stín hory)\nFlókatrøll (1948, Otrhanec)\n\"Romány:\"\nLognbrá (1930, vzdušný přelud)\nFastatøkur (1935, Sevření)\nFeđgar a ferđ (1940, Starý muž a jeho synové)\nLeikum fagurt (1963, Hrajme krásně) \n"}
{"id": "311537", "url": "https://cs.wikipedia.org/wiki?curid=311537", "title": "Torimčchon", "text": "Torimčchon\n\nTorimčchon (: 도림천) je malá řeka na Korejském poloostrově protékající hlavním městem Jižní Koreje, Soulem.\n"}
{"id": "311538", "url": "https://cs.wikipedia.org/wiki?curid=311538", "title": "STS-41-D", "text": "STS-41-D\n\nSTS-41-D byla první mise amerického raketoplánu Discovery. Hlavním cílem mise bylo vypuštění komunikačních družic SBS-D, Leasat-1 a Telstar-3C.\n\n\nV závorkách je uveden dosavadní počet letů do vesmíru včetně této mise.\n\nV nákladovém prostoru družicového stupně raketoplánu se při startu nacházela trojice družic: telekomunikační družice Leasat 1 (Syncom 4-1), telekomunikační družice SBS-D a telekomunikační družice Telstar 3C. Leasat 1 byla první telekomunikační družicí zkonstruovanou výhradně pro vypouštění z raketoplánu. Tuto družici si pronajalo americké ministerstvo obrany na dobu 7 let pro spojení Pentagonu s pozemskými, námořními a leteckými silami USA v zahraničí. Zbylé dvě družice sloužily na přenos v rámci USA; SBS-D na přenos počítačových údajů a Telstar 3C na přenos televizních programů. Kromě družic se v nákladovém prostoru nacházela trojúhelníková příhradová konstrukce MPESS ('), na které byly umístěny tři experimenty: SAE ('), DAE (') a SCCF ('). Celková hmotnost užitečného zatížení dosáhla 21 553 kg.\n\nStartovací sestava dorazila na rampu 39-A už v květnu 1984. Na rampě se také uskutečnila výměna jednoho z motorů SSME, protože při zkušebním zážehu 2. června se porušila ochranná molybdenová fólie mezi stěnou spalovací komory a potrubím odvádějícím horké spaliny z turbíny turbočerpadla motoru.\n\nStart byl původně naplánován na 25. června v 08:43 východoamerického času. Posádka nastoupila do raketoplánu a odpočítávání probíhalo hladce až do T-32 minut. Tehdy záložní počítač AP-101 odmítl nastartovat jeden z programů. Tento problém se sice podařilo překonat, ale v čase T-20 minut ten samý počítač odmítl vykonat zase jiný rozkaz a signalizoval vážnou technickou závadu. Odpočítávání běželo až do posledního přerušení ve stavu T-9 minut. Pak se ředitel letu rozhodl odvolat start a posunout ho o 24 hodin.\n\nNásledujícího dne odpočítávání probíhalo hladce až do stavu T-6,6 sekundy. V tomto okamžiku se ve 120 milisekundových intervalech zapalují jednotlivé motory SSME. Oficiální komentátor NASA hlásil: „Zahajujeme startovací sekvenci. Sedm... Šest... Zážeh hlavních motorů... Vypnutí hlavních motorů... Palubní počítače Discovery přerušily start.“ K přerušení došlo v čase T-4 sekundy, protože se v motoru č. 3 neotevřel palivový ventil. Čidla však ukazovala, že motor č. 1 běží dále - později se ukázalo, že vůbec nenaskočil a šlo jen o závadu na kontrolních čidlech. Zpráva o přetrvávajícím zážehu motoru 1 vyvolala v řídícím středisku zděšení, protože jeho plameny by mohli přehřát nádrž ET naplněnou tisíci kilogramů kapalného vodíku a kyslíku a mohlo by dojít k explozi. Posádka a pozemní personál navíc museli rychle zabezpečit raketoplán, aby nedošlo k zážehu startovacích motorů SRB, které není možné vypnout. Vedoucí předstartovních operací proto nařídil posádce pohotovost k rychlé evakuaci raketoplánu. Mezitím se však ukázalo, že žádný z motorů SSME není zapnutý. V čase T + 119 sekund vyhlásil inženýr Gene Thomas, že bezprostřední nebezpečí nehrozí.\n\nZa 3 minuty a 30 sekund vypukl v motorové sekci požár. Z motoru č. 3 unikal plynný vodík, který se na rozpálených plochách vznítil. Třímetrové plameny začaly spalovat tepelnou izolaci trupového elevonu. Pozemní personál zapojil vodní trysky, které oheň uhasily. V čase T + 710 sekund vypukl požár znovu, přičemž si s ním opět poradily vodní trysky. Dalším nebezpečím byl vodík v nádrži ET, kterému bylo třeba zabránit, aby se začal vařit. Požár vypukl ještě dvakrát a až v čase přibližně T + 20 minut se podařilo ochladit zadní část raketoplánu natolik, aby se už vodík nemohl vznítit. Řídící středisko nařídilo odčerpání paliva z ET. Posádka začala opouštět stroj v čase T + 40 minut normálním způsobem, tedy po přístupovém můstku a výtahem.\n\nPozdější vyšetřování ukázalo, že i když v čase T - 6,6 sekund došlo u všech motorů k příkazu na zážeh, u motoru 3 (který se zapíná jako první) nedošlo k otevření ventilu pro vodík. Motor 2 naběhl jen na 20% výkonu a motor 1 se vůbec nestihl zapnout, protože automatické bezpečnostní systémy mezitím přerušily start.\n\nObhlídka škod ukázala, že k popraskání dlaždic tepelné ochrany nedošlo. Náklad neutrpěl žádné poškození. Z mnoha trysek motorů RCS však bylo nutno vyčerpat vodu a vysušit je. Motor SSME č. 3, který způsobil všechny problémy byl vyměněný. Protože musel nastat další odklad startu, posunulo to celý rozpis letů raketoplánů. Vedení NASA se tedy rozhodlo spojit lety 41-D a 41-F a do nákladového prostoru Discovery tak přibyly dvě družice, které měly být vypuštěny až při letu 41-F: SBS-D a Telstar 3C. Naopak velkoformátová kamera pro dálkový průzkum Země a čtyři kanystry GAS s různými experimenty byly z nákladového prostoru vyloženy.\n\nTřetí pokus o start proběhl 30. srpna. Ani tento se neobešel bez problémů. V čase T - 45 minut vypadl jeden počítač v řídícím středisku, který však byl hned nahrazen záložním. V čase T - 9 minut proniklo do prostoru kosmodromu soukromé letadlo, čímž se start opozdil o sedm minut. Zážeh motorů SRB tedy nastal až v čase 12:41:54 UT. 125 sekund po startu se od nádrže ET odpojila dvojice motorů SRB. V čase T + 8 min 35 sekund byly vypojeny hlavní motory SSME. Po dvou manévrech OMS-1 v čase T + 10 min 25 sekund a OMS-2 v T + 45 min měl Discovery kruhovou oběžnou dráhu ve výšce 296 km.\n\nPo otevření nákladového prostoru v čase T + 7 h 58 min byla vypuštěná družice SBS-D. Díky urychlovacímu motoru PAM-D se dostala na plánovanou oběžnou dráhu.\n\nZařízení pro kontinuální elektroforézu CFES-III (\"\"), pomocí kterého se měly v mikrogravitaci připravit vzorky biologicky aktivní látky, však způsobovalo problémy. Problémy se opakovaly i po zásahu astronauta Charlese Walkera, i po zásazích podle doporučení řídícího střediska, proto s nakonec podařilo získat jen 83% z plánovaného množství bílkovin.\n\n31. srpna byla vypuštěna družice Leasat 1. Družice se po vypuštění bez problémů dostala za pomoci urychlovací rakety na stanovenou oběžnou dráhu. Podařilo se také vypuštění družice Telstar 3C. Pokusy během dalšího dne letu probíhaly také úspěšně, ale 2. září nastal problém, protože otvor na levoboku raketoplánu, kterým odchází odpadová voda, se ucpal ledem. Posádka se ledu pokoušela zbavit nejprve manévry motorů RCS, potom zahříváním ústí otvoru a tlakem vody. Kolem částečně nataveného ledu se však do prostoru dostávala další voda, která ve vakuu okamžitě zamrzala a kus ledu se tím jen zvětšil. Kvůli němu se nakonec palubní záchod ocitl mimo provoz.\n\nV noci z 2. na 3. září byl levobok Discovery záměrně co nejvíc nakloněn ke slunci, čímž led částečně vysublimoval. Na Zemi zatím vypracovali způsob, jak jeho zbytek odstranit prostřednictvím manipulátoru RMS. Manipulátor obsluhoval Hartsfield za asistence Resnikové a odstranění ledu se podařilo bez problémů. Během posledního odpočinku před přistáním vznikla porucha jednoho z klimatizačních systémů, který posádka musela odpojit.\n\nVlastní přistání proběhlo už bez problémů. 5. září v 09:20 UT se uzavřely dveře do nákladového prostoru. Ve 12:36 UT byl zahájen 168-sekundový zážeh motorů OMS, čímž se snížila rychlost stroje a umožnil se jeho návrat do atmosféry. V průběhu amtosférického letu se uskutečnilo 11 cvičných manévrů, jejichž cílem bylo získat údaje o aerodynamickém chování nového, konstrukčně trochu odlišného raketoplánu. Raketoplán přistál v čase 13.38 UT na dráze 17 Edwardsovy letecké základny. Prohlídka po přistání ukázala, že Discovery je po svém prvním letu v dobrém stavu, vznikla jen malá poškození některých destiček tepelné ochrany.\n\n\n"}
{"id": "311539", "url": "https://cs.wikipedia.org/wiki?curid=311539", "title": "Běloskvrnáč pampeliškový", "text": "Běloskvrnáč pampeliškový\n\nBěloskvrnáč pampeliškový (\"Amata phegea\" nebo \"Syntomis phegea\") je denní motýl z čeledi Přástevníkovitých. Dosahuje rozpětí křídel cca 30–40 mm. Rozšíření v jižní a střední Evropě až po Altaj na Sibiři. Chybí na severu. V České republice se vyskytuje místy.\n\nPřední křídla jsou dvakrát delší než zadní, oba páry jsou černé s oválnými bílými skvrnkami. Na zadečku jsou dva žluté kroužky.\n\nZpůsob života je podobný zástupcům rodu \"Zygaena\". Vyskytuje se na teplých svazích, ale často i v polostinných místech. Létá od května do srpna, je jednogenerační. Chlupaté černošedé housenky se podobají přástevníkům. Živí se na travinách, jitroceli a pampelišce. Housenky zprvu žijí pospolitě a postupně se osamostatní, kuklí se až na jaře na zemi mezi spadaným listím.\n\n"}
{"id": "311542", "url": "https://cs.wikipedia.org/wiki?curid=311542", "title": "Hořické trubičky", "text": "Hořické trubičky\n\nHořické trubičky jsou cukrovinka pojmenovaná podle města Hořice v Podkrkonoší. Je ručně stočená ze dvou tenkých křehkých upečených oplatek, potřených rozpuštěným máslem se včelím medem a prosypaných pikantním sypáním. Plní se speciálními krémy či šlehačkou a vyrábí se též v máčené a polomáčené formě s čokoládovou polevou.\n\nJde o sedmý český výrobek, kterému Evropská unie udělila \"chráněné zeměpisné označení\". \nPravé Hořické trubičky se tak smí vyrábět jen v Katastru města Hořice v Podkrkonoší s přilehlými obcemi.\n\nPodle legendy sdělil paní Líčkové recept na výrobu trubiček raněný osobní kuchař (prý též generál) císaře Napoleona při svém návratu přes České země po porážce v Rusku v roce 1812, jako odměnu za své ošetřování.\n\nJiná legenda však hovoří též o tom, že Napoleon Bonaparte trpěl již v době svého tažení do Ruska žaludečními potížemi a jeho osobní kuchař mu proto pekl tenké dietní oplatky z proseté pšeničné mouky jen s trochou mléka, žloutku, oleje, cukru a soli, jež si Napoleon oblíbil. Nápad se sypáním a stáčením oplatek do trubiček se tak prý zrodil až v Hořicích.\n\nPoslední legenda tvrdí, že tento kuchař, jako mnoho jiných francouzských vojáků té doby, už v Čechách zůstal a výrobou této pochoutky si začal přivydělávat.\n\nPrvní historické zmínky o Hořických trubičkách se datují rokem 1812, kdy se v rodině paní Líčkové začaly pro rodinné oslavy, ale i jako příležitostné dary, tyto sladké trubičky vyrábět.\n\nRodinnou recepturu výroby pak zdokonalil Karel Kofránek, cukrář, který se do rodiny přiženil. Kofránek vyráběl tuto pochoutku pod názvem \"Kofránkovy hořické trubičky\".\nV této době již byly Hořické trubičky vyráběny komerčně a byly dokonce vyváženy do Německa, Anglie, Francie, Turecka, Ameriky a Šanghaje.\nTrubičky později začalo v Hořicích v Podkrkonoší vyrábět mnoho dalších cukrářů.\n\nPo roce 1948 byly dílny největších výrobců Hořických trubiček znárodněny, nejdéle se udržel \"Karel Hudský\", kterému bylo až do roku 1952 dovoleno dělat ve své bývalé cukrářské dílně alespoň mistra.\n\nOd roku 1948 se Hořické trubičky vyráběly v továrně Průmysl trvanlivého pečiva, závod Brno (bývalá továrna pana Hanycha) v ulici Pražákova 10, Brno – Horní Heršpice a v provozovně PTP Haluzice až do roku 1968, kdy byla v rámci úspor zrušena a výroba byla svěřena do PTP Opavia v Opavě. V té době se v této továrně vyráběly mimo jiné Brněnské oplatky, Duo oplatky, slané preclíky a plněné Hořické trubičky. Od roku 1955 řídil tuto výrobu pan Rajmund Blažek, ředitel závodu. Po jejím zrušení byl pověřený řídit výrobu Lázeňských oplatek (Karlovarských), jejíž výroba byla v Mariánských Lázních v ulici Máchova 218.\n\nDo roku 1962 byly pak Hořické trubičky vyráběny ve znárodněné Fejtově továrně, načež byl produkt veden pod národním podnikem \"Pardubický perník\" a ještě později pod podnikem \"Průmysl trvanlivého pečiva Praha\". Sama praktická výroba byla postupně přemístěna mimo Hořice, např. do Hradce Králové. To mělo negativní vliv na kvalitu, oplatky byly potírány levným umělým tukem, sypány jen cukrem se skořicí, jediné, na co vzpomínají pamětníci této doby jako na kvalitní, byla chutná krémová náplň, díky níž si Hořické trubičky svou pověst udržely.\n\nV hořických domácnostech však tradice pokračovala a hořičtí pro svou vlastní potřebu pekli a stáčeli dále. V roce 1967 se výroba ve městě obnovila pod místním podnikem komunálních služeb. Některým starým cukrářům, kteří již dosáhli sedmdesáti let (podle tehdejších zákonů bylo po dosažení tohoto věku možno přivydělávat si drobnou \"soukromou\" výrobou se snesitelnými daněmi) bylo umožněno péci oplatky i za účelem prodeje (\"Karel Hudský\" tak činil až do svých 91 let) a lidé si pak sypali a stáčeli trubičky doma sami.\n\nPo převratu v roce 1990 byly dílny bývalých výrobců vesměs restituovány, některé rodinné firmy (například Kofránkova) výrobu obnovily. Zároveň vzniklo mnoho nových výrobců. Např. \"Vladimír Brádlo\" zakoupil bývalou městskou provozovnu podniku komunálních služeb a v roce 1991 již produkoval pětkrát více trubiček, než provozovna původní.\n\nSedm hořických výrobců v roce 2002 založilo \"Sdružení výrobců Hořických trubiček\", jehož cílem bylo získání \"registrace označení původu\" pro Evropskou unii. Tu získaly 18. května 2007.\n\nPodobné trubičky se vyrábějí i ve velmi vzdálených obcích, například Kladně, Táboře, Českých Budějovicích atd., avšak vzhledem k registraci již nemohou název Hořické trubičky používat.\n\nV cukrářské tradici Hořice v Podkrkonoší „soupeří“ s blízkým Miletínem, který má rovněž „svůj“ druh zákusku, s nímž je spjat místní patriotismus – Miletínské modlitbičky, perníčky spojené se slavným rodem Erbenů.\n\nO registraci ochranné známky „Hořické trubičky“ se pokoušelo po roce 1990 několik výrobců.\n\nOd roku 2007 \"na označení Hořické trubičky nemá žádná firma výhradní právo a může je vyrábět každý, kdo je vyrábí na Katastru města Hořice v Podkrkonoší s přilehlými obcemi\".\n\nExistuje však několik ochranných známek v nichž je spojení „Hořické trubičky“ obsaženo, např.: \"Tradiční Plchovy Hořické trubičky, Kubištovy Hořické trubičky, Hořické trubičky Strix Hořice s.r.o., Pravé Hořické trubičky, s.r.o., Pravé Hořické trubičky Tradiční ruční práce LP 1812, Kofránkovy Hořické trubičky Založeno r. 1879\" apod.\n\nV roce 2010 se mezi největší výrobce Hořických trubiček počítají \"STRIX Hořice s.r.o.\", \"Milan Hovorka (Hovorkovy hořické trubičky)\", \"Petráčkovy hořické trubičky\", \"Jana Kubištová - JANKA (Pravé Hořické trubičky LP 1812)\", Pravé hořické trubičky s.r.o. a další.\n\nNa jednu kulatou oplatku se naneslo posypání (prováděné ručně) ve složení moučkový cukr, skořice a mleté (drcené) kešu oříšky, na tuto posypku se přiložil druhý oplatek a na horké plotně se měděnou trubičkou ručně vyválcovala Hořická trubička.\n\nDomácí výroba není úplně snadná, říká se, že prvních 20 oplatek spálí každý. Získání trochy praxe se pak ovšem vyplatí. \n\n\n\n\n"}
{"id": "311544", "url": "https://cs.wikipedia.org/wiki?curid=311544", "title": "Miro Švolík", "text": "Miro Švolík\n\nMiro Švolík (* 13. dubna 1960, Zlaté Moravce, Československo) je slovenský fotograf žijící v Praze, který se věnuje především fotografii kombinované s množstvím výtvarných prvků a fotografickým montážím. Patří do tzv. \"Slovenské nové vlny\" spolu s Vasilem Stankem, Tono Stanem, Kamilem Vargou, Rudo Prekopem a Peterem Župníkem, kteří v první polovině 80. let bourali zaběhnutá klišé inscenované fotografie.\n\nMiro Švolík se narodil 13. dubna 1960 ve Zlatých Moravcích v tehdejším Československu. V letech 1975–1979 vystudoval umělecko-průmyslovou školu v Bratislavě – obor užitá fotografie a následně úspěšně absolvoval FAMU, katedru umělecké fotografie v Praze (1981–1987).\n\nOd roku 1979 současně pracoval jako fotolaborant v podniku Služba v Bratislavě. V letech 1987–1988 prošel základní vojenskou službou v Československém armádním filmu v Praze a od roku 1988 se začal naplno věnovat umělecké fotografii, jako svobodnému povolání.\n\nOd roku 2007 do roku 2010 byl kurátorem Galerie Bazilika a později Solnice v Českých Budějovicích, byl rovněž členem Pražského domu fotografie (1991–1997), či agentury NOX v Praze (1994–1997). Od roku 2009 je vedoucím Ateliéru kreativní fotografie na Vysoké škole výtvarných umění v Bratislavě.\n\n\n\n\n"}
{"id": "311547", "url": "https://cs.wikipedia.org/wiki?curid=311547", "title": "Haná", "text": "Haná\n\nHaná též Hanácko (německy \"Hanna\" nebo \"Hanakei\") je etnografická oblast nacházející se na střední Moravě, v oblasti hornomoravského úvalu, zhruba na území mezi městy Vyškov, Holešov a Litovel. Větší centra Hané se nacházejí především v nížinách okolo řek Moravy, Bečvy a Hané. Oblast zasahuje do Olomouckého (okresy Olomouc, Prostějov a Přerov), Zlínského (okres Kroměříž) a Jihomoravského kraje (okres Vyškov). Jde o významnou zemědělskou oblast, známou vysokou úrodností, kroji a lidovými zvyky.\n\nHaná dala název širší skupině nářečí (nářečí hanácká, hanáčtina), dnes označovaných přesněji jako středomoravská. Hanácké nářečí z dřívější doby je uchováno i v tištěné podobě. Hanácké zpěvohry (nebo také hanácké opery) 18. století zachycuje výbor \"Copak to ale ta mozeka hraje?\" (Ignác Plumlovský, Josef Mauritius Bulín, Josef Pekárek), jež k vydání připravil Eduard Petrů.\n\nNázev získala tato národopisná oblast po řece Hané, která protéká jižním okrajem regionu a vlévá se do Moravy mezi Kojetínem a Kroměříží. Původ tohoto slova označujícího nejen oblast, ale i zdejší obyvatele, byl dříve nesprávně přikládán historicky neprokázanému knížeti \"Hanovi\". Pojmenování řeky Hané je spolehlivě doloženo již v pramenech ze 13. století, což potvrzuje i bádání topografa Františka Josefa Schwoye. Původ tohoto hydronyma nebyl dosud spolehlivě prokázán, avšak etymologové poukazují na jeho předslovanský původ. \nZřejmě první označení zdejších obyvatel jako Hanáků pochází z díla \"Gramatika česká\" Jana Blahoslava z roku 1571. Další doklady se pak objevují i v urbářích, kde se od 16. století dochovaly četné záznamy o příjmení \"Hanák\". Jako \"Na Hané\" označil oblast mezi Prostějovem, Vyškovem a Kroměříží na své mapě Moravy z roku 1624 i Jan Ámos Komenský.\n\nHranice Hané se přesně určují jen velmi těžko. Nejstarší Komenského označení regionu \"Na Hané\" zahrnuje obtížně vymezitelnou oblast mezi Vyškovem, Prostějovem a Kroměříží, přičemž osou tohoto regionu je samotná řeka Haná. V dobové literatuře z přelomu 18. a 19. století však již oblast Hané zaujímala mnohem rozsáhlejší plochu centrální Moravy. K Hané byly připojovány oblasti okolo Tovačova, Kojetína či Přerova. Hranice Hané vymezil v roce 1815 Karel Josef Jurende, který za severní hranici tohoto regionu považoval města Litovel, Uničov a Šternberk, za východní města Velká Bystřice, Lipník nad Bečvou, Bystřice pod Hostýnem a Holešov, za jižní obce Napajedla, Střílky a Bučovice a za západní hranici obce Vyškov, Plumlov a Pozořice. Ještě šířeji vymezuje oblast Hané anonymní \"Mappa geographica specialis terre Promissae vulgo sacrae Hannae\" z počátku 19. století, za jejíhož autora bývá někdy považován kojetínský učitel Jan Tomáš Kuzník. Tato mapa zachycující rozšíření hanáckého nářečí připojuje k rozsáhlým územím centrální Hané i oblasti západní či severní Moravy.\nV širším slova smyslu tak bývá jako Haná označována nížina mezi Bludovem a Napajedly. Konkrétně se jedná o region zahrnující rovinatou oblast mezi Litovlí, Šternberkem, Lipníkem nad Bečvou, Holešovem, Napajedly, Vyškovem a Prostějovem. Tuto nížinu, nacházející se z velké části v Hornomoravském úvalu, ohraničují ze severu Oderské a z východu Hostýnské vrchy. Pomyslnou jižní hranici Hané tvoří Litenčické vrchy a Chřiby a na západě oblast uzavírají kopce Drahanské vrchoviny. Osu Hané představuje řeka Morava. Pro Hanou bylo v minulosti typické rozšiřování jejího území, prostřednictvím „expanze“ hanáckých zvyků i nářečí. O tom svědčí i hraniční oblasti jako například Malá Haná, Záhoří či Hanácké Slovácko. Také jinak územně nesouvisející oblast Osoblažska bývá pro svou rovinatost nazývána Slezskou Hanou. Nejpřesněji je možné vymezit východní hranice Hané, kde tento nížinatý region sousedí s hornatou oblastí Valašska. Větší problém však představuje rozlišení mezi Hanou a Slováckem na jihu a mezi Hanou a oblastmi Horácka a Podhorácka na západě.\n\nHaná je největší z etnografických regionů na Moravě. Většina jejího hustě osídleného území se rozkládá na střední Moravě, v jižní části Olomouckého kraje. Menší východní část Hané v okolí Kroměříže přináleží Zlínskému kraji a Vyškovsko tvořící jižní okraj regionu pak k Jihomoravskému kraji. Velkou část Hané nacházející se v Hornomoravském úvalu tvoří mírně zvlněná nížina kolem horního toku řeky Moravy, která představuje osu celého regionu. Vedle Moravy jsou největšími hanáckými řekami její přítoky, Haná, Bečva, Romže a Blata. Za nejvyšší bod regionu je považován vrch Velký Kosíř (442 m n. m.), který bývá označovaný jako hanácký Mont Blanc.\nKromě lidských sídel zabírají značnou část dnešní Hané rozlehlá a intenzivně obdělávaná pole. Zbývající roztroušené lesní porosty jsou nevelké a tvoří je především listnaté stromy jako habry, duby, lípy a olše. Výjimku představují dochované lužní lesy nacházející se okolo toku Moravy a jejich přítoků (CHKO Litovelské Pomoraví, Národní přírodní rezervace Zástudánčí nebo přírodní rezervace Království) a lesy rozkládající se při hranicích s okolními vrchovinami. V regionu se nachází i větší množství vodních ploch vytvořených lidskou činností. Rybníky byly na Hané zakládány již ve středověku (Tovačov, Záhlinice či Chropyně). Zdejší jezera, vznikla ve 20. století v důsledku těžby štěrkopísku (Tovačov, Náklo či Chomoutov). Mezi nejstarší české přehradní nádrže patří vodní nádrž Plumlov.\n\nDíky své úrodné půdě, která je odedávna obdělávána, proslula Haná jako bohatý zemědělský region. Mezi zdejší nejvýznamnější plodiny patří pšenice (dříve hanácky \"žito\"), ječmen, žito (hanácky \"rež\"), cukrová řepa, řepka olejná či chmel. V minulosti byl kromě pěstování rostlin v regionu ve velké míře také chován dobytek, přičemž Haná proslula především chovem koní. Silné pozice v oblasti dodnes zastává zemědělství a vedle něj též potravinářský průmysl. Nejznámější hanáckou specialitou jsou olomoucké tvarůžky vyráběné v Lošticích. Další průmyslová odvětví jsou koncentrována ve větších městech. Strojírenský průmysl v Olomouci či Uničově, chemický v Přerově nebo Chropyni a oděvní průmysl v Prostějově. Pomalu se v regionu začíná rozvíjet i turistický ruch těžící z příhodných podmínek pro cykloturistiku a potenciálu zdejších přírodních a historických památek. Mezi nejvýraznější symboly regionu patří bohatě zdobené kroje, venkovská architektura, zvyky a hanácké nářečí.\n\nHanáci obývající nížinatou oblast centrální Moravy představují nejstarší zformovanou etnografickou skupinu moravského obyvatelstva. Zdejší etnografické povědomí se patrně vytvářelo již na přelomu 17. a 18. století. O obyvatelích Hané byl kvůli úrodnosti jejich kraje a s tím souvisejícímu snadnějšímu životnímu stylu vytvářen často zkreslený stereotypní obraz jejich povahy. Kupříkladu kaplan u sv. Mořice v Olomouci Filip Friebeck v roce 1778 popisoval Hanáky jako vážné, pohodlné a zbožné lidi, kteří milují svůj domov, jež neradi opouštějí. Hanácké operety a opery z 18. století jako typické hanácké vlastnosti vyzdvihují hlavně pohodlnost, nerozhodnost a hrdost. Dobová literatura dále připomíná jejich statečnost, rozvážnost a střízlivost. Hrdost a sebevědomí bohatých Hanáků pak v hodnocení zvenčí často hraničilo až s pýchou. Na počátku 20. století byli Hanáci hodnoceni jako \"lid rozšafný, který nerad se v úsudku unáhlí, což se mu někdy nesprávně vykládá za váhavost i v práci, kterou naopak koná pravidelně velmi důkladně a s houževnatou vytrvalostí.\" Mezi vlastnosti zdejších sedláků patřil také konzervatismus a rezervovaný postoj k novinkám. To částečně naboural revoluční rok 1848, který nastartoval společenskou a hospodářskou proměnu zdejší společnosti. Hanáci začali přijímat za své technologické novinky a jejich \"popanštění\" se projevovalo i v odkládáním krojů. Povaha Hanáků se stala předmětem mnoha vyprávění a anekdot.\n\nHaná bývá vnitřně dělena buď podle rozdílného nářečí či podle odlišností zdejších lidových krojů. Autoři z 18. a 19. století rozlišovali v rámci hanáckého obyvatelstva několik podskupin. K samotným Hanákům, obývajícím oblasti centrální Hané mezi Vyškovem, Prostějovem, Olomoucí, Přerovem a Kojetínem, započítávali i tzv. \"Blatňáky\" (též \"Blaťáky\" či \"Blaťany\"), tedy obavatele žijící okolo říčky Blaty. Dle nářečí pak dále vyčleňovali tzv. \"Čuháky\", obývající prostor mezi Prostějovem, Olomoucí a Tovačovem, \"Zábečáky\" (též \"Zábečváky\" či \"Bečváky\"), tedy hanácké obyvatelstvo žijící okolo Přerova a Holešova na levém břehu řeky Bečvy, \"Zámoravjáky\" (též \"Zámoravčíky\"), obývající oblast Hulínska a Kroměřížska a \"Podhoráky\" žijící v oblasti tzv. Záhoří, tedy v okolí Lipníku nad Bečvou a Bystřice pod Hostýnem. Výše zmíněná první samostatná mapa Hané rozlišuje vedle samotných \"pravých\" Hanáků žijících okolo toku Hané, též další skupiny hanáckého obyvatelstva, které podle typických povolání dělí na tzv. \"Slaměnkáře\", \"Kopáče\", \"Metlaře\", \"Zábečváky\", \"Tragačníky\", \"Lopatáře\", \"Kolomazníky\" a \"Hrnčíře\". Dle výrazných odlišností v tradičních krojích, především dle rozdílné barevy mužských nohavic, bývají Hanáci děleni též na tzv. \"žluté\" (\"Žluťáky\") a \"červené\", vedle niž bývají rozlišováni ještě tzv. \"Baňáci\" s baňatým tvarem nohavic.\n\nHanácké nářečí spadá pod moravské dialekty českého jazyka a bývá zahrnováno do tzv. středomoravské nářeční skupiny. Středomoravská nářeční skupina pokrývá značnou část centrální a jihozápadní Moravy včetně Brněnska a Třebíčska a bývá tak dále dělena do několika vzájemně se lišících nářečních podskupin. Pro centrální hanáčtinu je kromě čuhácké podskupiny typické zaměňování hlásek \"ý\" a \"ú\" respektive \"ej\" a \"ou\" hláskami \"é\" a \"ó\" (například \"stréc brósí nožék\" místo \"strýc brousí nožík\"). Hlásky \"y\" a \"e\" zde byly dále nahrazeny širokými hláskami \"e̬\" a \"o̬\" (například výrazy \"re̬ba\" a \"do̬b\" namísto spisovných slov \"ryba\" a \"dub\").\nOblast Hané patří mezi nejstarší lidmi osídlené oblasti v Česku, jež byla nepřetržitě obydlena již od pravěku. Nejstarší zde dochované doklady lidské přítomnosti pochází z období paleolitu (Předmostí u Přerova či Mladečské jeskyně). Významná sídla zde později vybudovali Keltové (Staré hradisko nedaleko Prostějova) a Slované, jejichž hradiště se v mnoha případech stala základy pozdějších středověkých měst. Husté osídlení této oblasti bylo způsobeno nejen úrodností zdejší půdy, ale též strategickou polohou Hornomoravského úvalu, který leží na tranzitní tepně spojující sever a jih Evropy. Regionem vedla v minulosti i trasa tzv. jantarové stezky.\nCentrem tohoto regionu byla odedávna Olomouc, která sloužila jako sídelní město moravských markrabat a biskupů (od 1777 pak arcibiskupů) a do třicetileté války byla považována za hlavní město Moravy. Rozkvět Olomouce a jejího okolí přibrzdila třicetiletá válka, kdy oblast Hané prožila zkázu během bojů mezi císařskými a švédskými vojsky. Švédská armáda obsadila v roce 1642 i samotnou Olomouc, kterou následně osm let okupovala. Po vítězství Habsburků došlo i v této oblasti k rekatolizaci obyvatelstva a od té doby představovala Haná jednu z tradičních bašt katolické církve v českých zemích. Zřejmě od přelomu 17. a 18. století se začalo formovat povědomí zdejšího obyvatelstva o výlučnosti Hané a došlo ke vzniku hanácké identity. Z původní oblasti okolo toku řeky Hané se tato identita postupně rozšířila i do sousedních oblastí, na Přerovsko či Olomoucko.\nVlivem celospolečenských změn v polovině 19. století začali obyvatelé Hané na mnoha místech upouštět původní zvyky a odkládat kroje. Až zájem o lidovou kulturu a nástup folklorismu oživily snahy o zachování hanáckých zvyků a identity. Zájem o národopis souvisel s nástupem nacionalismu ve 2. polovině 19. století, kdy se v českých zemích a i na střední Moravě střetával český a německý živel. Haná představovala v 19. století region s většinově českým venkovem. Přesto však ve větších městech a jejich bezrostředních okolích existovaly významné německé komunity (Olomoucký jazykový ostrov a Vyškovský jazykový ostrov). Hanácký Prostějov se stal po Třebíči druhým moravským městem, kde se starostou stal Čech. Byl jím v roce 1867 Florián Novák. Za První republiky byla zemědělská Haná oporou strany českých agrárníků. Po vytvoření Protektorátu počítali nacistické okupační orgány s izolací a pozdější germanizací zdejšího českého obyvatelstva.\n\nPo konci druhé světové války, kdy došlo k vysídlení německého obyvatelstva z Československa, následovalo dosídlování těchto opuštěných oblastí. Na novém osídlení pohraničí a oblastí bývalých Sudet se velkým poměrem podíleli i obyvatelé Hané, kteří sem odcházeli ve druhé polovině 40. let. Tak došlo k dalšímu rozšíření hanácké identity do původně německých regionů jakými byli Šternbersko, Uničovsko, Zábřežsko či oblasti jihozápadně od Vyškova. Po roce 1948, kdy se vlády v zemi chopila KSČ došlo vlivem kolektivizace a industrializace zemědělství k výrazné proměně zdejší krajiny i lidských sídel.\n\nHanácký kroj představuje nejvýraznější projev tradiční lidové kultury tohoto regionu. Kvůli rozloze této národopisné oblasti však není jednotný a na území Hané tak lze rozlišit vícero jeho variant lišících se od sebe především střihem a barvou mužských kalhot, úpravou doplňků na ženských krojích či úvazy šátků. Podoba a proměny hanáckého kroje se dají rekonstruovat od 18. století, dle dochovaných literárních a obrazových dokladů dokumentujících jeho podobu. Kroj přestal být na Hané součástí každodenního oděvu po zrušení roboty v roce 1848, kdy podobně jako v dalších oblastech došlo k jeho postupnému odložení kvůli hospodářským a společenským změnám. V rámci samotné Hané se tak nejprve stalo na Olomoucku a Prostějovsku a následně i ve zbytku regionu. K uchovávání a nošení krojů se místní obyvatelé začali vracet od konce 19. století v souvislosti s nastupujícím folklórním hnutím.\nSoučástí mužského kroje byla dlouhá konopná nebo bavlněná košile \"tenčice\" zdobená hnědočernou výšivkou límečku u krku a krémovou až žlutou výšivkou na rameni. Košile bývala doplněna červenou nebo černou stužkou a někdy též černým šátkem ovázaným okolo krku. Kalhoty \"gatě\", které původně sahaly pouze po kolena, kde se uvazovaly zdobenými řemínky, bývaly zhotovovány z konopného plátna nebo z ovčích či kozích kůží a výjimečně též z jelenice. Doklady z 80. let 18. století hovoří o žluté barvě těchto kalhot, avšak od 19. století se charakteristickým znakem hanáckého kroje staly gatě cihlově červené či hnědočervené. Přesto se však žlutá barva kalhot v některých částech regionu zachovala a například historik Beda Dudík dělil Hanáky dle barvy jejich kalhot na \"žluté\" a \"červené\". Přes košili bývala nošena vesta zdobená výšivkou s florálními a geometrickými motivy označována jako \"frydka\", \"lajdík\" nebo \"kordula\". Na západě a jihovýchodě Hané se zeleně lemovaná vesta šila z černého sukna, na východě z modrého lemovaného červenou nebo bílou a především na jihu se objevuje vesta ušitá ze sukna zelené a občas i hnědé barvy. Součástí mužského oděvu byl i kabátek \"marinka\" nebo po kolena dlouhý černý či bílý kabát zvaný \"ketla\" či \"plátynka\". V zimě nosili muži bílý či žlutý kožich z ovčí nebo beraní kožešiny, který byl znám jako tzv. \"ocáskový kožich\". Tuto část oblečení však na přelomu 18. a 19. století nahradily kožichy jiné. V první polovině 19. století se pak jako součást hanáckého mužského kroje rozšířil i dlouhý a řasený plášť z tmavomodrého až černého sukna. Pro oblast Hané byly typické vysoké černé kožené boty, přičemž na noze mezi botou a kalhotami měli muži navlečené plátěné punčochy tzv. \"vyléčky\" či \"podléčky\", které se uvazovaly nad koleny. Na hlavě muži nosívali černý klobouk, jehož tvar a výzdoba se měnily dle jednotlivých oblastí, ale též s věkem konkrétního nositele. V zimě pak muži v 19. století nosili na hlavách kožešinové čepice \"aksamitky\" či \"sobolovice\".\n\nSpodní částí ženského kroje tvořila dlouhá suknice z konopného plátna označovaná jako \"trháčena\", \"oplíčena\", \"spodnica\", \"podolek\", \"ščórák\", \"opasnice\" či \"rubanda\". Na ni se od pasu do půli zad oblékalo vyšívané \"oplečí\" známé též jako \"oplíčko\" a lněné rukávce zdobené vloženými díly na ramenou (\"náramky\"), vyšívanými pruhy na konci rukávů (\"límečky\"), kanýrky na konci rukávů (\"tacle\") a výrazným límcem okolo krku, kterému se říkalo \"krézl\", \"obojek\" nebo \"placák\". Límec i límečky z rukávů byly odnímatelné a byly nošeny jen při slavnostních příležitostech. Široké okruží bývalo škrobeno a lemováno vambereckou krajkou. Součástí ženského kroje byl také živůtek, kterému se na Hané říkalo \"kordulka\", \"frydka\", \"lajdík\" nebo \"bruslek\". Všední živůtky se v 19. století šily z plátna, barchetu či kanafasu. Ty sváteční, bohatě zdobené, se pak zhotovovaly z atlasu, damašku či brokátu a později také ze sametu. Nejčastěji tvořila základní barvu živůtku černá, červená, modrá či zelená. Součástí kroje byla původně vpředu nesešitá sukně z bílého plátna zvaná \"fěrtoch\" či obarvená na černo, které se říkalo \"šorec\". Od poloviny století pak ženy nosily sukně sešité. Různobarevná zástěra zdobená výšivkami či později potištěná barevnými vzory nošená přes spodní sukně bývala označována jako \"fěrtušek\", \"pasenec\", \"předníček\" nebo \"kasáč\". K ženskému kroji pak patřil i krátký kabátek s úzkými rukávy \"špenzr\" a v zimě kožich zvaný \"kožoch\" či \"kožóšek\". Svobodné Hanačky si vlasy česaly na pěšinku a spolu s červenou stuhou si je zaplétaly do copu, kterému se říkalo \"lelík\". Vdané ženy si vlasy česaly do dvou copů, které si omotávaly okolo hlavy do \"věnce\". Charakteristickou součást ženského kroje představují červené lipské šátky rozšířené od poloviny 19. století, které se v různých oblastech Hané uvazovaly odlišně. Na nohou nosívaly ženy kožené nebo soukenné střevíce. Mezi doplňky ženského oděvu patřil plátěný přehoz, který žena nosívala přes oděv v případě, že opouštěla vesnici, a šátek do ruky sloužící jako kabelka. \n\nPrvky původní hanácké lidové hudby se dochovaly prostřednictvím sólových či ansámblových instrumentálních skladeb ze 17. a 18. století označovaných jako \"hanatica\". Dochovanými pololidovými hudebními skladbami, v nichž se promítá hanácká kultura, jsou i tzv. Hanácké opery. Prameny z 18. století dokládají, že původní hanácká muzika byla tradičně hrána s převahou smyčcových nástrojů. Hudebníci hrávali na housle, basu případně cimbál, které později doprovázely také klarinety a flétny. Od 19. století je pak pozorovatelný nástup dechových nástrojů a zakládání dechovek, jež se záhy prosadily i na hanáckém venkově. Hudební soubory hrající na tradiční nástroje jsou na Hané obnovovány od 20. století.\n\nTradiční hanácký tanec představuje třídobý a výjimečně i dvoudobý tanec tančený obvykle chlapcem a dvěma dívkami, známý jako tzv. \"cófavá\", který byl někdy označován též jako \"šópavá\", \"zpáteční\" či \"hanácká\". Jedná se o kráčivý druh tance volného tempa pojmenovaný podle základního kroku, kdy každé vykročení vpřed následovala série kratších kroků zpátky. Zmínky o tomto tanci připomínajícího polonézu jsou doloženy z počátku 18. století. Cófavá byla obvykle tančena při zahájení masopustních zábav, při hodech, svatbách, avšak spolu s náboženskými texty bývala tancována i v kostele. \n\nPro oblast Hané představuje charakteristický doklad zdejší kultury selský dům – grunt. Původně se jednalo o přízemní, někdy zvýšené, roubené domy, které později nahrazovaly hliněné stavby s valbovou střechou budované především z nepálených cihel. Od 2. poloviny 19. století byla vesnická obydlí na Hané postupně přestavována či budována z cihel pálených. Tyto nově budované stavby byly typem špýcharových domů, většinou zvýšené a neomítnuté, přičemž valbové střechy kryté došky u nich nahrazovaly střechy sedlové kryté břidlicí či pálenými střešními taškami. Typickým specifikem hanáckých domů byly až do 19. století tzv. žudry. Jednalo se o mohutný rizalit vystavěný před vstup do domu, přičemž v jeho patře byla umístěna sýpka. Většina žudrů však od poloviny 19. století postupně zanikala a do dnešních dnů se tak tento stavební prvek na hanáckých domech zachoval pouze ojediněle.\nVesnická stavení byla na Hané nejpozději v průběhu 18. století na většině míst orientována okapově. Štítově orientovaná zástavba se dochovala především v severní části Hané, hlavně v okolí Zábřehu, Mohelnice, Loštic a Uničova. Jednotlivé usedlosti byly v rámci každé vesnice stavěny těsně vedle sebe. Průčelí domů byla většinou rozdělena na tři části, kdy žudr vystavěný uprostřed průčelí dělil stavení na část s obytnými místnostmi a část, kde byly umístěny komory. V předzahrádce, která se často nacházela před obytnou částí domu, byly vysazovány vonné a okrasné rostliny. Před komorami bývaly zasazovány lípy nebo ovocné stromy jako například hrušně či ořešáky. Do dvora, který býval od poloviny 19. století vybavován arkádovým zápražím, se z ulice vjíždělo průjezdem.\n\nZa obytným stavením se rozprostíral dvůr, který ze stran od sousedících pozemků oddělovaly chlévy, sloužící jako přístřeší pro chovaný dobytek, a kůlny, kde bývaly odstaveny vozy a uskladněno hospodářské nářadí. Ze zadní strany pak většinou každý dvůr uzavírala vyšší zídka s vraty, která uzavřený prostor dvora oddělovala od přiléhající zahrady. V zahradách, které často sloužily jako sady, bývaly vysazovány ovocné stromy jako například jabloně, hrušně, morušovníky nebo slivoně. Konec zahrady pak u většiny usedlostí uzavírala dřevěná stodola, někdy označovaná jako humno. Pro prostor za stodolou, kde zastavěná oblast většiny vesnic přecházela ve volnou krajinu s polními cestami či polnostmi, se vžilo označení „humna“ či „za humny“.\n\nDůležité místo ve zdejší kuchyni v minulosti zaujímaly pokrmy vyráběné z obilnin, především kaše. Ty se připravovaly nejen moučné nebo krupicové, ale též fazolové či hrachové. Vedle kaší představovaly důležitou složky potravy polévky, které se vařily z česneku, zelí, bůčku nebo sýra. Polévka připravovaná z tvarůžků se nazývá syrnica. \nMaso se v minulosti konzumovalo především po zabijačkách nazývaných \"šperke\", které se obvykle konaly v zimních měsících. Většinou byla během nich porážena prasata. Získané maso se následně kvůli konzervaci udilo. Sváteční pokrmy se podávaly spolu s omáčkami, které bývají rozdělovány na černé a bílé. Černá omáčka se vařila z černého piva, perníku, bezinkových povidel a sušených švestek, přičemž se do ní přidávaly rozinky a ořechy. Základ bílé omáčky tvořila smetana, často doplněná křenem. K místní kuchyni neodmyslitelně patří také pečivo, koláče a buchty z kynutého těsta plněné mákem. Další tradiční sladké pokrmy představují například bramborové placky s mákem, cukrem nebo povidly známé jako \"hertepláky\", bramborové placičky s tvarohem a mákem nazývané \"pukáče\", ovocná bublanina – \"cviboch\" nebo \"tróč\" – kynutý ovocný koláč s drobenkou. Zřejmě nejznámějším pokrmem spojeným s Hanou jsou Olomoucké tvarůžky známé též jako \"syrečky\" nebo \"tvargle\".\n\nMírné klima vytváří na Hané ideální podmínky pro sadařství, přičemž v regionu dominuje pěstování jablek, hrušek, švestek, rybízů a dalšího ovoce. Tradici má na Hané díky síti vodních děl i rybníkářství a chov ryb. Z místních nápojů lze jmenovat Hanáckou kyselku. Tento pramen obsahující vysoké množství minerálních látek se nachází v obci Horní Moštěnice. V kraji proslulém pěstováním obilnin a chmele se tradičně vaří také pivo. Dnes představují největší hanácké pivovary Litovel a přerovský Zubr, avšak nachází se zde také velké množství malých pivovarů. Vedle ovocných pálenek je tradičním hanáckým destilátem režná pálená ze žita (hanácky \"rež\"). V prostějovské palírně U Zeleného stromu se Starorežná vyrábí od roku 1518.\n\n\"Ostatkové\" či též \"hanácké právo\" rozšířené především na střední Moravě patří mezi tradiční zvyky spojené s oslavami masopustu. Zástupcům vesnické chasy, kteří byli obvykle označování jako stárkové, bývala v rámci těchto oslav zapůjčena práva rychtáře či později obecního úřadu. Symbolem takto zapůjčeného práva byl ozdobený meč, šavle či hůl. Během ostatkové zábavy zasedali mladí chasníci v hospodě ke stolu, nad něhož byla obřadní šavle zaseknuta do stropu. Pod právem se pak konala parodická napodobování soudních jednání, během nichž byli před chasu předvoláváni jednotlivci ze vsi. Usvědčení provinilci pak byly nuceni buď uhradit chase peněžitou pokutu nebo byli obřadně zbiti vařečkou známou jako \"klapačka\", \"lopatka\", \"pleskačka\" či \"ferula\". V některých oblastech Hané se během masopustu konaly veselé obchůzky vsí, označované jako \"vodění práva\". Členové jednotlivých domácností, u kterých se průvod zastavil, byli po žertovných procesech rovněž vypláceni vařechou, přičemž byli chasou přidržováni na připravené lavici. V závěru masopustu pak chasa vracela právo zpátky rychtáři. Tyto slavnosti se na mnoha místech v různých podobách udržují i dnes.\n\nSvatba představuje tradiční přechodový rituál, s nímž se pojí výrazné projevy hanáckého folklóru. Na silně religiózním venkově se svatby většinou konaly o masopustu či po Velikonocích, přičemž tradičním dnem určeným pro svatby bylo úterý. Ráno ve svatební den se ženich spolu s průvodem vypravil k domu nevěsty. V případě, že byla jeho snoubenka přespolní, jela spřežení do její vesnice. Při oblékání do svatebních šatů stávala nevěsta v některých případech v díži na kynutí chleba, což jí mělo zaručit plodnost a vládu nad jejím manželem. Po řeči družby a požehnání rodičů byla vystrojená nevěsta vydána ženichovi, načež se celý průvod vypravil na obřad do kostela. Při cestě z kostela většinou následoval rituál \"zalikování\", kdy byla novomanželům mířícím na hostinu přehrazena cesta a ženich byl nucen svou nevěstu vyplatit. K začátku nebo průběhu svatební hostiny patřil zvyk \"házení do žita\", při němž byli jednotliví svatebčané postupně vyzýváni, aby do talíře s žitem či pšenicí položeného před nevěstu házeli peníze. Pak následovalo přinesení mohutného svatebního koláče. Mezi pokrmy servírované při svatební hostině patřila lukšová nebo dršťková polévka, hovězí maso s křenovou omáčkou, vepřová pečeně se zelím či vdolky.\n\nNepřehlédnutelný prvek ženského svatebního kroje představovala honosná pokrývka hlavy, pro kterou se vžilo označení \"pantlék\". Tato nevěstina koruna byla tvořena obručí a lepenkovou kostrou, jež zdobily korálky, flitry a kytice většinou zřejmě umělých růží. Na vrchol koruny býval umístěn samotný \"pantlék\", tedy věnec červených mašlí, z nichž dozadu visely červené stuhy. Dalším ze svatebních doplňků nevěstina kroje byla vyšívaná přehozová plachta známá jako \"úvodnice\", kterou si dívka během svatebního obřadu přehazovala přes lokty. Po narození dítěte pak v \"úvodnici\" brala matka do kostela své novorozeně. Ženich měl na hlavě klobouk bohatě zdobený pentlemi, umělými květinami a péry. Jeho kroj pak při svatbě doplňoval červený lipský šátek, který mu byl přivazován od pravého ramene k levé kyčli. Součástí svatebních zvyků bylo i předávání svatebních darů. Nevěsta často ještě před obřadem posílala svému nastávajícímu vyšívanou tenčici nebo šátek. Ženich pak obdarovával svou nevěstu stříbrnými mincemi, které jí kladl do klína, nebo střevíci, jimž se říkalo \"poslušné\". Po svatební hostině následovalo \"čepení\" nevěsty. Během tohoto rituálu odstranily provdané ženy nevěstě její zdobnou pokrývku hlavy a zapletly její vlasy okolo hlavy. Dívka obdarovaná čepcem, tak byla uvedena mezi dospělé ženy. Ženich směl po svatbě poprvé obléknout plášť a nevěsta z jeho klobouku \"otrhala\" pentle a další ozdoby. Mezi zvyky spojené se svatbou patřilo také rozšířené \"stínání kohouta\", který byl po hostině souzen a zabit pro své údajné hříchy.\n\nSvátek letnice byl na mnoha místech Hané v minulosti spojen se zvykem \"honění krála\", jež býval označovaný též jako zvyk \"jet na krále\", \"jezdit po králoch\", \"hledat krála\" či \"jízda s králem\". Během tohoto obřadu se mladíci na koních seskupili do družiny doprovázející vybraného mladého chlapce – \"krále\" oblečeného v ženských šatech a ozdobeného květy. Družina vyzbrojená šavlemi pak projížděla vsí a posléze i okolními obcemi a žádala po přihlížejících výslužku. Jezdci navíc eventuálně bránili svého krále, aby se jej nezmocnili mladíci ze sousedních vsí. Rivalita mezi jednotlivými obcemi v minulosti mnohdy přivodila násilné střety mezi družinami. Například v roce 1819 se u Lověšic krvavě střetly skupiny přibližně 80 jezdců z Horní Moštěnice, Bochoře, Lověšic a Šířavy. Při tomto incidentu známém jako bitva čtyř králů bylo osm mladíků usmrceno přímo v boji a dalších pět zemřelo na vážná zranění krátce poté. Zvyk honění krále patrně vycházel z původních jezdeckých závodů, kdy jako král býval označován vítěz takovéto soutěže.\n\nNa většině míst na Hané tento zvyk povětšinou zanikl již v polovině 19. století. Snahy o jeho obnovení zesílily v 90. letech 19. století a pokusy o oživení přicházely i ve 20. století. S podobným zvykem, který bývá povětšinou označován jako \"Jízda králů\" se dodnes setkáme na Slovácku. Na Hané se o obnovu tohoto zvyku snaží například v Kojetíně či Chropyni, kde bývají během Hanáckých slavností konány \"Jízdy krále Ječmínka\".\n\n\n\n\n\n\n\n"}
{"id": "311551", "url": "https://cs.wikipedia.org/wiki?curid=311551", "title": "Jablečník obecný", "text": "Jablečník obecný\n\nJablečník obecný (\"Marrubium vulgare\") je léčivá rostlina z čeledi hluchavkovité (\"Lamiaceae\").\n\nVytrvalá plstnatá rostlina dorůstající výšky 25–50 cm, výjimečně až 70 cm. Lodyha je přímá, hranatá, vlnatě chlupatá, v dolní části někdy dřevnatějící a téměř lysá. Aromatické vrásčité listy jsou vstřícné, oválné až vejčité, řapíkaté, 2–4 cm dlouhé, po rozetření voní jako jablka. Má bílé květy, vyrůstající v kulovitých lichopřeslenech v paždí horních listů. Kalich nese deset pichlavých, při plodu háčkovitých zubů; dvoupyská koruna je 6–7 mm dlouhá. Tyčinky nevyčnívají z korunní trubky. Kvete v červenci až září.\n\nVyhovují mu chráněné a slunné polohy. Zpravidla roste na krajích cest, suchých loukách, štěrkovištích a rumištích. Preferuje suché, propustné, vápnité půdy.\n\nPůvodní oblastí rozšíření je jižní Evropa a Střední Asie. Rozšířil se a zplaněl i do mírného pásu – až do středního Švédska a na severní Ukrajinu. Dovezen byl i do Ameriky, do Austrálie a na Nový Zéland.\n\nJablečník obsahuje asi 7 % tříslovin, dále silici, glykosidické hořčiny (diterpenický marubin), flavonoidy, saponiny, pryskyřice, cholin, lipidy, kyselinu ursolovou a další látky. Sbírá se nať (herba marrubii).\n\nJablečníkový čaj se používá v lékařství i homeopatii při onemocnění dýchacích cest, na podporu odkašlávání a při žlučníkových chorobách (hořčiny podporují vylučování žluče). Povzbuzuje chuť k jídlu, usnadňuje trávení a uvolňuje nervovou soustavu. Užívá se i jako studený nálev proti střevním parazitům. Zevně se používá na špatně se hojící a hnisavé rány, má protizánětlivé účinky.\n\nJablečník obecný je vynikající nektarodárnou rostlinou, která tvoří nektar i za suchého počasí. Nektarium květu jablečníku vyprodukuje za 24 hodin 31 mg nektaru s cukernatostí 40 %. Cukerná hodnota, tedy množství cukru vyprodukovaného v květu za 24 hodin, je 0,12 mg. Druhový med jablečníku není znám.\n"}
{"id": "311552", "url": "https://cs.wikipedia.org/wiki?curid=311552", "title": "Paul Langevin", "text": "Paul Langevin\n\nPaul Langevin (23. ledna 1872 Paříž – 19. prosince 1946 Paříž) byl francouzský fyzik první poloviny 20. století. Zabýval se magnetismem, ultrazvukem a teorií relativity (Upozornil například na paradox dvojčat). Jsou po něm pojmenovány Langevinova dynamika a Langevinova rovnice. Byl také aktivním antifašistou.\n"}
{"id": "311553", "url": "https://cs.wikipedia.org/wiki?curid=311553", "title": "Montelupich", "text": "Montelupich\n\nMontelupich, polsky \"Więzienie Montelupich\", bylo vězení v Krakově v ulici Montelupich, původně vojenská kasárna založená v domě patřícím od 16. století italské bankéřské rodiny Montelupichů. V roce 1905 zde Rakušané umístili vojenský soud (dříve na Wawelu) a později vězení.\n\nBěhem druhé světové války se zde nacházelo vězení bezpečnostní policie a bezpečnostní služby pro krakovskou oblast (\"Der Kommandaeur der Sicherheitspolizei und des SD in Distrikt Krakau – Polizeigafängnis Montelupich\".) Pod nacistickou nadvládou fungovalo vězení od září 1939 do 16. ledna 1945. Celkově jím prošlo okolo 50 000 osob), převážně Poláků a Židů.\n\nV tomto období byl Montelupich věznicí gestapa, zároveň zde však byli vězněni lidé, čekající na trest smrti a osoby určené k transportům do koncentračních táborů (zejména Auschwitz - Birkenau a Płaszów). Od roku 1941 se stal díky nutnosti potlačit sílícího odbojové hnutí rovněž místem výslechů (do té doby výslechy gestapa probíhaly pouze v jeho hlavním sídle v ul. Pomorska 2).\n\nOficiální kapacita věznice – 860 osob – byla téměř od počátku války výrazně překračována (vyplývá to mj. z počtu doručených balíčků v období Vánoc – v roce 1941 jich bylo 1100 a v roce 1943 dokonce 1800.)\n\nPopravy vězňů probíhaly jak přímo v samotném vězení (přímo na nádvoří) tak i mimo něj např.:\n\nMrtvoly Poláků byly pravděpodobně pohřbívány do masového hrobu na Rakowickém hřbitově v Krakově. Osoby židovského původu byly pohřbívány nejprve na starém židovském hřbitově v Płaszowě, později do masových hrobů přímo v tamějším koncentrační táboře.\n\nV období od září 1939 do ledna 1945 se podle neúplně dochované dokumentace uskutečnilo 20 pokusů o útěk. Pouze 4 z nich byly úspěšné, u dalších 2 se podařilo utéct pouze části prchajících. Trestem za pokus o útěk byla ve většině případů smrt.\n\nPo roce 1945 bylo na Montelupichu vězení polského UB (Urząd Bezpieczeństwa – obdoba našeho StB) a sovětského NKVD. V tomto období prošlo vězením několik tisíc Poláků, zejména členů Zemské armády a antikomunistické organizace WiN (Wolność i Niezawisłość – Svoboda a nezávislost). Mnozí z nich byli vyvezeni do koncentračních táborů v SSSR. Ke konci 40. let zde byly vykonávány rozsudky na nacistech odsouzených k trestu smrti v rámci tzv. prvního osvětimského procesu.\n\nV současné době se v budově nachází krakovská vazební věznice.\n\n"}
{"id": "311566", "url": "https://cs.wikipedia.org/wiki?curid=311566", "title": "Orchestrion", "text": "Orchestrion\n\nOrchestrion je mechanický automatický hudební nástroj (automatofon), který v sobě kombinuje několik způsobů vytváření zvuku – obsahuje řadu různých nástrojů podobně jako orchestr. Obvykle obsahuje dechové nástroje (podobně jako varhany) nebo strunné nástroje (podobně jako klavír) a nástroje bicí (buben, činely, triangl). Skříň orchestrionu byla většinou zdobena řezbami a různými dekorativními doplňky. První orchestrion vynalezl roku 1805 Johann Nepomuk Mälzel.\n\nPrvní plně mechanické orchestriony byly vyrobeny v polovině 19. století. Samotný název se ale používal již dříve pro některé kombinované hudební nástroje. Největší rozmach zažily orchestiony především v 19. a 20. století. České orchestriony mají bohatou tradici především ve 20. století, kdy byla výroba dokonce na světové úrovni. Kvůli lepší dokonalosti zvuku se následníky orchestrionů staly pianoly a gramofony. Dnes si můžete orchestriony prohlédnout zpravidla v expozicích či depozitářích muzeí.\n\n"}
{"id": "311578", "url": "https://cs.wikipedia.org/wiki?curid=311578", "title": "Loděnkovití", "text": "Loděnkovití\n\nLoděnky jsou mořští hlavonožci z čeledi loděnkovití (Nautilidae) označovaní jako živoucí fosílie. Ve dvou rodech \"Nautilus\" a \"Allonautilus\" čeleď nyní obsahuje posledních šest žijících druhů loděnek, kterým, podobně jako sépiím, zůstala část kostnaté schránky. Jsou tudíž nejprimitivnější zástupci celé třídy. Loděnkovití patří ke třídě hlavonožců, jíž jsou počáteční formou. První loděnky se objevily na konci kambria, asi před 500 miliony lety. Většina druhů loděnek již vyhynula.\n\nZajímavostí je, že loděnky mají kolem ústního otvoru až 90 krátkých ramen, což je u hlavonožců rekordní počet. Schránka vzniká vylučováním a bývá rozdělena na 33 až 36 přepážek, ze kterých část slouží jako hydrostatický orgán. Zbylé komůrky, které již nejsou obydleny, fungují jako tlakové komory. Ty umožňují hlavonožcům vertikální pohyb, neboť jsou plné plynu a tekutiny a spojeny sifonem (trubice spojující prvotní malou komůrku s komůrkou obývanou živočichem). Každá změna množství tekutiny jim umožňuje stoupat či klesat. Největší známá schránka má 253 mm. Další zajímavostí je, že se pohybují schránkou napřed, což činí jejich pohyb částečně chaotickým. Loděnky můžeme nalézt až půl kilometru pod hladinou moře. Za potravu jim slouží menší rybky a korýši.\n\nPřeživší druhy se vyskytují v Pacifiku a v určitých částech Indického oceánu, převážně v tropech a hlavně kolem útesů.\n\nFosílie loděnek se vyskytují v usazeninách jak u strmých břehů tak například na polích.\n\n"}
{"id": "311591", "url": "https://cs.wikipedia.org/wiki?curid=311591", "title": "Haute-Loire", "text": "Haute-Loire\n\nHaute-Loire je francouzský departement ležící v regionu Auvergne Rhône-Alpes. Haute-Loire znamená vrchní tok/pramen Loiry (i když pramen řeky je v sousední Ardèche).\n\nMěsta s více než 5 000 obyvatel (1999):\n\nHaute-Loire je jedním z 83 departementů vytvořených během Francouzské revoluce 4. března 1790 aplikací zákona z 22. prosince 1789.\n\n\n"}
{"id": "311595", "url": "https://cs.wikipedia.org/wiki?curid=311595", "title": "Na stanici polární", "text": "Na stanici polární\n\nNa stanici polární je v pořadí desáté studiové album skupiny Mňága a Žďorp, které vyšlo na začátku roku 2008\nve vydavatelství Monitor.\n\nAutobiografická deska, jejímž hlavním motivem je láska, vybočuje z řady nahrávek tematicky laděných „veselých písní o smrti“. Autor textů a frontman skupiny Petr Fiala tuto změnu komentuje slovy „Nemusím být věčně naštvaný, ale mohu se trochu usmívat“.\n\n\n\n\n"}
{"id": "311600", "url": "https://cs.wikipedia.org/wiki?curid=311600", "title": "Belgičané", "text": "Belgičané\n\nBelgičané je souhrnné označení pro obyvatele Belgie. Jde především o Vlámy, Valony a Němce, národy, jejichž jazyky (vlámská varianta nizozemštiny, valonská varianta francouzštiny a němčina) jsou úředními jazyky Belgie.\n\nNositelem Nobelovy ceny za fyziku je François Englert, za chemii Ilja Prigogine, za fyziologii Christian de Duve, Corneille Heymans, Jules Bordet a Albert Claude. Georges Lemaître nastolil slavnou hypotézu o vzniku vesmíru Velkým třeskem. Andreas Vesalius posunul poznání v oblasti anatomie, chemik Jean-Baptiste van Helmont založil studium plynů, Abraham Ortelius byl tvůrcem prvního atlasu, kartografii ovlivnil i matematik Gerhard Mercator, jeho Mercatorovo zobrazení se užívá dodnes. Leo Baekeland vynalezl bakelit a fotografický papír, Étienne Lenoir první úspěšný stacionární plynový spalovací motor, Zénobe Gramme první prakticky využitelný motor na stejnosměrný proud. Solvayův proces objevil chemik Ernest Solvay. Fyzik Joseph Plateau jako první představil iluzi pohybujícího se obrazu. Vynálezcem saxofonu byl Adolphe Sax. Významnými matematiky byli Eugène Charles Catalan, Jean Bourgain či Pierre Deligne. Robert Cailliau pomáhal vynalézt systém WWW.\n\nStředověká kronika Jeana Froissarta patří k nejvýznamnějším historiografickým dílům středověku. Henri Pirenne byl významným historikem-medievalistou. Humanista Justus Lipsius se pokoušel vytvořit křesťanskou verzi stoicismu. Do humanistického okruhu patřil i nakladatel a tiskař Christophe Plantin. Descartovo dílo rozvíjel filozof Arnold Geulincx. Průkopníkem užití statistických metod v sociologii byl Adolphe Quetelet, jinak též astronom. Victor D'Hondt je tvůrcem metody rozdílení volebních mandátů. Jako literární teoretik proslul Paul de Man. Paul Otlet byl průkopníkem informační vědy. Marxistickým teoretikem byl Ernest Mandel, Chantal Mouffeová je politoložkou poststrukturalistické a postmarxistické orientace.\n\nSpisovatel Maurice Maeterlinck získal Nobelovu cenu za literaturu. Charles de Coster obnovil slávu postavičky Enšpígla. Průkopníkem vlámštiny v druhdy převážně frankofonní Belgii byl Hendrik Conscience. Guido Gezelle psal západním vlámským dialektem. Hugo Claus proslul vlámsky psaným románem \"Smutek Belgie\". Francouzsky psali symbolistický básník Emile Verhaeren, Marguerite Yourcenar či Henri Michaux. Dnes třeba Jan Theuninck či Amélie Nothomb. Jedním z neslavnějším detektivkářů světa byl Georges Simenon, jenž stvořil postavu komisaře Maigreta. Velkou tradici má belgický komiks. Tvůrcem slavného Tintina byl Hergé, dalšími významnými komiksovými autory byli André Franquin (tvůrce \"Gastona\"), Morris (tvůrce \"Lucky Luka\") či Peyo (tvůrce \"Šmoulů\").\n\nZa Belgičana lze považovat barokního malíře Petera Paula Rubense, jistě pak jeho žáka Anthony van Dycka. Představitelem secese byl malíř Henry van de Velde, expresionismu James Ensor. Symbolistou byl litograf Félicien Rops. Představiteli surrealismu byli malíři René Magritte a Paul Delvaux. K tachismu a abstraktnímu expresionismu náležel Pierre Alechinsky. Victor Horta byl jedním z nejdůležitějších představitelů secese v architektuře.\n\nV klasické hudbě vynikl především renesanční skladatel Jacob Obrecht. Z interpretů houslisté Eugène Ysaÿe a Henri Vieuxtemps. Francouzský šanson obohatil Jacques Brel. V pop-music 20. století se mezinárodního věhlasu dočkal francouzsky zpívající Salvatore Adamo. Belgičané se začali poměrně hodně prosazovat v globálním popu v nedávné době. Celosvětové hity měli raper s rwandskými kořeny Stromae (zejm. \"Alors en dance\"), Kate Ryan, Lara Fabian či Gotye. Ve skupině Transglobal Underground se proslavila zpěvačka Natacha Atlas.\n\nNejslavnějším belgickými filmovými tvůrci jsou bratři Dardennové, již prosluli sociálními dramaty. Režisérka Chantal Akermanová byla představitelkou feministického avantgardního filmu. Jean-Claude van Damme se stal hvězdou akčních snímků.\n\nHenri La Fontaine, Auguste Marie François Beernaert a Dominique Pire získali Nobelovu cenu za mír. Symbolem charity a sebeobětování je v Belgii Damien de Veuster. Jacques Rogge byl předsedou Mezinárodního olympijského výboru. Paul-Henri Spaak byl prvním předsedou Evropského parlamentu, prvním předsedou Valného shromáždění OSN a druhým generálním tajemníkem NATO. Dirk Frimout byl prvním belgickým kosmonautem. Adrien de Gerlache se proslavil jako polárník, jako vojevůdce za Třicetileté války Jan Tserclaes Tilly. Z náboženských osobností vynikli jezuitský misionář v Číně Ferdinand Verbiest či představitelka západního buddhismu Alexandra David-Néelová.\n\nTenistky Kim Clijstersová a Justine Heninová byly světovými jedničkami. Eddy Merckx byl legendárním cyklistou, stejně jako jeho velký soupeř Freddy Maertens. Legendou motorového sportu, zejména závodu 24 hodin Le Mans, je Jacky Ickx. Šest zlatých olympijských medailí vybojoval lukostřelec Hubert Van Innis.\n\nZřejmě nejznámějším fiktivním Belgičanem je Hercule Poirot, detektiv britské spisovatelky Agathy Christie. Dalším pak komiksový reportér Tintin kreslíře Hergého.\n\n"}
{"id": "311602", "url": "https://cs.wikipedia.org/wiki?curid=311602", "title": "Tommaso Lequio di Assaba", "text": "Tommaso Lequio di Assaba\n\nTommaso Lequio di Assaba (21. prosince 1893 – 17. prosince 1965) byl italský jezdec na koni, který soutěžil v jezdectví na olympijských hrách 1920, 1924 a 1928. Získal tři medaile, zlatou, stříbrnou a bronzovou.\n"}
{"id": "311605", "url": "https://cs.wikipedia.org/wiki?curid=311605", "title": "Petr Fiala (hudebník)", "text": "Petr Fiala (hudebník)\n\nPetr Fiala (* 20. března 1964, Hranice) je český kytarista, zpěvák, textař, spisovatel a frontman valašskomeziříčské skupiny Mňága a Žďorp.\n\nV roce 1983 stál u zrodu skupiny Mňága a Ždorp (tehdy \"Slepé střevo\"), psal texty a organizoval zvukové zkoušky, které probíhaly u Fialů na zahradě. Pro své depresivní nálady a neschopnosti přizpůsobit se tehdejším zvyklostem pobýval počátkem roku 1987 v psychiatrické léčebně v Kroměříži, kde potkal zpěváka a textaře Jindru Spilku a kde napsal řadu nyní velmi oblíbených skladeb (např. „17B“). Mimo Mňágy měl také sólový projekt \"Jonáš Hvězda\" - pod tímto pseudonymem vystupoval na různých festivalech, v roce 1989 i v Praze, zpíval a recitoval vlastní písničky a básně. O dva roky později vyšla debutová a zároveň nejdůležitější deska Mňágy \"Made in Valmez\". Svého textařského a skladatelského nadání využil při napsání své první knihy \"Z nejhoršího jsme uvnitř (1993)\" a sólových alb \"Nečum a tleskej!\" (1994) a \"Je čas\" (2005). Dne 18. září 2002 vystoupil s Mňágou v Londýně, na koncertě se objevili především čeští a slovenští obyvatelé anglické metropole. 26. listopadu 2005 se přímo na pódiu karlovarského klubu Rotes Berlin oženil se zpěvačkou Zuzanou Svobodovou. V letech 2001 až 2011 moderoval v ČT hudební pořad \"Ladí neladí\". V roce 2015 napsal knihu s názvem Petr píše :-). Nyní koncertuje se skupinou Mňága a Žďorp a vede své vlastní vydavatelství Surikata Records. Se svou kapelou Mňága a Žďorp vydal dohromady 14 alb. Je podruhé rozvedený, má 5 dětí a žije ve městě Zubří v Beskydech.\n\nse skupinou Mňága a Žďorp\n\nsólová alba\n\nse skupinou Slepé střevo\n\n"}
{"id": "311606", "url": "https://cs.wikipedia.org/wiki?curid=311606", "title": "Petra Kvitová", "text": "Petra Kvitová\n\nPetra Kvitová (* 8. března 1990 Bílovec) je česká tenistka, která do profesionálního tenisu vstoupila v roce 2006. Na okruhu WTA vyhrála ve dvouhře žen. V rámci okruhu ITF zvítězila na sedmi singlových událostech.\n\nNa nejvyšší grandslamové úrovni získala dva tituly. Ve svém premiérovém finále ve Wimbledonu 2011 zdolala Rusku Marii Šarapovovou. Stala se tak vůbec první tenistkou narozenou v 90. letech, která vyhrála turnaj „velké čtyřky“. Ve druhém finálovém boji na travnatém Wimbledonu 2014 hladce přehrála Kanaďanku Eugenii Bouchardovou a po Martině Navrátilové vybojovala, jako druhá žena narozená na české půdě, více než jednu mísu Venus Rosewater určenou pro šampiónky z All England Clubu.\n\nV roce 2011 zvítězila na Turnaji mistryň a Ženská tenisová asociace ji na konci sezóny vyhlásila hráčkou roku, Mezinárodní tenisová federace pak mistryní světa ve dvouhře. V roce 2007 debutovala v českém fedcupovém týmu, s nímž získala vítězný pohár pro rok 2011. Stala se hlavní oporou družstva, když vyhrála všech šest dvouher. Následně vybojovala dalších pět trofejí, čímž spolusdílí třetí místo historických statistik soutěže. S Tomášem Berdychem triumfovala na Hopmanově poháru 2012. Na XXXI. letních olympijských hrách v Riu de Janeiru získala bronzovou medaili v ženské dvouhře. Čuchajským titulem z WTA Elite Trophy 2016 se stala vůbec první tenistkou na okruhu, která ovládla oba závěrečné turnaje sezóny vždy při své premiérové účasti.\nNa žebříčku WTA byla nejvýše klasifikována dne 31. října 2011 na 2. místě ve dvouhře a v únoru 2011 na 196. místě ve čtyřhře. Od poloviny prosince 2016 ji trenérsky vede bývalý tenista Jiří Vaněk. Kondičním koučem je bývalý triatlonista David Vydra.\n\nV sezóně 2010 ji Ženská tenisová asociace vyhlásila nováčkem roku. Následující sezónu získala čtyři individuální ceny, včetně nejlepší hráčky roku. V letech 2011 a 2014 zvítězila v anketě Sportovec roku České republiky, ocenění pro kolektiv roku navíc vždy získal i fedcupový tým, jehož byla členkou.\n\nDo šestnácti let startovala za TJ Fulnek, kde ji vedl otec Jiří Kvita, poté se stal jejím mateřským tenisovým klubem TK Agrofert Prostějov, s nímž opakovaně vyhrála mistrovství republiky smíšených družstev, a jehož je od 4. července 2011 doživotní čestnou členkou.\n\nV sezóně zvítězila ve dvouhře i ve čtyřhře na Pardubické juniorce. Na ženském okruhu ITF odehrála svůj první zápas a\nv anketě Zlatý kanár pak zvítězila v kategorii „talent roku“.\nV sezóně se poprvé dostala do hlavní soutěže turnaje WTA Tour, a to na stockholmském Nordea Nordic Light Open, kde podlehla v úvodním kole polské kvalifikantce Martě Domachowské ve třech setech.\n\nNa turnaji Open Gaz de France porazila třicátou hráčku světa Anabel Medinaovou Garriguesovou, čímž zaznamenala debutovou výhru nad tenistkou z první padesátky světového žebříčku. Na turnaji v Memphisu narazila jako kvalifikantka na bývalou světovou jedničku Venus Williamsovou, kterou zdolala a poprvé tak dokázala přehrát hráčku první světové desítky, a to v době, kdy byla na 143. místě žebříčku WTA.\n\nNa dalších událostech okruhu byla vyřazena v úvodních kolech, konkrétně na Sony Ericsson Open, ECM Prague Open a ve druhém kole turnaje ve Štrasburku.\n\nPremiérovým grandslamem, kterého se zúčastnila, byl French Open. V úvodním dějství postoupila přes Akiko Morigamiovou, ve druhém zdolala Samanthu Stosurovou a ve třetím pak Maďarku Ágnes Szávayovou. V osmifinále nestačila na Estonku Kaiu Kanepiovou, jíž podlehla ve třech setech. V období mezi dvěma zbylými grandslamy této sezóny ve Wimbledonu a na US Open, v nichž prohrála zápasy úvodního kola, dokázala postoupit do svého prvního čtvrtfinále, ve kterém na budapešťském turnaji podlehla Andreje Klepačové. Do druhých kol prošla na událostech East West Bank Classic a Rogers Cupu.\n\nPo prohraném čtvrtfinále s Anou Ivanovićovou, které si z pozice kvalifikantky zahrála v Curychu, poprvé v kariéře pronikla na žebříčku WTA mezi nejlepších padesát singlistek světa. Ve druhém kole skončila na turnaji Generali Ladies Linz, když nestačila na Francouzku Marion Bartoliovou.\n\nNa okruhu ITF triumfovala na události v Monzónu, kde ve finále porazila Yaninu Wickmayerovou. V baráži o Světovou skupinu Fed Cupu si připsala výhru nad Izraelkou Šachar Pe'erovou.\n\nPočátkem sezóny podlehla na turnaji Brisbane International v prvním kole Srbce Aně Ivanovićové. Na turnaji v Hobartu postupně zdolala Australanku Sally Peersovou bez ztráty gamu, Ukrajinku Aljonu Bondarenkovou, Rusku Anastasii Pavljučenkovovou ve třech setech, Francouzku Virginii Razzanovou a postoupila do svého prvního finále na túře WTA. V něm porazila Češku Ivetu Benešovou a vyhrála svůj první turnaj na okruhu WTA Tour. Na Australian Open hladce prohrála již v úvodním kole s třináctou nasazenou Běloruskou Viktorií Azarenkovou.\n\nNa Open GDF Suez v Paříži a na Barclays Dubai Tennis Championships pokaždé vypadla již v prvním kole s kvalifikantkami. V březnu na turnaji v Indian Wells postupně ve dvousetových duelech porazila Francouzku Pauline Parmentierovou a Češku Ivetu Benešovou a postoupila do třetího kola, kde prohrála s pozdější vítězkou a šestou hráčkou světa Ruskou Věrou Zvonarevovou. Na turnajích Sony Ericsson Open v Miami, Barcelona Ladies Open a Estoril Open prohrála již v prvním kole. Na turnaji Mutua Madrileña Madrid Open prohrála ve druhém kole s Italkou Francescou Schiavoneovou. Kvůli zranění kotníku se odhlásila z French Open.\n\nVe Wimbledonu v prvním kole nestačila na Rusku Marii Kirilenkovou. Na Swedish Open podlehla v druhém kole s pozdější finalistkou a devátou hráčkou světa Dánkou Carolinou Wozniackou. Na ECM Prague Open a Banka Koper Slovenia Open vypadla ve druhém kole.\n\nNa US Open zdolala Rusku Alisu Klejbanovovou a Italku Tathianu Garbinovou. Ve třetím kole porazila po úspěšně odvrácených mečbolech ve třetím setu tehdejší světovou jedničku Rusku Dinaru Safinovou a postoupila do čtvrtého kola, v němž nepřešla přes Belgičanku Yaninu Wickmayerovou.\n\nNa turnaji v Linci postupně zdolala Němku Andreu Petkovicovou, Češku Ivetu Benešovou, Španělku Carlu Suárezovou Navarrovou, Polku Agnieszku Radwańskou a postoupila až do finále, kde nestačila na Belgičanku Yaninu Wickmayerovou.\n\nSezónu začala kvalifikací na turnaj v Hobartu, kde však prohrála v posledním kole, i když zde minulý rok slavila titul. Na prvním grandslamu sezóny 2010 Australian Open postoupila do druhého kola, v němž uhrála tři gamy na pozdější vítězku Serenu Williamsovou.\n\nNa turnaji v Memphisu se probojovala až do semifinále, kde vypadla se šampionkou turnaje Marií Šarapovovou. V březnu na turnaji v Indian Wells prohrála ve druhém kole s Flavií Pennettaovou a poté taktéž v druhém dějství na turnaji v Miami nestačila na Kim Clijstersovou, když získala jen dvě hry.\n\nNa French Open dohrála hned v prvním kole.\n\nVe Wimbledonu postupně zdolala Rumunku Soranu Cîrsteaovou, Číňanku Čeng Ťie, čtrnáctou nasazenou Bělorusku Viktorii Azarenkovou, čtvrtou hráčku světa Dánku Carolinu Wozniackou, Estonku Kaiu Kanepiovou až 8–6 v rozhodující sadě po odvrácení pěti mečbolů. Poprvé v kariéře tak postoupila do semifinále grandslamu. V semifinále však nestačila na světovou jedničku a pozdější vítězku Serenu Williamsovou. Po turnaji postoupila o 33 míst výše na žebříčku WTA, tedy na 29 místo.\n\nPo Wimbledonu následoval výkonnostní pokles a na pěti po sobě jdoucích turnajích prohrála již v prvním kole. Sérii proher přerušila až na US Open, kde si poradila s Češkou Lucií Hradeckou a postoupila až do třetího kola, kde opět nestačila na pozdější vítězku Kim Clijstersovou po obdržení „kanára“. V říjnu se na turnaji v Pekingu probojovala do čtvrtého kola, v němž podlehla Dánce Carolině Wozniacké. Sezónu zakončila na 34. místě žebříčku WTA, jako nejlepší Češka.\n\nNa prvním turnaji sezóny v australském Brisbane získala Kvitová svůj druhý titul v kariéře, když ve finále přehrála Němku Andreu Petkovicovou, což ji poprvé posunulo mezi třicet nejlepších tenistek.\n\nNa Australian Open porazila ve třetím kole šestou hráčku světa Australanku Samanthu Stosurovou a probojovala se až do čtvrtfinále, kde podlehla druhé hráčce světa Rusce Věře Zvonarevové. Po tomto úspěchu se posunula mezi prvních dvacet tenistek světa na 18. místo.\n\nO dva týdny později, v únoru, vyhrála první turnaj kategorie Premier, a to Open GDF Suez v Paříži. Finálovou soupeřkou byla aktuální šampiónka z Australian Open Kim Clijstersová, jež se navzdory tomuto prohranému finále vrátila téměř po osmi letech na pozici světové jedničky. Kvitová se následně posunula na své dosavadní maximum, když se stala čtrnáctkou hráčkou světa (14. února 2011).\n\nVýkonnostní útlum přišel na třech dalších turnajích, kde nevyhrála ani zápas, a to na turnajích WTA v Dubaji a Indian Wells a na turnaji ITF v Nassau na Bahamách. Výhry se dočkala až na turnaji v Miami. Následující zápas však opět prohrála.\n\nTřetí titul sezóny a druhý titul v kategorii Premier si připsala na turnaji v Madridu, kde postupně přehrála světovou trojku Zvonarevovou, šestku Li Na a ve finále pak pětku Viktorii Azarenkovou, čímž se posunula na 10. příčku světového žebříčku. Stala se tak první Češkou v Top 10 od roku 2007, kdy v první desítce figurovala Nicole Vaidišová.\n\nNásledující květnový týden hrála ve finále turnaje série ITF Sparta Prague Open, kde překvapivě podlehla Slovence Rybárikové po dvousetovém průběhu. Poté, co Jelena Jankovićová neobhájila své body na římském mezinárodním mistrovství Itálie, ji Kvitová v žebříčku přeskočila na 9. místo.\n\nNa grandslamovém turnaji French Open prošla Kvitová až do 4. kola, kde se utkala s pozdější vítězkou Li Na. Zápas zahájila dobře, ale Číňanka dokázala utkání otočit ve svůj prospěch. V následujícím týdnu se Kvitová dostala na 8. místo žebříčku WTA.\n\nNa červnovém turnaji v Eastbourne kategorie Premier došla až do finále, v němž podlehla Francouzce Marion Bartoliové ve třech setech.\n\nNa nejslavnějším turnaji světa ve Wimbledonu postoupila až do finále, ve kterém dokázala zvítězit nad Ruskou Marií Šarapovovou a připsala si tak svůj první grandslamový titul.. Touto výhrou se také automaticky stala čestnou členkou All England Lawn Tennis and Croquet Clubu.\nNa letních turnajích na amerických betonových kurtech v Torontu a Cincinnati prohrála vždy v osmifinále s Němkou Andreou Petkovicovou. Na US Open skončila jako první aktuální wimbledonská vítězka v historii již v úvodním kole, a to prohrou s Rumunkou Alexandrou Dulgheruovou.\nNa přelomu září a října se dostala do semifinále tokijského turnaje, v němž podlehla Rusce Věře Zvonarevové. Tento výsledek jí přesto zajistil účast na Turnaji mistryň v Istanbulu a dosud nejlepší pozici na světovém žebříčku, čímž bylo v té chvíli 5. místo.\nNa turnaji China Open v Pekingu byla překvapivě vyřazena ve druhém kole Švédkou Sofií Arvidssonovou. Následující týden se přesto opět posunula na 4. příčku světového pořadí. V polovině října si připsala pátý titul sezóny ve dvouhře, když triumfovala na lineckém turnaji po finálové výhře nad Dominikou Cibulkovou.\n\nSinglovou sezónu zakončila říjnovým Turnajem mistryň v tureckém Istanbulu pro osm nejlepších tenistek světa z pozice 3. nasazené. V celém jeho průběhu neztratila žádný zápas a ve finále zvítězila nad Viktorií Azarenkovou z Běloruska. Titul ji vynesl až na 2. místo světového žebříčku, s minimální ztrátou na tehdejší jedničku Caroline Wozniackou.\n\nPrvní listopadový víkend vyhrála spolu s českým týmem Fed Cup 2011. V sobotní dvouhře porazila Marii Kirilenkovou a v neděli pak po napínavém utkání také Světlanu Kuzněcovovou, i když ve třetím setu již prohrávala 0-3. Následně však vyhrála šest her v řadě a zápas dovedla do vítězného konce.\n\nVe všech 21 zápasech sezóny hraných v hale do 20. prosince 2011, včetně šesti fedcupových zápasů, byla Kvitová vítězná. Až v posledním utkání roku, ve finále české extraligy smíšených družstev mezi Agrofertem Prostějov a I. ČLTK Praha, podlehla Lucii Hradecké po téměř tříhodinovém boji, když dva ze tří setů rozhodly až tiebreaky. Za sezónu 2011 si připsala největší finanční hotovost ze všech tenistek okruhu WTA, konkrétně 5 145 943 dolarů. To je částka, kterou k roku 2011 v jedné sezóně nevydělal žádný jiný český tenista.\n\nNa počátku sezóny byla často zmiňována jako možná příští světová jednička ve dvouhře. Na to reagovala slovy, že dosažení této pozice „by bylo pěkné“, ale její prioritou je zlepšování hry. Místo získávání bodů do žebříčku a obhajování titulu z Brisbane se na přelomu roku rozhodla startovat v Hopmanově poháru po boku světové sedmičky Tomáše Berdycha. V soutěži vyhrála všechny dvouhry, když postupně porazila Cvetanu Pironkovovou, Bethanie Mattekovou-Sandsovou, světovou jedničku Caroline Wozniackou a ve finále Marion Bartoliovou. Z pozice prvního nasazeného týmu Česká republika 24. ročník vyhrála bez ztráty jediného mezistátního zápasu. Vítězství pro ni znamenalo pátý titul v řadě, z toho třetí v týmové soutěži.\n\nNa přelomu nového roku se objevily zprávy, že by Kvitová mohla s Berdychem vytvořit pár pro smíšenou čtyřhru na Letních olympijských hrách 2012. Později bylo oznámeno, že se jejím partnerem v této soutěži stane Radek Štěpánek. Mix byl do programu zařazen poprvé od roku 1924.\n\nNa prvních dvou turnajích WTA měla šanci se stát světovou jedničkou. V Sydney oplatila ve třech setech Dulgheruové porážku z US Open a ve dvou setech přešla přes Hantuchovou, ale prohrála se čtvrtou nasazenou Li Na a obhájkyní titulu, i když vedla 1:0 na sety a 3-1 ve druhém.\n\nDruhého semifinále dosáhla na melbournském grandslamu Australian Open, kam odjela jako druhá nasazená tenistka. V prvním kole smetla Věru Duševinovou, ve druhém udolala Carlu Suárezovou Navarrovou, ve třetím kole ji za stavu 6-0 a 1-0 vzdala Ruska Maria Kirilenková, v osmifinále přehrála bývalou světovou jedničku Anu Ivanovićovou a ve čtvrtfinále Saru Erraniovou ve dvou setech. Prohrou Dánky Wozniacké ve čtvrtfinále se uvolnil světový tenisový trůn, na který se v novém vydání měla dostat Kvitová, Šarapovová či Azarenková, když všechny postoupily do semifinále. V něm Kvitová podlehla s turnajovou i světovou čtyřkou Šarapovovou, která však byla nad její síly po třísetovém průběhu. S mírným náskokem si udržela druhé místo žebříčku právě před svojí přemožitelkou.\n\nVe čtvrtfinále Světové skupiny Fed Cupu hraném v Porsche-Areně ve Stuttgartu proti vyhrála obě třísetové dvouhry s Görgesovou i Lisickou a přispěla k postupu přes Německem do dubnového semifinále. Neobhajováním titulu z Paříže však klesla na třetí místo žebříčku WTA.\n\nKvůli zranění achillovky se odhlásila z turnaje kategorie 5 Qatar Total Open 2012 a kvůli angíně pak i z Dubaje.\n\nÚčastnila se tak až velkých amerických turnajů kategorie Premier Mandatory. V Indian Wells oplatila loňskou porážku Záhlavové Strýcové, ale vypadla ve třetím kole s Američankou Christine McHaleovou. Pořadatelé udělili jí a tehdejší světové jedničce Viktorii Azarenkové divokou kartu do ženské čtyřhry. V prvním kole porazily pár Grandinová a Uhlířová, ale kvůli viróze, která skolila nejen Kvitovou, musely před zápasem s Erraniovou a Vinciovou odstoupit. Poté nestačila ve druhé fázi Miami Masters na bývalou světovou jedničku Venus Williamsovou, figurující na 134. místě, když dostala ve třetím setu „kanára“.\n\nPo téměř měsíční pauze vyplněné kondičním cvičením v Turecku se vrátila do ostravské ČEZ Arény, kde udržela halovou neporazitelnost, když ve fedcupovém semifinále zdolala Francescu Schiavoneovou a Saru Erraniovou. Český tým se tak přes Itálii probojoval podruhé za sebou do finále soutěže.\n\nPoté se vrátila do stuttgartské haly na první antukový turnaj sezóny a jediný hraný v hale. Přešla přes Francesu Schiavoneovou a domácí Angelique Kerberovou, aby v semifinále podruhé za sebou skončila na raketě pozdější vítězky turnaje Marie Šarapovové. Na netradiční madridskou modrou antuku vstupovala jako obhájkyně titulu, ale již ve druhém kole ji vyřadila kvalifikantka a krajanka Lucie Hradecká, která došla až do semifinále. Tento výsledek znamenal pokles na čtvrté místo žebříčku WTA. Na římském Internazionali BNL d'Italia pak po dvou vydřených výhrách mezi posledními osmi odešla poražena od Angelique Kerberové, se kterou sehrála třísetový zápas, přestože byla limitována natažením břišního svalu.\n\nNa pařížském grandslamu French Open hrála z pozice nasazené čtyřky. Na cestě do semifinále postupně porazila Ashleigh Bartyovou, Urszulu Radwańskou, Ninu Bratčikovovou, Varvaru Lepčenkovou a Jaroslavu Švedovovou. V boji o postup do finále nestačila potřetí v sezóně na turnajovou dvojku Marii Šarapovovou, které podlehla ve dvou setech. Jednalo se o jejich třetí souboj z posledních čtyř grandslamů.\n\nSezónu na trávě zahájila vyřazením v prvním kole eastbournského AEGON International, kde jako loňská finalistka skončila na raketě ruské hráčky Jekatěriny Makarovové.\n\nDo Wimbledonu nastoupila jako čtvrtá nasazená a obhájkyně prvenství. V prvním třech kolech neztratila jediný set a po výhrách nad Amanmuradovovou, Baltachovou a Lepčenkovou postoupila do osmifinále. V něm potřetí v sezóně porazila Italku Schiavoneovou, a probojovala se do třetího wimbledonské čtvrtfinále za sebou. V něm ale nestačila na dobře servírující šestou nasazenou Američanku Serenu Williamsovou, která celý turnaj vyhrála, když v závěru druhého setu Češka nevyužila setbol. Kvitová tak ze čtvrtého místa žebříčku WTA spadla na šesté, před Němku Kerberovou.\n\nPo Wimbledonu následovala téměř třítýdenní pauza, během které se připravovala na další z vrcholů sezony, olympijský turnaj v Londýně. Do něj vstupovala z pozice šesté nasazené hráčky. V úvodním kole porazila Ukrajinku Katerynu Bondarenkovou ve třech setech. V dalším kole narazila na Číňanku Pcheng Šuaj, kterou zdolala také ve třech setech. Před zápasem, který ji čekal s Italkou Flavií Pennetaovou, si Kvitová stěžovala na natažený břišní sval. Kvůli němu zrušila svoji původně nahlášenou účast ve smíšené čtyřhře s Radkem Štěpánkem. Nad Pennettaovou však v osmifinále vyhrála a postoupila do čtvrtfinále, kde podlehla Rusce Marii Kirilenkové ve dvou setech.\n\nPrvní titul sezóny a celkově osmý na okruhu WTA získala na amerických betonech série US Open, když zvítězila na montréalském Canada Masters. V prvním kole otočila zápas s Xeniji Pervekovou. Přestože soupeřka ve druhém setu podávala na postup, Češka druhý set vyhrála ve zkrácené hře a ve třetím setu nadělila soupeřce „kanára“. V osmifinále poprvé v sezóně porazila hráčku elitní desítky, když deklasovala Marion Bartoliovou po ztrátě pouhých dvou gamů. V semifinále na její raketě zůstala bývalá světová jednička Dánka Caroline Wozniacká a ve finále přehrála čínskou turnajovou desítku Li Na ve třech setech, když rozhodující podání soupeřce sebrala za stavu 3–2 na gamy ve třetí sadě. Boj o titul pro ni představoval první finálový zápas hraný na americkém kontinentu. Do semifinále se po výhrách nad Barthelovou 7-5 ve třetím setu, Pchengovou a Pavlujčenkovovou ve dvou setech dostala také v Cincinnati, kde prohrála s Němkou Kerberovou. Další týden přidala titul z turnaje v New Havenu, když postupně porazila Gibbsovou, čerstvou hráčku světové dvacítky a svojí krajanku Lucii Šafářovou a v semifinále Erraniovou, aby ve finále oplatila olympijskou porážku Kirilenkové, když v prvním setu odvrátila setboly a tiebreak vyhrála poměrem 11:9 a ve druhém dějství otočila nepříznivý stav her 2-5. Díky těmto výsledkům poprvé vyhrála letní US Open Series a posunula se zpět na páté místo žebříčku WTA.\n\nNa US Open 2012, kde startovala jako pátá nasazená hráčka, porazila v prvním kole Slovinku Polonu Hercogovou ve dvou setech, přičemž první vyhrála až v tiebreaku. Ve druhém a ve třetím kole porazila shodně 2:0 na sety francouzské tenistky. Nejprve Alizé Cornetovou a následně Pauline Parmantierovou. Třetí Francouzka, Marion Bartoliová, která na ni čekala v osmifinále, byla již nad její síly. Z utkání odešla poražena ve třech setech, přičemž v rozhodujícím setu obdržela „kanára“. Po dohrání přiznala, že se proti Bartoliové cítila na kurtu naprosto bezradně.\n\nV podzimní asijské části sezóny nastupovala z pozice čtvrté nasazené do tokijského Toray Pan Pacific Open, ale v prvním zápase podlehla Chorvatce Petře Martićové. Čtvrtá nasazená byla také v pekingském China Open, kde v prvním kole porazila Slovenku Hantuchovou, ale poté ji přehrála Carla Suárezová Navarrová.\nPodruhé za sebou se kvalifikovala na závěrečný Turnaj mistryň, kam přijížděla jako obhájkyně titulu a světová šestka. Byla nalosována do skupiny s Marií Šarapovovou,Agnieszkou Radwańskou a Sarou Erraniovou, ale po první porážce od Agnieszky Radwańské však z turnaje odstoupila pro zánět nosohltanu.. Odhlášení komentovala slovy: \"„Je mi to líto, ale po konzultaci s lékaři jsme se rozhodli, že nebudu dál hrát … Jsem bojovnice a vždycky jsem chtěla hrát, ale opravdu se necítím dobře. Proto i s ohledem na nadcházející finále Fed Cupu letím domů.“\" Odstoupení znamenalo pokles na 8. příčku světové klasifikace.\n\nV pondělí 29. října pak odehrála v pražské O areně] exhibici s Marií Šarapovovou. Místo plánovaných dvou setů nastoupila k jedinému, který prohrála 1-6 a ve druhém ji nahradila Lucie Šafářová. Na stejném místě se o víkendu odehrálo finále světové skupiny Fed Cupu proti Srbsku. První zápas proti Jeleně Jankovićové vyhrála, v zápase týmových jedniček však nestačila na Ivanovićovou. Český výběr kapitána Petra Pály ale i tak obhájil vítězství pro výhře 3-1.\n\nSezónu zakončila těsně na 8. místě žebříčku WTA, 10 bodů za Li Na a 15 bodů za Erraniovou, celkově se ztrátou 5510 bodů na světovou jedničku Viktorii Azarenkovou.\n\nNa úvodní turnajích v Brisbane a v Sydney dohrála v prvním, respektive druhém kole. Australské trápení vyvrcholilo na prvním grandslamu sezóny, Australian Open, kde skončila už ve druhém kole na raketě osmnáctileté Britky Laury Robsonové po těsném výsledku gamů rozhodující sady 9–11, přestože byla dva míčky od vítězství..\n\nV Evropě na turnaji Open GDF Suez hraném v hale skončila ve čtvrtfinále ve dvouhře a prvním kole ve čtyřhře.\n\nPo 1. kole Světové skupiny Fed Cupu se zúčastnila Qatar Ladies Open v Dauhá, kde ve čtvrtfinále poprvé v kariéře sebrala set Sereně Williamsové. Dobře rozehrané utkání ztratila poměrem 5–7 ve třetí sadě, přestože v ní vedla již 4–1. Američanka se výhrou stala nejstarší světovou jedničkou v historii WTA.\n\nPorážku si vynahradila na dalším turnaji Dubai Tennis Championships ve Spojených arabských emirátech, kde postupně porazila Hantuchovou, Ivanovićovou, obhájkyni titulu Radwańskou,Wozniackou a ve finále Erraniovou. Získala tak desátý titul na okruhu WTA a první v roce 2013 .\n\nNa Indian Wells Masters došla jako pátá nasazená do čtvrtfinále, čímž si vylepšila místní maximum. V něm však neudržela vedení 6–4 a 4-2 proti Marii Kirilenkové a Rusce podlehla. Ve čtyřhře prohrála s Wickmayerovou zápas prvního kola proti Čanové a Husárové. Na druhém turnaji kategorie Premier Mandatory Sony Open Tennis hraném v Miami prohrála ve druhém zápase po třech setech s Belgičankou Kirsten Flipkensovou, která ji nadělila v prvním setu „kanára“.\n\nNa evropském kontinentu startovala jako turnajová jednička na premiérovém ročníku polského BNP Paribas Katowice Open hraném na antuce v hale, kde pronikla bez ztráty setu do finále, prvního na antuce po dvou letech. V něm podlehla druhé nasazené Italce Vinciové a prohrála tak poprvé ve finále od turnaje v Eastbourne v roce 2011.\n\nNa další antukové události v hale, stuttgartském Porsche Tennis Grand Prix, ji ve čtvrtfinále vyřadila světová pětka Li Na. Na události Mutua Madrid Open z kategorie Premier Mandatory došla do druhého kola, v němž skončila na raketě Daniely Hantuchové ve třech setech. Další týden startovala na turnaji v Římě Ve třetím kole ale nestačila Australanku Stosurovou po třísetovém průběhu.\n\nNa pařížský grandslam French Open přijížděla v roli sedmé nasazené a obhajovala semifinálovou účast. Ve třetí fázi však skončila na raketě stejně staré Američanky Jamie Hamptonové.\n\nTravnatou sezónu jako už tradičně zahájila na AEGON International v Eastbourne. Jako turnajová čtyřka ve druhém kole prohrála se svojí kamarádkou a občasnou partnerkou do čtyřhry Wickmayerovou, přestože se ve třetím setu ujala vedení 4–2 a 30:0 při svém podání. Právě s Belgičankou obdržely divokou kartu do ženské čtyřhry. V prvním zápase je vyřadila nenasazená dvojice Sie Su-wej a Mirjana Lučićová Baroniová ve dvou setech.\n\nDo nejslavnějšího turnaje světa ve Wimbledonu vstupovala jako osmá nasazená. Po vypadnutí velkých favoritek vzrostly šance na titul, ale vypadla ve čtvrtfinále po třísetovém průběhu s belgickou tenistkou Kirsten Flipkensovou.\n\nV roli obhájkyně titulu hrála na srpnovém Canada Masters, kde ji ve čtvrtfinále vyřadila nenasazená Rumunka Sorana Cîrsteaová. Ztráta bodů znamenala pád na 9. příčku světové klasifikace. Jako třetí nasazená se druhý rok za sebou probojovala do finále New Haven Open at Yale, v němž však hladce podlehla další rumunské hráčce Simoně Halepové. Bodová ztráta po neobhájení titulu způsobila pád na 10. místo. Na grandslamovém US Open pak ve třetím kole vypadla po hladkém průběhu s 81. tenistkou klasifikace Alison Riskeovou, když si v utkání nevytvořila žádnou breakovou příležitost. Během turnaje trpěla vysokými horečkami. Po grandslamu vypadla poprvé od května 2011, kdy zvítězila v Madridu, z první desítky hráček, když jí patřilo 11. místo.\n\nPremiérový tokijský titul z Toray Pan Pacific Open a druhý v kategorii Premier 5 získala na konci září. Po semifinálové výhře nad bývalou světovou jedničkou Venus Williamsovou, si v boji o titul poradila s Němkou Angelique Kerberovou. Bodový zisk znamenal návrat do první světové desítky na 7. místo. V navazujícím pekingském China Open se po vítězství nad čtvrtou nasazenou Li Na probojovala do semifinále, kde byla nad její síly Srbka Jelena Jankovićová. Vzhledem k poraněným zádům a únavě se odhlásila z lineckého turnaje. V probíhající sezóně tak nastoupila již do třiceti šesti třísetových duelů, čímž vyrovnala rekord od roku 2000, patřící Patty Schnyderové ze sezóny 2005. Kvitová jich dovedla do vítězného konce dvacet čtyři, což znamenalo nový rekordní počet třísetových výher na ženském okruhu během jediného roku. Tento rekord do konce sezóny rozšířila během istanbulského turnaje o jednu třísetovou výhru na 25 vítězství.\n\nNa závěrečný Turnaj mistryň hraný v Istanbulu přijížděla jako šestá hráčka světa. V základní skupině nejprve přehrála Agnieszku Radwańskou, poté podlehla Sereně Williamsové a třísetová výhra nad Angelique Kerberovou jí zajistila postup do semifinále. V něm podlehla Li Na po dvousetovém průběhu. Sezónu zakončila poprvé na 6. místě.\n\nSezónu podruhé v kariéře rozehrála jako reprezentantka českého týmu na Hopmanově poháru, kde po jejím boku nastoupil její přítel Radek Štěpánek. Přestože vyhrála všechny tři dvouhry nad Cornetovou, Medinaovou Garriguesovou a Stephensovou, družstvo skončilo na nepostupovém 2. místě základní skupiny.\n\nPrvní událostí v rámci WTA Tour se stal lednový Apia International Sydney, kde jako turnajová dvojka prošla přes Lucii Šafářovou do semifinále. V něm nestačila na 107. hráčku klasifikace a kvalifikantku Cvetanu Pironkovovou. V roli šesté nasazené skončil pro ni Australian Open v prvním kole poté, co překvapivě vypadla s 88. tenistkou žebříčku Luksiku Kumkhumovou z Thajska. Z plánovaného pařížského Open GDF Suez se odhlásila pro respirační onemocnění a nestihla tak ani první kolo Světové skupiny Fed Cupu proti Španělsku.\n\nV polovině února zavítala na Qatar Total Open, kde jako třetí nasazená po volném losu zvládla dramatickou bitvu s Venus Williamsovou po vyhrané zkrácené hře rozhodující sady. V ní se však ocitla na prahu vyřazení, když měla Američanka breakovou příležitost na vedení gamů 5–1 a v tiebreaku pak Češka odvrátila mečbol. V dalším střetnutí, podruhé v rozpětí měsíce, porazila Lucii Šafářovou, aby její cesta pavoukem skončila ve čtvrtfinále na raketě světové osmičky Jeleny Jankovićové, když získala jen čtyři hry. Na navazujícím Dubai Tennis Championships odešla ze svého úvodního zápasu druhého kola těsně poražena od šestnácté ženy klasifikace Carly Suárezové Navarrové. Na březnové události Indian Wells Masters jí po výhře nad Světlanou Kuzněcovovou v osmifinále zastavila úřadující finalistka Australian Open Dominika Cibulková.\n\nNásledoval antukový Porsche Tennis Grand Prix ve Stuttgartu, kde vypadla po volném losu s Ruskou z druhé stovky žebříčku Alisou Klejbanovovou. Zlepšení formy přišlo na Mutua Madrid Open, turnaji z druhé nejvyšší kategorie Premier Mandatory, kde se probojovala do semifinále. V něm nenašla recept na světovou pětku Simonu Halepovou ve třech setech. Rome Masters představoval další vyřazení v jejím úvodním duelu druhého kola s Číňankou Čang Šuaj. Po výhře nad Marinou Erakovicovou na French Open byla ve třetí fázi nad její síly houževnatá 27. nasazená Světlana Kuzněcovová. V roli turnajové šestky svedla s Ruskou dramatický boj, který rozhodla až koncovka třetí sady nepříznivým poměrem gamů 7–9.\n\nTravnatou část rozehrála na AEGON International v Eastbourne, kde na úvod porazila Lucii Šafářovou ve velmi vyrovnaném třísetovém zápase, který rozhodl až tiebreak třetího setu. Ve druhém kole přehrála ve dvou setech americkou tenistku Varvaru Lepčenkovou, ale do čtvrtfinále proti Britce Heather Watsonové již pro zranění nenastoupila a rozhodla se šetřit síly na nadcházející Wimbledon.\n\nDo Wimbledonu vstoupila z pozice nasazené šestky. Poraženým soupeřkám v úvodních dvou kolech Andree Hlaváčkové i Němce Moně Barthelové uštědřila po jednom „kanáru“. Ve třetím kole zdolala ve třech setech 30. nasazenou Venus Williamsovou. Jednalo se o nejvyrovnanější duel, v němž se ocitla dva míče od vyřazení. Ve čtvrtém kole ve dvou setech porazila Číňanku Šuaj Pchengovou. Mezi poslední osmičkou hráček figurovaly v dolní polovině pavouka tři Češky. Kvitová tak mohla dvakrát narazit na svou krajanku. Jako první porazila Barboru Záhlavovou-Strýcovou. V semifinále pak přehrála Lucii Šafářovou. Vyrovnanou úvodní sadu rozhodla ve svůj prospěch až tiebreakem, aby poté již na dvorci dominovala. Šafářovou tak zdolala popáté v probíhající sezóně a vzájemnou bilanci zápasů navýšila na 6–0. Ve svém druhém grandslamovém finále si poradila s 20letou turnajovou třináctkou Eugenií Bouchardovou z Kanady. Po jednoznačném průběhu vyhrála za 55 minut, což znamenalo nejkratší wimbledonské finále po 31 letech a páté nejkratší v historii All England Clubu. V žebříčku WTA se posunula na 4. místo, kde naposledy figurovala během Wimbledonu 2012.\n\nLetní srpnovou US Open Series odstartovala na Canada Masters, kde po výhře nad Casey Dellacquovou skončila ve třetí fázi na raketě Jekatěriny Makarovové, pozdější semifinalistky turnaje. Po volném losu navazujícího Cincinnati Masters vypadla ve druhém kole s Ukrajinkou Elinou Svitolinovou. Až Connecticut Open přinesl zlepšení formy. V roli turnajové dvojky prošla pavoukem bez ztráty setu. Na úvod oplatila čerstvou porážku Makarovové, když jí povolila uhrát pouze tři hry. Ve čtvrtfinále na její raketě zůstala Češka Barbora Záhlavová-Strýcová. V semifinále si poradila se Sam Stosurovou a ve finále se poprvé na okruhu WTA Tour střetla se Slovenkou Magdalénou Rybárikovou. Po výhře slavila třináctý kariérní titul, kterým se v rámci českých tenistek dotáhla na Reginu Maršíkovou. Současně se jednalo o druhou trofej z New Havenu, kde odehrála třetí finále v řadě. Na poslední grandslam sezóny US Open vstupovala v roli třetí nejvýše postavené hráčky. Na úvod deklasovala Francouzku Kristinu Mladenovicovou, jež jí dokázala odebrat jediný game. Poté zvládla utkání proti krajance Petře Cetkovské, aby ve třetím kole překvapivě nestačila na srbskou kvalifikantku Aleksandru Krunićovou.\n\nAsijskou část rozehrála premiérovým ročníkem Wuhan Open z kategorie Premier 5, kde v roli třetí nasazené vyhrála čtrnáctý titul kariéry. Po vyřazení Karin Knappové, ztratila jediný set na turnaji ve třetím kole, kde narazila na čerstvou šampiónku ze Soulu a krajanku Karolínu Plíškovou. Ve čtvrtfinále přehrála Francouzku Caroline Garciaovou a mezi poslední čtyřkou oplatila srpnovou porážku Svitolinové. Ve finále ji nezastavila ani šestá nasazená Eugenie Bouchardová, když v repríze wimbledonského finále vyhrála za hodinu a dvacet minut. Jednalo se o její první vítězný zápas v probíhající sezóně nad hráčkou z první desítky žebříčku. Povinný China Open rozehrála ve druhém kole, když wuchanské semifinalistky obdržely volný los. V něm porazila domácí Pcheng Šuaj, semifinalistkou posledního grandslamu. Další soupeřkou pro ni měla být Venus Williamsová. Zápas třetího kola se však neodehrál pro nemoc Američanky. Po zvládnutém čtvrtfinále s Italkou Robertou Vinciovou a následném zápasu proti Sam Stosurové, ukončila její vítězné tažení čínskými turnaji Maria Šarapovová. Česká tenistka proti ní uhrála set, první od smolné porážky na Australian Open 2012. Po prohraném finále klesla ze třetí na čtvrtou příčku klasifikace, přestože výhra a zisk titulu by jí zajistil návrat na druhou příčku. \n\nDne 27. září se po wuchanské finálové bitvě proti Bouchardové počtvrté v řadě kvalifikovala na Turnaj mistryň, hraný poprvé v Singapuru. Všechny její tři duely v bíle skupině skončily poměrem setů 6–2 a 6–3. Dvakrát odešla poražena, když podruhé v kariéře i na turnaji mistryň nestačila na Polku Agnieszku Radwańskou a Caroline Wozniackou. Naopak čerstvou prohru vrátila Šarapovové, čímž ukončila sérii pěti vzájemných výher Rusky. Obsadila tak poslední čtvrté místo, přestože jí stačilo Wozniackou porazit a postoupila by z prvního místa. \n\nV listopadu nastoupila do pražského finále Fed Cupu proti Německu, kde získala dva body. Po výhře 3:1 na zápasy slavila třetí trofej.\n\nSezónu zakončila na 4. příčce žebříčku WTA, o dvě místa výše, než minulý rok.\n\nSezónu zahájila na šenčenském turnaji v roli druhé nasazené. Poprvé od Katowice Open 2013 se tak zúčastnila turnaje z kategorie International. V semifinále byla nad její síly Švýcarka Timea Bacsinszká. Počtvrté za sebou zavítala na Apia International Sydney, kde v semifinále oplatila porážku z předchozího ročníku Cvetaně Pironkovové. Ve finále přehrála krajanku Karolínu Plíškovou po zvládnutých tiebreacích obou setů a připsala si patnáctý kariérní titul. Sérii neporazitelnosti proti Češkám prodloužila na patnáct utkání. Na melbournském Australian Open postoupila přes nizozemskou kvalifikantku Richel Hogenkampovou a Němku Monu Barthelovou do třetího kola. V něm nestačila ve dvou setech na útočně hrající americkou teenagerku Madison Keysovou.\n\nV únoru skončila ve třetím kole Dubai Tennis Championships a ve čtvrtfinále Qatar Total Open vždy na raketě Carly Suárezové Navarrové. Následně přerušila na pět týdnů sezónu, když se cítila být „totálně vyčerpaná a prožívala prázdnotu“. V srpnu 2015 lékaři z Centra pohybové medicíny v Praze označili za příčinu jarní pauzy mononukleózu, kterou prokázaly testy. Mezi profesionály se tak přiřadila k McHaleové, Watsonové či Federerovi, kteří toto onemocnění prodělali také. Na žebříčku WTA si přes pauzu udržela čtvrtou pozici. Na dvorce se vrátila v polovině dubna dvěma výhrami v semifinále Fed Cupu proti Francii. čímž dopomohla k postupu do finále vítězstvím 3:1 na zápasy. Na halovém antukovém Porsche Tennis Grand Prix skončila, po volném losu, ve druhém kole porážkou od Američanky Madison Brengleové.\n\nJako čtvrtá nasazená zdolala v semifinále Mutua Madrid Open světovou jedničku Serenu Williamsovou, která jí odebrala pouze pět gamů. Jednalo se o její první vzájemné vítězství, když při předchozích pěti prohrách dokázala uhrát jediný set. V boji o titul deklasovala za 66 minut Rusku Světlanu Kuzněcovovou. Připsala si tak druhou madridskou trofej, jež znamenala šestnácté turnajové vítězství na okruhu WTA Tour. V duelu využila čtyři breakové příležitosti z jedenácti nabídek, zatímco Ruska si nevypracovala ani jednu.\n\nVe čtvrtfinále Rome Masters potřetí v sezóně nestačila na Suárezovou Navarrovou, čímž Španělka vyrovnala poměr vzájemných zápasů na 5–5. Roland Garros rozehrála třísetovými výhrami nad Marinou Erakovicovou a Solerovou Espinosovou, v nichž nasbírala 101 nevynucených chyb. Ve třetím kole přešla hladce přes 30. nasazenou Rumunku Irinu-Camelii Beguovou. Osmifinále však přineslo vyřazení od dvacáté čtvrté ženy žebříčku Timey Bacsinszké. Bodové ztráty Šarapovové i Halepové ovšem znamenaly, že se Kvitová po tomto grandslamu podruhé v kariéře posunula na 2. místo v žebříčku WTA. Z eastbournského AEGON International se odhlásila pro virózu.\n\nDo Wimbledonu vstupovala z pozice druhé nasazené jako obhájkyně titulu. V prvním kole deklasovala Nizozemku Kiki Bertensovou, když za 35 minut ztratila jednu hru. Při vlastním podání soupeřce povolila uhrát jediný fiftýn, když otevřela poslední hru dvojchybou. Jednalo se o nejkratší zápas na okruhu WTA Tour za posledních pět let. V dalším kole si hladce poradila s 57. ženou světového žebříčku Kurumi Naraovou z Japonska. Potřetí v kariéře posléze podlehla turnajové osmadvacítce Jeleně Jankovićové, když prohospodařila vedení 6–3 a 4–2. Vyřazení ve třetí fázi představovalo její nejhorší wimbledonský výsledek od roku 2009.\n\nSeveroamerickou letní sezónu na betonech zahájila srpnovým Canada Masters v Torontu, kde po volném losu v úvodním kole nestačila ve dvou setech na Viktorii Azarenkovou z Běloruska. Ani na Cincinnati Masters nezvládla svůj úvodní zápas a po volném losu ji vyřadila 39. žena žebříčku Caroline Garciaová z Francie, proti níž ztratila šestkrát podání a zahrála jedenáct dvojchyb. Třetí titul za předchozí čtyři ročníky získala na Connecticut Open v New Havenu, kde startovala jako druhá nasazená. Po zvládnutém semifinále proti čtyřnásobné šampionce turnaje a světové čtyřce Caroline Wozniacké, v němž odvrátila v úvodní sadě setbol, ji v boji o titul vyzvala šestá hráčka klasifikace Lucie Šafářová. Po ztrátě úvodní sady si vypracovala devět brejkových příležitostí, z nichž čtyři proměnila. Sama neztratila žádné podání a vyhrála za 2:18 hodin ve třech sadách, čímž navýšila vzájemnou bilanci na 7–0. Proti Češkám držela již 16zápasovou neporazitelnost. Po týdnu se vrátila na 4. příčku žebříčku. Ve vítězné sérii pokračovala na US Open, kde v úvodních čtyřech kolech na její raketě skončily německá kvalifikantka Laura Siegemundová, Američanka Nicole Gibbsová, třicátá druhá nasazená Anna Karolína Schmiedlová a britská kvalifikantka Johanna Kontaová. Na cestě do svého prvního newyorského čtvrtfinále, neztratila žádný set. Po čtrnácti letech se tak stala první českou hráčkou v této fázi turnaje, když navázala na čtvrtfinálovou účast Dáji Bedáňové z roku 2001. V něm však byla nad její síly turnajová šestadvacítka a pozdější vítězka grandslamu Flavia Pennettaová. Po zisku úvodní sady ve druhé nevyužila prolomené podání soupeřky a vedení 3–1 na gamy.\n\nAsijskou podzimní část zahájila v roli obhájkyně titulu na Wuhan Open, kde ji ve třetím kole zastavila úřadující finalistka US Open a patnáctá nasazená Roberta Vinciová. Pekingský China Open pak opustila porážkou v úvodním zápase, když nestačila na třetí Italku v řadě Saru Erraniovou po dvousetovém průběhu. Popáté za sebou se probojovala na závěrečný Turnaj mistryň, podruhé hraný v Singapuru. V základní fázi dvouhry na úvod podlehla dobře se pohybující Angelique Kerberové. Následně zdolala Lucii Šafářovou a udržela proti ní osmizápasovou neporazitelnost. V závěrečném klání bílé skupiny podlehla, v prvním vzájemném duelu, světové trojce Garbiñe Muguruzaové ve třech setech. Do semifinále pronikla až díky pomoci Šafářové, která v závěrečném dvousetovém utkání přehrála Kerberovou. Mezi poslední čtveřicí hráček předvedla jeden ze svých nejlepších výkonů sezóny a vyřadila Marii Šarapovovou, když ve druhém setu odvrátila setbol a dotáhla ztrátu 1–5 na gamy. Ve finále pak nestačila na málo chybující Polku Agnieszku Radwańskou ve třech setech. Poměr nevynucených chyb vyzněl výrazně v její neprospěch 5–53. Využila čtyři z pěti brejkbolů. Naopak soupeřce nabídla čtrnáct možností na prolomení servisu, z nichž sedm prohrála. Postupem do finále překročila jako třináctá tenistka historie hranici 20 milionů dolarů na odměnách.\n\nNa bratislavské exhibici Tennis Champions prohrála 1. prosince s Annou Karolínou Schmiedlovou v jednosetovém duelu 5–7.\n\nSezónu zakončila na 6. místě, když ji na páté pozici vystřídala starší ze sester Radwańských.\n\nSezónu rozehrála na šenčenském turnaji. Utkání prvního kola s Číňankou Čeng Saj-saj však po ztrátě úvodní sady skrečovala. Jednalo se o její první skrečovaný zápas v profesionální kariéře a první prohrané úvodní utkání sezóny od roku 2009. Češka uvedla, že žaludeční problémy byly zřejmě způsobeny jídlem. Po příletu na Apia International Sydney, kde měla obhajovat titul, se však pro pokračující zdravotní potíže odhlásila. První dohraný zápas tak absolvovala na grandslamu Australian Open. V úvodním kole oplatila dva roky starou porážku thajské kvalifikantce Luksice Kumkhumové. Následně však nestačila na čerstvou vítězku Hopmanova poháru a nováčka roku Darju Gavrilovovou. Ve dvousetovém střetnutí, trvajícím hodinu a půl, zahrála 17 vítězných míčů a vytvořila 35 nevynucených chyb. V úvodním setu dvakrát nevyužila výhodu prolomeného podání Australanky. Krátce po vypadnutí z turnaje oznámila konec spolupráce s Davidem Kotyzou, který ji vedl od listopadu 2008 a pod jehož vedením dvakrát vyhrála Wimbledon a také Turnaj mistryň.\n\nVe druhé polovině února obdržela v roli turnajové čtyřky na Dubai Tennis Championships volný los, aby ve druhém kole dohrála na raketě americké světové šedesátky Madison Brengleové. V zápase přitom ztratila vedení 6–0 a 3–1. Navazující Qatar Total Open znamenal druhý vítězný zápas v roce, když po volném losu přehrála Barboru Strýcovou. Šestá porážka v roce však následovala ve třetí fázi z rakety pozdější lotyšské finalistky, 18leté Jeļeny Ostapenkové, když opět promarnila náskok 7–5 a 2–1. Následně její hra začala mít vážné trhliny a od daného stavu uhrála pouze jediný game. Na BNP Paribas Open dohrála ve čtvrtfinále s třetí nasazenou Agnieszkou Radwańskou. Přesto dosáhla nejkvalitnějšího výsledku v probíhající sezóně. Navazující Miami Open opustila ve třetím kole po dvousetové prohře s turnajovou třicítkou Jekatěrinou Makarovovou. V úvodní sadě zhtratila vedení gamů 4–1. Rozhodující brejk Rusky přišel v polovině druhé sady, které tak od stavu 3–2 stačilo držet svá podání.\n\nAntuka Porsche Tennis Grand Prix znamenala postup do prvního semifinále v sezóně i nástup nového trenéra Františka Čermáka. Ve druhém kole vrátila čerstvou fedcupovou porážku Monice Niculescuové, přestože měla soupeřka tři mečboly, a v rozhodující sadě třetí fáze uštědřila „kanára“ světové čtyřce Garbiñe Muguruzaové. Mezi poslední čtveřicí odešla poražena z třísetového zápasu s obhájkyní titulu a pozdější vítězkou Angelique Kerberovou. Na květnovém Mutua Madrid Open přešla přes Laru Arruabarrenovou, hrající na divokou kartu, a kvalifikantku Jelenu Vesninovou do třetího kola. V něm skončila, stejně jako na lednovém Australian Open, na raketě Darji Gavrilovové. Po volném losu na římském Internazionali BNL d'Italia podlehla americké světové čtyřiadvacítce Madison Keysové ve dvou sadách. Ztráta bodů znamenala, že po necelých třech letech – 16. května 2016 – vypadla z elitní světové desítky žebříčku WTA. Klesla tak na 12. místo s náskokem 35 bodů před třináctou Šafářovou. Naposledy předtím opustila první desítku 23. září 2013. Na pařížském French Open startovala jako turnajová desítka, nejníže postavená na Grand Slamu za více než pět let. V prvním kole přehrála Černohorku Danku Kovinićovou, která šla v rozhodující sadě podávat za stavu 5–4 na vítězství v zápase. Game ovšem nezvládla a třemi hrami v řadě si zajistila Kvitová postup. Po vyřazení Tchajwanky Sie Su-wej však skončila na raketě 23leté Američanky a 108. hráčky žebříčku Shelby Rogersové, která tak dosáhla největší výhry dosavadní kariéry. Přestože ztratila druhý set v tiebreaku, ve zbývajících dvou nedovolila české jedničce uhrát ani jeden game.\n\nDo travnaté části vstoupila birminghamským AEGON Classic, kde jako pátá nasazená porazila potřetí na tomto povrchu krajanku Lucii Šafářovou. Aktivní poměr vzájemných zápasů tak navýšila na 9–0 a sérii neporazitelnosti proti Češkám prodloužila na devatenáct utkání. Od sezóny 2013 jí patřila ve statistice vyhraných gamů na servisu v rámci travnatého povrchu první příčka mezi všemi hráčkami okruhu, když po prvním birminghamském kole činila její úspěšnost 83,9 %. Druhá Serena Williamsová dosáhla na hodnotu 83,1 % a třetí Maria Šarapovová pak na 82,4 %. Ve druhém kole však podruhé v roce skončila na raketě teenagerky Jeleny Ostapenkové v zápase přerušovaném deštěm. Ve Wimbledonu plnila roli desáté nasazené. Na konec první desítky žebříčku se vrátila 27. června. Po výhře nad Rumunkou Soranou Cîrsteaovou nestačila ve druhém kole na 35. hráčku žebříčku Jekatěrinu Makarovovou po nezvládnutých koncovkách obou setů. Horšího wimbledonského výsledku dosáhla jen při startech v letech 2008 a 2009.\n\nNa letní americké betony přijela jako světová třináctka. Červencový Rogers Cup v Montréalu rozehrála v roli dvanácté nasazené. Poté, co na ni nestačily polská kvalifikantka Magda Linetteová ani Němka Andrea Petkovicová, dohrála ve třetím kole na raketě turnajové devítky Světlany Kuzněcovové ve dvou setech. Ruska proměnila pět brejkbolů z devíti, zatímco česká jednička čtyři z jedenácti. Po druhém servisu získala jen 32 % míčů (10 z 31). Srpen rozehrála v roli jedenácté nasazené na olympijském turnaji v Riu de Janeiru. Po výhrách nad Maďarkou Tímeou Babosovou a Dánkou Caroline Wozniackou, vracející se na okruh po zranění, ji první set odebrala ve třetím kole Jekatěrina Makarovová. Zbylé dvě sady však získala a poprvé po dvou porážkách Rusku v sezóně zdolala. Ve čtvrtfinále deklasovala za necelou hodinu Ukrajinku Elinu Svitolinovou, aby skončila mezi poslední čtveřicí hráček s překvapením turnaje, 22letou Portoričankou a 34. ženou žebříčku Mónicou Puigovou po třísetovém klání. V zápase o bronzovou medaili přehrála Američanku Madison Keysovou opět ve třech sadách. Z navazujícího Western & Southern Open se odhlásila pro zranění nohy, aby další týden obhajovala trofej na newhavenském Connecticut Open. Přestože přešla přes Bouchardovou a Makarovovou do třetího semifinále v sezóně, hladce v něm podlehla pozdější vítězce Agnieszce Radwańské.\n\nLetní vrchol US Open odehrála v roli turnajové čtrnáctky a dosáhla na něm nejlepšího grandslamového výsledku sezóny. Ve třetím kole vyřadila Svitolinovou a poté skončila na raketě světové dvojky Angelique Kerberové ve dvou setech, když duel zakončila dvojchybou. Za rok starým newyorským maximem zaostala o jedno kolo a bodová ztráta 190 bodů ji udržela mezi elitní dvacítkou hráček. K duelu sdělila: „\"Měla jsem pocit, že hraju strašně, abych řekla pravdu. Snažila jsem se, vypracovala jsem si i šance, ale bohužel je nevyužila\".“ Po turnaji ukončila pětiměsíční spolupráci s trenérem Františkem Čermákem.\n\nNa Toray Pan Pacific Open, který v roce 2013 vyhrála, přijala 14. září divokou kartu. V roli sedmé nasazené nejdříve vyřadila Američanku Madison Brengleovou, aby ji poté v repríze olympijského klání zastavila Monica Puigová. V rozhodujícím setu přitom nevyužila výhodu prolomeného podání a náskok 4–2. Ze závěrečných jedenácti výměn duelu získala proti světové třiatřicítce jen jedinou. V Tokiu hrála pod vedením belgického kouče Wima Fissetta, s nímž uzavřela dohodu na týdenní testovací období.\n\nNa konci září odcestovala do Číny, kde startovala na podniku kategorie Premier 5 ve Wu-chanu, který před dvěma lety ovládla. V úvodním kole si snadno poradila s Jeļenou Ostapenkovou, kterou porazila a vyrovnala tak s ní vzájemnou bilanci na 2–2. Stejným skórem vyprovodila v další fázi turnaje i Elinu Svitolinovou. V osmifinále pak po více než třech a čtvrt hodinách boje udolala světovou jedničku Angelique Kerberovou, kterou tak porazila poprvé v sezóně a počtvrté v kariéře porazila nejvýše postavenou hráčku v žebříčku WTA. Bez větších potíží pak z turnaje vyřadila ve dvou sadách třináctou nasazenou Britku Johannu Kontaovou. V semifinále dokázala poprvé v kariéře porazit Simonu Halepovou z Rumunska, když čtvrté nasazené povolila v utkání jen 3 gamy. Ve finále poté deklasovala slovenskou turnajovou desítku Dominiku Cibulkovou, které povolila uhrát jen tři gamy. Ukončila tak 13měsíčním čekání na trofej. Navazující silně obsazený China Open v Pekingu znamenal definitivní ztrátu naděje startovat na Turnaji mistryň, kde tak chyběla poprvé od roku 2010. Po volném losu zvládla duely s čínskou kvalifikantkou Wang Ja-fan i druhou nasazenou Garbiñe Muguruzaovou, aby ji ve čtvrtfinále vystavila stopku turnajová osmička Madison Keysová. V dramatickém duelu trvajícím více než dvě a půl hodiny získala druhý set v tiebreaku, aby v rozhodující sadě zkrácenou hru ztratila poměrem míčů 5:7. Unavená Češka tak ukončila sérii osmi výher v řadě. V evropské části podzimu odehrála jediný turnaj BGL Luxembourg Open, na němž v pozici nejvýše nasazené postoupila do dvacátého pátého kariérního finále. Na cestě pavoukem otočila nepříznivý vývoj ve druhém kole proti Varvaře Lepčenkové, když po ztrátě úvodního setu dovolila v dalším průběhu soupeřce uhrát jen tři gamy. Po semifinálovém vítězství nad americkou kvalifikantkou Lauren Davisovou však nezvládla klání proti Rumunce Monice Niculescuové, která jí ve druhém setu uštědřila „kanára“. S výborně pohybující se soupeřkou, hrající stylem čopovaných úderů, tak podlehla podruhé v roce. Jejich poměr vzájemných zápasů po finále činil 2–2.\n\nPoprvé v kariéře se kvalifikovala na listopadovou závěrečnou událost WTA Elite Trophy v Ču-chaji, označovanou jako „malý Turnaj mistryň“. V pivoňkové skupině přehrála Vinciovou i Strýcovou a postoupila do semifinále, kde zdolala Čang Šuaj startující na divokou kartu. Druhou trofej v roce vybojovala po výhře nad Svitolinovou, když v úvodní sadě doháněla náskok 1–4 na gamy. Následně však získala pět her v řadě a úvodní dějství si připsala poměrem 6–4. Ve druhém setu dokázala soupeřce třikrát odebrat podání, a přestože o jedno přišla, triumfovala 6–2. Proti Ukrajince tak vyhrála počtvrté během necelých čtyř měsíců, a to vždy bez ztráty setu, o který nepřišla ani v průběhu turnaje. Stala se tak první tenistkou, která ovládla oba závěrečné turnaje sezóny vždy při debutové účasti, když Turnaj mistryň vyhrála na první pokus roku 2011. Připojila se tak k Venus Williamsové, která také vlastnila tituly z obou závěrečných událostí. Ve druhém listopadovém týdnu plnila roli české týmové dvojky ve štrasburském finále Fed Cupu proti Francii, v němž prohrála sobotní dvouhru s Caroline Garciaovou. Češky přesto zvítězily 3:2 na zápasy, což pro ni znamenalo pátou trofej.\n\nZ úvodní akce sezóny, Hopmanova poháru, se odhlásila 19. prosince 2016 pro nedoléčenou únavovou zlomeninu zánártní kosti pravé nohy. V českém týmu ji nahradila Lucie Hradecká, která doplnila nominovaného Adama Pavláska. O den později se v prostějovském bytě stala obětí loupežného přepadení. Útočník jí nožem způsobil řezné rány na levé ruce s nutností operačního zákroku, jenž podstoupila ve Vysokém nad Jizerou, a předpokladem několikaměsíční rekonvalescence. Pooperační prognóza těžkého poranění ruky udávala minimálně půlroční výpadek.\n\nPo návratu na ženský okruh může v případě poklesu na žebříčku WTA využít status hráčky konečné elitní světové desítky v sezóně 2016 a to podle zvláštního žebříčkového pravidla. Ačkoli rok 2016 zakončila na 11. místě, v konečném hodnocení se stala součástí Top 10, když se světová dvojka Serena Williamsová zřekla nároku na zařazení do tohoto 10členného klubu. Kvitová tak může po celou sezónu 2017 využívat práva přímé účasti v hlavních soutěžích všech turnajů WTA Tour, vyjma dvou závěrečných zvaných událostí, bez ohledu na své žebříčkové postavení. V rámci přihlašování jí může být také udělen neomezený počet singlových i deblových divokých karet organizátory turnajů, který je pro zbývající tenistky limitován. Jako grandslamová vítězka může rovněž žádat o divokou kartu na Grand Slamu mimo jejich pevně stanovený počet.\nOd března začala levou ruku používat k běžným úkonům. V dubnu podala přihlášku na pařížský grandslam Roland Garros, hraný od 28. května, když uvedla, že udělá vše proto, aby byla připravená hrát, což ovšem stále neznamenalo jistotu startu. Na počátku května se vrátila na dvorec a zkoušela hrát s klasickou raketou. Ve středu 24. května 2017 odletěla do Paříže a start na antukovém grandslamu potvrdila o dva dny později na tiskové konferenci. Program turnaje otevřela na centrálním dvorci Philippa-Chatriera, kde zdolala americkou 86. ženu žebříčku Julii Boserupovou ve dvou setech. Ve druhém kole dohrála na raketě americké kvalifikantky a deblové světové jedničky Bethanie Mattekové-Sandsové, když nezvládla zkrácené hry obou sad, ačkoli v každé vedla. Američanka měla vyšší úspěšnost využitých brejkových příležitostí, když proměnila 4 ze 6, zatímco Kvitová 4 ze 14. V rámci vzájemných duelů uhrála proti Češce vůbec první dva sety a snížila pasivní bilanci zápasů na 1–3.\n\nDruhý turnaj v roce odehrála na travnatém AEGON Classic v Birminghamu, do něhož vstoupila v roli sedmé nasazené vítězstvím nad šťastně poraženou kvalifikantkou Terezou Smitkovou. Po zvládnutém duelu s Britkou Naomi Broadyovou ve čtvrtfinále vyřadila světovou dvanáctku Kristinu Mladenovicovou. Následně na Kvitovou ani podesáté nenašla recept Lucie Šafářová, která v úvodu druhé sady utkání skrečovala. V závěrečném duelu pak ve třech setech zdolala 21letou Australanku a šampionku wimbledonské juniorky z roku 2011 Ashleigh Bartyovou, figurující na 77. místě žebříčku. V rozhodujícím setu již dominovala, když soupeřce prolomila třikrát podání a z posledních osmnácti výměn jich sedmnáct vyhrála. Připsala si tak jubilejní dvacátý titul na okruhu WTA Tour znamenající třetí vavřín z travnatého povrchu. Do Wimbledonu přijela jako jedenáctá nasazená. Na úvod vyřadila Švédku Johannu Larssonovou, která ani posedmé nevyhrála první zápas londýnského grandslamu. Na neoblíbeném dvorci č. 2, přezdívaném pohřebiště favoritů, pak unaveně působící Češka podlehla Američance Madison Brengleové ve třech setech, když zahrála 50 nevynucených chyb. K fyzickému stavu uvedla: „\"Cítila jsem se jako nějaké zvíře. … Nemohla jsem dýchat, cítila jsem se nemocná, chtělo se mi zvracet.\"“ Na témže kurtu vypadla také ve druhém kole předešlého ročníku i na Olympijském turnaji 2012.\n\nV úvodu srpna přijela na stanfordský Bank of the West Classic, úvodní událost letní US Open Series, jako druhá nasazená. Po volném losu vyřadila Katerynu Bondarenkovou, aby ji ve čtvrtfinále zastavila turnajová osmička a světová čtyřiačtyřicítka CiCi Bellisová, když na ni uhrála jen dva gamy. Navazující torontský Rogers Cup znamenal také jedinou výhru nad Španělkou ze čtvrté desítky Carlou Suárezovou Navarrovou a třísetovou porážku od Američanky Sloane Stephensové vracející se po dlouhodobém zranění, v důsledku čehož figurovala až na 934. místě žebříčku. Rovněž ve druhém kole ji vyřadila opět Stephensová, která se během týdne posunula 151. místo, na další události Western & Southern Open v Cincinnati, když jí Češka odebrala pět her. V úvodním zápase přitom zdolala estonskou dvacátou osmou ženu pořadí Anett Kontaveitovou. Hladké vyřazení pak utržila od Číňanky Čang Šuaj na Connecticut Open, jíž odebrala jen tři gamy.\n\nNa vrchol letní americké části US Open zavítala jako třináctá nasazená. Do svého druhého čtvrtfinále na turnaji prošla bez ztráty setu, když na její raketě postupně skončily Srbka Jelena Jankovićová, Francouzky Alizé Cornetová i Caroline Garciaová a v osmifinále nastupující světová jednička Garbiñe Muguruzaová. Španělka vstoupila do utkání lépe a měla brejkbol na vedení 5–1. Ten však nevyužila a Češka se vrátila do první sady srovnáním na 4–4. Set poté mohla doservírovat při vedení 6–5, ale soupeřka si ztracené podání vzala zpět a rozhodl až tiebreak. V něm již dominovala Kvitová, která světové trojce odskočila i v první fázi druhé sady prolomeným servisem. Muguruzaová se pokoušela ztracenou hru získat zpět, ale ani jeden z nabídnutých brejkbolů v posledním gamu za stavu 3–5, nevyužila. Poté však za 2.34 hodin podlehla deváté nasazené Venus Williamsové po vyrovnaném průběhu. Ve třetí sadě jako první prolomila servis Češka a ujala se vedení 2–1. Výhodu však neudržela a sama o podání přišla, když soupeřka srovnala na 3–3. Rozhodla tak až zkrácená hra, v níž dominovala americká hráčka. Williamsová tak snížila pasivní bilanci vzájemných duelů na 2–4 a ve 37 letech se stala nejstarší semifinalistkou otevřené éry US Open.\n\nV závěrečné části sezóny odehrála tři turnaje na asijském kontinentu. V roli jedenácté nasazené a obhájkyně titulu zavítala na zářijový Wuhan Open, kde ji na úvod vyřadila čínská dvacátá čtvrtá hráčka světa Pcheng Šuaj, když všechny tři sady rozhodl tiebreak. Po šesti vzájemných výhrách poprvé prohrála. Doba trvání 3.34 hodin znamenala druhý nejdelší zápas sezóny 2017. Neobhájené body způsobily žebříčkový pád ze čtrnácté na osmnáctou pozici. Navazující týden přijela na pekingský China Open, kde cestou do semifinále na její raketě po dvousetových průbězích dohrály Kristýna Plíšková, americká kvalifikantka Varvara Lepčenková, turnajová pětka Caroline Wozniacká a Barbora Strýcová. Mezi poslední čtveřicí ji zastavila francouzská světová patnáctka a pozdější vítězka Caroline Garciaová, jež srovnala vzájemnou zápasovou bilanci na 3–3 a Češce oplatila porážku z US Open. Francouzka již triumfovala na předcházejícím turnaji ve Wu-chanu. Čistý bodový zisk 390 bodů Kvitovou posunul na sedmnáctou příčku světové klasifikace. Závěrečnou událost odehrála na říjnovém Tianjin Open v Tchien-ťinu, kde se po odhlášení Garciaové stala žebříčkově nejvýše postavenou tenistkou. Na úvodní střetnutí singlistky čekaly dva dny pro vytrvalý déšť. Po zlepšení počasí Češku vyřadila světová sto třináctka Ču Lin z Číny ve třech setech, když proměnila čtvrtý mečbol.\n\nV důsledku nekvalifikování se na závěrečnou zvanou událost roku WTA Elite Trophy, jíž v předchozím roce vyhrála a po neudělení divoké karty, se po ztrátě bodů propadla na konec třetí desítky žebříčku. Sezónu tak završila na 29. příčce, prvním konečném umístění mimo elitní světovou dvacítku od sezóny 2010.\n\nVe druhé polovině prosince nastoupila za Spartu Praha do české extraligy. V říčanském finále, na den přesně rok po loupežném přepadení, nenašla recept na prostějovskou jedničku Karolínu Plíškovou, s níž nezvládla třetí rozhodující sadu. Prostějov opět získal trofej po vítězství 5:1. Na okruhu WTA Tour přitom stále probíhala série 24zápasové neporazitelnosti Kvitové proti českým soupeřkám.\n\nSezónu otevřela druhý lednový týden na Sydney International, kde si po vyhrané sadě – jediné v australské části okruhu – nad Chorvatkou Mirjanou Lučićovou Baroniovou, soupeřka povolala fyzioterapeutku a duel po chvíli skrečovala. Ve druhé fázi odešla Kvitová poražena od italské kvalifikantky Camily Giorgiové, klasifikované na 100. příčce žebříčku. V úvodním setu nevyužila ve zkrácené hře setbol za stavu 6:5, aby naopak Italka proměnila svou pátou setbolovou příležitost a ve druhé sadě i pátý mečbol. Tím srovnala poměr vzájemných utkání na 1–1. Na Australian Open přijela v pozici dvacáté osmé nasazené. Na úvod však nenašla recept na Němku z konce první stovky Andreu Petkovicovou. Dlouhý zápas trvající 172 minut rozhodla protihráčka v závěru třetí sady, kterou získala poměrem her 10–8, ačkoli v ní vedla již 4–0. Vyčerpaná Kvitová přitom odvrátila tři mečboly a následně šla dvakrát podávat na vítězství v utkání, vždy ale servis ztratila.\n\nÚnorový program zahájila na petrohradském St. Petersburg Ladies Trophy z kategorie Premier, kam přijala divokou kartu. Cestou do finále postupně porazila sedmou nasazenou Jelenu Vesninovou, Rumunku Irinu-Camelii Beguovou, deklasovala úřadující šampionku Roland Garros Jeļenu Ostapenkovou a v semifinále ve formě hrající Němku Julii Görgesovou, která se po skončení premiérově posunula do elitní desítky žebříčku. V boji o titul zdolala za 65 minut turnajovou čtyřku a obhájkyni trofeje Kristinu Mladenovicovou, která na ni uhrála jen tři gamy. Francouzka přitom v Petrohradu prolomila šňůru čtrnácti proher v řadě. Aktivní bilanci vzájemných zápasů Kvitová navýšila na 5–1 a připsala si dvacátý první titul na okruhu WTA Tour, což ji mezi aktivními hráčkami řadilo na 5. místo za sestrami Williamsovými, Šarapovovou a Wozniackou. Rovněž tak vybojovala turnajové vítězství v osmé sezóně za sebou a stala se vůbec první levorukou vítězkou jakéhokoli turnaje WTA v Rusku. Ve světové klasifikaci se posunula o osm míst na 21. příčku. Z hlediska žebříčkového postavení soupeřek se pro ni jednalo o čtvrtou nejobtížnější cestu za titulem, když v soutěži musela zdolat dvě tenistky z první desítky a další dvě z elitní dvacítky. V pražské O aréně další víkend přispěla výhrami nad Švýcarkami Golubicovou a Bencicovou k postupu českého týmu do desátého semifinále Fed Cupu v řadě.\n\nZ Prahy odletěla do katarského Dauhá, kde v roli turnajové šestnáctky na Qatar Total Open, patřícím do kategorie Premier 5, prodloužila svou neporazitelnost na třináct utkání. Do silně obsazené akce zasáhlo devět z deseti členek první světové desítky. Na raketě české dvojky dohrály Turkyně z poloviny druhé stovky Çağla Büyükakçay, herně neoblíbená Polka Agnieszka Radwańská, ukrajinská třetí žena žebříčku Elina Svitolinová a na druhém turnaji za sebou Görgesová. V semifinále potřetí v kariéře přehrála úřadující světovou jedničku, tentokrát Caroline Wozniackou, s níž svedla téměř tříhodinovou bitvu. Dánka přitom nevyužila dvě možnosti doservírovat zápas do vítězného konce. Ve finálovém duelu zdolala potřetí v řadě světovou čtyřku Garbiñe Muguruzaovou ve třech sadách. Aktivní poměr vzájemných zápasů navýšila na 4–1. Dvacátý druhý titul znamenal čistý zisk 900 bodů, jímž poprvé od června 2016 pronikla do Top 10, aby na desátém místě vystřídala Görgesovou. Na turnaji přitom otočila průběh tří zápasů.\n\nPokles formy zaznamenala během březnových amerických turnajů. Po volném losu na kalifornském BNP Paribas Open v Indian Wells přešla po vyrovnané třísetové bitvě přes Kazašku Julii Putincevovou. Ve třetím kole však nestačila na 16letou americkou juniorku Amandu Anisimovovou, hrající teprve pátý zápas na okruhu WTA a startující na divokou kartu. Kvitová tak vyrovnala svou nejdelší sérii neporazitelnosti z let 2011–2012 čtrnácti utkáními. Navazující Miami Open naposledy probíhající v Crandon Parku přinesl po výhrách nad Běloruskou Arynou Sabalenkovou a americkou kvalifikantkou Sofií Keninovovou vyřazení ve čtvrté fázi s 20letou světovou pětkou a finalistkou turnaje Jeļenou Ostapenkovou po dvousetovém průběhu. Duel byl přerušen deštěm a skončil hodinu po půlnoci. První turnaj na zelené antuce v kariéře pak odehrála jako druhá nasazená na charlestonském Volvo Car Open. Po volném losu však za 1.54 hodin podlehla Kristýně Plíškové ve třech sadách, která na túře WTA ukončila její 24zápasovou neporazitelnost proti Češkám, trvající od květnového Mutua Madrid Open 2012, na němž podlehla Hradecké. Set s českou soupeřkou naposledy předtím ztratila v roce 2015.\nEvropskou antukovou část sezóny otevřela dvousetovými výhrami v semifinále Fed Cupu nad Němkami Görgesovou a Kerberovou, se kterou se v rozmezí čtyř dnů utkala podruhé na stejném dvorci Porsche-Areny v rámci Porsche Tennis Grand Prix. Během utkání prvního kola nevyužila ani jednu ze tří brejkových příležitostí a Kerberová jí čerstvou porážku oplatila, čímž srovnala vzájemný poměr duelů na 6–6. Bílovecká rodačka prohrála na turnajích třetí zápas za sebou. Po sedmi letech pak zavítala v roli druhé nasazené na J&T Banka Prague Open, hraný v kategorii International. Na cestě do jubilejního třicátého finále v kariéře neztratila žádný set, když mezi poslední osmičkou vyřadila krajanku Kateřinu Siniakovou a v semifinále Číňanku Čang Šuaj. Přestože v prvním vzájemném utkání s Rumunkou ze čtvrté světové desítky Mihaelou Buzărnescuovou ztratila úvodní sadu poté, co prohospodařila vedení gamů 4–1, zbylé dva finálové sety ovládla a připsala si dvacátou třetí kariérní trofej. Třemi tituly Kvitová vyrovnala osobní výkon ze sezóny 2015, když vyšší počet šesti trofejí zaznamenala jen v sezóně 2011.\n\nZ Prahy zamířila na květnový Mutua Madrid Open, kde prodloužila sérii neporazitelnosti. Na cestě do finále ztratila jediný set, který na ni uhrála ve třetím kole estonská hráčka Anett Kontaveitová. Ve čtvrtfinále uštědřila „kanára“ světové patnáctce Darje Kasatkinové z Ruska a poté zvládla i třetí vzájemný duel s šestou ženou pořadí Karolínou Plíškovou. V úvodním setu dotáhla ztrátu podání a tiebreak získala po dvou dvojchybách krajanky za sebou. V úvodu druhé sady prolomila servis a náskok brejku si podržela do konce utkání. Ve finále pak zdolala nizozemskou antukovou specialistku a světovou dvacítku Kiki Bertensovou po třísetovém průběhu. Zvládla tak jedenáctý zápas v rozpětí třinácti dní. V sezóně si jako první tenistka připsala čtvrté turnajové vítězství i třicet vítězných zápasů, což pro ni znamenalo vůbec nejlepší vstup do sezóny v dosavadní kariéře. Stala se i první trojnásobnou šampionkou Madrid Open a postoupila na 8. místo žebříčku. V rámci českých a československých tenistek se dvacátým čtvrtým titulem vyrovnala čtvrté Novotné, když tři trofeje zaostávala za Mandlíkovou. První Martina Navrátilová vyhrála 167 turnajů. V pozici světové osmičky postoupila při desáté účasti na French Open do třetího kola přes Paraguayku Verónicu Cepedeovou Roygovou a Španělku Laru Arruabarrenovou. V něm jí čerstvou madridskou porážku oplatila Kontaveitová, když nezvládla tiebreaky obou sad. Utkáním, v němž se dopustila 57 chyb včetně deseti dvojchyb, skončila její série 13zápasové neporazitelnosti na antuce.\n\nSezónu na trávě rozehrála na birmighamském Nature Valley Classic jako turnajová čtyřka. Na cestě do finále bez ztráty setu vyřadila Johannu Kontaovou, Darju Gavrilovovou, pátou nasazenou Julii Görgesovou a podruhé v roce Mihaelu Buzărnescuovou. Ve finále trvajícím 2.07 hodin jí úvodní sadu odebrala devatenáctá hráčka žebříčku Magdaléna Rybáriková. Ve zbylých dvou setech již dominovala, když Slovence povolila uhrát jen tři gamy. Poměr vzájemných zápasů navýšila na 6–1 a v utkání proměnila 6 ze 14 brejkových příležitostí, zatímco slovenská jednička využila 3 ze 6 šancí na prolomení podání. Jako první tenistka získala v probíhající sezóně páté turnajové vítězství a nasbírala nejvíce, třicet sedm vítězných singlových zápasů. Podruhé v kariéře dokázala obhájit titul, čímž navázala na triumfy z let 2014 a 2015 na Connecticut Open. Další týden zavítala na Nature Valley International do Eastbourne, kde po volném losu vyřadila ukrajinskou kvalifikantku Katerynu Bondarenkovou. Před třetím kolem z turnaje odstoupila pro bolest harmstringů stehna, která se od finále v Birminghamu zintenzivnila. Do Wimbledonu přijela jako jedna z hlavních favoritek. V úvodním kole však podlehla běloruské světové padesátce Aljaksandře Sasnovičové, když v rozhodujícím setu utržila „kanára“. Ve svém sedmnáctém zápase sezóny hraném na tři sady odešla poražena teprve potřetí.\n\nLetní sezónu na amerických betonech otevřela montréalským Rogers Cupem. Jako turnajová osmička zdolala po volném losu Estonku Anett Kontaveitovou. Ve třetí fázi ji však za 1.12 hodin vyřadila osmnáctá žena klasifikace Kiki Bertensová, když využila pět breakových příležitostí ze sedmi nabídek. Na cincinnatský Western & Southern Open přijížděla v pozici světové šestky. Po volném losu si poradila s úřadující wimbledonskou finalistkou Serenou Williamsovou, Francouzkou ze šesté desítky Kristinou Mladenovicovou i čtrnáctou ženou klasifikace Elise Mertensovou. V semifinále ji však na druhé události v řadě zastavila Bertensová, tentokrát po třísetovém průběhu. Zisk 350 bodů ji poprvé od října 2015 posunul do první světové pětky, kterou 20. srpna uzavírala na 5. místě. Čtvrfinálovou účast zaznamenala na Connecticut Open v New Havenu, na němž porazila Agnieszku Radwańskou i kazašskou kvalifikantku Zarinu Dijasovou. Po ztrátě úvodní sady proti Španělce Carle Suárezové Navarrové však utkání trvající 43 minut skrečovala pro bolestivé levé rameno, vystavené nadměrně zátěži velkým počtem utkání. Čtvrtý vrchol roku v podobě US Open přinesl dvousetové výhry nad Belgičankou Yaninou Wickmayerovou a Číňankou Wang Ja-fan. Ve třetím kole jí porážku z březnového Miami oplatila agresivně hrající světová dvacítka Aryna Sabalenková. Kvitová se potýkala s podáním, když se dopustila deseti dvojchyb, po druhém servisu získala jen 9 z 34 výměn a celkově zahrála 34 nevynucených chyb.\n\nV podzimní asijské túře nastoupila do dvou turnajů a vyhrála jediný zápas, když si ve druhém kole Wuhan Open poradila se Srbkou Aleksandrou Krunićovou. Následně nestačila na třicátou devátou hráčku žebříčku Anastasiji Pavljučenkovovou, přestože získala úvodní set. Ruska ji tak porazila poprvé za předchozích šest let. Vzhledem k neobhájenému titulu Garciaové ve Wu-chanu ji Kvitová 1. října 2018 vystřídala na 4. příčce žebříčku, nejvyšší pozici od návratu na okruh po zranění ruky. Hladké vyřazení v zahajovacím zápase pekingského China Open s Darjou Gavrilovovou však o týden později znamenalo propad klasifikací na 7. místo a ztrátu pozice české jedničky. Australanka se ve vzájemných duelech ujala vedení 3–2. Šestou účast na Turnaji mistryň, singapurském WTA Finals, si zajistila 4. října 2018 spolu s Wozniackou. Poprvé však nevyhrála ani jedno utkání základní skupiny, když ji porazily Wozniacká, pozdější vítězka Svitolinová a poprvé v kariéře také Karolína Plíšková.\n\nPošesté sezónu zakončila jako členka elitní světové desítky, na 7. místě, rovněž jako nejvýše postavená Češka, o jednu příčku výše před osmou Karolínou Plíškovou.\n\nDo sezóny vstoupila výhrou v úvodním kole Brisbane International proti Američance Danielle Collinsové. Délka vyrovnaného zápasu překročila tři hodiny. Poté ji po nezvládnutých koncovkách obou setů zastavila Estonka Anett Kontaveitová. Na týden ztratila pozici české jedničky a jako světová osmička zavítala na Sydney International. Na cestě do finále neztratila žádný set, když postupně vyřadila světovou jedenáctku Arynu Sabalenkovou, Sie Su-wej, druhou hráčku žebříčku a obhájkyni Angelique Kerberovou i běloruskou kvalifikantku Aljaksandru Sasnovičovou. Ve finále pak otočila duel s 22letou Australankou Ashleigh Bartyovou, který rozhodla až v tiebreaku třetí sady. Vyhrála tak osmé finále v řadě a získala dvacátý šestý kariérní titul, jímž navázala na sydneyskou trofej z roku 2015. Rovněž prodloužila sérii alespoň jednoho titulu v sezóně na devět let. Na žebříčku postoupila o dvě místa výše na 6. příčku a vrátila se před Karolínu Plíškovou.\n\nNa vítězné vlně pokračovala během Australian Open, kde úvodními čtyřmi koly prošla bez ztráty sady s Magdalénou Rybárikovou, Irinou-Camelií Beguovou, Belindou Bencicovou a 17letou Američankou Amandou Anisimovovou, jíž oplatila prohru z Indian Wells. Poprvé od roku 2012 v Melbourne Parku postoupila do čtvrtfinále. V něm přešla přes patnáctou nasazenou Ashleigh Bartyovou po dvousetovém průběhu, jíž tak porazila podruhé během necelých dvou týdnů. Postup do prvního semifinále grandslamu od roku 2014 komentovala slovy: \"„Je to první semifinále ve druhé kariéře,“\" čímž narážela na návrat k tenisu v roce 2017 po zranění ruky v důsledku přepadení. V semifinále podruhé během ledna porazila třicátou pátou hráčku žebříčku Daniellu Collinsovou. Vyrovnaný první set rozhodl až tiebreak. Poté již na dvorci dominovala a uštědřila Američance „kanára“. V duelu zahrála 30 vítězných míčů na 27 nevynucených chyb. Zápas také ovlivnilo, že byla pro vysoké teploty zatažena v průběhu prvního setu střecha. Po dvou wimbledonských triumfech postoupila do třetího finále majoru. Stala se první Češkou ve finále melbournského grandslamu od Jany Novotné v roce 1991. Ve finále Australian Open, které bylo zároveň soubojem o premiérový posun na první místo žebříčku WTA, však podlehla Japonce Naomi Ósakaové, přestože dokázala po prohraném tiebreaku první sady ve druhém setu odvrátit tři mečboly v řadě a zápas dovést do rozhodujícího dějství. Bodový zisk 1290 znamenal návrat na druhou příčku tenisové klasifikace, kde figurovala poprvé od července 2015.\nNa kurty se vrátila hned následující týden v roli obhájkyně titulu v ruském Petrohradu, kde po výhře nad Viktorií Azarenkovou skončila už v čtvrtfinále na raketě 22leté Donny Vekićové.\n\nVinou pravidelné rotace kategorie turnajů na Arabském poloostrově neobhajovala titul na Qatar Total Open a po třech týdne tak opustila druhé místo žebříčku. Hned následující týden na turnaji kategorie Premier 5 v Dubaji postoupila opět po vybojovaných výhrách přes krajanku a deblovou jedničku Siniakovou, kvalifikantku Bradyovou, slovenské překvapení turnaje Kužmovou a Tchajwanku Sie Su-wej až do finále. V něm však prohrála ve třech setech se Švýcarkou slovenského původu Belindou Bencicovou, která předtím v průběhu turnaje porazila 3 hráčky z první desítky hodnocení.\n\nNa první místo hodnocení mohla dvakrát zaútočit na velkých severoamerických turnajích. V neoblíbeném Indian Wells však nestačila již v úvodním zápase na domácí legendu Venus Williamsovou, přestože vedla o set a měla brejkobol na vedení 5:3 v setu druhém. Lépe se jí vedlo na podniku v Miami, poprvé hraném v novém areálu Hard Rock Stadium. Po pěti letech se zde dostala mezi osm nejlepších, kde v nočním utkání, několikrát přerušovaném kvůli dešti, zaznamenala první kariérní prohru proti pozdější vítězce turnaje Bartyové. V postupu do čela žebříčku potřebovala dojít do finále.\n\nDo roku 2019 odehrála ve Fed Cupu za tým České republiky 22 mezistátních zápasů s bilancí 30–10 ve dvouhře a 0–1 ve čtyřhře. V úvodních, zahajovacích dvouhrách drží neporazitelnost s poměrem 10–0 a řadí se mezi čtyři Češky, které vyhrály 30 a více zápasů. V roli jedničky či dvojky dovedla družstvo k šesti titulům v letech 2011, 2012, 2014, 2015, 2016 a 2018. V této statistice se tak stala nejúspěšnější českou reprezentantkou, když překonala čtyřnásobnou vítězku Helenu Sukovou a v historických statistikách sdílí třetí místo s Američankou Rosemary Casalsovou.\nV roce 2011 se stala poprvé vítězkou Fed Cupu, když neprohrála žádný zápas a výrazně tak přispěla k zisku této týmové trofeje. K devíti bodům, které český tým ziskal ve třech utkáních, přispěla Kvitová šesti výhrami, tedy přesně dvěma třetinami. V moskevském finále nejprve porazila Kirilenkovou a pak i Kuzněcovovou. Rozhodující třetí bod následně získaly Češky ve čtyřhře.\nVe Fed Cupu 2012 opět výrazně pomohla českému týmu k postupu do finále, když ve čtvrtfinále s Německem i v semifinále s Itálií vyhrála obě své dvouhry. Pražské finále hrané 4. listopadu skončilo opět vítězstvím českého týmu, který porazil Srbsko 3:1 na zápasy. Získala jeden bod, když ve druhé dvouhře zdolala Jankovićovou a ve třetí dvouhře pak podlehla Ivanovićové. Dvěma body tentokrát k triumfu přispěla Lucie Šafářová.\nVe Fed Cupu 2013 plnila opět roli týmové jedničky. V únorovém 1. kole Světové skupiny proti Austrálii, které proběhlo v ostravské hale, vybojovala dvě výhry; nad Gajdošovou a nad světovou devítkou Stosurovou, přestože musela odvracet mečbol. Po výhře 4:0 na zápasy zajížděly české reprezentantky k dubnovému semifinále na palermskou antuku, kde na ně čekalo družstvo Itálie. V úvodní dvouhře podlehla podruhé v rozmezí jednoho týdnu Robertě Vinciové, ale v zápase jedniček porazila Erraniovou ve třech setech. Vydřená výhra sice dala Češkám naději, ale již nestačila na zvrácení nepříznivého výsledku. Česko po pondělní dohrávce prohrálo v konečném poměru 1:3 na zápasy.\nÚvodní únorové kolo Světové skupiny Fed Cupu 2014 zmeškala pro onemocnění. V dubnovém semifinále pak přispěla dvěma ostravskými výhrami nad Camilou Giorgiovou a Vinciovou k postupu do finále přes Itálii v poměru 4:0 na zápasy. V listopadovém pražském finále Fed Cupu proti Německu, kde získala dva body. První po hladké výhře nad Andreou Petkovicovou, druhý po více než tříhodinové bitvě s Angelique Kerberovou, hráčkou první světové desítky. V první setu se dostala ze stavu 2–5, odvrátila v něm čtyři setboly, a celý set vyhrála ve zkrácené hře. Do druhé sady vstoupila vedením 3-0. Německá bojovnice se ale nevzdala a set otočila poměrem 6–4. Do třetího dějství vstoupila Češka špatně, když rychle prohrávala 0–3 a 1–4. Od tohoto stavu však následovala šňůra jejích pěti gamů, aby zvítězila 6–4. Po výhře 3:1 na zápasy dobyly Češky třetí trofej za poslední čtyři roky.\nZ účasti v úvodním kole Světové skupiny proti Kanadě se omluvila. Do dubnového semifinále proti Francii nastoupila po pětitýdenní pauze způsobené pocitem vyhoření. V srpnu téhož roku však testy prokázaly prodělanou mononukleózu. Dvouhry nad Mladenovicovou i Garciaovou vyhrála ve dvou setech a pomohla tak týmu k postupu po vítězství 3:1 na zápasy. \n\nV pražském finále proti Rusku na úvod zdolala Pavljučenkovovou, aby jí v nedělní dvouhře oplatila dva týdny starou porážku Šarapovová. Češky přesto dosáhly na čtvrtou trofej v pěti letech, když v rozhodujícím deblu získaly rozdílový bod a vyhrály 3:2.\n\nV prvním kole světové skupiny proti Rumunsku hrála jako jednička družstva, když jí patřilo deváté místo žebříčku. V soutěži poprvé prohrála obě dvouhry, když nestačila na Moniku Niculescuovou a v neděli pak ani na světovou trojku Simonu Halepovou. Zbylé tři body však Češky získaly a postoupily do semifinále. Pro pokles formy se během Miami Open dohodla s kapitánem Pálou, že vynechá lucernské semifinále proti Švýcarsku.\n\nVe štrasburském finále proti Francií prohrála sobotní dvouhru s Caroline Garciaovou. Poprvé od semifinále v roce 2010 proti Itálii neplnila roli české jedničky, ale dvojky. Do nedělního programu již nezasáhla pro diagnostikovaný edém nártu, když si na bolestivost nohy stěžovala již v předchozím týdnu v Ču-chaji. V celém ročníku nevyhrála žádný zápas, což se jí naposledy stalo při debutovém startu v roce 2007, kdy během sezóny odehrála jen jednu čtyřhru. Češky přesto zvítězily 3:2 na zápasy. Pátou trofejí se stala nejúspěšnější českou reprezentantkou po překonání čtyř titulů Heleny Sukové z osmdesátých let 20. století.\n\nVe čtvrtfinále Světové skupiny proti Švýcarsku hraném v pražské O aréně plnila při gastroenteritidě Karolíny Plíškové roli jedničky týmu. Na žebříčku jí patřila dvacátá první příčka. V sobotní dvouhře zdolala světovou stovku Viktoriji Golubicovou po třísetovém průběhu a v neděli zvítězila ve dvou sadách nad Belindou Bencicovou, figurující na sedmdesáté třetí pozici. Druhou výhrou družstvu zajistila třetí postupový bod, čímž Pálovy svěřenkyně postoupily do desátého světového semifinále v řadě. V něm vyhrála obě dvouhry nad Němkami Görgesovou a Kerberovou, které s ní sousedily na žebříčku WTA, když Kvitové patřila desátá, Görgesové jedenáctá a Kerberové dvanáctá příčka. Nedělním vítězstvím nad Kerberovou se stala čtvrtou Češkou s 30 vyhranými zápasy ve Fed Cupu a zařadila se po bok Sukové (57 výher), Mandlíkové (49) a Novotné (33). Dvěma body tak přispěla k vítězství 3:1 na zápasy a postupu Češek do listopadového finále v Praze proti Spojeným státům. V něm však v roli sedmé hráčky žebříčku a týmové jedničky absentovala pro prodělanou virózu. Jako nominovaná tak vůbec poprvé po 22 účastech nezasáhla do mezistátního zápasu. Po výhře 3:0 nad Američankami získala šestou trofej, čímž se posunula na třetí místo statistik k Američance Rosemary Casalsové.\n\nTenis začala hrát na dvorcích klubu TJ Fulnek. Do šestnácti let ji zde trénoval otec Jiří Kvita. Následně přestoupila do extraligového oddílu TK Agrofert Prostějov. V roce 2008 se stal osobním koučem David Kotyza, který ji vedl do ledna 2016. Dne 25. ledna 2016 oznámila ukončení vzájemné spolupráce. Od dubna 2016 do US Open 2016 byl jejím trenérem bývalý deblový specialista František Čermák.\nNa zářijovém Toray Pan Pacific Open 2016 hrála pod vedením belgického kouče Wima Fissetta, s nímž se dohodla na týdenní testovací období. Fissett v minulosti připravoval světové jedničky Kim Clijstersovou a Viktorii Azarenkovovou. Od poloviny prosince 2016 se jejím trenérem stal bývalý tenista Jiří Vaněk, jenž o měsíc dříve ukončil spolupráci se světovou šestkou Karolínou Plíškovou.\n\nKondičními trenéry postupně byli Kristian Bajza, Slováci Jozef Ivanko a Marek Všetíček, který ji připravoval od září 2013. Jeho služeb využila díky probíhajícímu partnerskému vztahu se Štěpánkem, jehož také vedl. Od skončení Wimbledonu 2014 do listopadu téže sezóny tuto roli převzal Slovák Branislav Bundzik, působící v prostějovském tenisovém klubu. Od listopadu 2014 angažovala německého fyzioterapeuta Alexe Stobera se zkušenostmi z přípravy Samprase, Agassiho i Li Na. Před madridským turnajem v květnu 2015 ukončila s Němcem spolupráci. V červnu se kondičním trenérem stal bývalý triatlonista David Vydra, jenž se týden předtím rozešel s Rosolem a sedm let vedl Berdycha.\n\nSoučástí trenérského týmu byl do srpnové US Open Series 2015 také psycholog Michal Šafář.\n\nOd dětství žila ve Fulneku nedaleko Bílovce, v němž se narodila. Pochází z rodiny učitele Jiřího Kvity, bývalého místostarosty Fulneku, a Pavly Kvitové. Má dva starší bratry Jiřího (inženýr) a Libora (učitel). Celá rodina hrála nebo hraje tenis, otec působí jako tenisový trenér 3. třídy a od čtyř let trénoval dceru Petru.\n\nV první polovině roku 2013 skončil její partnerský vztah s českým tenistou Adamem Pavláskem (nar. 1994), bývalým prvním hráčem celostátního žebříčku v mladších i starších žácích. Poté se ve stejné sezóně jejím partnerem stal další český tenista Radek Štěpánek. V dubnu 2014 se rozešli. V říjnu téhož roku tweetem sdělila, že navázala vztah s hokejistou Radkem Meidlem, hrajícím za polský klub v Bytomi a poté za HC Frýdek-Místek a HC Oceláři Třinec. V týdnu před listopadovým finále Fed Cupu 2015 se pár zasnoubil. V květnu 2016 oznámila zrušení zásnub a rozchod.\n\nNa přelomu října a listopadu 2013 se stala daňovou rezidentkou Monaka kvůli nižším daním. Za toto rozhodnutí byla kritizována sociálnědemokratickým poslancem Stanislavem Humlem, jehož postoj však vzbudil mediální odezvu a nesouhlasné reakce dalších politiků. Tenistka je sportovkyní Centra sportu Ministerstva vnitra.\n\nPo vítězství ve Wimbledonu 2011 jí zastupitelé Fulneka udělili čestné občanství. Stala se tak druhou držitelkou ocenění po Janu Amosi Komenském. Aktivní tenisovou kariéru jí ztěžuje astma.\n\nV září 2017 došlo k otevření zmodernizovaného Tenisového areálu Petry Kvitové ve Fulneku, jenž byl pojmenován na počest tenistky.\n\nDne 20. prosince 2016 byla v ranních hodinách ve svém bytě v Prostějově přepadena a následně poraněna pachatelem, když se mu snažila bránit a ten jí nožem způsobil řezné rány na levé ruce, ve které drží raketu. Tentýž den podstoupila operaci ve specializovaném zařízení, Ústavu chirurgie ruky a plastické chirurgie ve Vysokém nad Jizerou, trvající 3.45 hodin. Při masivním zákroku těžkého poranění došlo k sešití dvou nervů a šlach v úrovni středních článků prstů levé ruky. Pooperační prognóza uváděla minimálně šestiměsíční rekonvalescenci. V závěru května 2018 policie zadržela podezřelého z přepadení, 33letého Radima Žondru, kterého při červnové identifikaci tenistka jednoznačně poznala. Útočník byl již dříve obviněný z útoků na důchodce. Soud jej poslal do vazby. Žondra byl v září 2018 odsouzen v kauze únosu blanenského advokáta na 2,5 roku do vězení. V případu Kvitové byl spis během srpna 2018 postoupen Krajskému státnímu zastupitelství v Brně, s kvalifikací vydírání a trestní sazbou v rozmezí pěti až dvanácti let.\n\n\n\n\n\n\n\n\n\n\n\n\n\n\nPetra Kvitová vyhrála ve dvouhře dvacet sedm turnajů na okruhu WTA a dalších sedm na okruhu ITF.\n\n\n"}
{"id": "311615", "url": "https://cs.wikipedia.org/wiki?curid=311615", "title": "Jimmy Eat World", "text": "Jimmy Eat World\n\nJimmy Eat World je americká hudební skupina založená v roce 1993.\n\nPo menších koncertech v jejich okolí vydali několik EP u malých vydavatelství, později podepsali smlouvu s labelem Capitol Records pod jehož křídly vyšla druhá studiová deska \"Static Prevails\". Ten pravý rozmach přišel však až v roce 1999 s albem \"Clarity\", které obsahovalo singl „Lucky Denver Mint“ známý především z filmu \"Nepolíbená\" s Drew Barrymore.\nZřejmě nejznámějším a nejoblíbenějším albem je \"Bleed American\" se známými singly „The Middle“ a „Sweetness“. Deska vyšla 24. července 2001 a po útocích 11. září byla přejmenována na \"Jimmy Eat World\". Aktuální, již šesté, studiové album vydané u Interscope Records nese název \"Chase This Light\" a produkoval jej zkušený hudebník Butch Vig. Vig v minulosti spolupracoval s kapelami jako Nirvana, The Smashing Pumpkins a Sonic Youth. Roku 2010 vyšla nová deska s názvem Invented, s hitem „My best theory“\n\n\n"}
{"id": "311622", "url": "https://cs.wikipedia.org/wiki?curid=311622", "title": "Walther P5", "text": "Walther P5\n\nWalther P5 byl vyroben na popud západoněmecké policie, která si vyžádala standardní pistoli. Dříve používané pistole Walther P 38 postupem doby přestávaly vyhovovat a rovněž postrádaly bezpečnostní prvky obvyklé u moderních konstrukcí.\n\nVýhozní okénko se přesunulo do horní plochy závěru a vystřelené nábojnice létají doleva. Hlavním úmyslem přepracování konstrukce bylo vynechat manuální pojistku, která v případě náhle potřeby může zapříčinit zdržení, přitom však zachovat maximální bezpečnost.\n\n\n"}
{"id": "311623", "url": "https://cs.wikipedia.org/wiki?curid=311623", "title": "Tivoli Neu", "text": "Tivoli Neu\n\nTivoli Neu je fotbalový stadion, nacházející se v rakouském Innsbrucku. Je to domácí stadion klubu FC Wacker Tirol a jeden ze čtyř rakouských stadionů, který hostil Euro 2008.\n\n"}
{"id": "311628", "url": "https://cs.wikipedia.org/wiki?curid=311628", "title": "Oki (provincie)", "text": "Oki (provincie)\n\nProvincie Oki (: 隠岐国; \"Oki no kuni\") byla stará japonská provincie rozkládající se na ostrovech Oki v Japonském moři. Nejbližšími „pevninskými“ provinciemi byly Izumo a Hóki.\n\nOstrovy Oki se skládají ze dvou relativně velkých a několika menších ostrovů. Hlavní město provincie se nacházelo na místě dnešního města Saigó. Ze starého hlavního města se zachovalo jen velmi málo, jedinou významnější památkou je provinční chrám, který v Saigó stále stojí.\n\nNa Oki byly kdysi posláni do exilu císaři Go-Toba a Go-Daigo.\n\nOd období Kamakura byla provincie Oki většinou spravována šugo provincie Izumo. Během období Muromači ji ovládal postupně klan Sasaki, klan Jamana a klan Kjógoku. Během období Sengoku měl Oki v držení klan Amago. Po pádu Amagoů a nástupu šógunátu Tokugawa se provincie stala državou šóguna a jejími správci se stal daimjó z léna Macue patřící ke klanu Macudaira, příbuzných šóguna. V té době činila produkce rýže v Oki 5 tisíc koku za rok.\n\nDnes území bývalé provincie tvoří okres Oki prefektury Šimane.\n"}
{"id": "311629", "url": "https://cs.wikipedia.org/wiki?curid=311629", "title": "Hypo-Arena", "text": "Hypo-Arena\n\nHypo-Arena je fotbalový stadion, nacházející se v rakouském městě Klagenfurt. Byl dostavěn v roce 2007 jako jeden z hostitelských stadionů Mistrovství Evropy ve fotbale 2008 a jako domácí stánek klubu SK Austria Kärnten. Pojme 32 000 sedících diváků.\n\n"}
{"id": "311630", "url": "https://cs.wikipedia.org/wiki?curid=311630", "title": "Jamie Campbell Bower", "text": "Jamie Campbell Bower\n\nJamie Campbell Bower (* 22. listopadu 1988 v Londýně, Spojené království) je britský herec. Jeho nejznámější role je Anthony Hope ve filmu \",\" Jace Wayland ve filmu \"\" po boku Lily Collins a Caius Volturi ve filmu \"Twilight sága\". V lednu 2019 bylo oznámeno, že si zahraje v prequelu populárního seriálu \"Hra o trůny\".\n\nNarodil se v Londýně. Jeho matka Anne Elizabeth (rozená Rosebbery) pracuje v hudebním odvětví a jeho otec David Bower pracuje pro Gibson Guitar Corporation. Navštěvoval Bedales School v Hampshire a je bývalým členem National Youth Music Theatre a National Youth Theatre. Od roku 2015 působí v kapele Counterfeit jako zpěvák a kytarista.\n\nSvoji kariéru herce začal když ho rodinná přítelkyně Laura Michelle Kelly zavedla k jejímu agentovi. Kromě herectví se začal věnovat hudbě. Stal se hlavním zpěvákem skupiny The Darling Buds. Byl součástí modelingové společnosti Select Model Management v Londýně. Zahrál si Rockera ve filmu \"RocknRolla\" a Jacka ve filmu \" Zima za války\". V roce 2009 dostal roli Caiuse ve filmu \"\", což je druhé pokračování úspěšné ságy \"Stmívání\". Objevil se i ve dvou následujících pokračování . V roce 2010 bylo natočeno sedmé pokračování Harryho Pottera, kde ztvárnil mladšího Gellerta Grindelwalda (temný kamarád Albuse Brumbála z mládí). Zahrál si i v osmém filmu \"Harry Potter a relikvie smrti.\" V roce 2011 si zahrál v seriálu Camelot a v roce 2012 si zarhál ve film \"\" kde si zahrál hlavní roli po boku Lily Collins.. V prosinci 2013 se připojil ke kampani značky Burberry pro jejich kolekci jaro/léto 2014. V roce 2015 získal roli v muzikálu Bend It Like Beckham. Svůj hlas propůjčí pro film \"Kung Fu Panda 3\" (2016). Od roku 2015 působí v kapele Counterfeit jako zpěvák a kytarista.\nV únoru 2010 potvrdil vztah s herečkou Bonnie Wright, se kterou se potkal na natáčení Harryho Pottera. Později se s ní v dubnu 2011 zasnoubil. Svoje zasnoubení zrušili v roce 2012, rozešli se ale jako přátelé. Od července 2012 do srpna 2013 chodil s herečkou Lily Collins. Dvojice se k sobě nečekaně vrátila v květnu 2015.\n\n"}
{"id": "311631", "url": "https://cs.wikipedia.org/wiki?curid=311631", "title": "Koletova hornická hudba", "text": "Koletova hornická hudba\n\nKoletova hornická hudba je velký amatérský dechový orchestr působící ve Rtyni v Podkrkonoší. Orchestr má více než 150 letou tradici, soustřeďuje mnoho amatérských hudebníků z celého trutnovska i náchodska a udržuje si velmi vysokou úroveň.\n\n\nPrvní zmínka o orchestru pochází z obecní kroniky Rtyně v Podkrkonoší z roku 1864. Orchestr byl tvořen místními hudebními nadšenci, kteří do té doby v malých skupinách ve volných chvílích muzicírovali. Nejběžnějšími nástroji chudých tkalců, drobných zemědělců a horníků byly většinou housle, klarinet a později nástroje plechové - křídlovka, baskřídlovka a heligon. Většinou nechyběl ani bubeník. Mohutným podnětem ke vzniku větších těles bylo v kraji národní obrození, které s sebou přinášelo velký rozvoj společenského a kulturního života. Vedle rtyňské kapely vznikaly v okolních obcích i další orchestry podobného ražení (Strážkovická, Velkosvatoňovická, atd.). Rtyňská kapela zaznamenala největší rozmach s nástupem kapelníka Čeňka Kolety (1879 - 1967). Tento vynikající houslista a klarinetista vyučoval i na místní hudební škole a stál v čele orchestru neuvěřitelných 52 let. Jeho tělesně postižený bratr Karel Koleta (1887-1948) pronikl i do komponování a pro hudbu napsal téměř 1500 skladeb.\n\nHudba si velmi rychle získala věhlas v širokém okolí a ve dvacátých letech minulého století byla několikrát účastníkem, tehdy ještě živého vysílání čs. rozhlasu. Žákem Čeňka Kolety byl i hudební skladatel, vojenský kapelník a křídlovák Antonín Nývlt (skladatel), který hrál s orchestrem do r. 1903. Nejznámější skladbou Antonína Nývlta je pochod Kapitán Římek.\n\nV roce 1969 přijala hudba název Koletova hornická hudba a zároveň se stala organizátorem festivalu dechových hudeb Koletova Rtyně (od r. 1962). Orchestr přečkal bez úhony všechny společenské změny 20. století a v současné době je moderním, na amatérské poměry velmi kvalitně obsazeným tělesem.\n\nFestival od r. 1962 pořádaný ve Rtyni v Podkrkonoší pod záštitou Koletovy hornické hudby. Jedná se o festival pro dechové orchestry. Obdobným festivalem jen např. Kmochův Kolín. Festival v minulosti ani dnes nebyl a není bez účasti známých orchestrů, skladatelů či kapelníků. Např. Jindřich Praveček, Václav Hybš, Jaroslav Zeman, Evžen Zámečník, Viliam Béréš a další. Posledních několik ročníků zpestřilo i vystoupení Petry Janů, Marty Kubišové či trumpetisty Miroslava Kejmara\n\n"}
{"id": "311642", "url": "https://cs.wikipedia.org/wiki?curid=311642", "title": "Novomlýnská vodárenská věž", "text": "Novomlýnská vodárenská věž\n\nNovomlýnská vodárenská věž zvaná též Dolní novoměstská nebo Petrská je historická vodárenská věž nalézající se v Praze 1 v Petrské čtvrti asi 100 metrů od pravého břehu řeky Vltavy nedaleko od jižního vyústění Štefánikova mostu v místě bývalých pražských Nových mlýnů (odtud pak její název). Jedná se o velkou vodárenskou stavbu, jenž kdysi zásobovala vodou z Vltavy dolní část Nového města pražského. Tak jako i u jiných pražských vodárenských věží zde již ve středověku stála věž dřevěná, první zmínka o ní pochází z roku 1484. Dřevěná věž byla patrně několikrát poškozena požárem (požáry vodárenských věží byly dost časté zejména kvůli zimnímu rozmrazování zamrzlého vodovodního potrubí pomocí otevřeného ohně).\n\nProto zde byla v letech 1602 až 1606 vybudována pozdně renesanční bohatě zdobená kamenná věž, v horní části opatřená vyhlídkovou terasou (tzv. lusthausem). V roce 1655 byla věž těžce poškozena povodní a část se zřítila. Na tom co zbylo, byla v roce 1658 postavena v barokním slohu věž dnešní. Věž se původně nalézala přímo na břehu řeky Vltavy. Její dnešní poloha (jako jediná z historických vodárenských věží nestojí přímo na břehu) je dána jednak historickými říčními naplaveninami – tedy přírodními změnami v korytě řeky, dále také díky regulaci břehů a výstavbě pražských náplavek. \n\nSvému původnímu účelu věž přestala přestala sloužit v roce 1877, přilehlá vodárna pak v roce 1910. V dubnu 2015 započala rekonstrukce. Ve věži je v současné době umístěna expozice Muzea hlavního města Prahy o pražských hasičích a požárech s názvem \"Praha hoří\".\n\nVěž má šest pater a je obložena z vnějšku pískovcovými kvádry, na fasádě v horním patře jsou jasně viditelná tři okna.\n\n\n"}
{"id": "311643", "url": "https://cs.wikipedia.org/wiki?curid=311643", "title": "Cave (píseň)", "text": "Cave (píseň)\n\nCave je druhý singl z debutového alba \"Showbiz\" britské alternativní rockové kapely Muse. V obchodech ve Spojeném království se začal prodávat 6. září 1999 ve formátu dvojCD a na 7\" vinylu. Skladba se také objevila na živém koncertním DVD \"Hullabaloo\", na soundtracku k filmu Malý Nicky - Satan Junior a byla použita jako ústřední téma k seriálu \"Beast Wars\". K singlu \"Cave\", stejně jako k singlům \"Map of Problematique\" a \"Apocalypse Please\", nebyl natočen žádný oficiální videoklip.\n\n\"Cave\" byl také vydán na CD jako pěti trackové EP s názvem \"Cave EP\". V roce 2000 ho v tomto formátu distribuovala výhradně jen v USA společnost \"Maverick Records\".\n\n\n\n\n\n\n"}
{"id": "311645", "url": "https://cs.wikipedia.org/wiki?curid=311645", "title": "San Giovanni dei Fiorentini", "text": "San Giovanni dei Fiorentini\n\nSan Giovanni Battista dei Fiorentini je římský kostel na Via Giulia v rione Ponte.\n\nKdyž se Florenťané v 15. století rozhodli postavit si v Římě kostel, ve vypsané soutěži na návrh nové budovy vyhrál Jacopo Sansovino. Mezi přihlášenými architekty byli Rafael, Giuliano da Sangallo a Baldassare Peruzzi. Sansovino zahájil práce roku 1509, ale kostel nedokončil. Stavba byla ukončena někdy v letech 1734–1738, a vedlo ji postupně pět architektů: Antonio da Sangallo mladší, Michelangelo, Giacomo della Porta, Francesco Borromini – který navrhl hlavní oltář a je pohřben v hlavní lodi – a také Carlo Maderno, který dokončil kupoli roku 1634 (je zde také pohřben, po boku Borrominiho, který byl jeho asistentem).\n\nSvatý Filip Neri, založil Confederazione dell'Oratorio di San Filippo Neri v období, kdy zde byl farářem. Je mu zasvěcena jedna z kaplí.\n\nV zákristii visí malba zobrazující \"Jana Křtitele\" z 15. století (připisována Donatellovi a někdy také Michelangelovi). Hlavní oltář je zdoben sousoším \"Křest Ježíše\" od Raggiho. Dalšími umělci, kteří se podíleli na výzdobě byli malíři Ludovico Cigoli, Santi di Tito a Salvator Rosa, a sochař Francois Duquesnoy.\n\nBorromini navrhl pohřební kryptu pro rodinu Falconieri. V kostele jsou pohřbeni také kardinál Luigi Maria Torregiani a obchodník Onorio del Grillo.\nTitulárním kostelem byl San Giovanni prohlášen 12. března 1960 papežem Janem XXIII..\n\n\n"}
{"id": "311659", "url": "https://cs.wikipedia.org/wiki?curid=311659", "title": "Sal", "text": "Sal\n\nSal může znamenat:\n"}
{"id": "311660", "url": "https://cs.wikipedia.org/wiki?curid=311660", "title": "Sal (přítok Donu)", "text": "Sal (přítok Donu)\n\nSal ( ) je řeka v Kalmycku a v Rostovské oblasti v Rusku. Je dlouhá 798 km. Plocha povodí měří 21 300 km². Na horním toku se nazývá Džurak-Sal ( ).\n\nPramení v Kalmycku a protéká suchou stepí. Na dolním toku je koryto členité. Ústí zleva do Donu.\n\nZdrojem vody jsou sněhové srážky. Průměrný průtok vody ve vzdálenosti 205 km od ústí činí 9,9 m³/s. Na horním a středním toku v létě vysychá na 8 až 200 dní. Zamrzá v polovině prosince, přičemž na horním toku promrzá až do dna na 19 až 45 dní. Rozmrzá na konci března. Ledová pokrývka není stálá. Nejvyšších vodních stavů dosahuje od března do dubna.\n"}
{"id": "311665", "url": "https://cs.wikipedia.org/wiki?curid=311665", "title": "URL kódování", "text": "URL kódování\n\nURL kódování (známé rovněž jako % kódování) je mechanismus pro kódování informací v Uniform Resource Identifier (URI). Taktéž je používáno v přípravě dat typu application/x-www-form-urlencoded, ve kterém webové prohlížeče přenášejí přes HTTP data z formulářů.\n\nChceme-li tak mít například v adrese stránky text codice_1, zapíše se jako codice_2.\n\nProcentové kódování zmiňuje dokument RFC 3986, který v kapitolách 2.2 a 2.3 definuje:\nRezervované znaky se kódují (escapují) pomocí znaku procenta, po kterém následuje ASCII kód znaku v hexadecimálním tvaru (dvě hexadecimální číslice 00–FF).\n\n\n\n"}
{"id": "311666", "url": "https://cs.wikipedia.org/wiki?curid=311666", "title": "Měnírna", "text": "Měnírna\n\nMěnírna je budova se zařízením nebo samotné zařízení pro změnu proudové soustavy nebo propojení různých napájecích elektrických soustav. Nejčastějším případem jsou napájecí měnírny pro napájení elektrifikovaných železnic, tramvají, metra a trolejbusů se stejnosměrnou napájecí soustavou. Měnírna odebírá elektrický výkon z běžné třífázové elektrické sítě a do drážního vedení dodává stejnosměrný proud o potřebném napětí.\n\nMěnírny pro městskou dopravu jsou připojeny zpravidla na primární síť 22 kV / 50 Hz a dodávají stejnosměrný proud o napětí 600 V (případně 750 V – metro, trolejbusy v Ústí nad Labem a v Českých Budějovicích).\n\nMěnírny drážní jsou připojeny zpravidla na dálkovou síť 110 kV a dodávají stejnosměrný proud o napětí 3 kV (1,5 kV – trať Tábor–Bechyně, důlní dráhy). Střídavé trakční napájení nevyžaduje měnírnu, ale pouze trafostanici. V německy mluvících zemích se drážní trakční vedení střídavého proudu 15 kV / 16,7 Hz (tedy přibližně 50/3 Hz) napájí buď v měnírnách z dálkové 50 Hz sítě, nebo z dedikované dálkové rozvodné sítě 16,7 Hz pomocí trafostanice.\n\nPůvodní měnírny byly mechanické, vybavené motorgenerátorovým soustrojím (někdy typu Ward-Leonard, tj. střídavým třífázovým motorem, který poháněl dynamo). Později byly používány úspornější rotační měniče, konstruované jako třífázový synchronní motor s rotační kotvou a buzeným stejnosměrným statorem. Napájecí třífázový proud transformovaný na potřebné napětí se přiváděl na tři napájecí kroužky kotvy, stejnosměrný proud se odebíral z téhož vinutí kotvy klasickým stejnosměrným lamelovým komutátorem přes uhlíkové kartáče. Pojízdná měnírna tohoto typu s výkonem 1 MW je ve sbírkách muzea pražského dopravního podniku.\n\nOd 30. let 20. století se začínaly používat rtuťové usměrňovací výbojky jako statické měniče, dokonce již s možností omezené pulzní regulace pomocí řídicích mřížek v dráze výboje ve výbojce. Od 60. let 20. století se používají usměrňovače v pevné fázi s křemíkovými diodami a s tyristory s elektronickým řízením.\n\nZvláštní případy měníren byly dříve v normální rozvodné síti, kdy část sítí, zejména městských sítí v Německu byla stejnosměrných. Zvláštním případem byla také stará síť v kladenských hutích s kmitočtem 25 Hz. Zhruba do poloviny 20. století některé staré městské sítě měly kmitočet 33 Hz nebo 42 Hz, pro jejich propojení se soustavou 50 Hz se používaly také měnírny.\n"}
{"id": "311669", "url": "https://cs.wikipedia.org/wiki?curid=311669", "title": "Red Bull Arena (Salzburg)", "text": "Red Bull Arena (Salzburg)\n\nRed Bull Arena je fotbalový stadion, nacházející se v rakouském městě Salzburg. Byl dostavěn v roce 2003 jako jeden z hostitelských stadionů Mistrovství Evropy ve fotbale 2008 a jako domácí stánek klubu FC Red Bull Salzburg. Pojme necelých 32 000 sedících diváků.\n\n"}
{"id": "311672", "url": "https://cs.wikipedia.org/wiki?curid=311672", "title": "Staphylococcus aureus", "text": "Staphylococcus aureus\n\nStaphylococcus aureus (také zlatý stafylokok) je grampozitivní bakterie patřící do rodu stafylokoků. Objevil ji v roce 1880 skotský chirurg Alexander Ogston v hnisu z otevřených poranění a o čtyři roky později ji německý bakteriolog F. Rosenbach dal latinský název. Způsobuje velmi často různé infekce v rozsahu od mírných zánětů kůže a měkkých tkání až po život ohrožující sepse („otravy krve“, směřující až do septického šoku spojeného se selháváním orgánů), syndrom toxického šoku a nekrotizující pneumonie. Patogenita této bakterie je výsledkem produkce toxinů (exfoliativní toxiny, enterotoxiny atd.), které způsobují ničení tkáně nemocného. Tvoří žlutý pigment (od toho odvozeno druhové jméno \"aureus\" – zlatý), zkvašuje mannitol a přibližně u třetiny lidské populace je přirozeně přítomen na kůži a sliznicích. Přenos genů antibiotikové rezistence (např. na plazmidech) mezi kmeny \"S. aureus\" se uskutečňuje nejčastěji transdukcí prostřednictvím temperovaných bakteriofágů z čeledi \"Siphoviridae\".\n\nAntigenní strukturu tvoří několik částí:\n\nPatogenita se vyznačuje tvorbou extracelulárních proteinů (toxiny, enzymy). Toxiny patří mezi superantigeny. Známe tyto patogenní faktory:\n\n- viz exfoliatin\n- viz TSST-1\n- jedná se o otravu z potravy kontaminované termostabilním enterotoxinem B (majonézové saláty, sekaná atd.)\n\n- u nemocných léčených širokospektrými antibiotiky může dojít k přemnožení stafylokoků s tvorbou enterotoxinu B a vzniku enterokolitidy\n- lokalizovaná forma SSSS, u dětí a dospělých vznikají puchýře s hnisem\n\n- absces (ohraničená dutina naplněná hnisem), hnisavá onemocnění mazových folikulů a mazových žlázek (folikulitida, furunkl, karbunkl), ranné infekce, infekce popálenin, tonsilitidy, otitidy, pneumonie, meningitidy, empyém, endokarditidy, ostemyelitidy, puerperální sepse, septikémie s metastázemi do různých orgánů, \"pemphigus\". Pro vznik onemocnění je důležitá vysoká infekční dávka a snížená funkce imunitního systému (při popáleninách, traumatech kůže, tumorech, alkoholismu, DM atd.).\n\nVýskyt přenašečství je asi 20-50 % populace, přičemž u zdravotnického personálu bývá nález stafylokoků vyšší. Léčba přenašečů antibiotiky nebývá úspěšná.\n\nVyužívá se krevní a slaný agar, mikroskopie, průkaz pigmentu, test na plasmokoagulázu, katalázový test, latexová aglutinace a štěpení mannitolu.\n- odliší stafylokoky od streptokoků; po smíchání kolonie stafylokoka s peroxidem vodíku dochází k uvolňování bublinek – katalázapozitivní\n- průkaz clumping faktoru na sklíčku; orientačně odliší \"S. aureus\" od \"Staphylococcus epidermidis\"\n- jedná se o zkumavkovou metodu k odlišení koagulázapozitivních stafylokoků. Pokud dojde po smíchání kolonie s králičí plazmou ke koagulaci plazmy, jedná se o stafylokoky koagulázapozitivní\n- používá se k odlišení MRSA od koagulázanegativních stafylokoků\n\nLokalizované infekce se mohou řešit chirurgicky.\nPřibližně 90% stafylokoků je rezistentních na běžný penicilin. Tudíž se musejí používat tzv. peniciliny inhibující beta-laktamázu (oxacilin/meticilin nebo cloxacilin s AMP). Dále se používají makrolidy, cefalosporiny I. a IV. generace, aminoglykosidy, linkosamidy, tetracykliny, glykopeptidy, chloramfenikol, fluorochinolony (+doplněk Stasea = stafylokokový antitoxin). V případě přenašectví se používá lokální antibiotikum mupirocin.\n\nJedná se o meticilin-rezistentní kmeny \"Staphylococcus aureus. Poprvé byly objeveny v roce 1961 krátce po zavedení meticilinu (jakožto polosyntetického derivátu penicilinu) do klinické praxe. Od té doby se jejich procentuální zastoupení v populacích kmenů \"S. aureus\" zvyšuje a v současnosti představují celosvětově závažný problém ve zdravotnictví při léčbě stafylokokových infekcí. Rezistenci k meticilinu (a potažmo ke všem β-laktamovým antibiotikům) zajišťuje gen \"mecA lokalizovaný na stafylokokové chromozomální kazetě SCC\"mec\". Gen \"mecA\" kóduje alternativní transpeptidázu (PBP2a nebo také PBP2', PBP = penicillin binding protein), což je enzym zodpovědný za syntézu buněčné stěny bakterie. Tato alternativní transpeptidáza není inaktivována antibiotiky jako je penicilin nebo meticilin, a buňka je tedy vůči těmto antibiotikům rezistentní. Kromě genu pro rezistenci k meticilinu nesou tyto kmeny obvykle ještě další geny pro rezistenci k jiným antibiotikům (např. k tetracyklinu, streptomycinu, chloramfenikolu), což představuje poměrně závažný problém při léčbě onemocnění způsobených kmeny MRSA. Léčba probíhá podáváním antibiotik, ke kterým je tato bakterie citlivá, což jsou např. glykopeptidy vankomycin a teikoplanin nebo syntetický oxazolidinon linezolid. Kmeny MRSA se kultivují na agaru MRSA select – více NaCl+oxacilin+cefoxitin+fungicidin. U diskové metody se objeví malá inhibiční zóna u oxacilinu, avšak za průkazné se považuje, když je malá zóna také u cefoxitinu.\n\nPacientům může být aplikována ke stimulaci specifické imunity vakcína Polystafana (stafylokokový anatoxin) nebo Staphage lysate (lyzát stafylokokové kultury).\n\n"}
{"id": "311675", "url": "https://cs.wikipedia.org/wiki?curid=311675", "title": "Rembetiko", "text": "Rembetiko\n\nRembetiko (řec. jednot. číslo ρεμπέτικο, množné číslo ρεμπέτικα) je ryze řecký hudební styl, který se do Řecka po prohrané řecko-turecké válce (1919–1922) a odsunu maloasijských Řeků ze Smyrny. Styl bývá častokrát přirovnáván k americkému blues – ani ne tak svou formou, ale hlavně pro podobné sociální podmínky, které jej formovaly. Žánr je neodmyslitelně spojen s přístavními městy Pireus a Thessaloniki, kam byli uprchlíci v první vlně deportováni.\n\nPísně reflektují osudy těžkých životních podmínek uprchlíků, kteří se rázem octli na dně společnosti. Promlouvají o životě utiskovaných, o životě lidí žijících v bezpráví, o bídě o smutku, žalu. V době svého vzniku byl tento styl spojen s drogami (hašiš) a podsvětím. Nejen z tohoto důvodu bylo rembetiko dlouhá léta na okraji společnosti a několik různých řeckých režimů nezávisle na sobě ho potlačovalo.\n\nV roce 1936 se dostal k moci diktátor Ioannis Metaxas, který písňové texty nemilosrdně cenzuroval a \"rembetes\" (stoupenci tohoto stylu) se stali terčem policejních represí. Stejně tak neustále sílící komunistická strana ve 30. letech odsoudila rembetiko jako politicky zaostalé a dekadentní. Když se nejrespektovanější muzikant žánru Markos Vamvakaris roku 1944 připojil k levicovému odboji ELAS, bylo mu ústředním výborem doporučeno, aby raději přešel na revoluční písně v sovětském stylu (\"andártika\"). Spiklenecké písně z podsvětí ale získaly během nacistické okupace za druhé světové války nový rozměr a staly se neodmyslitelnou součástí řecké moderní hudby.\n\nNejčastějším nástrojem toho žánru je bez pochyby bouzouki, tehdy ještě ve své šestistrunné variantě (tzv. \"trichordo bouzouki\"). Bouzouki se používalo pro hraní melodie a melodických meziher. Dalším typickým nástrojem, který k tomuto žánru patří, je \"baglamas\", což je zmenšená forma bouzouki. Baglamas byl v době nejtvrdší perzekuce tohoto stylu mezi \"rembetes\" velmi oblíben a to především díky své velikosti, kdy se dal schovat pod kabát a nepřitahoval nechtěnou pozornost. Baglamas v rembetiku vytváří typický staccatový harmonický doprovod patrný v každé písni. Často se v rembetiku také můžeme setkat s „prostřední“ verzí bouzouki, tzv. \"tzouras\", s orientalní loutnou oud a s řeckou modifikací klasické kytary, tzv. \"rembetická kytara\" (ρεμπετική κιθάρα). Krom těchto tradičních nástrojů se ale v žánru rembetiko uplatňují i housle a akordeon.\n"}
{"id": "311678", "url": "https://cs.wikipedia.org/wiki?curid=311678", "title": "Kostel svatého Jakuba (Polička)", "text": "Kostel svatého Jakuba (Polička)\n\nKostel svatého Jakuba Většího je kostel v pardubickém kraji v městě Polička. \n\nPrvní kostel vznikl v době založení města Poličky králem Přemyslem Otakarem II., jeho přesná orientace na náměstí odpovídá urbanistické koncepci z roku 1265. Patrocinium sv. Jakuba patří k typickým pro kolonizaci 13. století. Trojlodní gotická bazilika s hranolovou věží v západním průčelí byla v době vrcholné gotiky přestavěna v rámci věnného města českých královen císařovnou Eliškou Pomořanskou.\nPo požáru města z roku 1840 byla stavba až do základů zbořena, zachoval se pouze šestiboký presbytář s křížovými klenbami, jeden gotický zvon dvě barokní sochy.\n\nRoku 1853 byl položen základní kámen k trojlodní novogotické stavbě, kterou projektoval c. k. zemský inženýr Antonín Ignác Wach a prováděcí plány rozkreslil František Schmoranz starší. Novostavba byla dokončena roku 1865. Vnitřní výzdobu a zařízení zajistili: Václav Levý vytesal sochu sv. Jakuba Většího z kararrského mramoru pro hlavní oltář (1864) a reliéfy Mojžíše, krále Davida, Krista a Čtyř evangelistů na kazatelně. Josef Hellich dodal obrazy čtyř zemských patronů pro hlavní oltář. Vilém Kandler namaloval obraz sv. Josefa pro boční oltář. Roku 1884 byla podle Schmoranzova návrhu vybavena kaple Božího hrobu. V roce 1908 vytvořil poličský rodák, sochař Vojtěch Eduard Šaff na terasu ústřední sousoší \"Dokonáno jest\" s nárožními sochami sv. Václava a Ludmily.\n\nVe světničce v ochozu 36 metrů vysoké věže kostela se roku 1890 narodil hudební skladatel Bohuslav Martinů.\n\nV rámci Programu záchrany architektonického dědictví bylo v letech 2009-2014 na opravu památky čerpáno 6 215 000 Kč.\n\n"}
{"id": "311679", "url": "https://cs.wikipedia.org/wiki?curid=311679", "title": "Vpona", "text": "Vpona\n\nVpona (latinsky \"infix\") je v lingvistice derivační (odvozovací) nebo flektivní (ohýbací) afix, tj. jazykový morfém, bez vlastního významu, který se vkládá do kořene nebo kmene slova, případně mezi kořen nebo kmen slova a předponu (prefix) či příponu nebo koncovku (sufixy). Vpony slouží zejména k vyjadřování mluvnických vztahů, ve tvarosloví nebo k usnadnění výslovnosti při připojování afixů.\n\n\nV češtině má vpona funkci zejména spojovací mezi jednotlivými částmi slova nebo se užívá ke změně jeho významu (např. při zdrobňování):\n\n\nUžívání vpon (infixace) je typické zejména pro aglutinační jazyky (korejština, finština, svahilština, kannadština aj.).\n"}
{"id": "311683", "url": "https://cs.wikipedia.org/wiki?curid=311683", "title": "Jezerní básníci", "text": "Jezerní básníci\n\nJezerní básníci (někdy též Jezerní škola) je společné pojmenování pro nejvýznamnější představitele první generace anglických romantiků z přelomu 18. a 19. století, kteří delší dobu žili a zčásti i společně tvořili v tzv. Jezerním okrsku (Lake District) na severozápadě Anglie v Cumberlandu a Westmorelandu. Přestože byli vespolek spřáteleni, šlo o tak odlišné individuality, že název škola se pro ně příliš nehodí. Byli to:\n\"Jezerní básníci\"\n\nVedle nich dočasně u týchž jezer působili Thomas de Quincey (1785–1859) a skotský básník John Wilson (1785–1854).\n"}
{"id": "311689", "url": "https://cs.wikipedia.org/wiki?curid=311689", "title": "Erarich", "text": "Erarich\n\nErarich (†541) byl v průběhu pěti měsíců roku 541 králem Ostrogótů sídlících v první polovině 6. století v Itálii. Jediný historický důkaz o jeho životě pochází z pera byzantského historika a Erarichova současníka Prokopia z Kaisareie teprve z období, kdy získal panovnický titul.\n\nErarich pocházel z kmene Rugů, ve kterém za svůj život získal značný vliv. Rugové využili smrti předchozího krále Ildibady a nečekaně provolali králem Eraricha. Tato volba však nebyla pro většinu Ostrogótů přijatelná a veřejně mu vyčítali, že \"zmařil jejich velké plány, jelikož nechal usmrtit Ildibadu\". Krátce po nástupu na trůn bylo Erarichovou hlavní snahou uzavřít mír s císařem Justiniánem. Po souhlasu velmožů proto vyslal poselstvo do Konstantinopole s návrhem, rozdělit Itálii mezi obě strany. Sever Apeninského poloostrova měl patřit Gótům, jih Římanům. Současně měl jeden z vyslanců, jménem Cavallarius, potají byzantskému císaři přednést návrh, jímž gótský panovník vyjádřil ochotu zříct se královského úřadu za titul patricia a značné peněžní sumy.\n\nGótové v Itálii však byli stále více nespokojeni s Erarichovou vládou a zároveň pochybovali o jeho schopnostech vést válku. Rozhodli se proto vyslat poselstvo do Tarvisu, kde byl velitelem velmož Totila, jehož měl národ velké úctě. Když byl Totilovi přednesen návrh, aby se králem stal on, souhlasil, avšak jedině pod podmínkou, že bude současný král zabit. Tento předpoklad nebyl Ostrogótům proti mysli a zanedlouho byl Erarich za neznámých okolností zavražděn.\n"}
{"id": "311693", "url": "https://cs.wikipedia.org/wiki?curid=311693", "title": "Richard Hrdlička", "text": "Richard Hrdlička\n\nRichard Hrdlička (10. dubna 1868 Mladá Vožice – 22. června 1967 Tábor) byl český historik, spisovatel, překladatel, typograf a vydavatel.\nNarodil se v domě čp.122 v početné rodině (11 sourozenců) mladovožického úředníka-písaře okresního soudu. Od roku 1878 žil s rodiči v Táboře, začal studovat místní reálné gymnázium (také u profesorů Augusta Sedláčka a Martina Koláře ), ale po smrti otce studium musel ukončit z finančních důvodů. Vyučil se typografem-knihtiskařem ve Frankově tiskárně v Táboře.\n\nV táborské tiskárně pracoval i po vyučení a později se stal zástupcem majitele, také stál jako předseda v čele filiálky Typografické besedy v Táboře. Snaživý a cílevědomý Hrdlička se po získání autografické a knihtiskařské koncese osamostatnil a v zakoupeném (1900) domě ve městě (dnešní Budějovická ulice) si zřídil tiskárnu s názvem AUTOGRAFIA. V ní na zakoupeném tiskařském stroji „Liberty Machine Works Berlin“ svoje literární práce sám tiskl i vydával. Vydal Kalendářík naší mládeže 1906-7, v roce 1908 začal vydávat hasičský časopis \"Oheň a světlo\" a v letech 1920-1937 vlastním nákladem \"Staré a nové letopisy táborské\", které byly jeho největší vydavatelskou prací; vyšlo 29 sešitů, v nichž otiskoval vlastní i cizí práce (Augusta Sedláčka, R.Cikharta, K.Thira, J. Švehly a jiných). V roce 1909 podnikl cestu po Německu, kde navštívil řadu grafických závodů; vlastním nákladem vydal (1911) a vytiskl \"Srovnávací přehled některých výrazů z oboru knihtisku\" ve všech slovanských nářečích. Svoji tiskárnu v domě měl až do roku 1937, potom ji zrušil, převedl na Fr.Chaloupeckého a V.Plívu a ti v nové tiskárně s moderním vybavením (AUTOGRAFIA, Tábor-Husovo náměstí č.531) tiskli a vydávali do roku 1950.\n\nV letech 1. světové války, kdy situace nepřála podnikání v profesi tiskaře, nastoupil Richard Hrdlička jako kontrolor v táborské Městské spořitelně. Vzdělání si doplnil absolvováním večerní obchodní školy, účetnických kurzů a také ovládnutím stenografie. V zaměstnání-zpočátku u zvláštního systému sčítacích strojů-vynikal precisností a svými novými postupy, které pak zaváděly i jiné peněžní ústavy. Kontrolní oddělení spořitelny vedl až do odchodu do penze. Napsal řadu článků-pojednání o peněžnictví, například:\" Pomocné stroje kancelářské ve spořitelnách, Dětské vklady, Jak se kolkovaly bankovky roku 1919\".\n\nJiž v devatenácti letech začal R.Hrdlička uveřejňovat drobné literární práce. Osvojil si několik jazyků, hlavně slovanských a celkem uveřejnil přes 20 překladů z ruštiny a 70 ze srbštiny, asi 40 z chorvatštiny a přes 40 z bulharštiny a také několik z němčiny a maďarštiny. Drobné překlady vycházely v nejrůznějších časopisech (převážně před rokem 1913). Samostatně vyšly tiskem překlady většího rozsahu: (1907)-Bronislav Nušič: \"Povídky desátníka z války srbsko-bulharské\"; (1911)-Danilo Medič: \"V ruském táboře 1877-1878\"; (1913)-\"Žerty a příhody Nasredina Chodži\".\n\nV Hrdličkově drobné tvorbě je jak beletrie, tak články z historie, odborné stati z knihtiskařského oboru i bankovnictví v různých odborných a krajinských listech; přispíval do mnoha listů, jako byly např.: \"Buditel, Hlasy z Podřipska, Hlasy z Pošumaví, Humoristické listy, Kodym, Lesní stráž, Národní politika, Naše domácnost, Písecké listy, Rozmarův Lesnický týdeník, Typografia, V boj, Veleslavín, Z lesů a luhů, Svobodné Slovo, Práce, Lidová demokracie, Vosa\". Z všestranných zájmů postupně více času a úsilí věnoval historickému–vlastivědnému bádání, se zaměřením zejména na Táborsko a Vožicko. Za skoro stěžejní práci lze považovat rodopisnou studii \"Hubatiové z Kotnova\", vydané vlastním nákladem v roce 1927 a také dodnes jen v rukopise uložené \"Staré domy a domky vožické\" a podklady k dějinám Mladé Vožice.\n\nRichard Hrdlička byl členem: (1912) Sdružení překladatelů; (1920) Syndikátu spisovatelů českých; předseda filiálky Typografické besedy v Táboře; (1930) Rodopisné společnosti československé; Společnosti přátel starožitností (zakládající člen); táborské skupiny tamburašů; tělovýchovné organizace Sokol od studentských let.\n\n"}
{"id": "311695", "url": "https://cs.wikipedia.org/wiki?curid=311695", "title": "Bezdisková stanice", "text": "Bezdisková stanice\n\nBezdisková stanice nebo bezdiskový uzel je pracovní stanice nebo osobní počítač bez diskové mechaniky, která pro nahrání operačního systému ze serveru používá síťový start.\n\nBezdiskové uzly (nebo počítače, které plní jejich roli) jsou někdy označovány jako síťové počítače nebo jako hybridní klienty. Hybridní klient může buď označovat jen bezdiskový uzel, nebo může být použit v konkrétním smyslu znamenat bezdiskový uzel, který spouští některé, ale ne všechny, aplikace na dálku, jako například u výpočetní architektury tenkých klientů.\n\nMezi výhody bezdiskových uzlů patří nižší výrobní a provozní náklady, tišší provoz a možnosti úspory při správě (např. u centrálně spravovaných softwarových instalací).\n\nV mnoha univerzitách a v některých velkých organizacích se PC používají v podobné konfiguraci, a některé nebo všechny aplikace jsou uloženy centrálně, ale provádějí se lokálně – opět, pro usnadnění správy. Takové stroje ale nejsou považovány za bezdiskové uzly, pokud startují systém z vlastního pevného disku.\n\nPři navrhování počítačového systému musíme řešit otázky zpracování a ukládání dat, softwaru a uživatelského rozhraní. Se spolehlivou vysokorychlostní sítí můžeme změnit umístění těchto funkcí. Gigabitová síť je rychlejší než sběrnice PCI a mnoho pevných disků, takže každá funkce může být umístěna jinde. Výsledná volba závisí na nákladech na provoz, na spolehlivosti, výkonu a použitelnosti systému. Bezdiskové stanice jsou úzce spojeny s uživatelským rozhraním.\n\nNa bezdiskových stanicích je nainstalován pouze software uživatelského rozhraní, některé často používané aplikace a síťový operační systém.\n\nProtože se na bezdiskové stanice nekladou vysoké nároky, mohou mít menší velikost, energetickou náročnost i cenu nákupu a provozu. Všechny aplikace a služby se spouštějí na serveru nebo clusteru serverů a zároveň slouží i pro ukládání dat. Vytížením několika serverů a odlehčením mnoha klientů dosáhneme zjednodušení správy systému, snížení nákladů a lépe využijeme výhod sítě: centralizovaného ukládání dat/zálohy dat a snadnější zabezpečení.\n\nVzhledem k relativní pasivitě systému a jeho snadné údržbě se systém snadněji instaluje a obsluhuje. Vzhledem k rostoucím nákladům na hardware, lidskou práci, nákup energie a likvidaci odpadů se bezdiskové stanice stávají výhodnějšími. Z pohledu uživatele se při používání myši, klávesnice a monitoru téměř nic nemění oproti tlustým klientům.\n\nJeden PC obvykle může napájet pět a více bezdiskových stanic. Mnohem silnější PC nebo server podporuje až 100 klientů najednou, vysoce výkonné servery podporují až 700 klientů. Do bezdiskových stanic investují často školy a podniky, které chtějí maximalizovat počet pracovních míst, jež si mohou ze svého rozpočtu dovolit.\n\nBezdiskové stanice byly dříve nazývány „grafické terminály“, protože se vyvinuly z „textových terminálů“, které byly před nimi (textové terminály jsou v podstatě bezdiskové stanice, ale neříká se jim tak, protože pocházejí z jiné výpočetní doby).\n\nPo Windows NT 3.51, přišla firma Citrix System za Microsoftem s nápadem vytvořit víceuživatelskou verzi Windows podobnou Linuxu. Microsoft souhlasil a poskytl zdrojový kód Windows NT 3.51, ze kterého Citrix vytvořil WinFrame, který umožňoval práci více uživatelů na jednom serveru. Microsoft později začlenil technologii od Citrix do speciální verze Windows NT 4.0 (známé jako NT 4.0 TSE, Terminal Server Edition) a do následujících verzí síťových operačních systémů.\n\nProjekty používající distribuované výpočty, jako je například projekt SETI@home (jehož jediným úkolem je přenést náročný výpočet na více vzdálených počítačů), jsou aplikace vyžadující diskové stanice. Bezdiskové stanice se mohou použít například ve školách, kde je potřeba aby velké množství studentů ve třídě pracovalo na stejném softwaru stejným způsobem. Některé společnosti nyní prodávají laptopy, které mohou přistupovat k vnitřním zdrojům pomocí virtuální privátní sítě, takže spojení klienta a serveru prochází zakódovaným tunelem. To umožňuje mobilním pracovníkům připojovat se k citlivým datům s nižším rizikem ohrožení nebo odcizení dat, protože stanice nemá žádné vlastní úložné zařízení.\n\nOd roku 2006 vzrůstá zájem o použití bezdiskových stanic v rizikových prostředích jako je průzkum ropy a zemního plynu, ve vojenství a v průmyslových oblastech Zóny 1, kde mohou být průmyslové počítače moc drahé. Bezdiskové stanice se snadněji zabezpečují proti nepříznivému prostředí a někdy mohou vydržet větší teplotní rozdíly a vibrace, díky zjednodušeným komponentám a nepřítomností pohyblivých částí jako jsou pevné disky a\nvětráky.\n\nBezdiskové stanice obvykle používají vestavěné operační systémy jako Linux, Windows CE.net nebo Windows XP Embedded Ethernet. Průmysloví klienti typicky upřednostňují operační systémy které je snadné propojit s vestavěným firmware. Pro komunikaci bezdiskových stanic a monitorovaných či ovládaných zařízení je preferován Ethernet.\n\nNěkteré bezdiskové stanice jsou úzce spjaty se specializovaným ovládacím softwarem, který vylepšuje možnosti síťových operačních systémů. Tato vylepšení zahrnují zálohování serveru, redundantní Ethernet, více relací u jednoho klienta a automatické nastavení klienta.\n\n\n\n\n\n\n\n\n\n\n\n\n\n\n\n\n"}
{"id": "311696", "url": "https://cs.wikipedia.org/wiki?curid=311696", "title": "Podkrušnohorská pánev", "text": "Podkrušnohorská pánev\n\nPodkrušnohorská pánev může být některý geomorfologický celek v Podkrušnohorské oblasti:\n\n"}
{"id": "311711", "url": "https://cs.wikipedia.org/wiki?curid=311711", "title": "Tribalismus", "text": "Tribalismus\n\nTribalismus (z lat. \"tribus\", kmen) může znamenat:\n\nKmen v antropologickém smyslu znamená etnicky a kulturně homogenní společnost, která svůj původ odvozuje od společného, ale neznámého (velmi dávného, mýtického, případně i zvířecího) předka. Členové kmene se tedy pokládají za více méně vzdálené příbuzné, kteří mají vůči sobě určité povinnosti, například pomáhat si nebo pomstít zabitého. Žijí většinou pohromadě a podobným, tradicí osvědčeným způsobem obživy, obvykle jako sběrači a lovci, případně kopaničáři a zemědělci. Mají obvykle jednoduchou společenskou organizaci, kde o společných výpravách a podnicích rozhodují nejzkušenější členové, kteří však nemají žádnou stálou moc a autoritu si udržují především svými schopnostmi a úspěchy. Větší kmeny se mohou dělit na exogamní klany a rody, případně vytvářet i kmenové svazy (například u severoamerických Irokézů). \n\nNějaká forma kmenové organizace se patrně vyskytovala ve všech lidských společnostech, jak o tom svědčí podobné pojmy v různých jazycích: českému kmen odpovídá řecká \"fylé\", jejíž části se nazývaly \"genos\" a \"fratria\", nebo latinský \"tribus\" s částmi \"gens\" a \"curia\". Pojem kmene je však velmi neurčitý a proměnlivý, takže někteří antropologové (např. R. F. Murphy) ho raději vůbec neužívají. Někteří pokládají kmenové dělení za zdroj konfliktů a americký psycholog B. Skinner prohlásil tribalismus za prokletí lidstva. Naopak britský antropolog Robin Dunbar na základě etnologických i neurologických výzkumů usoudil, že člověk je schopen běžně rozlišovat něco kolem 150 různých lidí (tzv. Dunbarovo číslo) a že tedy musí své bližší okolí omezovat na skupinu, jež by odpovídala malému kmeni.\n\nPro kmenové chápání společnosti je patrně charakteristické, že lidé se pro ně dělí na dvě ostře oddělené skupiny, totiž na našince („my“) a cizí čili „oni“. Stopy tohoto rozlišení lze najít v mnoha jazycích, kde označení vlastní skupiny znamená zároveň také „lidé“ případně „skuteční lidé“. Z toho nutně neplyne, že by ostatním upírali lidství vůbec, v každém případě však je mezi našinci, navzájem vázanými solidaritou a různými povinnostmi, a cizími, kteří nijak vázáni nejsou, značný odstup a často i nepřátelství. Podle některých důkladných antropologických výzkumů (např. P. Clastres) se zdá, že kmen se snaží od svého okolí pečlivě izolovat, protože každé setkání by patrně znamenalo konflikt.\n\nI když kmenová organizace společnosti dnes už téměř vymizela, jevy „kmenového“ dělení, oddělování i nepřátelství se stále vyskytují, zejména v situacích ohrožení a nebezpečí. Dělicí hranicí může být ovšem jazyk, ale i kultura, zvyky, náboženství, původ a mnoho jiných věcí. Násilné konflikty mezi sportovními fanoušky dokonce naznačují, že k dělení stačí pouhé symboly (vlajka a barvy klubu, pokřik a podobně). V tomto smyslu je tribalismus jistě vážným problémem pro všechny moderní společnosti. \n\nV reakci na složitou organizaci moderních společností a hierarchie moci v nich vyslovil už francouzský filosof Jean-Jacques Rousseau myšlenku, že je to naopak kultura a civilizace, jež přirozeně dobrého člověka kazí a vytyčil ideál „ušlechtilého divocha“, který žije v přirozené prostotě a svobodě. Na tuto romantickou a věcně neudržitelnou představu navázalo po něm mnoho dalších a koncem 20. století vzniklo v USA hnutí „nového tribalismu“ (\"The new tribal revolution\", D. Quinn), které chce žít v malých a rovnostářských společenstvích, bez mocenských zápasů a podobně. Antropologické zprávy však ukazují, že život starých kmenových společenství rozhodně nebyl idylický a že i v něm bylo mnoho násilí a konfliktů.\n\n\n\n"}
{"id": "311716", "url": "https://cs.wikipedia.org/wiki?curid=311716", "title": "Nový Orient", "text": "Nový Orient\n\nNový Orient je populárně naučný časopis, který vychází již od roku 1945. Vydává jej Orientální ústav Akademie věd České republiky. V časopisu odborníci seznamují české čtenáře se současností i historií zemí Asie a Afriky.\n\nDlouholetým šéfredaktorem Nového Orientu byl jeden z předních českých islamologů Miloš Mendel. V současnosti (2012/2013) je šéfredaktorem sinolog Jakub Hrubý. V redakční radě se nachází další významní čeští orientalisté jako je Luboš Bělka nebo dříve Dita Nymburská.\n"}
{"id": "311717", "url": "https://cs.wikipedia.org/wiki?curid=311717", "title": "Bitva u Wagramu", "text": "Bitva u Wagramu\n\nBitva u Wagramu se odehrála 5.–6. července 1809 severovýchodně od Vídně a přinesla rozhodnutí rakousko-francouzské války, která byla součástí napoleonských válek. Poražené Rakousko muselo následně přijmout mimořádně nepříznivé podmínky míru a jeho význam načas značně poklesl.\n\nPoté, co byl Napoleon poražen v bitvě u Aspern 21. a 22. května 1809 nechal posádku na ostrově Lobau, protože se stále nevzdával svého záměru překročit Dunaj. Jeho armáda byla následně posílena italskými oddíly pod velením Eugèna de Beauhernais a získala početní převahu nad rakouskými vojsky arcivévody Karla Ludvíka, které pasivně vyčkávalo na levém břehu Dunaje. Hlavní oddíly francouzské armády se mezi 2. a 4. červencem 1809 přesunuly na ostrov Lobau, aby 5. července překročily 100 metrů široké rameno na levý břeh Dunaje. Francouzské předsunuté jednotky vedené generálem Oudinotem zaznamenaly dílčí úspěch, poté co vytlačily rakouské oddíly z prostoru jižně od hlavní rakouské linie, tedy od Bisambergu k Wagramu a dále za řekou Russbach k Markgrafneusiedlu.\nNapoleon se rozhodl pro útok na rakouské pozice ještě ve večerních hodinách 5. července, kdy ofenzívu vedli Eugen de Beauharnais, maršál Jean-Baptiste Bernadotte a generál Oudinot. Ovšem útok byl odražen. Nad ránem dal Napoleon povel k opakování ofenzivní akce, zároveň však do protiútoku přešla i rakouská armáda, které však chyběla propracovaná koordinace. Levé křídlo, kterému velel kníže Rosenberg, zahájilo útok přes řeku Russbach velmi brzy, již ve 4 hodiny. Setkalo se však se silným protiútokem francouzského pravého křídla pod velením maršála Davouta, které později podpořily i oddíly generála Oudinota. \nGranátnický sbor, který operoval v centru rakouského postavení přešel do útoku v 6:00 hodin, ale byl zastaven aktivitou francouzských jednotek Eugena de Beauharnaise na Wagram a sbor byl nucen ustoupit zpět. Pravé rakouské křídlo vedené podmaršálem Klenauem zahájilo útok až v 8:00, přesto se mu úspěšně podařilo prolomit francouzské pozice maršála Massény a dalším neohroženým postupem podél Dunaje ohrozilo týl francouzské armády a její spojení přes provizorní mosty. Napoleon byl donucen narychlo stáhnout Massénovy oddíly z linie a poslat je do Aspern, kde měly bránit přístup k mostům. Současně uvolnil veškerou svou jezdeckou zálohu ke koncentrovanému útoku proti Rakušanům.\n\nO výsledku bitvy rozhodl vynikající manévr francouzského dělostřelectva pod velením generála Drouota a zejména útok „Macdonaldovy kolony“, tedy 26 pěších praporů zformovaných do \"carré\" - čtverce o hraně 1 000 metrů, na střed rakouské sestavy. Svou roli měla i skutečnost, že rakouská armáda z Itálie vedená arcivévodou Janem utrpěla 14. června porážku od Eugena de Beauharnaise v bitvě u Rábu a nedostavila se na bojiště včas.\n\nNapoleonovo vojsko tak zvítězilo. Kromě gardy, která však do průběhu bojů nezasáhla, byly nejlepší francouzské jednotky v době trvání bitvy u Wagramu nasazeny ve Španělsku, a přesto francouzské vojsko dokázalo vyhrát. Následovalo pronásledování rakouských oddílů Francouzi až ke Znojmu, kde bylo 11. července podepsáno příměří. 14. října pak byla v Schönbrunnu uzavřena mírová smlouva ukončující celou rakousko-francouzskou válku. Pro Rakousko byly podmínky míru mimořádně nepříznivé – ztratilo 82 000 km² s 3,5 mil. obyvatel, jeho ozbrojené síly byly omezeny na 150 000 mužů, muselo připojit k tzv. kontinentálnímu systému a zavázalo se zaplatit Francii válečnou náhradu ve výši 85 mil. franků. Rakousko se tak načas stalo mocností druhého řádu.\n"}
{"id": "311719", "url": "https://cs.wikipedia.org/wiki?curid=311719", "title": "Malé Zajfy", "text": "Malé Zajfy\n\nMalé Zajfy je přírodní rezervace na Slovensku v národním parku Slovenský ráj.\n\nJe to údolní niva rozkládající se okolo malého potoka. Rozloha rezervace je 7,24 hektarů. Leží v katastru obce Stratená v okresu Rožňava.\n\nOchrana byla vyhlášena 1. května 1993 jako státní přírodní rezervace a roku 1995 byl status změněn na přírodní rezervaci. Rezervací prochází naučná stezka z Bílých vod na Havraní skálu.\nÚzemí je vhodným biotopem pro různé druhy ptáků a obojživelníků. Také se zde zachovala slatinná společenstva rostlin; roste zde například upolín evropský, prvosenka pomoučená, vrba plazivá, tučnice obecná, popelivka sibiřská a další.\n\n"}
{"id": "311721", "url": "https://cs.wikipedia.org/wiki?curid=311721", "title": "Všenorský potok", "text": "Všenorský potok\n\nVšenorský potok je pravým přítokem Berounky. Pramení východně od obce Řitka (tou rovněž i prochází) v okrese Praha-západ, protéká pod Černolicemi (tvoří hranici Černolic a Jíloviště) a ve Všenorech ústí do Berounky. Potok vytvořil v průběhu času ve svém dolním toku hluboké údolí s četnými skalami, které je zároveň přirozenou hranicí mezi Studenskou a Kopaninskou vrchovinou, dvěma celky brdských Hřebenů. Potok je na několika místech přehrazen.\n"}
{"id": "311723", "url": "https://cs.wikipedia.org/wiki?curid=311723", "title": "Starbucks", "text": "Starbucks\n\nStarbucks Corporation je mezinárodní výrobce kávy a největší obchodní řetězec kaváren na světě, se sídlem v Seattlu, v americkém státě Washington. V 74 zemích světa provozoval v roce 2018 téměř 29 tisíc kaváren, z čehož přes 14 tisíc se nacházelo v USA, téměř 3 tisíce v Číně, téměř 1500 v Kanadě více než 1 300 v Japonsku a více než 1 000 ve Spojeném království. V České republice existovalo v roce 2018 34 prodejen.\n\nSpolečnost prodává překapávanou kávu, espressové teplé nápoje, ostatní teplé i chladné nápoje, praženou kávu, saláty, teplé i chladné sendviče, pečivo, svačinky, a také hrníčky s obrázky domovských měst poboček nebo pohárky. Přes zábavní divizi a nahrávací společnost Hear Music také prodává knihy, hudbu a filmy. Mnoho produktů je v nabídce sezónně nebo s ohledem na umístění pobočky. V USA jsou zmrzliny a kávy značky Starbucks k dostání i v samoobsluhách.\n\nOd založení v Seattlu, kdy společnost byla místní pražírna a prodejna kávy, se rozšířila velice rychle. V devadesátých letech řetězec otvíral každý pracovní den novou pobočku, což pokračovalo i na začátku nového tisíciletí. V polovině devadesátých let byl otevřen první obchod v Kanadě a nyní tvoří pobočky mimo Severní Ameriku až třetinu z celkového podílu. V roce 2009 chtěla společnost otevřít novou zahraniční síť s 900 pobočkami, ale od roku 2008 už uzavřela 900 kaváren ve Spojených státech.\n\nPrvní kavárna Starbucks byla otevřena 30. března 1971 v Seattlu třemi zakladateli – učitelem angličtiny Jerrym Baldwinem, učitelem dějepisu Zevem Sieglem a spisovatelem Gordonem Bowkerem. Inspiroval je podnikatel Alfred Peet, který také podnikal v kávovém průmyslu, a kterého osobně znali. Jméno „Starbucks“ pochází z románu Bílá velryba.\n\nMezi lety 1971 a 1976 byla první pobočka na 2000 Western Avenue, odkud byla přemístěna roku 1976 na 1912 Pike Place, kde zůstává doteď. V prvním roce činnosti kupovali kávová zrna od společnosti Peet's Coffee & Tea, poté začali nakupovat u pěstitelů.\n\nV roce 1982 se ke společnosti připojil podnikatel Howard Schultz, jenž se stal ředitelem obchodních operací a marketingu. Po výletě do Milána společnosti poradil, že kromě prodeje kávy a espresa by měla prodávat také samotná kávová zrna. Od roku 1967, kdy byl otevřen známý Last Exit on Brooklyn, se Seattle stal vzrůstajícím centrem kávového průmyslu. Společnost tedy nápad odmítla, jelikož věřila, že kdyby začali podnikat také v tomto odvětví, překáželo by jim to v docílení jejich primárního cíle. Podle nich byla káva něčím, co mělo být připraveno na místě, přestože zadarmo dávali vzorky předem připravených nápojů. Schultz si však byl jistý, že se dá vydělat i prodejem předem připravených nápojů, a tak v dubnu 1986 začal svůj vlastní řetězec, II Giornale.\n\nV roce 1984 se původní vlastníci Starbucks, v čele s Jerrym Baldwinem, rozhodli koupit řetězec Peet's Coffee & Tea, a po třech letech, kdy se Baldwin rozhodl, že se chce soustředit pouze na Peet's, prodal Starbucks Howardu Schultzovi. Ten okamžitě přejmenoval všechny kavárny II Giornale na Starbucks a rychle začal svůj řetězec rozšiřovat. První pobočky mimo Seattle otevřel na Waterfront Station ve Vancouveru a v Chicagu ještě v roce 1987. V roce 1992, kdy proběhlo initial public offering, měla společnost už 165 kaváren.\n\nNyní je řetězec přítomný už v 65 zemích.\nPrvní pobočka mimo Severní Ameriku byla otevřena roku 1996 v Tokiu. V roce 1998 pak vtrhla na trh Spojeného království, kde zakoupila za 83 milionů dolarů řetězec 60 kaváren Seattle Coffee Company a přejmenovala jej na Starbucks. V září 2002 Starbucks vstoupili do Latinské Ameriky, první obchod stál v Mexico City. V srpnu 2003 se pobočka v Limě stala první kavárnou Starbucks v Jižní Americe. V listopadu 2010 byla pak otevřena první kavárna Starbucks Střední Ameriky, a to ve městě San Salvador v Salvadoru.\n\nV dubnu 2003 společnost dokončila koupi řetězců Seattle's Best Coffee a Torrefazione Italia od AFC Enterprises, čímž pozvedla celkový počet svých poboček na více než 6 400. 14. září 2006 její rival Diedrich Coffee oznámil, že prodá většinu svých kaváren společnosti Starbucks. Koupě zahrnovala také oregonský řetězec Coffee People, který patřil společnosti Diedrich Coffee. Jedinou pobočkou, která nebyla v koupi přeměněna na Starbucks, byla kavárna Coffee People na letišti v Portlandu, která nebyla v obchodu zahrnuta.\n\nStarbucks má své pobočky také v mnoha knihkupectvích, mezi které patří řetězce Barnes & Noble v USA, Chapters v Kanadě, Livraria Saravia a Fnac v Brazílii a B2S v Thajsku.\n\nV červenci 2007 musela společnost uzavřít svou pobočku v bývalém císařském paláci v Pekingu, jelikož už od jejího otevření v roce 2000 se vyskytovaly protesty hlásající, že americká pobočka na takovém místě pošlapává čínskou kulturu. Ve stejný rok společnost zrušila své plány expandovat do Indie, ale naopak otevřela první kavárnu v Rusku, kde si zarezervovala ochrannou známku už deset let dopředu. V roce 2008 expanze pokračovala a společnost vstoupila na trhy v Argentině, Belgii, Bulharsku, České republice a Portugalsku. V argentinském Buenos Aires otevřela největší pobočku v Latinské Americe. V dubnu 2009 Starbucks vstoupila na polský trh a oznámila, že bude otevírat nově také v Alžírsku. V srpnu 2009 začalo působení společnosti v Nizozemsku, kde otevřela kavárnu v Utrechtu, o dva měsíce později vstoupila na švédský trh s pobočkou na letišti Stockholm-Arlanda. V červnu 2010 společnost otevřela svou první pobočku v Budapešti.\n\nV květnu 2010 oznámil hotelový řetězec Southern Sun Hotels South Africa dohodu se Starbucks na výrobu kávy ve vybraných hotelech Southern Sun a Tsonga Sun v Jižní Africe. Starbucks navíc uspořádala začátek této dohody na dobu, kdy v zemi probíhalo fotbalové mistrovství světa.\n\nSpolečnost plánuje otevření nových poboček v Africe, po Egyptě a JAR je na řadě Alžírsko, kde po dohodě se společností Cevital otevře pobočku v Alžíru.\n\nV únoru 2011 začala společnost oficiálně prodávat svou kávu v Norsku, aniž by zde otevřela jedinou pobočku. Místo toho se rozhodla dodávat své výrobky norským supermarketům.\n\nV lednu 2011 vyvinula společnost ve spolupráci s největším kávovým plantážníkem Asie, společností Tata Coffee, plán na expanzi do Indie. Společnost podle zdrojů plánuje otevření několika poboček v hotelech a v prodejních místech společnosti Tata Coffee, navíc má být zdejší káva nedovozová, jelikož bude vyráběna v továrně Tata Coffee v Kodagu.\n\nV březnu 2011 společnost expandovala do Guatemaly a v říjnu stejného roku otevřela svou pětistou pobočku v Číně, která byla otevřena na terminálu 3, v hale mezinárodních odletů na pekingském letišti. Jedná se už o sedmou kavárnu Starbucks na letišti. Do roku 2015 chce společnost expandovat na 1 500 poboček v Číně.\n\nV lednu 2008 byla otevřena první kavárna Starbucks v Česku, v \"Grömlingovském paláci\" na Malostranském náměstí v Praze, tradičním kavárenském místě, kde dříve sídlila známá \"Malostranská kavárna\".\n\nSeznam kaváren v Česku:\n\nV roce 1999 Starbucks zkoušela provozovat jídelny v oblasti San Francisca, kde otevřela řetězec restaurací zvaný Circadia. Mnoho úspěchů však nový řetězec nepřinesl, a tak byl brzy uzavřen a všechny pobočky byly přeměněny na kavárny Starbucks.\n\nMezi lety 2001 a 2005 byl prezidentem a CEO společnosti Orin C. Smith, který je nyní ředitelem The Walt Disney Company.\n\nBývalý předseda společnosti Howard Schultz mluvil o tom, že se snaží, aby vzrůst společnosti neničil její kulturu a že jeho cílem je, aby se chovala jako malá společnost.\n\nV lednu 2008 Schultz po osmileté přestávce přebral roli prezidenta a CEO od Jima Donalda, který nastoupil v roce 2005 a po dvou letech byl požádán o odstoupení kvůli zpomalení obchodů. Analytici tvrdí, že Schultz musí najít způsob, jak se vypořádat jak s velkými cenami surovin, tak s konkurencí levných řetězců občerstvení, mezi které patří McDonald's a Dunkin' Donuts. Poté společnost oznámila, že už nebude dále prodávat teplé snídaně v podobě sendvičů, aby se vrátila ke kávě, přesto ponechá sendviče ve své nabídce. 23. února 2008 byly všechny kavárny zavřeny už od půl šesté místního času za účel výcviku barmanů.\n\nV březnu 2008 Schultz oznámil akcionářům, že zavádí moderní systém pro vaření espresa Mastrena od švýcarské společnosti Thermoplan, čímž nahradil starší systém na espreso. Schultz dále oznámil, že chce proniknout na trh s energy drinky. Společnost zároveň koupila výrobce překapávačů Clover, společnost The Coffee Equipment Company. Momentálně společnost zkouší Clover, a to ve třech pobočkách v Seattlu a v dalších třech v Bostonu.\n\nV roce 2007 přestala společnost používat mléko od krav s hormonem rBGH.\n\nNa začátku roku 2008 společnost spustila komunitní webovou stránku \"My Starbucks Idea\", kde sbírá doporučení a hodnocení od zákazníků, o kterých se dá hlasovat a komentovat. Novinář Jack Schofield ohodnotil stránku tak, že se zdá být velice prospěšná, avšak by nebyla uskutečnitelná bez velké dávky cenzury. Stránku provozuje software od společnosti salesforce.com.\n\nV květnu 2008 společnost zahájila svůj program výhod pro registrované uživatele karty Starbucks Card, ve kterém jsou výhody jako bezplatné připojení k bezdrátovému internetu, bezplatné sójové mléko a ochucené sirupy a bezedný šálek překapávané kávy. Připojení k internetu se liší podle regionu. V USA se jedná o připojení na dvě hodiny k AT&T, v Kanadě stejně dlouhé u poskytovatele Bell Canada. V Německu to jsou také dvě hodiny, přes BT Openzone, a ve Švýcarsku a Rakousku pouze půl hodiny s voucherovou kartou, přes T-Mobile.\n\nV červnu 2009 společnost oznámila, že přepracuje své menu a začne prodávat saláty a pečivo bez kukuřičného sirupu s velkým obsahem fruktózy a bez dalších umělých ingrediencí. Tah by měla přitáhnout do kaváren jak lidi, co se obávají o své zdraví, tak ty, co nechtějí utratit hodně peněz, jelikož nedojde ke změně ceny. Minimálně tři pobočky v Seattlu přišly o své logo i nápis Starbucks, aby vypadaly co nejvíce jako místní kavárny. První kavárnou byla \"15th Avenue Coffee and Tea\", která byla přejmenována poté, co zaměstnanci společnosti provedli výzkum okolních kaváren. Prodává se zde i víno a pivo a plánují se živá hudební vystoupení a čtení poezie. Tah byl kritizován jako „local-washing“, tedy místní přeprání zavedené značky.\n\nV září 2009 začala společnost poskytovat bezplatné wifi připojení také ve Spojeném království, kde rovněž spolupracuje s \"BT Openzone\". Připojení je možné s kartou \"Starbucks Card\" a řadí zákazníky ze Spojeného království na úroveň těch amerických, alespoň co se výhod týče. V červenci 2010 plánovala společnost poskytnutí wifi ve všech svých amerických pobočkách, ve spolupráci s Yahoo!, především aby mohla konkurovat ostatním řetězcům s občerstvením, hlavně řetězci McDonald's, který už na začátku roku 2010 začal nabízet bezplatné wifi ve všech svých restauracích. Ve stejném měsíci také začala nabízet neomezený bezplatný wifi internet ve všech kanadských kavárnách.\n\nNa podzim roku 2010 společnost znovu otevřela jednu kavárnu v Seattlu, která je známá jako první místo, kde se projeví změny uskutečněné společností. Celý interiér byl předělán a veprostřed pobočky se nacházely stroje na espreso, aby bylo vytvořeno to, čemu společnost říká „kávové divadlo“. Pobočka navíc nabízí vína ze Severozápadu USA.\n\nV březnu 2009 společnost představila svůj nový výrobek, balíčky instantní kávy VIA „Ready Brew“. Poprvé se výrobek objevil v New York City, ale zároveň šel do testování v Seattlu, Chicagu a Londýně. Prvními dvěma příchutěmi kávy byly Italská pražená a Kolumbie, které při uvedení na americký a kanadský trh v říjnu 2009 společnost podporovala slepým testem chuti, který porovnával instantní a čerstvě praženou kávu. Většina účastníků však žádný rozdíl mezi kávami nepoznala, někteří analytici ale dále tvrdili, že společnost tímto tahem znehodnocuje svou značku. Po úspěšném spuštění produktu na trh ještě společnost představila dvě další příchuti, Italskou praženou bez kofeinu a sladkou variantu, kterou nazvala „mraženou“. V říjnu 2010 společnost rozšířila výběr novými příchutěmi, a to vanilkovou, karamelovou, skořicovou a moka. Krátce poté uvedla na trh dočasně Vánoční míchanou a také její variantu bez kofeinu. V březnu 2011 při příležitosti čtyřicátých narozenin společnosti byla uvedena limitovaná míchaná káva Tribute Blend VIA.\n\nV roce 2003 společnost uzavřela všech šest poboček v Izraeli, což zdůvodnila stálými provozními potížemi a obtížným obchodním prostředím.\n\nNa začátku července 2008 oznámila uzavření šesti set málo vydělávajících poboček a také zrušení expanze ve Spojených státech v důsledku rostoucí ekonomické nejistoty. O měsíc později také zrušila téměř tisíc pracovních míst, čímž se snažila o znovuposílení značky a zvýšení výdělků. Ze zrušených pracovních míst jich bylo 550 nečinných. Tato opatření ukončila dobu neustálého vzrůstu a expanze společnosti, která začala v polovině devadesátých let.\n\nV červenci 2008 společnost rovněž oznámila, že do srpna uzavře 61 z 84 poboček v Austrálii. Nick Wailes, expert v oblasti strategického managementu z University of Sydney, to objasnil tím, že se společnosti nepovedlo pochopit australskou kávovou kulturu.\n\nNa konci ledna 2009 bylo oznámeno uzavření dalších tří set málo vydělávajících kaváren a zrušení 7 000 pracovních míst. CEO Howard Schultz navíc oznámil, že od vedení obdržel souhlas se snížením svého vlastního platu. V době uzavírání poboček přišlo ve Spojených státech o práci u Starbucks 18 400 lidí, zatímco bylo uzavřeno 977 kaváren po celém světě.\n\nV srpnu 2009 oznámila společnost Ahold uzavření přejmenování třiačtyřiceti ze svých licencovaných kiosků Starbucks v amerických obchodních řetězcích Stop & Shop a Giant-Landover. Ahold ale ještě nevyřadil značku Starbucks ze svých supermarketů, do konce roku 2009 totiž otevřel pět nových kiosků.\n\nV roce 2009 minimálně tři pobočky v Seattlu přišly o své logo i nápis Starbucks, aby vypadaly co nejvíce jako místní kavárny. CEO Howard Schultz o nich řekl, že je považuje za laboratoř, kde bude společnost testovat nové nápady. První kavárnou byla 15th Avenue Coffee and Tea, která byla otevřena v červenci 2009 ve čtvrti Capitol Hill poté, co zaměstnanci společnosti provedli výzkum okolních kaváren. Prodává se zde i víno a pivo a plánují se živá hudební vystoupení a čtení poezie. Tah byl kritizován jako „local-washing“, tedy cenzura značky, čemuž Schultz oponoval tím, že je nechce skrýt, ale že zde chce zkoušet věci, o kterých neví, zda jsou pro Starbucks odpovídající.\n\nPřibližně v půl čtvrté ráno 25. května 2009 byl na kavárnu Starbucks v Upper East Side, v Manhattanu, spáchán bombový atentát. Byla použitá malá improvizovaná výbušnina a poškození bylo omezeno na okna kavárny a lavičku před budovou, nikdo neutrpěl žádná zranění. Obyvatelé bytů nad místem atentátu byli nakrátko evakuováni. Policisté věřili, že za atentát může sériový atentátník působící v Manhattanu, jelikož bylo podobné dřívějším explozím u britského a mexického konzulátu a u náborového střediska americké armády na Times Square. V červenci 2009 byl ale zatčen sedmnáctiletý muž, který vyhlásil, že vyhodil pobočku do povětří, aby napodobil film \"Klub rváčů\".\n\nNěkolik novinových zdrojů, včetně \"Financial Times\" a týdeníku \"BusinessWeek\", uvedlo, že společnost Peet's Coffee & Tea se ocitla v diskusích, po kterých může být prodána společnosti Starbucks. Obě strany však zprávu vyvrátily.\n\nStarbucks U.S. Brands, LLC, je společnost vlastněná společností Starbucks, která momentálně drží přibližně 120 patentů a ochranných známek společnosti Starbucks Coffee Company. Její sídlo se nachází na 2525 Starbucks Way v Mindenu v Nevadě.\n\nSpolečnost nese své jméno po Starbuckovi, prvním důstojníkovi lodi Pequod kapitána Achaba v románu \"Bílá velryba\", a také po těžebním táboře z přelomu století, který se nacházel pod Mount Rainier a jmenoval se Starbo. Podle knihy Howarda Schultze však nebylo jméno převzato tak, jak by lidé očekávali. Gordonu Bowkerovi se líbilo jméno \"Pequod\", které patřilo jedné lodi z románu, a jeho společník Terry Heckler reagoval tak, že nikdo přece nebude pít šálek kávy s tak podivným jménem a vymyslel jméno \"Starbo\". Smíchání těchto dvou nápadu později vyústilo v název \"Starbucks\", jelikož Starbuck byl prvním důstojníkem právě na lodi \"Pequod\".\n\nV roce 2006 tisková mluvčí společnosti Valerie O'Neil řekla, že logo je obrázkem sirény s dvěma ocasy. Jak čas běžel, logo se dočkalo několika významných změn. Jeho první verze byla založena na norském dřevořezu z šestnáctého století a siréna byla nahoře bez s plně viditelným dvojitým rybím ocasem. Textura obrázku nebyla příliš dobrá, takže byla často zaměňována s meluzínou. Ve druhé verzi, která vznikla roku 1987, byla její prsa přikryta jejími vlasy, ale stále jí byl vidět pupek. Ocasní ploutev byla trochu zkrácena a primární barva byla změněna ze hnědé na zelenou, s ohledem na Bowkerovu alma mater, University of San Francisco. Ve třetí verzi není kromě prsou vidět ani pupek, a jedinou známkou, že se jedná o sirénu, je tak její ocasní ploutev. Původní dřevěné logo bylo přemístěno do sídla společnosti v Seattlu.\n\nNa začátku září 2006 a na začátku roku 2008 společnost znovu dočasně zavedla své původní hnědé logo, a to na papírových kelímcích. Podle společnosti se jednalo o ukázání jejího severozápadního dědictví a o oslavu 35 let Starbucks. Starobylé logo vytvořilo kontroverzi kvůli obnaženým prsům sirény, ale média kontroverze zajímala jen krátkou dobu. Logo bylo také pozměněno v roce 2000, kdy pro saúdskoarabský trh, na který právě vstoupila, zmizela z loga celá siréna a zůstala jen její koruna. Sloupkař \"The Washington Post\", Colbert I. King, získal za sloupek o této změně z roku 2002 Pulitzerovu cenu. O tři měsíce později společnost oznámila, že bude v zemi používat své mezinárodní logo.\n\nV lednu 2011 společnost oznámila, že zmizí nápis \"Starbucks Coffee\" okolo sirény, jejíž obrázek bude navíc zvětšen.\n\nLogo Starbucks je častým předmětem parodií a imitací, proti jejichž autorům společnost zasahuje právní cestou. V roce 2000 společnost zažalovala sanfranciského karikaturistu Kierona Dwyera za porušení ochranné známky, když vytvořil parodii na logo Starbucks a umístil ji na obal jednoho ze svých komiksů, později také na hrnky, trička a samolepky, které prodával na své internetové stránce a na komiksových výstavách. Dwyer myslel, že jako parodie je jeho dílo chráněno americkým zákonem jako na základě svobody projevu. Případ byl nakonec vyřešen mimo soud, jelikož Dwyer přiznal, že nemá dostatek financí, aby se mohl soudit se společností. Soudce uznal, že jako parodie je dílo chráněno zákonem, ale jelikož je podobné logu Starbucks, nesmí z něj mít žádné výdělky. Nyní tedy může obrázek ukazovat, ale nesmí jej prodávat. V podobném, o rok starším případě, společnost žalovala newyorský obchod se samolepkami, který prodával logo Starbucks s nápisem „fuck off“. V roce 2005 byla do vlastnictví společnosti převedena internetová stránka určená ke znetvoření loga Starbucks, která ale byla od té doby obnovena pod jinou doménou. Americké křesťanské knihovny a internetové stránky prodávají trika s logem Starbucks, na kterém je místo sirény Ježíš a nápis „sacrificed for me“.\n\nV roce 2006 společnost vyhrála případ proti šanghajskému řetězci Xingbake, který měl zelenobílé logo s nápisem, který byl foneticky podobný názvu Starbucks. V roce 1997 si společnost zaregistrovala ochrannou známku v Rusku a o pět let později jeden ruský právník dosáhl jejího zrušení v zemi. Později na stejné jméno registroval svou moskevskou společnost a v listopadu 2005 chtěl známku prodat Starbucks za 600 tisíc dolarů, zákon mu to však nedovolil. V roce 2006 bylo používání jména Starbucks zakázáno také Samu Buckovi, majiteli kavárny v Oregonu.\n\nV roce 2003 poslala společnost dopis vyzývající k uzavření provozu kavárně „HaidaBucks Coffee House“ v Massetu v Britské Kolumbii, kterou vlastnila skupina příslušníků kmene Hajdů, které se přezdívalo „bucks“. Společnost byla za tento tah kritizována a poté, co „bucks“ vyškrtli ze svého názvu „Coffee House“, stáhla svou výzvu.\n\nNěkteré případy ale společnost prohrála. Například v roce 2005 prohrála soudní řízení s malým jihokorejským prodejcem kávy, který své pobočky provozuje pod jménem \"Starpreya\". Vlastník, společnost \"Elpreya\", tvrdila, že svůj řetězec pojmenovala po norské bohyni Freye, jejíž jméno změnila za účelem zjednodušení výslovnosti pro Korejce. Soud později vyvrátil tvrzení Starbucks, že logo korejského řetězce je příliš podobné logu Starbucks. Vlastník baru v texaském Galvestonu vyhrál soudní řízení o značku \"Star Bock Beer\", kterou mu po dlouhém sporu mu nejvyšší soud v roce 2007 povolil používat, ale pouze uvnitř města Galveston.\n\nMezi momentálně probíhající soudní řízení patří to s týmem roller derby Rat City Rollergirls, které je z roku 2008 a týká se loga týmu. Společnost tvrdí, že logo se příliš podobá logu Starbucks, kteří tedy požádali o prošetření kauzy s možností poslání stížnosti na úřad chráněných známek. Společnost se také pustila do indického podniku s kosmetikou, který chtěla Shahnaz Husain registrovat pod jménem \"Starstruck\" pro řetězec obchodů s kávou a čokoládovou kosmetikou.\n\nNěkteré společnosti, jako například jeden pákistánský prodejce kávy v roce 2003 a jeden kambodžský o šest let později použili loga Starbucks v reklamách, ale tvrdí, že vše provedli v souladu se zákonem.\n\nDefinice globální zodpovědnosti podle společností zní tak, že „podniká tak, aby vznikaly společenské, environmentální a ekonomické výhody pro obce, ve kterých podniká, a pro držitele akcií společnosti“. Své programy týkající se společenské odpovědnosti komentuje tak, že „zaváděním inovačních, na cenách postavených obchodních praktik, přispívá růstu a odolnosti společnosti, vytváří společenské, environmentální a ekonomické výhody pro obce globálně, zlepšuje reputaci společnosti a umožňuje Starbucks být skvělou společností s jednou s nejuznávanějších značek světa“. Společnost vydává každoroční zprávu o společenské odpovědnosti.\n\nV roce 1999 společnost začala program zvaný „Grounds for your Garden“, jehož účelem je vydat každému, kdo má zájem, kávové zbytky pro kompost. Přestože ne všechny obchody nebo oblasti tuto praktiku umožňují, zákazníci si ji mohou vyžádat.\n\nV roce 2004 začala společnost snižovat velikost papírových ubrousků a odpadkových pytlů a také snížila své roční výdaje odpadků o 816,5 metrických tun. V roce 2008 se společnost umístila na patnáctém místě na žebříčku americké agentury pro ochranu životního prostředí vyhlašujícím 25 nejlepším partnerům „zelené“ energie, kteří využívají obnovitelných zdrojů energie.\n\nV říjnu 2008 informoval deník \"The Sun\", že Starbucks plýtvají 23,4 milionu litrů vody denně tím, že nechávají stále otevřené kohoutky ve dřezech pro špinavé nádobí v každé z kaváren, což je ale často požadováno vládním kodexem veřejného zdraví.\n\nV červnu 2009 společnost reagovala tím, že přehodnotila svůj systém umývání nádobí. O tři měsíce později zavedla v amerických a kanadských pobočkách nový vodu šetřící systém, který navíc splňuje vládní požadavky. V každé pobočce se tak denně ušetří až 568 litrů vody.\n\nSpráva potravin a léčiv dala společnosti vůbec první povolení k recyklování použitých kávových kelímků na nové. V roce 2005 společnost získala cenu za recyklaci od Národní recyklační koalice.\n\nV roce 2007 společnost zakoupila pro své severoamerické pobočky 2,5 bilionu kelímků, z nichž 10 procent nebylo recyklovatelných kvůli plastovému obkladu, který zabraňuje jak prosakování, tak recyklaci. Ve většině oblastí se nedají recyklovat ani plastové kelímky pro chladné nápoje. Původně byly vyráběny z plastu č. 1, kterým je polyethylen tereftalát (PETE), ale později to bylo změněno na plast č. 5, kterým je polypropylen (PP). Dřívější typ byl na rozdíl od novějšího recyklovatelný ve většině regionů Spojených států. Nyní společnost uvažuje o vyzkoušení rozkladatelného materiálu místo plastů a testuje kompostování nynějších kelímků. Výjimkou jsou kavárny v kanadském Winnipegu, kde kelímky recykluje a kompostuje místní firma Wriggler's Wranch. Většina poboček Starbucks ještě nemá recyklační koše, v roce 2007 totiž recyklovala jakékoli materiály pouze třetina kaváren. Od té doby se ale recyklační koše objevily ve spoustě dalších poboček, někde za jejich nepřítomnost může nedostatek místa pro skladování recyklovaných materiálů. Allen Hershkovitz z Rady pro obranu přírodních zdrojů říká, že společnost odůvodnila to, že pouze 10% z používaných materiálů je recyklovaných, jelikož recyklovaný materiál je dražší.\n\nSpolečnost dává zákazníkům slevu 10 centů, když si přinesou vlastní znovu použitelný šálek na kávu. Nyní také používá vlnitá víka plastových kelímků na kávu, která jsou vyrobena z 60 procent recyklovaných vláken.\n\nV roce 2000 společnost zahájila prodej výrobků „fair trade“, kam patřilo 6 procent ze 136 tisíc metrických tun kávy koupené v roce 2006.\n\nSpolečnost udává, že roku 2004 zakoupila 2 180 metrických tun „fair trade“ kávy a o rok později hned 5 220, čímž se stala největším kupcem „fair trade“ kávy na americkém trhu.\n\nVšechno pražené espreso prodané na Britských ostrovech bylo stoprocentně „fair trade“. Z této kávy se poté vyrábí capuccino a latte.\n\nSkupiny, jako například Global Exchange, nabádají společnost ke zvýšení svých koupí na trhu „fair trade“.\n\nSpolečnost udává, že za koupenou kávu platí větší než obvyklé ceny, a to 2,64 amerického dolaru za kilogram vysoce kvalitního zrna.\n\nPo dlouho trvajícím sporu mezi společností a Etiopií, Starbucks souhlasili a začali podporovat etiopskou kávu. Podle jednoho článku v BBC NEWS je známé etiopské vlastnictví populárních kávových plantáží, jako jsou Harrar a Sidamo, přestože nejsou zaregistrované. Etiopie bojovala za jejich uznání především proto, aby pomohla chudým farmářům získat peníze. Starbucks v roce 2006 kupovali etiopskou kávu za 2,64 amerického dolaru za kilogram, ale po dopravě, zpracování a dalších nákladech stoupla její cena na zhruba 20 dolarů za kilogram. Od srpna 2010 ji společnost prodává pouze na svých internetových stránkách.\n\nEthos Water, značka vody zakoupená společností roku 2005, je prodávaná na pobočkách v Severní Americe. Etikety na lahvích hlásají, že voda „pomáhá zajistit dětem čistou vodu“, čímž upozorňuje na fakt, že 5 centů (v Kanadě 10 centů) z každé lahve, která stojí 1,80 dolaru, společnost věnuje na čistění vodních zdrojů v rozvojových oblastech. Přestože voda takto nasbírala už přes 6 milionů dolarů, stále není charitou. Někteří kritici hlásají, že právě etiketa vody úmyslně plete zákazníky, aby si mysleli, že se jedná o charitativní organizaci, přičemž se jedná o výdělkovou organizaci a 97,2 % ze všech příjmů neputuje do projektů na čistění vody. Zakladatelé značky reagují tím, že se snaží pozvednout uvědomění o situaci vodních zdrojů ve třetím světě a pomáhá společensky odpovědným lidem zapojit se do projektu. Společnost od té doby předělala design americké etikety, která nyní udává přesnou částku, která poputuje do projektu.\n\nV listopadu 2008 začala společnost prodávat zboží projektu Product Red, čímž umožnila léky na AIDS pro 3 800 lidí ročně. Z každého nákupu s kartou (STARBUCKS) RED společnost posílá pět centů na fond globální podpory, který pomáhá lidem s virem HIV v zemích Afriky. Společnost také prodává kávu z deseti afrických zemí, a to z Burundi, Kamerunu, Konga, Etiopie, Keni, Malawi, Rwandy, Tanzanie, Ugandy a Zambie.\n\nV roce 2008, tři roky po hurikánu Katrina, společnost ohlásila start dobrovolnického programu v New Orleans. Podle neworleanského Centra ochrany budou dobrovolníci pracovat na domech, sázení stromů, zahrad, a na dalších projektech.\n\nV roce 2004 spustila organizace UNICEF Filipíny a společnost Starbucks program SparkHope, jehož účelem je poskytnout odpovídající péči o filipínské děti a jejich rozvoj v jednotlivých komunitách. Koutek v každé filipínské pobočce obsahuje darovou schránku a fotky dané komunity s informacemi o programu.\n\nNadace společnosti Starbucks má nyní následující cíle: péče o mladé vůdce, podpora kávových a čajových komunit, přístup k čisté vodě, vzdělávání v Číně a obnova pobřeží Mexického zálivu.\n\nSpolečnost vyvinula už několik komunitních projektů v místních pobočkách. V dubnu 2011 se dokonce zapojila do akce Globální měsíc služeb. Již založila přes 1 400 komunitních projektů, které využívají 60 tisíc dobrovolníků ze 30 zemí na čtyřech světadílech. Ve 30 dnech bylo napočítáno 156 tisíc hodin komunitních služeb a snaha vyprodukovala přibližně 3,3 milionu amerických dolarů. Společnost nabízí příležitosti k zapojení do dobrovolnických projektů na své internetové stránce a v komunitních kavárnách.\n\nNadace společnosti Starbucks byla založena roku 1977 za účelem rozvoje dětské gramotnosti. Od té doby začala také poskytovat příspěvky pro mládežnické programy a rozvoj komunit. Příspěvky Youth Action podporují komunitní služby, které vymysleli mladí a které se soustředí na činnost mládeže. Návrhy nadace hodnotí hromadně každý rok. Programy jsou pak ohodnoceny příspěvky podle kvality a relevance. Společnost je partnerem s mnoha nadacemi nabízející podporu mládežnickým činnostem. V roce 2015 Starbucks plánují, že se do jejich programů zapojí 50 tisíc mladých lidí, kteří za rok přispějí dohromady milionem hodin služeb. V roce 2010 nadace oznámila růst o 2,8 procenta na více než 191 tisíc hodin, zároveň také dosáhla svého cíle v počtu zapojených, který dosáhl téměř 54 tisíc. Nadace v roce 2010 navíc poskytla hned sto příspěvků o celkové hodnotě 2,6 milionu dolarů.\n\nSpolečnost se soustředí na to, aby jejich pobočky byly ekologicky výhodné a v roce 2010 ukončila pilotní fázi programu LEED od Rady ekologických budov Spojených států amerických. Certifikát od rady dostalo deset poboček. Starbucks se snaží, aby jejich budovy šetřily energii, uchovávaly čistou vodu, snaží se také instalovat post-industriální materiály tam, kde to jde, o zlepšení výkonnosti světel, používání recyklovaných dlaždic, certifikovaných dřevěných produktů, pokud jsou k dispozici, a barev s malým množstvím těkavých organických chemikálií.\n\nNěkteré z metod, které společnost použila k expanzi a k udržení své dominantní pozice na trhu, včetně vykupování nájmů konkurence, úmyslných ztrát a hromadění několika poboček na malém území, kritici označují jako monopolistické. Příkladem může být expanze do Spojeného království, kde společnost nejprve koupila Seattle Coffee Company a poté použila svůj kapitál a vliv k získání důležitějších lokalit, z nichž některé ztrácely peníze. Kritici tvrdí, že se jednalo o neférový pokus odlákat z oblasti menší, nezávislé konkurenty, kteří si nemohli dovolit platit velké nájmy za prémiové lokality. Na začátku nového tisíciletí společnost rozšířila svůj systém licencovaných obchodů, který může vyvolat iluzi dvou nebo více poboček Starbucks v jednom obchodním centru, kde jeden opravdu provozuje společnost Starbucks a ten druhý jiná společnost, která získala licenci. Nabídky v licencovaných pobočkách mohou být stejné i upravené.\n\nPracovníci ze sedmi poboček Starbucks vstoupili do unie Mezinárodních pracovníků světa (IWW) jako Unie pracovníků Starbucks v roce 2004.\n\nOd té doby tisková zpráva unie informovala o expanzi do Chicaga a Marylandu. V březnu 2006 dosáhla společnost a IWW, ve které bylo třem zaměstnancům Starbucks vyplaceno 2 tisíce dolarů a 2 vyhození dostali svou práci zpět. Podle unie pracovníků Starbucks v listopadu 2006 demonstrovali členové IWW v 50 městech v Austrálii, Kanadě, Německu, Spojeném království a v amerických městech, mezi která patřila New York, Chicago, Minneapolis a San Francisco proti vyhození pěti členů odboru a za jejich vrácení do pracovní pozice.\n\nNěkteří barmani společnosti v Kanadě, Austrálii, Spojených státech a na Novém Zélandu patří do různých odborů.\n\nV roce 2005 společnost vyplatila osmi pracovníkům ve své pražírně v Kentu ve Washingtonu 165 tisíc amerických dolarů jako navrácení pokut, které jim byly uděleny za spolupráci s pracovnickou unií. V té době zastupovala těch osm zaměstnanců Mezinárodní unie provozních mechaniků.\n\nV listopadu 2005 stávkovali zaměstnanci společnosti v novozélandském Aucklandu, kde stávku zorganizovala místní unie Unite Union. Stávkující bojovali za spolehlivou pracovní dobu, minimální plat 12 novozélandských dolarů za hodinu a zrušení mládežnických daní. V roce 2006 se společnost s odbory dohodla na zvýšení platů, větší spolehlivosti pracovní doby a snížení mládežnických daní.\n\nV březnu 2008 musela společnost vyplatit baristům více než 100 milionů dolarů po kalifornském soudním procesu, který začali baristé prohlašující, že přidávání části spropitného dozorcům šichty je proti státnímu pracovnímu zákoníku. Podobný případ začal i osmnáctiletý barista z massachusettského Chestnut Hillu, který se obrátil na státní právo s tím, že ani manažeři nemají právo na část spropitného. Další podobný soudní proces vznikl v březnu 2008 v Minnesotě.\n\nNěkolik místních autorit ve Spojeném království obvinilo společnost z otevření pobočky v obchodní budově bez povolení u plánovací komise k tomu, aby mohl být nebytový prostor změněn na restauraci. Společnost oponovala tím, že „v nynějším zákonu není přesná definice pro kavárnu, a proto různé městské úřady reagují na otevření různými způsoby. Některé kavárny jsou provozovány pod povolením A1, některé pod A1/A3 a některé pod A3.“\n\nV květnu 2008 byla dokončena pobočka Starbucks na St. James's Street na východě Brightonu, přestože nedostala povolení od místního plánovacího úřadu, který tvrdil, že na ulici je už příliš mnoho kaváren. Společnost se hájila tím, že otevírá maloobchod, který bude prodávat balenou kávu, hrnky a sendviče, čímž získala šestiměsíční lhůtu, kterou městská rada povolila pouze pod podmínkou, že odstraní všechny stoly z pobočky, aby odpovídala plánovacím regulím pro maloobchod. 2 500 obyvatel města dokonce podepsalo petici proti zdejší pobočce, po veřejném průzkumu v červnu 2009 ale vládní inspektor povolil obchodu další existenci.\n\nPobočka v Hertfordu se úspěšně odvolala v dubnu 2009 více než rok po otevření bez povolení. Bez povolení byly také otevřeny dvě pobočky v Edinburghu, jedna v Manchesteru, další v Cardiffu a jedna v Pinneru, na severozápadě Londýna. Ta se úspěšně odvolala roku 2010, poté co v roce 2007 zahájila svůj provoz. Další pobočka, v londýnském Blackheathu, byla otevřena v roce 2002 s povolením pouze pro čtyři místa k sezení a, a tak byla také vyšetřována. Mezi místními ale panoval odpor vůči jakémukoli velkému řetězci, který byl otevřen v tomto historickém obvodu. Nyní, osm let po soudním řízení, pobočka stále existuje jako stánek s jídlem.\n\nNěkteří lidé usilují o bojkotování poboček a produktů Starbucks, jelikož společnost údajně posílá část svých výdělků izraelské armádě. Tyto dohady navíc podporuje fakt, že prezident a CEO společnosti, Howard Schultz, je Žid a údajně také aktivní sionista, navíc je držitelem několika izraelských ocenění a klíčovým člověkem v alianci mezi USA a Izraelem. Jako reakci na tato obvinění společnost vydala prohlášení, že „ani Howard Schultz, ani společnost Starbucks nepodporují izraelskou armádu. Starbucks je nepolitická organizace, která nepodporuje individuální politické případy“. Společnost je častým cílem aktivistů protestujících proti válce v Gaze a dokonce byla donucena zavřít pobočku v libanonském Bejrútu, kde demonstranti křičeli protiizraelské slogany a způsobili útěk zákazníků. Později společnosti Associated Press řekli, že jejich cílem byla pobočka Starbucks, jelikož Howard Schultz dává peníze izraelské armádě. Dále pověsili několik transparentů přes okna pobočky a bílou páskou polepili logo Starbucks ve tvaru Davidovy hvězdy. Také rozšířili dopis, který říkal, že Schultz podporuje izraelskou armádu, a na který společnost reagovala prohlášením, že „fámy o tom, že Starbucks podporují izraelskou armádu, jsou jednoznačně mylné. Starbucks je nepolitická organizace, která nepodporuje politické kauzy. Ve skutečnosti nemá politický názor zaměstnance společnosti na jakékoli úrovni vliv na politiku společnosti.“\n\n12. ledna 2009 byla pobočka Starbucks na londýnské Whitechapel Road cílem vandalismu pro-palestinských demonstrantů, kteří rozbili okna a po střetu s policií vytrhávali vybavení pobočky. V brzkých hodinách následujícího rána byla do budovy vhozena provizorní bomba, která způsobila další poškození.\n\nO pět dní později se konal na londýnském Trafalgar Square pro-gazský protest konaný koalicí Stop the War. Po pochodu dvě skupiny lidí, z nichž někteří měli schované tváře, zničily a vyplenily dvě pobočky Starbucks, jednu na Piccadilly a jednu na Shaftesbury Avenue. Přestože si obě pobočky vyžádaly větší ochranu od policie, Scotland Yard tvrdil, že nemohl demonstranty zastavit.\n\n26. června 2010 byla zničena okna jednoho obchodu Starbucks při protestech proti Summitu G-20 v kanadském Torontu. Stejně jako okolní budovy, i kavárna byla zničena skupinou zvanou Black Bloc. Jeden z jejích pravděpodobných členů řekl rozhlasové stanici CBC, že důvodem byla podpora izraelské armády, kterou společnost vykazuje.\n\nDne 29. 3. 2012 byla vypálená pobočka Starbucks v centru Barcelony během probíhající generální stávky. Na kavárnu zaútočili mladí, převážně levicoví demonstranti tyčemi a zápalnými lahvemi. Pobočka kompletně vyhořela.\n\nOd roku 2005 probíhá kampaň s názvem „The Way I See It“ (\"jak to vidím já\"), jejíž částí jsou citace umělců a vědců na šálcích kávy. Kontroverze vyvolali spisovatel Armistead Maupin a vědec Jonathan Wells, jejichž citace spojovali darwinismus s eugenikou, potraty a rasismem. Na šálky poté bylo přidáno odmítnutí, že se jedná o názory společnosti.\n\nSeržant americké námořní pěchoty v srpnu 2004 poslal deseti ze svých přátel, že Starbucks přestali pěchotě vydávat dotace na kávu, protože nepodporuje válku v Iráku. Z emailu se stal hoax, který obdrželo několik desítek milionů lidí. Jak původce emailu, tak společnost poté vydali prohlášení o mylnosti, viceprezidentka globálních komunikací Valerie O'Neil ale tvrdí, že ji email přichází stále každých několik týdnů.\n\nČíslo magazínu \"Consumer Reports\" z března 2007, které se zabývalo americkými řetězci rychlého občerstvení, vydalo žebříček káv, který vyhrál řetězec McDonald's, jehož káva Premium Roast byla zvolena nejlepší a nejlevnější, čímž porazila jak Starbucks, tak Burger King a Dunkin' Donuts. Časopis ohodnotil kávu od Starbucks tak, že je „silná, ale připálená a dost ostrá, aby vaše oči místo otevření zvlhčila“.\n\nBritský deník \"The Sun\" počátkem října 2008 uvedl, že řetězec Starbucks plýtvá denně miliony litrů vody, protože nechává ve svých prodejnách stále téci vodu. Deník spočítal, že v asi 10 tisících kavárnách zbytečně 23,4 milionů litrů vody denně odteče.\nDeník \"The Guardian\" spočítal, že firmou vyplýtvaná voda by každý den napojila dva miliony obyvatel Namibie trpící suchem. Podle vedení firmy teče voda v kavárnách nepřetržitě údajně proto, aby se v trubkách neusazovaly bakterie. Experti vodárenských společností však označili zdůvodnění této „bizarní praxe“ za nesmysl.\n\nHear Music je značka odvětví společnosti, které se zabývá prodejem hudby. Jako katalogová společnost začala svou činnost roku 1990 a později přidala několik kamenných obchodů v San Francisco Bay Area. V roce 1999 ji koupila společnost Starbucks, která o tři roky jejím prostřednictvím vydala operové album s umělci, jako byl Luciano Pavarotti. V březnu 2007 vydala album \"Memory Almost Full\" od Paula McCartneyho, který se tak stal prvním umělcem, se kterým podepsala smlouvu na prodávání alb v pobočkách Starbucks.\n\nV roce 2006 založili Starbucks společnost Starbucks Entertainment, která se ve stejném roce podílela na produkci filmu \"Akeelah\", kterému dělala v kavárnách reklamu před vydáním na DVD.\n\nStarbucks spolupracují s firmou Apple na prodávání hudby v kavárnách. V říjnu 2006 Apple zařadil do internetového obchodu iTunes Store kategorii Starbucks Entertainment, kde prodává hudbu, která se hraje v kavárnách Starbucks. V září 2007 Apple oznámil, že na amerických pobočkách Starbucks budou zákazníci moci navštívit internetový obchod iTunes bez přihlášení k bezdrátové síti, čímž se zaměřuje na uživatele přístrojů iPhone, iPod Touch a MacBook. Webová stránka automaticky rozezná song, který právě hraje, nebo hrál před chvílí, a dá zákazníkům příležitost stáhnout si ho. V některých kavárnách je LCD displej se jménem songu, který právě hraje, jeho interpreta a alba, ze kterého pochází. LCD displeje společnost zavedla v letech 2007 a 2008 v Seattlu, New York City a San Francisco Bay Area. V roce 2007 společnost vydala 37 songů ke stažení zdarma při příležitosti reklamní kampaně „Song of the Day“, tedy \"song dne\". Společnost svým zákazníkům nabízí také kartu „Pick of the Week“, tedy \"výběr týdne\", která umožňuje volné stažení songů nebo aplikací z App Storu.\n\nOd 1. června 2009 spolupracují Starbucks a televizní stanice MSNBC, co se pořadu ranních zpráv \"Morning Joe\", jehož logo nyní obsahuje logo Starbucks a pořad je navíc představen jako „brewed by Starbucks“, tedy „(uvařený) od Starbucks“. Přestože hosté pořadu už předtím pili kávu od Starbucks, společnost ještě neměla zaplacenou reklamu. Tah vyvolal rozporuplné reakce od rivalních televizních stanicí, které tvrdily, že se sice jedná o chytrý obchodní tah, ale také o porušení žurnalistických standardů.\n\n\n"}
{"id": "311726", "url": "https://cs.wikipedia.org/wiki?curid=311726", "title": "VCL", "text": "VCL\n\nVCL (Visual Component Library) je vizuální na komponentách založený framework určený pro vývoj aplikací pod Microsoft Windows. VCL byl vyvinut firmou Borland v jazyku Object Pascal a je určen pro vývojová prostředí Delphi a C++Builder.\n\nVelkou část popularity si VCL získává díky těsné spolupráci s vizuálním nástrojem RAD (Rapid Application Development) od Borlandu.\n\nMultiplatformní ekvivalent VCL se nazývá CLX (Component Library for Cross Platform). Byl vyvíjen pro použití v Delphi, C++ Builderu and Kylixu, ale od jeho vývoje bylo upuštěno ve prospěch VCL.\n\nVCL využívá objektově orientovaný přístup. Vytváří objektovou hierarchii, kde všechny objekty dědí přímo nebo nepřímo od třídy TObject (tudíž TObject je superclass). Tento přístup je běžný v Javě, Smalltalku a dalších objektově orientovaných programovacích jazycích.\n\nKomponenty VCL zapouzdřují práci s ovládacími prvky Windows od formulářů (TForm) přes ovládací prvky (například TButton, TCheckBox), popisky (TLabel) až po přístup k databázím (například ADO nebo IBX componenty) a internetu (komponenty Indy). Tento přístup umožňuje programátorům dále rozšiřovat VCL o řadu dalších vizuálních a nevizuálních komponent. Velmi známé jsou balíčky komponent JEDI a TMS.\n\nAčkoliv ne všechny komponenty VCL jsou vláknově bezpečné, podporuje VCL multi-threading.\n\n\n"}
{"id": "311733", "url": "https://cs.wikipedia.org/wiki?curid=311733", "title": "Psací potřeba", "text": "Psací potřeba\n\nPsací potřeba slouží k psaní. Obvykle jde o předmět, kterým se píše, psacím materiálem je např. inkoust, tuha, barva apod. Ovšem v pomocných vědách historických existuje souhrnný pojem „psací látky“, kterým se označují nejen látky, kterými je psáno, ale také podklad, na který se píše.\n\nChronologicky:\n\nV dnešní době je ruční psaní nahrazováno velmi často psaním strojním, jedná se např. o tato zařízení:\n"}
{"id": "311735", "url": "https://cs.wikipedia.org/wiki?curid=311735", "title": "Buck", "text": "Buck\n\nBuck může být:\n\n\n\n"}
{"id": "311736", "url": "https://cs.wikipedia.org/wiki?curid=311736", "title": "Nový Světlov", "text": "Nový Světlov\n\nNový Světlov je původně hrad přestavěný na zámek v tudorovském stylu v obci Bojkovice v okrese Uherské Hradiště, který byl střediskem světlovského panství.\n\nHrady na pomezí Slovenska a Moravy byly ve středověku budovány zejména proto, aby bránily pustošivým nájezdům loupeživých hord z Uher. Název Světlov má patrně původ i v tom, že v případě nebezpečí se z těchto hradů signalizoval ohněm stav ohrožení dále do vnitrozemí. Původní hrad Světlov je dnes znám pod jménem Starý Světlov.\n\nV polovině 15. století patřilo světlovské panství Landštejnům, kteří okolo roku 1480 starý hrad Světlov opustili, protože byl v průběhu česko-uherských válek poničen. Proto si bratři Ctibor a Jaroslav z Landštejna postavili před r. 1480 nad soutokem Olšavy a Koménky u Bojkovic hrad Nový Světlov. Vybudován byl v pozdně gotickém slohu a převzal strategickou funkci Starého Světlova i někdejší Bojkovické tvrze. Tvořil jej nepříliš rozsáhlý hradní palác s věží.\n\nV r. 1527 byl hrad prodán Burianu z Vlčnova. Nový majitel se při bojích o český trůn po smrti Ludvíka Jagellonského (1526) postavil na stranu Jana Zápolského. Proto mu byl hrad se statkem konfiskován. Vzápětí jej však získal zpět. Burianem vymřel rod z Vlčnova po meči.\n\nV 16. století hrad často střídal majitele. Po krátké držbě Bilíků z Kornic přešel pak hrad s majetky do rukou Kateřiny z Vlčnova. Významnou přestavbou prošel hrad v polovině 16. stol., kdy jej tehdejší majitelka Kateřina z Vlčnova dala přestavět. Ta v době narůstajícího tureckého nebezpečí opevňovala Nový světlov dalšími hradbami a rozšířením podhradí, čímž se areál hradu podstatně zvětšil. Letopočet dokončení přestavby 1555 se nachází dodnes nad vchodem do musea.\n\nOd roku 1563 přešel hrad s majetky do rukou rodu Tetourů z Tetova. Za nich byl hrad koncem 16. stol. přestavěn a podstatně rozšířen z gotického slohu na renesanční. Od roku 1594 získal hrad Jan Jetřich z Kunovic. Z roku 1605, kdy byl hrad právě v držení Jana Jetřicha z Kunovic, se připomíná tragická událost. Hrad byl obležen Bočkajovci, uherskými povstalci. Na 400 obyvatel Bojkovic se před útočníky ukrylo na hradě. Hejtman hradu je však vydal obléhatelům a na místě, kde dnes stojí barokní sousoší, byli všichni popraveni. Útočníci hrad nedobyli, ale okolní obce vypálili a obyvatelstvo povraždili. Jan Jetřich z Kunovic však záhy předal panství své sestře Anně Marii, jejíž manžel Zdeněk Žampach z Potštejna byl znám svým tvrdým postojem k poddaným.\n\nV r. 1610 získal panství Hanuš Petřvaldský z Petřvaldu, který je prodal v r. 1613 Františku Serenyimu. Serényiové se sice aktivně účastnili stavovského povstání v l. 1618-1620, ale po Bílé Hoře nebyli zvlášť tvrdě potrestáni. Zaplacením pokuty ve výši 5000 zlatých moravských jim bylo panství ponecháno a v r. 1656 byli dokonce povýšeni do šlechtického stavu.\n\nPodstatné škody utrpěl hrad při trojnásobném útoku turecko-tatarských vojsk v r. 1663, ale hrad dobyt nebyl. Stejně se nedařilo Švédům v l. 1645-46. Ti po několikerém marném obléhání odtáhli s nepořízenou. Hrad byl totiž důkladně opevněn a odolal dokonce i pozdějším kuruckým útokům v l. 1703-1709. Po všech těchto konfliktech byl hrad v druhé polovině 17. století ještě dále upravován. Gabriel Serenyi, jenž převzal světlovské panství po Františkově smrti, zemřel v r. 1664 a své majetky zanechal synům Františku a Janu Karlovi. Ti si majetek rozdělili, přičemž Hrad Světlov připadl Janu Karlovi. Po jeho brzké smrti a dosažení plnoletosti se správy rodových statků ujal nejstarší syn Karel Antonín, který zemřel roku 1746 bez mužských potomků. Panství dědila jeho dcera Karolína, ta však zemřela již za čtyři roky a panství přešlo na jejího manžela Josefa Guiarda hraběte ze St. Julien. \n\nZa Serenyiů a St. Julienů byla dokončena výstavba velkého paláce, obytná věž byla snížena na úroveň okolních budov, přibyly také budovy přistavěné k oblouku hradby jádra.\n\nTři synové Josefa Guiarda St. Julien z jeho druhého manželství prodali roku 1803 Světlov Žofii Haugvicové z Biskupic.\n\nV roce 1803 koupila panství za 277 000 zlatých Žofie Haugvicová z Biskupic (†1835). Tato velmi vzdělaná dáma učinila z hradu kulturní centrum tehdejší doby. Na hradě byla prováděna díla W. A. Mozarta a L. van Beethovena. Zajížděl sem i Josef Mánes, který vyučoval její dceru Jindřišku malířství. Jindřiška Haugvicová, později provdaná za karvinského velkoprůmyslníka Larische-Mönnicha pak v r. 1835 Nový Světlov zdědila. Larisch-Mönich pak hrad nechal v letech 1846-1856 přestavět na zámek ve stylu anglické tudorské gotiky. Přestavbu hradu provedl vídeňský architekt Eduard Kuscher. Zámek je jednopatrová půlkruhová budova s cimbuřím a čtyřbokou věží po straně. Konečná podoba připomíná zámek arciknížete Maximiliána I. Habsburského poblíž Terstu, takže se mu někdy také říká \"slovácké Miramare\". Italský architekt Vitalino Fumugalli přeměnil jižní část obory v anglický park se skleníky se subtropickou flórou, kde i v zimě dozrávaly tropické plody.\n\nNa přelomu 19. století se majitelé na Světlovu rychle střídali – v r. 1906 byl prodán uherskému šlechtici Aladaru Kereczenyimu, od něj jej koupil v následujícím roce Jiří Lubomirski. V exekuční dražbě získala panství v r. 1924 Pozemková banka v Praze. V r. 1926 se panství stalo součástí zbytkového statku vlastnictví manželů Ladislava a Jarmily Zbořilových, za nichž byl zámek znovu upravován. V roce 1946 patřil zámek rodině Rolných. Její potomci zámek na počátku devadesátých let zrestituovali a rekonstruovali na hotel. Podnikání však nebylo úspěšné a firma Rolný Nový Světlov skončila v konkurzu.\n\nV letech 1957–2008 bylo v zámku umístěno Muzeum Bojkovska, které je nyní přestěhováno do centra města Bojkovice.\n\nV roce 2003 koupila zámek společnost BESS BUILDING s.r.o., jejímž vlastníkem je Ing. Josef Novotný. V červnu 2007 založili Ing. Josef Novotný, společnost BESS BUILDING s.r.o. a Město Bojkovice obecně prospěšnou společnost Zámek Nový Světlov Bojkovice, o.p.s., která získala dotaci na rekonstrukci zámku. V červnu 2011 byla velká rekonstrukce, při níž došlo k nadstřešení zámeckých nádvoří, ukončena. Pro veřejnost byl zámek slavnostně otevřen 9. června 2011. V prostorách hlavního nádvoří se nyní nachází nová hudební a divadelní aréna. V areálu zámku je nyní rovněž hotel, restaurace a parkoviště.\n\n"}
{"id": "311737", "url": "https://cs.wikipedia.org/wiki?curid=311737", "title": "Guernica (obraz)", "text": "Guernica (obraz)\n\nGuernica je monumentální obraz Pabla Picassa. Je vysoký 349 cm a široký 777 cm. Picasso jej zhotovil za necelý měsíc. Zakázku mu už dříve zadala španělská republikánská vláda, obraz měl být součástí španělské expozice na Mezinárodní výstavě moderního umění a techniky v Paříži v roce 1937. Picasso práci odkládal, impulsem se mu nakonec stalo vybombardování města Guernica, které se odehrálo 26. dubna 1937.\nZobrazuje ženu, nosiče pochodně, býka a koně jako strašlivé souputníky ve světě hrůzy, vše je vyvedeno v černé a bílé barvě. Původně mělo jít o obraz s tématem býčích zápasů. Obraz si získal celosvětovou proslulost.\n\n"}
{"id": "311739", "url": "https://cs.wikipedia.org/wiki?curid=311739", "title": "Ludo Lehen", "text": "Ludo Lehen\n\nĽudovít Lehen, známější jako \"Ľudo Lehen\" (3. června 1925, Banská Bystrica − 12. května 2014), byl mistr šachové tvorby a malíř 20. století\n\nInspiroval se původně Piccasovými a Modiglianiho motivy, avšak se zcela osobitým stylem a pojetím. Jeho obdiv k ženské kráse provázel celou jeho tvorbu ať již v podobě olejomalby, kresby, dřevořezby nebo intarzií. V Československu je mu přisuzováno prvenství obrazu aktu, který byl povolen ke zveřejnění.\n\nĽudovít Lehen zemřel 12. května 2014.\n\nMěl čtyři další sourozence, jednoho bratra a tři sestry.\nV letech 1949 až 1955 studoval na Vysoké škole výtvarných umění v Bratislavě. Byl žákem profesorů D. Millyho a V. Hložníka.\n\nV letech 1956 a 1957 vyhrál 1. ceny v národních soutěžích Slovenské realistické malby. V roce 1958 obdržel v celonárodní soutěži grafiky 2. cenu. V počátku 60.let vystavoval grafiky v Bruselu, v Sovětském svazu a v Číně. V roce 1961 se narodila jeho druhá dcera Taťána. V roce 1962 byl zatčen a odsouzen z politických důvodů na 11 let. Jeho mladé manželství nemohlo vydržet tak dlouhý, byť nespravedlivý, trest odloučení. V roce 1966, v době, kdy začal na Slovensku pokus o obrodný proces KSČ a nápravu křivd neprávem odsouzeným v souvislosti s působením Dubčeka, mu bylo povoleno ve věznici v Leopoldově malovat. Pro veřejnost, ještě v době, kdy byl vězněm, byly uspořádány v Leopoldově dvě jeho samostatné výstavy. V roce 1968 byl propuštěn na základě presidentské amnestie avšak rehabilitace, která mu byla přiznána jako neprávem trestanému politickému vězni, nebyla v dobách 70. let dalších normalizačních persekucí v ČSSR respektována, podobně jako tomu bylo u tisíců bývalých rehabilitovaných politických vězňů. Vyhrál veřejnou soutěž na tvorbu opony Košického divadla. Při dokončování politická normalizační komise cenzurující práci českých a slovenských umělců opět nedovolila, aby byla opona v divadle instalována. Sílu do další umělecké tvorby a do života mu poskytovali vedle dvou dcer jeho přátelé z kruhu kompozičních šachistů. Stal se jedním z nejlepších slovenských šachových skladatelů. Ve svých šachových úlohách dokázal mistrovsky aplikovat umělecké zásady společné malířství a kompozičnímu šachu. V roce 1973 měl výstavu tapisérií v Trenčíně. Z těch však je u něj v současnosti dochována jediná. Od této doby se věnoval výhradně tvorbě obrazů, koláží a dřevorytů zpravidla s tematikou vlnících se Madon a Venuší, vzývajících lidskou obrazotvornost v osobitém stylu, tvořil také portréty, zátiší a výjimečně, pro přátele i krajinu.\n\nNěkteré jeho práce představují osobní zkušenosti oživené prostřednictvím snů. Několik jeho děl je nyní ve vlastnictví Slovenské národní galerie v Bratislavě, Trenčíně a Banské Bystrici.\nŽil a tvořil ve svém bytě na sídlišti Petržalka v Bratislavě, který mu sloužil současně jako malířský ateliér.\n\n\n\n"}
{"id": "311740", "url": "https://cs.wikipedia.org/wiki?curid=311740", "title": "Guernica", "text": "Guernica\n\nGuernica (oficiálně , ) je obec v provincii Bizkaia v Baskicku. Je součástí comarky Busturialdea a regionu Urdaibai. V roce 2004 zde žilo 15 571 obyvatel.\n\nV centru městečka, založeného v roce 1366 na křižovatce cest, stojí Casa de Juntas a před ní tzv. Guernický strom – dub, jenž symbolizuje tradiční práva obyvatel kraje Vizcaya, potažmo Basků. Obojí zobrazuje i znak městečka.\n\nGuernica je známa především jako oběť bombardování Legií Kondor nacistické Luftwaffe během španělské občanské války dne 26. dubna 1937. Nacisté, podporující generála Franka proti II. španělské republice, zde předvedli bombardování civilního obyvatelstva v dosud nevídaném rozsahu. O dva dny později vybombardovanou Guernicu dobyli frankisté.\n\nNa tuto událost reaguje Picassův slavný obraz \"Guernica\".\n\n"}
{"id": "311741", "url": "https://cs.wikipedia.org/wiki?curid=311741", "title": "Sovice sněžní", "text": "Sovice sněžní\n\nSovice sněžní (někdy též sovice sněžná; \"Bubo scandiacus\") je monotypický druh sovy z čeledi puštíkovitých (Strigidae).\n\nMohutná sova velikosti téměř výra velkého (\"Bubo bubo\"). Délka těla je 53–65 cm, rozpětí křídel 125–150 cm. Hmotnost u samce se pohybuje v rozmezí 700–2500 g, u samice mezi 780–2950 g. Peří je ve většině šatů jasně bílé, díky čemuž jí poskytuje dobré maskování v zasněžené krajině. Samec má na bílém podkladu pouze několik roztroušených tmavých skvrn, zatímco samice je hustě tmavě příčně pruhovaná a čistě bílý má pouze závoj, hruď, nohy, spodinu křídel a spodní krovky ocasní. Mladí ptáci v prvním roce života se podobají samici, ale jsou celkově tmavší. Zobák je černý, duhovka žlutá.\n\nSovice sněžní patří mezi typické obyvatele cirkumpolárních oblastí. Hnízdí v tundrách a náhorních planinách nad hranicí lesa na území Evropy, Asie, Grónska a Kanady. Stálá až potulná, rozšíření a početnost silně kolísá v závislosti na dostupnosti hlavní potravy, tj. lumíka sibiřského (\"Lemmus sibiricus\"), za kterým může podnikat kratší nebo delší přesuny. Ty průměrně každý čtvrtý rok nabývají irupčních rozměrů a jednotliví ptáci se tak během nich mohou dostat i do mnohem jižněji položených oblastí (v Evropě až po Francii, střední Evropu, bývalou Jugoslávii a Černé moře).\n\nV ČR jde o vzácně zaletující druh, objevující se od října do března. Počet pozorování ve 20. století nepřevyšuje 20 záznamů. Chovu sovic sněžních se věnují zejména zoologické zahrady, jako např. Zoo Praha, Zoo Brno, Zoo Liberec, Zoo Ostrava, Zoopark Zájezd či Zoo Tábor, ale vyskytuje se i v soukromých chovech. V roce 2010 proběhla médii aféra, že ze Zoo Ostrava byly přímo z voliéry ukradeny dvě sovice sněžné, ale podařilo se je rychle navrátit zpět.\n\nNa rozdíl od většiny ostatních sov loví sovice sněžní hlavně během dne. V době hnízdění se živí téměř výhradně lumíky sibiřskými, po zbytek roku loví také jiné savce do velikosti zajíce a ptáky do velikosti husy. Kořist vyhlíží většinou vsedě z vyvýšených míst, kůlů, skal apod., a zmocňuje se jí po rychlém výpadu do napřažených pařátů. Na hnízdícího jedince připadá jeden až dva lumíci na den, rodiče s odrostlými mláďaty mohou pozřít i více jak 1300 lumíků, z čehož plyne, že je na ně silně vázaná a jejich pokles by zcela jistě znamenal i pokles volně žijících sovic sněžních.\n\nHnízdo je na zemi ve vegetaci na mírné vyvýšenině. V květnu až červnu snáší 7–9 (3–12) čistě bílých vajec o rozměrech 57 x 45 mm a hmotnosti přibližně 63,5 g, velikost snůšky je značně závislá na množství potravy. Sezení začíná od snesení prvního vejce a trvá 30–33 dnů, sedí pouze samice, které samec přináší potravu. Mláďata se líhnou postupně a nejprve jsou zbarvena čistě bíle, později šedě. Rodiče je na hnízdě prudce brání, a to i proti predátorům výrazně větším, než jsou oni sami. Hnízdo opouštějí po 18–28 dnech a plné vzletnosti dosahují ve stáří 43–50 dnů. Nejvyšší známý věk kroužkovaného ptáka je 5 let 7 měsíců.\n\n"}
{"id": "311744", "url": "https://cs.wikipedia.org/wiki?curid=311744", "title": "Nokia 6630", "text": "Nokia 6630\n\nNokia 6630, jinak také „sněhulák“ je smartphone, představený v červnu 2004. Využívá operační systém Symbian OS Series 60, má slot pro paměťové karty Reduced Size Dual Voltage MMC (RS-DV-MMC), je to první smartphone značky, nabízející možnost stereofonního přehrávání hudby ve formátu Mp3. Má jako řada předchozích typů 18-bitový (262 144 barev) barevný display o rozlišení 176*208 bodů. Jeho další hlavní prvky jsou podpora bezdrátového rozhraní bluetooth, 1,3megapixelový fotoaparát. Nemá ale, na rozdíl od řady předchozích typů, infračervený port. Dále také obsahuje kancelářské pomůcky a programy pro osobní organizaci, včetně programů kompatibilních s Microsoft Office.\n\nNokia 6630 je jeden z prvních chytrých telefonů značky, podporujících sítě třetí generace, nedisponuje ale zatím ještě minikamerkou pro videohovory, to umožnil až následný typ Nokia 6680. Ovšem i přes své relativní stáří poskytuje tento telefon řadu moderních funkcí, které se od jeho doby příliš nezměnily.\n\n"}
{"id": "311761", "url": "https://cs.wikipedia.org/wiki?curid=311761", "title": "Krvavé pondělí", "text": "Krvavé pondělí\n\nPojem Krvavé pondělí může odkazovat na několik článků:\n\n"}
{"id": "311776", "url": "https://cs.wikipedia.org/wiki?curid=311776", "title": "Seznam písní Rudolfa Cortése", "text": "Seznam písní Rudolfa Cortése\n\nToto je seznam písní Rudolfa Cortése.\n\n\n(h:/t:) - doposud nezjištěný autor hudby nebo textu\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nRudolf Cortés\n"}
{"id": "311777", "url": "https://cs.wikipedia.org/wiki?curid=311777", "title": "Sgt. Pepper's Lonely Hearts Club Band (píseň)", "text": "Sgt. Pepper's Lonely Hearts Club Band (píseň)\n\n„Sgt. Pepper's Lonely Hearts Club Band“ je píseň, jejímž autorem je partnerská dvojice Lennon/McCartney. Poprvé byla nahrána v roce 1967 a vydána byla tentýž rok na stejnojmenném albu Beatles. Píseň se na albu vyskytuje dvakrát - jako úvodní skladba, která přechází do „With A Little Help From My Friends“, a jako předposlední skladba s názvem „Sgt. Pepper's Lonely Hearts Club Band (Reprise)“, kdy přechází do písně „A Day In The Life“.\n\nPaul McCartney: zpěv, baskytara, elektrická kytara\n\nJohn Lennon: doprovodný zpěv\n\nGeorge Harrison: doprovodný zpěv, elektrická kytara\n\nRingo Starr: bicí\n"}
{"id": "311781", "url": "https://cs.wikipedia.org/wiki?curid=311781", "title": "Kateřina García", "text": "Kateřina García\n\nKateřina García (* 1977 Praha) je česko-španělská zpěvačka převážně irské muziky, je známá především ze skupin Dún an Doras a Garcia.\n\nMatka Kateřiny je Jarmila Mucha Plocková, nemanželská dcera Jiřího Muchy a Vlasty Plockové a vnučka Alfonse Muchy. Otec se narodil v Praze Španělovi, který pocházel z Asturie, a Rusce a vystudoval zde gymnázium. Působil v různých bigbítových kapelách. Dnes žije v Barceloně.\n\nKateřina García se narodila v Praze. Když jí byly asi čtyři roky, rodina se přestěhovala do Barcelony, kde Kateřina vyrůstala. V 15 letech se s matkou vrátily do Prahy a Kateřina zde vystudovala gymnázium. Nyní učí španělštinu na Filozofické fakultě Univerzity Karlovy a na Trinity College v Dublinu, kde žije.\n\nMluví česky, španělsky, katalánsky, anglicky, francouzsky, trochu irsky a řecky.\n\nKateřina García se už od dětství zajímá o irskou hudbu. Od třetí do páté třídy chodila do hudební školy na zobcovou flétnu, jiné hudební vzdělání nemá. Po návratu do Prahy se seznámila s kapelou Púca Rua, občas s ní hostovala na koncertech (od roku 1997) a posléze založila spolu s hudebníkem této kapely, René Starhonem, vlastní kapelu Dún an Doras, která od té doby vydala tři alba, z původní sestavy v ní dodnes zůstala pouze García. V současné době však má skupina zdravotní pauzu. \n\nJejí písničky na dlouho ovlivnily českou tolkienistickou tvorbu. García spolupracovala s kapelou Teagrass na natáčení živého alba \"Večírek\". Zde se seznámila s Lubošem Malinou, se kterým pak dále spolupracovala na dalších projektech (Druhá tráva, Malinaband a Afterparty Band). Malina také nahrával banjo pro Dún an Doras. V roce 2005 vzniklo seskupení Kal y Kanto hrající balkánské, španělské a sefardské písně, kde mj. zpívá a hraje Kateřinina sestra Barbora. V létě 2006 založila Kateřina García s Lubošem Malinou skupinu Garcia. S touto kapelou v současnosti koncertuje. Jejich debutové album \"Woven Ways\" bylo nominováno na Anděla v kategorii World music.\n\nVedle české kapely Garcia se Kateřina García podílí i na několika hudebních projektech v Dublinu. S Jamesem Ryanem a Alanem Dohertym tvoří kapelu Gráda, zpívá i s Johnnym Tennantem, spoluhráčem z Dún an Doras, a někdy také vystupuje sama, a cappella. Se sestrou Barborou má hudební projekt Kon Sira...\n\n\n\n"}
{"id": "311784", "url": "https://cs.wikipedia.org/wiki?curid=311784", "title": "Duran Duran", "text": "Duran Duran\n\nDuran Duran je anglická popová hudební skupina. V 80. letech patřili k nejúspěšnějším kapelám, doposud vydali 12 studiových alb.\n\nSkupinu založili v roce 1978 v anglickém Birminghamu klávesista Nick Rhodes a basista John Taylor. Jejich raný zvuk úžasně kombinoval mnoho vlivů – soulovou hudbu jejich mládí, newyorskou undergroundovou scénu sedmdesátých let představovanou kapelami New York Dolls a Velvet Underground, art pop Davida Bowieho a glam kapely jako byli Roxy Music.\n\nJohn v té době studoval uměleckou fakultu a Nick ještě chodil do šestého ročníku střední školy. Mezi původní členy kapely patřili ještě student umění Stephen Duffy a jeho kamarád Simon Colley, který studoval hotelovou školu. Simon hrál tehdy na klarinet a basu, Nick měl malý syntetizátor a bicí, John hrál na kytaru a Stephen zpíval a hrál na bezpražcovou basu.\n\nPoté, co Simon a Stephen odešli do jiných kapel – Duffy hrál nejdřív s The Lilac Time a později s Robbiem Williamsem – vystřídalo se v této formaci mnoho tváří. Nakonec v ní nastálo zakotvil Roger Taylor, původně bubeník místních punkerů The Scent Organs. Po příchodu Rogera se John ujal basy a v této nové sestavě se Duran Duran, kteří si dali jméno podle postavy z filmu Barbarella, klasické sci-fi režiséra Rogera Vadima, začali věnovat více funky stylu, typickému pro nadějné kapely post-punkové éry, jako byli například Japan.\n\nKapela se tehdy uchytila v předním birminghamském klubu Rum Runner. Jeho vlastníci Paul a Michael Berrowovi si poslechli jejich demo, na jehož základě udělali z Duran Duran rezidentní hráče a poskytli jim v klubu i zkušebnu. Kapela také začala pořádat konkurzy na nové členy. Tak se k nim dostal kytarista Andy Taylor, který odpověděl na inzerát v časopise Melody Maker, a zpěvák Simon LeBon, kterého kapele představila jeho bývalá přítelkyně, jež v klubu pracovala za barem. Simon byl z kapely jediný, kdo nepocházel z Birminghamu. Vyrostl na předměstí Londýna, na Birminghamské univerzitě však studoval divadlo.\n\nV dalších měsících na sobě kapela neúnavně pracovala. Už v roce 1980 se Duran Duran, poté co na turné doprovázeli Hazel O'Conner, stali předmětem tvrdého boje mezi nahrávacími společnostmi. Nakonec zvítězila EMI, která kapele nabídla studiovou spolupráci s producentem Colinem Thurstonem.\n\nDebutového stejnojmenného alba Duran Duran z roku 1981 se prodalo na 2,5 milionu kusů. Kapela se s ním udržela na předních příčkách hudebních žebříčků neuvěřitelných 118 týdnů a pochází z něj i mega-hit ‚Planet Earth‘. Ještě ten samý rok na sebe kapela znovu výrazně upozornila: jako první popový projekt vytvořila dvanáctipalcový remix k singlu Planet Earth a natočila kontroverzní klip k taneční verzi skladby ‚Girls on Film‘, který byl zrežírován Godley and Creme. MTV a BBC klip kvůli neskrývanému sexuálnímu podtextu zakázaly.\n\nHlavním posláním alba bylo vyvrátit představu, kterou o nich šířila rocková média, a sice, že členové kapely jsou pouhými idoly z plakátů pro novou generaci teenagerů. Kapela se proto snažila vytvořit protiklad ke klasické popové desce. Vyzrálé texty doprovázela hudba, která sice vynikala výraznou melodičností a tanečním nábojem, ale současně odkazovala k mnohem vážnějším tématům. Příznačně temný nádech na svém albu zdůrazňovala i samotná kapela. Skladby jako ‚Careless Memories‘ nebyly svojí atmosférou příliš vzdálené od písní kapel jako byly The Cure nebo Echo & the Bunnymen. Duran Duran se však bezvýchodné gotické ponurosti úspěšně bránili tanečními rytmy a Rhodesovými elektronickými experimenty.\n\nObdobí vzestupu v kariéře Duran Duran se překrývá s tzv. „druhou britskou invazí“, kdy hudba Spojeného království v osmdesátých letech dobývala Ameriku. Kapela vysoce převyšovala své tehdejší současníky (jako Spandau Ballet, Human League, Ultravox nebo Culture Club) svým neúnavným koncertováním, nápaditým využíváním nových technologií a propracovaností skladeb. Kapele brzy vyšlo druhé veleúspěšné album Rio, ze kterého pocházejí skladby, které dobývaly první příčky hitparád. Byly to například ‚Hungry Like the Wolf‘, ‚Rio‘ nebo ‚Save a Prayer‘. Ve stejné době se princezna Diana nechala slyšet, že její nejoblíbenější skupina jsou právě Duran Duran. Také jejich noví přátelé z uměleckých řad – Andy Warhol a Keith Haring – jim veřejně vyjadřovali svojí podporu.\n\nOd roku 1983 se z Duran Duran staly nové hvězdy. Klip k písni Hungry Like the Wolf, který na Srí Lance natočil režisér Russell Mulcahy, začalo pravidelně vysílat MTV. Hit ´Is There Something I Should Know´ se později ten samý rok okamžitě po svém vydání vyšvihl na první místo v britské a čtvrté místo v americké hitparádě. Singl ‚The Reflex‘ z třetí desky z roku 1984 s názvem Seven and the Ragged Tiger poprvé vynesl Duran Duran na první příčku hudebních žebříčků v USA. Další prvenství jim zajistila skladba k Bondovce ‚Vyhlídka na vraždu‘ z roku 1985. Jejich písnička se stala jediným hudebním motivem z této filmové série, která se dostala na první příčku hitparád, což se žádnému jinému umělci dodnes nepovedlo zopakovat.\n\nTou dobou už jméno Duran Duran znamenalo zlatý důl. A tak chtěla EMI vydat další album. Kapela se poprvé vzepřela a vzala si trochu času na to, aby nabrala dech a uskutečnila určité změny ve své sestavě. John a Andy dali spolu s Robertem Palmerem, bývalým bubeníkem z Chic Tonym Thompsonem a basákem Bernardem Edwardem kapelu Power Station. Nick, Simon a Roger se zase pustili do vedlejšího projektu s názvem Arcadia, ve kterém hostovali umělci jako Grace Jones, Sting, David Gilmour nebo Herbie Hancock.\n\nPower Station vydali stejnojmenné album, na kterém se ukázalo, že John a Andy se začínají charakteristickému zvuku Duran Duran vzdalovat. Jejich hudební styl byl říznou směsí funku a glam rocku. Deska ‚So Red the Rose‘, kterou vydala Arcadia, naopak opakovala osvědčený styl „mateřské lodi“. V jejich hudbě zaznívala temnota prvního alba Duran Duran, stejně jako popové záblesky z Ria a Seven and the Ragged Tiger. První singl Arcadie ‚Election Day‘ byl ukázkovým příkladem temného elektro stylu s popově-tanečními prvky v té nejlepší podobě.\n\nV červenci 1985 se Duran Duran znovu dali dohromady u příležitosti charitativního koncertu ve Philadelphii. Aniž by to kdokoli tušil, byla to poslední příležitost, kdy se kapela objevila ve své původní sestavě. První kapitola příběhu se uzavřela.\n\nA přišly další nové projekty. John dostal začátkem roku 1986 nabídku, aby složil ústřední melodii k filmu ‚Devět a půl týdne‘ a už v dubnu se jeho skladba ‚I Do What I Do‘ dostala do hitparád na obou stranách Atlantiku. Když už to vypadalo, že se kapela znovu sejde ve studiu a začne nahrávat, bubeník Roger Taylor nečekaně oznámil, že chce další rok volna a odjíždí na svou farmu v Gloucestershire. Ještě ve čtyřčlenné sestavě se kapela v červnu sešla ve studiu, záhy však odešel i Andy Taylor, který následoval Rogera na dočasný odpočinek. S odstupem času Andy tvrdí, že jeho odchod rozhodně nebyl hnán touhou po sólové kariéře, nicméně to tak nakonec dopadlo.\n\nS Duran Duran to po odchodu těchto dvou členů vypadalo na bledě. Ale naštěstí ne na dlouho. Zbylé trio v srpnu kontaktoval kytarista Warren Cuccurullo, jehož původní kapela Missing Persons se zrovna rozpadla. Později toho roku začali Duran Duran spolupracovat s producentem Nilem Rogersem, se kterým nahráli funkové album Notorious. Úvodní singl dobyl vrcholky hitparád a zajistil albu několik platinových desek. (O čtrnáct let později vydal stejnou skladbu s názvem ‚Born Again‘ Sean „Puffy“ Combs na posmrtné nahrávce Notorious B.I.G.) Kapela znovu vtrhla na scénu. Desku Notorious následovalo v roce 1988 album s názvem Big Thing a v roce 1989 vychází album , které oslavuje úžasných deset let působení Duran Duran.\n\nJejich šesté studiové album Liberty, na kterém bubenické party nahrál Sterling Campbell, jenž nahradil Steva Ferrona, vyšlo ještě téhož roku. V roce 1993 se Nick, Simon, John a Warren vrátili do studia a nahráli Duran Duran. Toto album je známé pod názvem ‚Wedding album‘, neboť buklet obsahoval svatební fotografie rodičů všech členů kapely. Z desky pochází ceněná hitovka ,Ordinary World‘ a neméně uznávaná ‚Come Undone‘. Kapela se dočkala jedněch z nejlepších kritik za celou svou kariéru, získala dokonce prestižní skladatelskou cenu Ivora Novella. Desky Wedding album se po celém světě prodalo více než čtyři miliony kopií. Zrodila se nová generace skalních příznivců Duran Duran.\n\nAlbem coververzí s názvem Thank You vzdala kapala hold mnoha umělcům, kteří je celá léta inspirovali. Mezi ně patřili Grandmaster Flash & The Furious Five, Led Zeppelin, Iggy Pop nebo Lou Reed. LeBon také v roce 1995 vystoupil s operním pěvcem Lucianem Pavarottim na charitativním koncertě na podporu dětí v oblastech postižených válkou, který se uskutečnil v Itálii.\n\nPoté přišla na řadu další turné. Mezi jednotlivými koncerty se dal John dohromady s Neurotic Outsiders, což byla čtyřka rock’n’rollových zhýralců, ve které se sešli Steve Jones z bývalých Sex Pistols, basák Duff McKagan z Guns N' Roses a bubeník Matt Sorum. Původně spolu měli vystoupit pouze na benefiční akci v Los Angeles, nakonec ale společně podepsali smlouvu na vydání alba u Madonnina vydavatelství Maverick Records.\n\nV roce 1996 kapelu oficiálně opustil John Taylor, který se začal věnovat nejrůznějším sólovým projektům. V dalším roce kapela pro filmovou verzi ‚The Saint‘ složila skladbu ‚Out of My Mind‘. Poté vydala desku s názvem Medazzaland, na které se objevila vůbec první písnička (‚Electric Barbarella‘), kterou si lidé mohli zakoupit a stáhnout přímo z internetu.\n\nTvorbě kapely Duran Duran byla rovněž věnován dvě tributní alba, na kterých se podílela široká škála umělců od Kylie Minogue nebo Bena Leea až po kapelu Deftones nebo Goldfinger. V roce 2000 pak vydává u Hollywood Records CD Pop Trash. Kapela toto album podpořila veleúspěšným mezinárodním turné, které bylo bohaté na dosud nevídané speciální efekty. Po turné opustil skupinu Warren Cucurrullo a vrátil se ke své původní kapele Missing Persons. A tak už zbyli jen dva…\n\nS počátkem 21. století začali zbývající členové bilancovat. Simon si vybral zaslouženou dovolenou a Nick se přidal ke skupině The Devils, kde hrál jeho dlouholetý přítel a původní člen Duran Duran Stephen Duffy. The Devils vydali roku 2002 desku pod názvem ‚Dark Circles‘.\n\nDůvod k tomu, aby se kapela dala znovu dohromady, na sebe ale nenechal dlouho čekat. Zapracovaly totiž vzpomínky a oddanost vůči kapele. Ještě před koncem roku 2001 se původní „bájná pětice“ po téměř osmnácti letech znovu sešla ve studiu, aby společně začala nahrávat novou desku. Simon, Nick, Andy, Roger a John si usmysleli, že získají zpět svou zašlou slávu a na albu tvrdě a dlouho pracovali. To nakonec vyšlo v roce 2004 u společnosti Epic Records. Alba Astronaut se celkem prodalo přes dva miliony kusů a kritici ho označili za „jeden z jejich nejlepších studiových počinů“. Singl „(Reach up for the) Sunrise“ vynesl Duran Duran na nejvyšší příčky v britských hudebních hitparád za posledních dvacet let.\n\nTurné k albu Astronaut trvalo dva roky a kapela se mohla těšit z ještě většího publika a většího počtu koncertů, než kdy dříve. Nejúspěšnější série vystoupení v celé kariéře kapely potvrdila, že Duran Duran zůstávají životaschopní a že mohou čerpat z neuvěřitelně kvalitního repertoáru. Během let 2004 až 2006 tak Duran Duran obdrželi pět hudebních cen za celoživotní přínos. Jejich ohromující tvořivost ocenili MTV Video Music Awards, Q Awards, Brit Awards, Ivor Novello Award a španělská Onda.\n\nDuran Duran už pak neměli jinou možnost, než natočit další album. Čekaly na něj tři generace fanoušků. Jejich tvůrčí síly nemohl podlomit ani v řadě už druhý odchod kytaristy Andyho Taylora z kapely.\n\nSimon, Nick, John a Roger odletěli v září roku 2006 do New Yorku. Zde strávili úžasný týden ve studiu s producentem Timbalandem, který je znám jako geniální mistr zvuku a je držitelem ceny Grammy. Na vznikající desce se podílel také producent Nate ‚Danja‘ Hills a úřadující král popu Justin Timberlake. Z newyorské spolupráce vzešly tři výborné skladby a zbytek alba už vyprodukoval Danja ve Velké Británii.\n\nDuran Duran vůbec netušili, že je čekají tak světlé a prací nabité zítřky. Jenom během tohoto léta vystoupili na dvou největších rockových akcích planety – na vzpomínkovém koncertě na počest princezny Diany ve Wembley a na ekologické akci Live Earth v Hyde Parku. Na podzim jim vyšlo nové album Red Carpet Massacre a rovněž se rozjelo velké světové turné, které se protáhne až do léta 2008. V roce 2008 Duran Duran slaví třicet let své existence. Kapela, která přežila všechny kapely, se kterými společně začínala, už zkrátka nemusí nic dokazovat a může jenom hrát.\n\nStatistické údaje, které se týkají Duran Duran, stojí za pozornost: přes 70 milionů prodaných desek, 18 hitových singlů v Americe, 30 skladeb se dostalo do UK Top 30 a v neposlední řadě obrovská základna fandů na všech pěti kontinentech. Co ale stojí za ještě větší pozornost, je to, jak se jim podařilo toho všeho dosáhnout. Dokázali totiž propojit populární hudbu, umění a módu s jedinečným stylem a drzostí.\n\nDuran Duran se na počátku osmdesátých let, kdy poprvé prorazili, povedlo změnit hudební klip od poměrně neobvyklého nástroje marketingu na jeden z nejvýznamnějších artiklů v rámci celého hudebního průmyslu. Duran Duran posunuli pravidla vzhledu tehdejšího romantického hnutí na novou úroveň. Jejich klipy se odehrávaly v exotických prostředích, objevovaly se v nich krásné ženy a ohromující efekty. Sílu jejich vlivu v osmdesátých letech dokazuje i to, že časopis Rolling Stone je s odkazem na Beatles nazval „bájnou pěticí.“\n\nDuran Duran si udržují i přes občasné pauzy a obměny členů, které proběhly v devadesátých letech, nevyčerpatelnou sílu, díky které si do dnešních dnů zaslouží respekt coby jedna z nejlepších hudebních kapel na scéně.\n\n\n\n\n"}
{"id": "311785", "url": "https://cs.wikipedia.org/wiki?curid=311785", "title": "Vladimir Titov", "text": "Vladimir Titov\n\nVladimír Georgijevič Titov (* 1. ledna 1947 Sretensk, Čitská oblast RSFSR (nyní Rusko) je sovětský a ruský kosmonaut ruské národnosti ze Sojuzů, raketoplánu a stanice Mir, bývalý světový rekordman v délce pobytu ve vesmíru.\n\nPo základní škole absolvoval roku 1965 i střední a pracoval jako topič do května 1966. Poté nastoupil na Černigovské vyšší letecké učiliště na Ukrajině, studium ukončil roku 1970. Na této škole v Černigovu zůstal jako pilot instruktor až do roku 1974. Pak sloužil ve výcvikovém leteckém pluku při Centru přípravy kosmonautů (CPK). Do Hvězdného městečka (Centr podgotovki kosmonavtov im. J. A. Gagarina, Zvezdnyj gorodok), nastoupil v srpnu 1976 a zůstal zde přes 20 let. První rok v CPK se nově přijatá skupina posluchačů-kosmonautů věnovala leteckému výcviku v rámci přípravy na lety raketoplánů (program Buran), vlastním všeobecným kosmickým výcvikem procházeli od října 1977 do ledna 1979. 30. ledna 1979 byl oficiálně zařazen do oddílu kosmonautů jako kosmonaut-výzkumník.\n\nV září 1981 byl zařazen do záložní posádky prvního letu na orbitální stanici Saljut 7 (velitel lodi, s Gennadijem Strekalovem), po startu Sojuzu T-5 v květnu 1982 se Titovova posádka posunula na první místo. Do posádky v září přibyla Irina Proninová, v březnu 1983 nahrazená Alexandrem Serebrovem .\n\nV dubnu 1983 odstartoval jako velitel Sojuzu T-8 společně s Gennadijem Strekalovem a Alexandrem Serebrovem z Bajkonuru a stal se tak 118. člověkem ve vesmíru. Jejich cílem byla sovětská orbitální stanice Saljut 7. Protože se jim na lodi neuvolnila anténa navigačního systému a při pokusech se přiblížit ručním ovládáním se vyčerpaly reservy pohonných hmot, byl let předčasně ukončen po dvou letových dnech. Přistání bylo bez problémů s padáky na území Kazašské SSR.\n\nV květnu - červnu byla dvojice Titov - Strekalov náhradníky letu Sojuz T-9, poté byli nominováni pro let Sojuzu T-10, ale tentokrát se ani nedostali do vesmíru. Necelou minutu před startem vypukl požár nosné rakety, záchranný systém (SAS, Sistema avarijnogo spasenija) zajistil oddělení kosmické lodi, která přistála asi 4 km od rampy.\n\nOd září 1985 se připravoval s Alexandrem Serebrovem na druhou expedici na Mir, ale několik dní před startem Serebrov onemocněl a na Mir letěli náhradníci Jurij Romaněnko a Alexandr Lavějkin.\n\nOd března 1987 se připravoval s novou posádkou na třetí expedici na Mir. Až za 4,5 roku, v prosinci 1987, letěl konečně plukovník Titov podruhé, již s novým typem Sojuzu, ve společnosti kosmonautů Musy Manarova a Anatolije Levčenka. Letěli na orbitální stanici Mir, kde se setkali s posádkou ve složení Jurij Romaněnko a Alexandr Alexandrov. Po několika dnech se tři kosmonauti v lodi Sojuz TM-2 vrátili na Zem, Titov s Manarovem na Miru zůstali jako nová stálá posádka na celý rok. Během této doby přijali u Miru řadu nákladních lodí typu Progress a několik Sojuzů s mezinárodními posádkami, které se na stanici prostřídaly. Titov absolvoval tři výstupy do kosmického prostoru o celkové délce 13 hodin 47 minut. V srpnu 1988 pak stálou posádku doplnil kosmonaut Valerij Poljakov. V prosinci 1988 se Titov společně s Musou Manarovem a Jean-Loupem Chrétienem z Francie v kosmické lodi Sojuz TM-6 vrátili na Zem po roce stráveném na orbitě Země (365 dní 22 hodin 39 minut). Byl to tehdy pro Titova světový kosmonautický rekord.\n\n6. dubna 1990 v souvislostí s povýšením do funkce zástupce náčelníka 1.správy (pro výcvik) CPK opustil oddíl kosmonautů. V září 1992 byl se Sergejem Krikaljovem vybrán k letům v raketoplánu (let STS-60). V listopadu téhož roku nastoupil do výcviku pro raketoplány v USA, v Johnsonově středisku v Houstonu, od března 1993 jako náhradník Krikaljova. V roce 1994 požádal o odvolání z funkce v CPK, aby mohl být opět zařazen do oddílu kosmonautů, do něhož se vrátil k 26. červenci 1994.\n\nV září 1993 byl jmenován do posádky letu STS-63. A v úhoru 1995 letěl potřetí. Byla to osmidenní mise STS-63 s cílem přiblížit se ke stanici Mir s raketoplánem Discovery. Posádku tvořilo vedle Titova pět Američanů: James Wetherbee, Eileen Collinsová, Bernard Harris, Michael Foale a Janice Vossová. Na palubě vezli laboratoř Spacehab. Startovali z Floridy, mysu Canaveral. 6. února se úspěšně přiblížili k Miru, vyzkoušeli manévrování ve formaci a opět se vzdálili. Poté vypustili družici Spartan, aby ji po pár dnech s daty opět zachytili a odvezli na Zem. Přistáli na dráze KSC na Floridě.\n\n30. listopadu 1995 zase odešel z oddílu kosmonautů kvůli povýšení do funkce náčelníka 3. správy CPK, ale již 20. prosince 1996 se na vlastní žádost vrátil sice na řadový post, ale opět v oddílu kosmonautů.\n\nV srpnu 1996 byl určen náhradníkem Jeleny Kondakovové pro let STS-84 a účastníkem letu STS-86. Přípravu zahájil v prosinci 1996. V září 1997, dva roky po třetím letu, letěl Titov počtvrté. Tentokrát v raketoplánu Atlantis v rámci mise STS-86, cílem byl opět Mir. Spojení se tentokrát povedlo. Posádku raketoplánu tvořili James Wetherbee, Vladimír Titov z Ruska, Scott Parazynski, Jean-Loup Chrétien z Francie, Wendy Lawrenceová, Michael Bloomfield a David Wolf. Poslední jmenovaný na Miru zůstal, místo něj se k Zemi vrátil Michael Foale z původní posádky Miru. Sebou měli vědecký modul Spacehab. Titov absolvoval další kosmickou vycházku (5 hodin 1 minuta). Po 11 dnech ve vesmíru Atlantis přistál v USA na Floridě, na přistávací dráze mysu Canaveral.\n\n\nK 21. září 1998 byl uvolněn z Ozbrojených sil Ruské Federace a tedy i z oddílu kosmonautů CPK VVS. Poté byl vedoucím správy pilotovaných kosmických letů v GKNPC Chruničeva. Od června 1999 je ve vedení pobočky Boeingu pro Rusko a státy SNS.\n\n"}
{"id": "311786", "url": "https://cs.wikipedia.org/wiki?curid=311786", "title": "Církev živého Boha", "text": "Církev živého Boha\n\nCírkev živého Boha je česká protestantská denominace neocharismatického typu, je součástí hnutí víry; její zřízení je kongregacionalistické. Státem je od roku 2007 registrovaná v rejstříku církví Ministerstva kultury.\n\nTato církev má rysy probuzeneckého hnutí a letniční spirituality, projevuje se zde mluvení jazyky (glosolálie), proroctví, uzdravování a další duchovní dary.\n\nCírkev vznikla roku 2006 spojením několika do té doby nezávislých sborů. V současné době působí v Českých Budějovicích, Frýdku-Místku, Hořovicích, Hradci Králové, Příbrami a Teplicích. Má rovněž misijní stanice v Blatné, Jablunkově, Krnově, Krupce, Ostravě a v Praze.\n\n\neditovat\n\n"}
{"id": "311788", "url": "https://cs.wikipedia.org/wiki?curid=311788", "title": "Redukovaná gramatika", "text": "Redukovaná gramatika\n\nRedukovaná gramatika je taková gramatika, která je bez nedosažitelných neterminálů a kde každý neterminál má konečný rozvoj, tj. každý neterminál A gramatiky lze přepsat na řetězec terminálních symbolů.\n\nGramatika \"G\" je \"redukovaná\", pokud každý neterminální symbol \"A\" vyhovuje podmínkám\nkde formula_4 jsou libovolné řetězce.\nGramatiku \"G\" nazveme \"nejednoznačnou\", pokud existuje řetězec formula_2, pro který existují dva různé způsoby odvození. Jinak nazveme gramatiku \"jednoznačnou\".\n\nMějme gramatiku formula_6 definovanou množinami \nformula_7\nformula_8\nformula_9,\npotom řetězec formula_10 je větou jazyka \"L(G)\", protože platí\nformula_11 a tedy formula_12.\nZ toho je vidět, že jazyk generovaný danou gramatikou je\nformula_13.\nZároveň vidíme, že gramatika je \"redukovaná\", protože všechna přepisovací pravidla jsou typu formula_1. Gramatika je \"jednoznačná\", protože existuje pouze jeden způsob jak vygenerovat \"x\".\n\nNechť formula_6 je gramatika definovaná množinami\nformula_7\nformula_17\nformula_18,\n\"G\" je nejednoznačná, protože větu 0101 lze odvodit dvěma různými způsoby\n\"G\" je neredukovaná, protože obsahuje pravidlo formula_21. Pokud toto pravidlo aplikujeme, nelze již vygenerovat terminální řetězec. Když toto pravidlo z gramatiky odebereme, dostaneme redukovanou gramatiku.\n\n"}
{"id": "311791", "url": "https://cs.wikipedia.org/wiki?curid=311791", "title": "Jens Martin Knudsen", "text": "Jens Martin Knudsen\n\nJens Martin Knudsen (12. října 1930 Haurum – 17. února 2005 Kodaň) byl dánský astrofyzik. Byl autorem nebo spoluautorem více než 100 vědeckých článků a dlouhou dobu poradce NASA.\n\nPůvodně byl učitelem ve škole a roku 1962 ukončil studium fyziky a matematiky na univerzitě v Kodani. V letech 1970 až 1973 pracoval pro UNESCO jako učitel matematiky v Brazílii a Turecku. V pozdějších letech se stal známý jako Marsmanden (Marťan), díky svému nadšení pro mise na planetu Mars. Roku 2002 obdržel čestnou profesuru na univerzitě v Aarhusu. Stal se také emeritním profesorem na Niels Bohr Institute v Kodani.\n\nRoku 2003 napsal Jens Kerte Knudsenovu biografii nazvanou \"Mars og Marsmanden\".\n\n"}
{"id": "311795", "url": "https://cs.wikipedia.org/wiki?curid=311795", "title": "Vitoša", "text": "Vitoša\n\nVitoša ( ) je pohoří nacházející se nedaleko bulharského hlavního města Sofie, kterému tvoří impozantní kulisu. Nejvyšším vrcholem je Černi vrch (2290 m). Horstvo má pro svou jedinečnost status národního parku - druhého nejstaršího na Balkáně (po NP Biogradska gora).\n\nSever masivu vymezuje Sofijská kotlina, východ tokem řeky Iskar a na západě tvoří hranici pohoří údolí řeky Strumy. Na jihu se dá považovat za konec pohoří průsmyk Klisura, jenž odděluje Vitošu od vyššího, sousedního pohoří Rila.\n\nPohoří Vitoša zaujímá plochu 266 km², přičemž délka masivu je zhruba 20 km a v nejširším místě dosahuje kolem 18 km. Nachází se zde na 10 štítů vyšších 2000 metrů. Geologicky je pohoří tvořeno převážně žulou. Vitoša je významným zdrojem pitné vody pro hlavní město a okolí, především díky svým četným minerálním pramenům. Rozsáhlé jsou zde jak jehličnaté, tak listnaté lesy. Ve vyšších polohách se nacházejí klasické horské louky.\n\nPohoří je významným střediskem zimních sportů a turistiky vůbec. Především dobré zpřístupnění příměstskými dopravními linkami, způsobuje zejména o víkendech obrovské návštěvnosti. Na vrcholu hory Černi vrch se nachází meteorologická stanice dosud fungující již od roku 1935. Stanice také slouží jako bivak pro turisty a je zároveň základnou místní horské služby. Turisticky navštěvovaný úkaz pohoří je tzv. kamenná řeka \"Zlatnite Mostove\". Ta sestává z proudu velkých balvanů probíhajících podle úbočí hor. V podstatě se jedná o ledovcovou morénu, kterou zde po sobě zanechal dávný ledovec.\n"}
{"id": "311797", "url": "https://cs.wikipedia.org/wiki?curid=311797", "title": "Seznam bitev třicetileté války", "text": "Seznam bitev třicetileté války\n\nSeznam důležitějších bitev během třicetileté války, řazeno chronologicky\n\n\n\n\n\n"}
{"id": "311799", "url": "https://cs.wikipedia.org/wiki?curid=311799", "title": "Dušan Vrchoslav", "text": "Dušan Vrchoslav\n\nDušan Vrchoslav (8. dubna 1924 Nové Mesto nad Váhom, Slovensko – 29. září 2012 Nové Město nad Metují) byl český hudební skladatel a zasloužilý hudební pedagog. V roce 1960 položil na tamní hudební škole základy dnešního Novoměstského orchestru.\n\nDušan Vrchoslav se narodil 8. dubna roku 1924 v Novém Městě nad Váhom na Slovensku. Po dvou letech se Vrchoslavovi odstěhovali do Rumburku. Zde navštěvoval obecnou školu a také gymnázium. Před válkou v roce 1938 byla rodina donucena odejít z pohraničí do Náchoda, kde dokončil kvartu gymnázia a poté začal v Praze studovat housle u profesora konzervatoře Bedřicha Voldana. Začínající válka mu ale znemožnila pokračování ve studiu. V této době byl totálně nasazen do práce v náchodské továrně na letecké součástky. Studium houslí dokončil u prof. B. Voldana až po válce spolu se studiem sólového zpěvu u profesorky Passerové – Mráčkové, řízení sboru a dirigování u profesora Bohumila Spidry, dirigenta Pražských madrigalistů. Po absolvování státních zkoušek učitelské způsobilosti z houslí a řízení sboru začal pedagogickou dráhu na městském hudebním ústavu v Opočně roku 1948, kde dva roky vyučoval.\n\nV roce 1950 nastoupil prezenční vojenskou službu v Mariánských Lázních. Tam založil 100 členný vojenský pěvecký soubor \"Palcát\" a 25 členný orchestr, se kterým vystupoval jako dirigent často na lázeňské kolonádě, v nejbližším okolí, ve vojenských výcvikových táborech a také v Karlových Varech, Jáchymově a Plzni. S tímto souborem se několikrát účastnil Armádní soutěže tvořivosti, kde většinou získával čestná první místa. Vystoupení Palcátu byla často vysílána Československým rozhlasem. Za tuto činnost byl dirigent Dušan Vrchoslav vyznamenán velitelem západního vojenského okruhu generálem Vašíčkem. Do Opočna se vrátil v roce 1952 opět jako pedagog na základní hudební škole. Řídil zde mužský pěveckých sbor \"Vorel\". Byl zakladatelem \"Velkého dětského sboru\" a \"Opočenského komorního sdruženi\"', tj. hudební soubor učitelů základní hudební školy a vyspělých amatérů.\n\nPo desetiletém pobytu v Opočně se stal na osmnáct let ředitelem \"LŠU B. Smetany v Novém Městě nad Metují\". Z jeho iniciativy tu vzniklo Novoměstské komorní sdružení a žákovský orchestr, který se brzy vypracoval mezi nejlepší dětské orchestry v Československu. Tento orchestr získal v roce 1973 v celostátní soutěži v Brně 3. místo v České republice a zde také natáčí pro Československý rozhlas.\n\nJako ředitel dal v roce 1974 podnět k uspořádání festivalu \"\"Mládí a hudba\"\" pod patronací MěNV N. M. n. M., SRPŠ N. M. n. M., ONV Náchoda a Krajského kulturního střediska Hradce Králové za spoluúčasti ministerstva školství a kultury ČSSR. Tento festival se konal ke 150. Výročí narození B. Smetany v sále novoměstské sokolovny. Vystoupilo zde 6 nejlepších orchestrů lidových škol umění, které se umístily na prvních místech v brněnské soutěži. Byly to dva orchestry z Prahy a po jednom z Karlových Varů, Třeboně, Mladé Boleslavi a samozřejmě z Nového Města nad Metují.\n\nV roce 1976 byl kvůli dřívějšímu působení ve skautingu vyslýchán StB a následně odvolán z funkce ředitele. Dále začal pedagogicky působit v Hronově a zároveň v Náchodě, kde působil pouze půl roku. V Hronově opět založil žákovský orchestr, který se těšil z mnohých úspěchů okresních i krajských soutěží orchestrů. V prvním roce působení v Hronově byl navštíven krajským inspektorem Antonínem Šimečkem, který pronesl tuto větu: \"No jo, Vrchoslav, když přijde do \"Horních Pumpičkovic,\" do 14 dnů založí orchestr\".\n\nPo třináctiletém působení v Hronově se v roce 1989 vrátil jako učitel v důchodu do Nového Města nad Metují, kde obnovil činnost žákovského orchestru, s nimž v následujících deseti letech vystoupil na četných pódiích u nás a v okolních zemích. Svou pedagogickou činnost ukončil po 50 letech ze zdravotních důvodů.\n\nV letech 1960–2010 napsal na 100 vlastních hudebních skladeb, koncertů, písní, sólových a instruktivních skladeb pro různé nástroje i několik mší. Z jeho díla:\n\n"}
{"id": "311803", "url": "https://cs.wikipedia.org/wiki?curid=311803", "title": "Sovák", "text": "Sovák\n\nNositelé příjmení Sovák jsou tyto osoby:\n\n\n"}
{"id": "311805", "url": "https://cs.wikipedia.org/wiki?curid=311805", "title": "Labuť zpěvná", "text": "Labuť zpěvná\n\nLabuť zpěvná (\"Cygnus cygnus\") je velký vodní pták z čeledi kachnovitých.\n\nNěkterými autory je považována za monotypický druh, nově jsou však populace z Islandu uznávány jako subspecie – podle tohoto přístupu se rozlišují ssp.:\nDruh rozšířený v subarktických částech Eurasie a Severní Ameriky. Je poměrně hojným druhem labutě. V roce 2015 činil odhad světové populace 180 000 jedinců, evropské populace 50 600–65 500 jedinců a odhaduje se, že evropská populace roste.\n\nČeská republika<br>\nPočátkem zimy nepravidelně a nepočetně protahuje, příp. nepravidelně v malém počtu zimuje (max. do 15 jedinců), výjimečně se zdržuje přes léto. Poprvé v Česku zahnízdila v roce 2017, a to u Zámeckého rybníka (uváděn též jako Chropyňský rybník) v Chropyni v okrese Kroměříž, v národní přírodní památce Chropyňský rybník. Samice byla v lednu 2006 v Německu okroužkována a je označena límcem.\n\nNa Slovensku labuť zpěvná poprvé zahnízdila v roce 2019.\n\n\nStejně jako ostatní labutě má robustní tělo, dlouhý štíhlý krk a silný zašpičatělý zobák. Opeření celého těla je jasně bílé (v zimě na hlavě a krku světle hnědé), končetiny černé, zobák černo-žlutý. Samec se zbarvením neliší od samice. Mladí ptáci jsou světle šedí, případně světle hnědí. Plovoucí labuť má krk vzpřímený a křídla přitištěná k tělu. Let je tichý. Je vytrvalým a zdatným letcem.\n\n\nTroubení připomínající zvuk pozounu „húuk húukuk“, v letu může být troubivě zesíleno. Odtud patrně i národní názvy labutě zpěvné (dánsky sangsvane, finsky laulujoutsen, francouzsky cygne chanteur, německy Singschwan, norsky sangsvane, slovensky labuť spevavá, španělsky cisne cantor, švédsky sångsvan...). Dungel a Hudec uvádějí časté troubivé „anghe“ v letu i na vodě.\n\nŽije obvykle v menších skupinách, občas se vyskytuje i v početných, až 1000členných hejnech. Tvoří trvalé páry, které spolu obvykle setrvávají po celý život. Dle Podpěry uvádí Hudec, že páry se tvoří již ve druhém roce života, ale pohlavně dospělí jsou až ve čtvrtém roce. Nejstarší kroužkovaný pták se dožil 7 let a 6 měsíců.\n\nHnízdí v severské tundře na březích jezer, nádrží, pomalu tekoucích řek, na ostrůvcích, v mokřadech a bažinách. Otevřené tundře se obecně vyhýbá. Hnízdí jednou ročně, v dubnu až červnu. Hnízdo je kupka z klacků, rákosí a jiných travin, postaveno je na suché zemi nebo v mokřadu. Někdy užívá stejné hnízdo po několik let, opravuje je. Obvykle klade 4–7 (max. 12) nažloutle bílých vajec, na kterých sedí téměř výhradně samice. Samec při hnízdění hlídá okolí a samici na hnízdě střídá, když jde hledat potravu. Mláďata se líhnou zhruba po 36 dnech. Prachové peří mláďat je šedé nebo hnědé a plně mizí zhruba mezi 80. až 90. dnem života. Nekrmivá mláďata doprovázejí oba rodiče asi 6 týdnů, do vzletnosti. Do zimoviště odlétá rodina společně.\n\nPodobně jako ostatní labutě se živí především vodními a suchozemskými rostlinami (kořínky rostlin vyhrabává zobákem), navštěvuje i pole, kde požírá obilniny a cukrovou třtinu. Požírá i měkkýše (plže, mlže).\n\n\n"}
{"id": "311813", "url": "https://cs.wikipedia.org/wiki?curid=311813", "title": "Richard Armitage", "text": "Richard Armitage\n\nRichard Crispin Armitage (* 22. srpna 1971, Leicester, Velká Británie) je britský herec.\n\nProslavil se zejména ztvárněním postavy Johna Thorntona ve čtyřdílné adaptaci románu North and South od anglické spisovatelky Elizabeth Gaskellové. Také svou rolí v 'Hobitovi' Petera Jacksona, kde zahrál vůdce družiny trpaslíků Thorina Pavézu\n\nRichard Armitage se narodil 22. srpna 1971 v Leicesteru v Anglii jako druhý syn Margaret (sekretářka) a Johna Armitage (inženýr).\n\nKdyž mu bylo čtrnáct let, přestoupil na Pattisonovu taneční školu v Coventry (Pattison College). Zde se věnoval herectví. V rámci výuky navštěvoval se spolužáky i nejrůznější herecká představení a během jednoho z nich mu došlo, že je to opravdu herectví, čemu se chce věnovat. „Pamatuji si, jak jsem sledoval jedno představení v Royal Shakespeare Theatre ve Stratfordu a jak jsem byl nadšený – herci i publikum si to báječně užívali. Tak jsem si říkal, že chci být součástí toho všeho. Dělali něco, co je bavilo a ještě za to dostali zaplaceno.“ \n\nPoté, co ukončil školu, se Richard přidal k divadelní skupině The Second Generation (Druhá generace) a osm týdnů s ní vystupoval v cirkuse v Budapešti, aby mohl získat Equity Card, která tehdy byla třeba k výkonu herecké profese. Po návratu do Británie se pustil do práce v divadle, ve kterém se hrály muzikály. Richard pracoval jako asistent choreografa Kenna Oldfielda a objevil se i v řadě muzikálů - \"42nd Street\", \"My One and Only\", \"Nine\", \"Mr Wonderful\", \"Annie Get your Gun\" a Cats.\n\nV témže roce se také zapsal na tříletý herecký kurz v Londýnské akademii hudby a dramatického umění (the London Academy of Music and Dramatic Art - LAMDA). Objevil se v několika studentských představeních – jako Buscher v dramatu Manfreda Karge Dobytí jižního pólu (The Conquest of the South Pole), jako Felix ve hře The Normal Heart od Larryho Kramera nebo jako Uriah Heep v Dickensově Davidu Copperfieldovi.\n\nV posledním ročníku objevil na školní nástěnce inzerát na kompars do filmu, což vedlo k jeho první zkušenosti s herectvím na filmovém plátně, i když se jednalo jen o okrajovou roli ve Hvězdných válkách: Skrytá hrozba (Star Wars: The Phantom Menace). O této své zkušenosti dnes říká: „Byl jsem hrozně nervózní – svou jedinou větu jsem si nacvičoval tři týdny… Nakonec jsem tam pracoval i jako počítačový grafik.”\n\nŠkolu ukončil v létě roku 1998 a vzápětí získal angažmá v Birmingham Repertory Theatre v dramatu Hamlet. Ještě předtím získal i zkušenosti na festivalu v Edinburghu, kde byl obsazen do role Cliffa v divadelní hře Williama Mastrosimonea The Woolgatherer nebo jako Henry v romantické komedii Toma Stopparda The Real Thing.\n\nNásledovaly menší role ve filmu \"This Year´s Love\" nebo \"Kleopatra\".\n\nNa osmnáct měsíců se připojil ke Královské shakespearovské společnosti (Royal Shakespeare Company). Objevil se v roli Anguse ve hře Macbeth.\n\nKe konci roku 2001 se objevil ve dvou epizodních rolích v TV seriálech z lékařského prostředí jako\nDr. Tom Steele ve dvou epizodách seriálu Doctors a jako Craig, přítel Dr. Lary Stoneové v seriálu Casualty.\n\nNa jaře v roce 2002 začal natáčet TV film Sparkhouse v produkci BBC – moderní adaptaci románu Na Větrné hůrce od Emily Brontëové. Jednalo se o Richardovu první větší filmovou roli – ztvárnil plachého a nesmělého farmáře Johna Standringa, který se zamiluje do hlavní hrdinky, Carol. Sparkhouse vysílala BBC v září 2002.\n\nNásledně si zahrál v dalších seriálech – jako záchranář Lee Richards v Cold Feet nebo jako kpt. Ian Macalwain ve druhé řadě seriálu Ultimate Force.\n\nV roce 2003 TV stanice ITV vysílala šestidílné drama Between the Sheets, ve kterém si Richard zahrál probačního úředníka, který byl obviněn z toho, že se zapletl se svou klientkou.\nDalší role na sebe nenechala dlouho čekat – v roce 2004 byl obsazen do nízkorozpočtového snímku Frozen, který získal několik ocenění. Jako Steven, člen bezpečnostní služby, pomáhal vyšetřovat Kath (Shirley Henderson) zmizení její sestry.\n\nV průběhu jara a léta roku 2004 natáčel svou první hlavní televizní roli. V čtyřdílné adaptaci románu z 19. století North and South od Elizabeth Gaskellové si zahrál charismatického továrníka Johna Thorntona. Tato televizní minisérie měla mimořádně pozitivní ohlas jak u diváků, tak u kritiky.\n\nJeho další větší role je role v třídílné TV minisérii BBC Impresionisté, ve které byl obsazen do role mladého Claudea Moneta, který je vypravěčem a průvodcem příběhu o prvních impresionistech – kromě Moneta i o Degasovi, Manetovi, Bazillovi, Renoirovi, Cézanneovi a dalších.\n\nV roce 2006 si zahrál zápornou roli Guye z Gisbornu v seriálu BBC Robin Hood, v současnosti (rok 2008) se natáčí třetí řada tohoto seriálu, který zaznamenal úspěchy i v zahraničí.\n\nSvé největší slávy se ovšem dočkal až v roce 2012, kdy si zahrál trpaslíka Thorina Pavézu ve velkolepé trilogii Petera Jacksona Hobit.\n\nOd roku 2018 hraje Logana/Wolverina v podcastech \"Wolverine: Long Night\" a \"Wolverine: The Lost Trail\" od společností Marvel a Stitcher.\n\n\n\n\nK jeho oblíbeným knihám patří Hobit a Pán prstenů od J. R. R. Tolkiena.\nMá staršího bratra, který se jmenuje Christopher. Je majestic. \nNejvíce se bojí hluboké, tmavé vody. Jako malý totiž spadl v kočárku do jezírka.\n\n"}
{"id": "311814", "url": "https://cs.wikipedia.org/wiki?curid=311814", "title": "Zákon o územním členění státu", "text": "Zákon o územním členění státu\n\nZákon o územním členění státu přijalo Národní shromáždění Československé republiky dne 9. dubna 1960. Vyhlášen byl pod č. 36/1960 Sb. v částce 15/1960 Sb. a účinnosti nabyl dnem 11. dubna 1960. Byl novelizován zejména zákony 69/1967 Sb., 29/1968 Sb., 175/1968 Sb., 40/1969 Sb., 41/1969 Sb., 71/1969 Sb., 126/1971 Sb., 248/1990 Sb., 425/1990 Sb., v samostatné České republice pak zákony č. 108/1995 Sb., 132/2000 Sb., 320/2002 Sb. Na Slovensku byl zrušen zákonem Slovenské národní rady č. 71/1969 Sb., o územním členění Slovenské socialistické republiky. V České republice dosud platí, ačkoliv souběžně s ním platí i novější ústavní zákon o vytvoření vyšších územních samosprávných celků, který zavedl samosprávné kraje ve vymezení odlišném od dosavadních krajů. \n\nZákonem byla provedena územní reorganizace krajů a okresů. Zákon upravuje postup pro vytvoření, zrušení nebo změnu území a sídla kraje či okresu.\n\nZřízeny byly tyto kraje (v českých zemích):\n\nHlavní město Praha je podle tohoto zákona samostatným územním celkem. \n\nNa Slovensku byly zřízeny tyto kraje:\n\nZákonem byly zřízeny nové okresy v Česku a na Slovensku podle kraje (viz seznam okresů (Česko)).\n\n\n"}
{"id": "311817", "url": "https://cs.wikipedia.org/wiki?curid=311817", "title": "Měnič frekvence", "text": "Měnič frekvence\n\nMěnič frekvence (dříve také \"měnič kmitočtu\") je zařízení, které slouží k přeměně elektrického proudu s určitou frekvencí na elektrický proud s jinou frekvencí. \n\nVelmi častým důvodem k nasazení měniče frekvence bývá potřeba plynulá regulace otáček asynchronního elektromotoru. Dříve se ke změně otáček elektromotoru používalo Ward Leonardovo soustrojí (pohon – dynamo – stejnosměrný motor).\n\nTyto měniče prodělaly od konce šedesátých let bouřlivý vývoj. Obzvlášť vývoj techniky mikroprocesorů a polovodičů, i ceny těchto součástek, vyvolaly velké pokroky v uspořádání a funkcích měničů frekvence. Základní principy však zůstaly stejné. Měnič frekvence lze rozdělit na čtyři hlavní části: usměrňovač, meziobvod, střídač a řídicí mikropočítač.\n\nUsměrňovač se připojí na síť střídavého trojfázového napětí a vytvoří pulzující stejnosměrné napětí. Existují dva základní typy usměrňovačů: \n\nExistují tři typy provedení meziobvodu:\n\nK DC meziobvodu se někdy doplňuje spínaný brzdový odpor, pokud využíváme měnič i k brzdění pohonů, kde je naakumulovaná větší energie (rotační, polohová apod.), nebo kde se brzdění děje často. V mnoha aplikacích krátkodobé přepětí od brzdění v DC meziobvodu nevadí nebo se mu vyhneme pozvolným snižováním otáček (rampou), aby se energie přirozeně zmařila v mechanických ztrátách. \n\nVe střídači se vytváří frekvence motorového napětí. Další typ střídače přetváří nejen stejnosměrné napětí na střídavé napětí s proměnnou frekvencí, ale reguluje i jeho velikost. Velmi často jsou jako spínací prvky využívány IGBT.\n\nElektronika řídicího mikropočítače může přijímat a vysílat signály z usměrňovače, meziobvodu i střídače. Které části budou jak řízeny, je závislé na konstrukci jednotlivého měniče frekvence. \n\nPro všechny měniče frekvence platí společně, že řídící obvod otevírá a zavírá polovodičové spínače řídícími signály. Toto schéma zapojení může být vytvořeno podle rozdílných principů. Měniče frekvence se rozdělují podle způsobu řízení spínacích prvků střídače. Měnič může být skalární nebo vektorový, se zpětnou vazbou se snímačem otáček, popř. polohy nebo bez.\n\nObvykle zajišťuje řídící počítač i další funkce, jako je uživatelské rozhraní pro nastavení mnoha parametrů měniče, možnost autonomní regulace (např. implementovaný PID regulátor), zabudované digitální a analogové vstupy a výstupy, ochranu před přetížením, měření různých provozních veličin atd.\n\nPro úplnost nutno ještě vzpomenout typ měniče bez meziobvodu (měnič přímý). Tento se nasazuje v oblasti MW-výkonů. Přitom se vytváří přímo z 50 Hz sítě nízkofrekvenční síť. Maximální výstupní frekvence je přibližně asi 30 Hz. Jiným druhem velmi výkonových měničů jsou vysokonapěťové měniče, kde za vstupním transformátorem s desítkami plovoucích sekundárních vinutí jsou do série zapojeny jednotlivé měničové moduly (s vlastními usměrňovači, mezioobvody i střídači). S ohledem na maximální napětí měničového modulu (např. 1 kV) je možno sériovým spojením příslušného počtu modulů dosahovat potřebného výstupního napětí (např. 6 nebo 10 kV) \n\n\n"}
{"id": "311819", "url": "https://cs.wikipedia.org/wiki?curid=311819", "title": "LL syntaktický analyzátor", "text": "LL syntaktický analyzátor\n\nLL syntaktický analyzátor (parser, překladový automat) je syntaktický analyzátor shora-dolů pro bezkontextové gramatiky. Analyzuje vstup zleva (Left) doprava a konstruuje nejlevější derivaci (Leftmost) věty. Gramatiky, které jsou takto analyzovatelné, se nazývají \"LL gramatiky\". \n\nLL(\"k\") gramatika generuje jazyk typu LL(\"k\"). LL parser se nazývá LL(\"k\"), jestliže pro deterministickou analýzu věty je potřeba znát maximálně \"k\" následujících symbolů a není nutné použít backtracking.\n\nLL(0) gramatiky jsou nevhodné pro popis programovacích jazyků, protože zde není možná rekurze a pro každý neterminál existuje právě jedno pravidlo (důsledek faktu, že gramatika se nemůže rozhodnout podle následujícího vstupního symbolu), tudíž mohou generovat jen jazyk s jediným slovem.\n\nNejpoužívanější gramatikou je LL(1) gramatika, protože i přes jistá omezení této gramatiky stačí k deterministické analýze znát maximálně jeden následující symbol, což významně zjednodušuje konstrukci parseru. Existují nedeterministické postupy, jak transformovat gramatiky LL(k) na gramatiky LL(1).\n\nJednoduchá LL(1) gramatika (simple LL(1)) je taková gramatika, kde každá pravá strana začíná terminálním symbolem. Pokud se levé strany shodují, potom každá pravá strana začíná jiným terminálním symbolem.\n\nq-gramatika je rozšíření jednoduché gramatiky o ɛ pravidla (prázdné řetězce):\n\nPřekladový automat je upravený zásobníkový automat. Má navíc výstupní pásku, na kterou se zapisuje levý rozklad a má k dispozici deterministickou možnost rozhodování, když k symbolu na vrcholu zásobníku existuje více možných přepisovacích pravidel gramatiky.\n\nČásti překladového automatu:\n\n\nParser aplikuje pravidlo z tabulky na průsečíku nejlevějšího symbolu na zásobníku a aktuálního vstupního symbolu. Když parser startuje, zásobník obsahuje 2 znaky:\n\nkde S je startovní symbol gramatiky a $ je speciální znak indikující dno zásobníku (a také konec vstupu).\n\nMějme následující gramatiku:\n\n\na chceme analyzovat vstup:\n\nParsovací tabulka pro takovouto gramatiku bude vypadat následovně:\n\nAnalyzátor přečte první znak ze vstupního bufferu, v našem případě '(', a 'S' ze zásobníku. Z tabulky je jasné, že je potřeba použít pravidlo (2). Na zásobníku se tedy 'S' přepíše na '( S + F )' a na výstup se zapíše číslo pravidla. Zásobník tedy vypadá následovně:\n\nV dalším kroku odstraníme ze zásobníku terminál '(':\n\nNyní máme na vstupu '1' takže musíme použít pravidlo (1) a pravidlo (3) z gramatiky a vypsat jejich čísla na výstup. zásobník pak bude postupně vypadat následovně:\n\nV dalších dvou krocích opět odstraníme ze zásobníku terminální symboly '1' a '+', protože v tabulce neexistují pravidla na jejich přepsání. V zásobníku je tedy následující:\n\nV dalším kroku se použije pravidlo (3) a na výstup se zapíše číslo pravidla. Zásobník pak vypadá následovně:\n\nOpět odebereme ze zásobníku a ze vstupního bufferu terminální symboly '1' a ')'. Analyzátor tedy končí se symbolem '$' na zásobníku i ve vstupním bufferu. \n\nTím byl vstup akceptován a na výstupu jsou zapsána čísla [ 2, 1, 3, 3 ], která identifikují potřebná přepisovací pravidla, podle kterých je sestavena levá derivace vstupního řetězce. Přepis tedy vypadá následovně:\n\nJak je vidět z příkladu, parser provádí tři typy operací v závislosti na tom, zda na vrcholu je terminál, neterminál nebo speciální symbol $:\n\n\nTyto kroky se opakují dokud parser nezastaví. Výstupem je derivační strom nebo je ohlášena chyba.\n\n"}
{"id": "311820", "url": "https://cs.wikipedia.org/wiki?curid=311820", "title": "Nulla in mundo pax sincera", "text": "Nulla in mundo pax sincera\n\n\"Nulla in mundo pax sincera\" (RV 630) je motet, který složil Antonio Vivaldi, název je možno přeložit jako \"Na tomto světě není upřímného míru\". Motet je napsán v tónině E-dur a v typickém lyrickém italském barokním stylu. Dílo je napsáno pro sólový soprán, dvoje housle, violu a basso continuo, což by normálně bylo cello případně klávesový nástroj, ve Vivaldiho případě se jedná o varhany. Tato skladba blahoslaví Ježíše Krista pro spásu, kterou nabízí (v křesťanství) v nedokonalém světě plném zla a hříchu; jako mnoho Vivaldiho sakrálních písní, text je napsán tradiční latinou.\n\nMotet se skládá ze tří částí (Arie; Recitativ; Arie), následován a uzavřen částí Aleluja. Skladba trvá v průměru 9 až 11 minut.\n\nPrvní část Arie byla součástí filmu \"Shine\", který pojednává o životě pianisty Davida Helfgotta.\n"}
{"id": "311821", "url": "https://cs.wikipedia.org/wiki?curid=311821", "title": "Ramuš Haradinaj", "text": "Ramuš Haradinaj\n\nRamuš Haradinaj (* 3. července 1968 ve vesnici Glodjane u Dečani v Kosovu), je bývalý velitel Kosovské osvobozenecké armády (UÇK) a bývalý předseda vlády Kosova. Haradinaj patří mezi bývalé důstojníky, kteří byli obviněni z válečných zločinů Mezinárodním trestním tribunálem pro zločiny v bývalé Jugoslávii.\n\nRoku 1989 emigroval Haradinaj do Švýcarska, kde pracoval jako montážní dělník či jako vyhazovač v nočních klubech. Tam navázal kontakty s kosovskou emigrací i kosovským podsvětím a začal se připravovat na odboj proti Srbům. V roce 1996 odjel do Albánie, kde se jednak zapojil do činnosti kosovské mafie, která se zabývala obchodováním s drogami, ženami a zbraněmi, jednak pomáhal zakládat tábory pro výcvik jednotek UÇK v Kukeshi a Tropoji. Roku 1997 se vrátil v pozici vrchního velitele pro sektor Dukadjini do Kosova, kde byl při přestřelce se srbskou hlídkou zastřelen jeho bratr Luan. V roce 1998, kdy vypukla v zemi válka, se do ní zapojil jako jeden z čelných velitelů. Za svou činnost byl obviněn z válečných zločinů a zločinů proti lidskosti, kterých se měl dopustit tím, že jako velel jednotce UÇK, která unášela, znásilňovala, mučila a vraždila své odpůrce, a to nejen Srby a Romy, ale i Albánce, kteří neprojevovali dostatek ochoty spolupracovat s UÇK, či u kterých vzniklo podezření ze styku se Srby.\n\nPo okupaci Kosova a Metochie vojsky NATO v roce 1999 se UÇK transformovala do Kosovského ochranného sboru TKM, kde se Haradinaj společně s Agimem Çekem postavili do jeho čela. V roce 2000 začali navazovat stále užší politické spojenectví s vůdcem Demokratické strany Kosova Hashimem Thaçim a postavili se tak tímto proti Demokratické lize Kosova, kterou vedl Ibrahim Rugova. Kosovský ochranný sbor (TKM) začal zneužívat svého postavení. Ilegálně zatýkal občany, vedl vyšetřování, prohlížel občany a zabavoval jim jmění, vynucoval ilegální daně a placenou ochranu, vyháněl lidi z jejich majetků. Situace došla tak daleko, že TKM začala fyzicky likvidovat nejen nepohodlné albánské novináře a politické oponenty, ale začala provádět čistky ve vlastních řadách, kdy byli vražděni i někteří nepohodlní velitelé bývalé UÇK.\n\nRamush Haradinaj odešel v dubnu roku 2000 z čela TKM a založil Alianci pro budoucnost Kosova. V roce 2004 se stal kosovským předsedou vlády, když předtím se sblížil s LDK Ibrahima Rugovy. Tímto se ovšem znepřátelil s PDK, potažmo se svým bývalým spojencem Hashimem Thaçim. Ve funkci premiéra však Haradinaj dlouho nezůstal, protože byl u mezinárodního soudu v Haagu (ICTY) obviněn z válečných zločinů. V roce 2005 odejel dobrovolně do Haagu, ovšem odtud byl v tichosti ještě téhož roku propuštěn. V Kosovu navázal úzké a osobní kontakty s dánským protektorem OSN Sorenem Jessen-Petersenen, což bylo v roce 2008 kritizováno jako údajná korupce, která měla bránit vyšetřování jeho zločinů proti srbským civilistům. Bývalá hlavní žalobkyně ICTY Carla del Ponte ve své nové knize uvedla, že Petersen a další úředníci OSN nespolupracovali při vyšetřování obvinění proti Haradinajovi.\n\nK dalším závažným obviněním došli srbští novináři, kteří tvrdili, že Haradinaj zlikvidoval několik svědků. Jako názorný příklad byl uveden svědek Kujtim Beriša, který byl zabit při podivné autonehodě 18. února 2007 v černohorské Podgorici, přičemž se nepodařilo dalšího účastníka nehody vypátrat. Žalobkyně Carla del Ponteová zase prohlásila, že jestli se nedostaví ti svědci, kterým bylo vyhrožováno, bude muset žalobu proti Ramushovi Haradinajovi stáhnout. Za dobu svého propuštění do Kosova v roce 2005 a odjezdu do Haagu v únoru 2007 měl mnohé svědky přinutit, aby před haagským tribunálem proti němu nevypovídali.\n\n3. dubna 2008 učinil Mezinárodní trestní tribunál v Haagu rozhodnutí, že je Haradinaj nevinný, což vyvolalo rozhořčení. Celý proces doprovázelo zastrašování svědků, dva z nich odmítli svědčit, kosovský Albánec Shefquet Kabashi odmítl svědčit i prostřednictvím telemostu z New Yorku. Protože svědci z minulých procesů proti Haradinajovi byli zavražděni, řekl Kabashi: „Nechci ochranná opatření, protože ve skutečnosti taková účinná opatření neexistují; existují jen uvnitř této soudní síně, nikoli venku.“\n\nV červenci 2010 odvolací tribunál vrátil celý proces k novému projednání. Soudci konstatovali, že skutečně neexistují důkazy. Srbský žalobce Vladimir Vukčević prohlásil, že Mezinárodní trestní tribunál pro bývalou Jugoslávii dostatečně neochránil svědky a že během procesu s Haradinajem bylo zabito 19 potenciálních svědků obžaloby, což zbylé svědky přimělo k tomu, aby odmítli vypovídat.\n\nDne 9. září 2017 se stal opět kosovským premiérem, v červenci 2019 na tuto funkci abdikoval, poté co ho Mezinárodní tribunál v Haagu předvolal znovu jako obžalovaného.\n\n"}
{"id": "311822", "url": "https://cs.wikipedia.org/wiki?curid=311822", "title": "Andrej Kim", "text": "Andrej Kim\n\nAndrej Ivanovič Kim ( ; * 26. února 1986) je běloruský mládežnický aktivista a politický vězeň. Student historie Běloruské státní univerzity.\n\n10. ledna 2008 byl zadržený na deset dnů za účast v demonstraci živnostníků. Následně byl obviněn podle čl. 364 Tr. ř. RB („útok na příslušníka policie“).\n\n22. března 2008 byl Andrej Kim odsouzen na 1,5 roku.\n"}
{"id": "311830", "url": "https://cs.wikipedia.org/wiki?curid=311830", "title": "Jamie Oliver", "text": "Jamie Oliver\n\nJames Trevor Oliver (* 27. května 1975, Clavering, Essex, Anglie), známější jako Jamie Oliver, je kuchař, autor kuchařských knih, moderátor, podnikatel v oblasti gastronomie pocházející z Anglie, je známý též jako \"šéfkuchař bez čepice\". Oliver uváděl několik televizních show s tematikou vaření jako např. The Naked Chef atd. Též vydal několik kuchařských knih.\n\n\n\n\n"}
{"id": "311835", "url": "https://cs.wikipedia.org/wiki?curid=311835", "title": "Antonín Vysloužil", "text": "Antonín Vysloužil\n\nAntonín Vysloužil (12. února 1890 Věrovany – 9. prosince 1945 vyhozen z vlaku u Kolína) byl český katolický kněz, kaplan (1918 – 1923), administrátor farnosti (1923) a farář (1923 – 1945) ve Vizovicích, starosta Vizovic (od 1925) a čestný konzistorní rada.\n\nZa druhé světové války spolupracoval s protinacistickým odbojem a podporoval Židy. Byl odpůrcem komunistů a po válce kritizoval zejména fakt, že se na Zlínsku v jejich straně na čelních postech (a tudíž i na vedoucích pozicích místní samosprávy) prosadili různí tzv. partyzáni a konfidenti gestapa a dalších nacistických úřadů.\n\nPo válce se pokoušel pomoci bývalému německému žalobci Kurtu Blaschtowitschkovi a jeho ženě Marii, kteří za druhé světové války měli vědomosti a důkazy o konfidentech gestapa, kteří v řadách komunistů po válce ovládli významné posty ve Zlíně (Blaschtowitschka udání na čelní osobnosti protinacistického odboje na Zlínsku dál nepředal.).\n\nVysloužil i přes obrovskou snahu nedokázal Marii Blaschtowitschkové, kterou znal od dětství, pomoci, mimo jiné i proto, že vysocí komunističtí funkcionáři zastavili prošetřování jeho podání (zejména se v této věci angažoval Bedřich Pokorný) a zabavili klíčové důkazní materiály. Kurt Blaschtowitschka byl po válce odsouzen a popraven a jeho žena byla po dlouhých měsících zcela neodůvodněného věznění a zmrzačená krutým mučením přemístěna do internačního tábora a zařazena do odsunu.\n\nJelikož se Vysloužil nedal zkorumpovat ani zastrašit a stále se pokoušel dosáhnout odvolání a obžaloby řady komunistických pohlavárů ze Zlína (stále disponoval rozsáhlou sbírkou důkazů, včetně vlastnoručně sepsaných udání, které dotyční předtím podali Blaschtowitschkovi), dva příslušníci zlínské komunisty ovládané „partyzánské“ organizace (jejíž vedení bylo prolezlé bývalými konfidenty gestapa) jej na příkaz vedoucích představitelů zlínských komunistů zavraždili (vyhodili z jedoucího rychlíku), když i s důkazy cestoval do Prahy za právním zástupcem. Složky s důkazy později komunisté použili k vydírání a upevnění pozic komunistů ve Zlíně. Někteří autoři spekulují o tom, že možná do vraždy mohl být zapleten i sám Pokorný.\n\nV prosinci 1995 byl Antonín Vysloužil poctěn čestným občanstvím Vizovic.\n\n\n"}
{"id": "311836", "url": "https://cs.wikipedia.org/wiki?curid=311836", "title": "Thomas Moore", "text": "Thomas Moore\n\nThomas Moore (28. května 1779, Dublin, Irsko – 25. února 1852, Sloperton Cottage, Bromham, Wiltshire, Anglie) byl anglický romantický básník irského původu.\n\nThomas Moore se narodil v irském Dublinu roku 1779 v rodině ne právě bohatého kupce a vinárníka. Přesto se mu dostalo skvělého vzdělání na dublinské univerzitě Trinity College. Roku 1799 odešel jako advokát do Londýna a zde také pod pseudonymem Thomas Lyttle začal roku 1800 svou literární dráhu volným překladem Anakreóntových básní. Roku 1801 pak vydal své první sebrané verše pod názvem \"Poetické práce Thomase Littleho\" (The Poetical Works of Thomas Little).\n\nRoku 1803 se Moore stal úředníkem na Bermudách, kde působil déle než rok a pak se přes USA a Kanadu vrátil zpět do Londýna, kde se již věnoval zcela literatuře. Brzy se jako příjemný zpěvák a duchaplný a jemný společník stal miláčkem londýnských salonů a spřátelil se například s lordem Byronem. Roku 1807 vydal své nejznámější dílo, první řadu \"Irských melodií\" (Irish Melodies), vyznačujících se melodičností, vroucností a formální elegancí. Z tohoto desetisvazkového díla je dnes nejznámější irská národní píseň \"The Minstrel Boy\" a lyrická \"Poslední růže léta\" (1805, The Last Rose of Summer), kterou proslavil především německý skladatel Friedrich von Flotow (1812–1883), když jí zařadil do své opery Marta z roku 1847.\n\nStejně výborný jako lyrik byl Moore i jako satirik, když ve svých tzv. hanopisech (\"lampoons\") s krutou ironií kritizoval různé společenské nešvary, ale také například útisk Irů.\n\nPo svém sňatku s mladou herečkou Bessií Dyleovou roku 1811 žil Moore ponejvíce na venkově, kde i roku 1852 zemřel.\n\n\n\n\n"}
{"id": "311838", "url": "https://cs.wikipedia.org/wiki?curid=311838", "title": "120mm minomet vzor 1938", "text": "120mm minomet vzor 1938\n\nPlukovní 120mm minomet vzor 1938 byl úspěšný sovětský typ minometu, používaný ve druhé světové válce. V roce 1939 ho vyvinul sovětský konstruktér B. Šavyrin a zanedlouho se zbraň začala sériově vyrábět. Byla určena pro pěchotu a jednalo se prakticky o nejtěžší minomet, který mohl být transportován pěchotou bez použití techniky. Na počátku Velké vlastenecké války ukořistili mnoho minometů Němci, kteří je zařadili do své výzbroje. Vzhledem k tomu, že se jednalo o velmi zdařilý typ, začali ho vyrábět ve vylepšeném designu jako „12cm schwerer Granatwerfer 42.“ \n\nMinomet používal i 1. československý armádní sbor a po ukončení druhé světové války byl ve výzbroji Československé armády. Minomet byl vyráběn i po válce a dodáván do mnoha zemích světa. \n\n"}
{"id": "311840", "url": "https://cs.wikipedia.org/wiki?curid=311840", "title": "Gnash", "text": "Gnash\n\nGnash je přehrávač klipů ve formátu Macromedia „Shockwave Flash“ (nyní Adobe Flash, přípona .swf) vyvíjený pod licencí GNU General Public License. Vzniká jako náhrada proprietárního softwaru Adobe Flash Player. Je součástí projektu GNU. Jedná se o samostatnou aplikaci i o zásuvný modul (plugin) pro webové prohlížeče (původně Firefox, nyní i Opera, Konqueror a další). Gnash navazuje na projekt GPLFlash a je založen také na programu GameSWF, jež byl uvolněn do public domain. Verze 0.8.9 podporuje většinu SWF v7 a třídy ActionScript 2, z menší části také SWF v8 a v9 a od verze 0.8.8 je dostatečně vyspělá a schopná korektně pracovat s velice oblíbeným přehrávačem Youtube.com.\n\n"}
{"id": "311841", "url": "https://cs.wikipedia.org/wiki?curid=311841", "title": "Felix Steiner", "text": "Felix Steiner\n\nFelix Martin Julius Steiner (23. května 1896 – 12. května 1966) byl německý veterán první světové války a pozdější důstojník Waffen-SS, kde dosáhl generálské hodnosti SS-Obergruppenführer \"und General der Waffen-SS\". Mimo jiné byl držitelem mnoha vojenských vyznamenání včetně Rytířského kříže železného kříže s dubovými ratolestmi a meči nebo Německého kříže ve zlatě.\n\nFelix Steiner se narodil 23. května roku 1896 v městě Stallupönen (dnes v Kaliningradské oblasti). V březnu roku 1914 vstoupil do pruské armády v hodnosti důstojnického čekatele (\"Fahnenjunker\") a byl zařazen k 41. východopruskému pěšímu pluku (\"Infanterie-Regiment \"von Boyen\" (5. Ostpreußisches) Nr. 41\") sídlícím ve městě Tilsit (dnešní Sovetsk). Na této pozici zůstal pouze do srpna téhož roku, neboť byl těžce raněn na frontě a ze svých zranění se léčil až do počátku roku 1915, kdy mu byla po zotavení udělena hodnost \"Leutnant\" (Poručík).\n\nSteiner se aktivně se podílel na vzniku vojsk SS a byl považován za jednoho z jejich nejlepších velitelů.\n\nOd 1. července 1936 převzal v hodnosti plukovníka SS velení SS-Standarde \"Deutschland\". Od října 1936 působil jako vojenský pedagog na SS-Junkerschule Bad Tölz. S SS-Standarde Deutschland se v březnu 1939 zúčastnil obsazení zbytku Československa, dále v září 1939 tažení proti Polsku a v roce 1940 proti Francii. Za jeho úspěchy při tažení na západ mu byl 15. srpna 1940 udělen rytířský kříž.\n\n9. října 1940 byl povýšen do hodnosti generálmajora SS a od 1. prosince 1940 byl jmenován velitelem 5. SS obrněné divize Wiking, která se pod jeho velením zúčastnila útoku na Sovětský svaz. 30. ledna 1942 byl povýšen do hodnosti generálporučíka SS a 23. prosince 1942 obdržel dubové ratolesti k rytířskému kříži.\n\nOd 21. listopadu 1942 do 2. ledna 1943 byl členem štábu III. Panzerkorps (do tohoto útvaru byla zařazena i divize SS Wiking). Od 30. dubna 1943 převzal velení nově vytvořené III. (germanische) SS-Panzerkorps. 10. srpna 1944 obdržel meče k rytířskému kříži. Od konce října 1944 se musel dočasně vzdát velení ze zdravotních důvodů. Po zotavení byl nejdříve jmenován velitelem 11. Armády v Pomořansku, jež byla součástí Heeresgruppe Weichsel. Koncem března 1945 byl poté jmenován velitelem skupiny armád Steiner, která však počtem vojáků a technickým vybavením ani zdaleka nenaplňovala definici \"skupiny armád\". Jeho úkolem bylo uvolnit úderem ze severu Berlín, který byl v té době již zcela obklíčen Rudou armádou. Početní poměr mezi jeho uskupením a silami Rudé armády byl odhadován na 1:10. Proto odmítl tuto fakticky neuskutečnitelnou operaci provést, pročež byl z důvodu odmítnutí poslušnosti 27. dubna 1945 sesazen z funkce velitele.\n\n3. května 1945 se na Labi vzdal do amerického zajetí. V rámci Norimberských procesů byl obviněn ze zločinů proti lidskosti a z válečných zločinů. Tato obvinění však nebyla v plném rozsahu prokázána, a proto byl 27. dubna 1948 propuštěn na svobodu.\n\nV následujícím poválečném období svého života se věnoval psaní vzpomínkových knih, z nichž nejznámější jsou Armáda psanců (Die Armee der Geächteten) a Dobrovolníci (die Freiwilligen). Kromě toho napsal i několik románů, které se povětšinou odehrávají v období druhé světové války.\n\n\n"}
{"id": "311842", "url": "https://cs.wikipedia.org/wiki?curid=311842", "title": "82mm minomet vzor 1937", "text": "82mm minomet vzor 1937\n\n82mm minomet vzor 37 sestrojil úspěšný sovětský konstruktér Boris Ivanovič Šavyrin. Minomet byl požíván pěchotou k ničení živé síly i lehčích překážek. Zbraň byla používána ve Velké vlastenecké válce.\n\n\n\n"}
{"id": "311851", "url": "https://cs.wikipedia.org/wiki?curid=311851", "title": "Micky Moody", "text": "Micky Moody\n\nMichael Joseph „Micky“ Moody (* 30. srpna 1950, Middlesbrough) je britský kytarista, který byl členem hard rockových kapel Juicy Lucy a Whitesnake. V 60. letech 20. století začínal ve skupině Tramline. Po rozpadu Juicy Lucy se Moody podílel na založení skupiny Snafu, která nahrála tři alba. Společně se svými bývalými spoluhráči z Whitesnake také založil několik kapel (The Snakes, Company of Snakes a M III), se kterými hráli písničky Whitesnake.\n\n\n\n\n\n\n\n\n\n\n"}
{"id": "311853", "url": "https://cs.wikipedia.org/wiki?curid=311853", "title": "Valenční pás", "text": "Valenční pás\n\nValenční pás je poslední pás v elektronovém obalu, ve kterém se vyskytují ještě elektrony v základním stavu. Elektrony zde mají nejvyšší energii ze všech pásů, pokud je valenční pás zcela zaplněn jde o nevodivou látku. Podaří-li se chemickou či fyzikální interakcí (například dodáním tepla) excitovat elektron, látka se stává vodivou. O pásové struktuře elektronového obalu naleznete více v článku Pásová struktura.\n"}
{"id": "311857", "url": "https://cs.wikipedia.org/wiki?curid=311857", "title": "Max Bacon", "text": "Max Bacon\n\nMax Bacon je britský rockový zpěvák, známý především jako hlavní vokalista superskupiny GTR z 80. let 20. století. Kromě toho byl také v první polovině 80. let vedoucím méně známých kapel jako Moby Dick, Nightwing, Phenomena nebo Bronz.\n\nOd druhé poloviny 80. let Bacon spolupracoval s různými muzikanty (např. Mike Oldfield nebo Steve Howe).\n\n"}
{"id": "311863", "url": "https://cs.wikipedia.org/wiki?curid=311863", "title": "Steed Malbranque", "text": "Steed Malbranque\n\nSteed Malbranque (* 6. ledna 1980, Mouscron, Belgie) je francouzský profesionální fotbalista narozený v Belgii, nyní hraje za Olympique Lyon. Jeho obvyklý post je ofenzivní, případně krajní záložník.\n\nMalbranque, již se zkušenostmi z francouzských mládežnických výběrů, debutoval ve svých 18 letech za Olympique Lyon, za který odehrál celkem 96 zápasů, včetně 12 v Lize mistrů UEFA a sedmi v Poháru UEFA. Vyhrál s klubem Coupe de la Ligue (2000/01).\n\nV roce 2001 přestoupil do anglického Fulhamu, za který nastřílel ve své první sezoně v Premier league úctyhodných 10 gólů. Stal se oporou týmu a v sezoně 2002/03 mu byla nabídnuta nominace do belgického národního týmu, kterou však odmítl s tím, že chce reprezentovat Francii.\n\nNa konci sezony 2005/06 se nedohodl s vedením Fulhamu na prodloužení kontraktu, a tak se přesunul do rovněž londýnského Tottenhamu Hotspur, se kterým vyhrál v sezoně 2007/08 anglický Carling Cup. Se svými stodvaasedmdesáti starty za Fulham se stal jednou z uznávaných osobností klubu, která nejednou pomohla k záchraně první ligy.\n\nV létě 2008 se v Tottenhamu událo spoustu změn v kádru a tak se Malbranque, spolu s Teemu Tainiem a Pascalem Chimbondou stěhoval do Sunderlandu. Od sezony 2008/09 hájil barvy Black Cats.\n\nZúčastnil se Mistrovství Evropy hráčů do 21 let v roce 2002 ve Švýcarsku, kde Francie podlehla ve finále české jedenadvacítce v penaltovém rozstřelu a získala stříbro.\n\nSteed Malbranque byl již jednou nominován do francouzské reprezentace, na svého startu v seniorském týmu se nedočkal.\n\n"}
{"id": "311864", "url": "https://cs.wikipedia.org/wiki?curid=311864", "title": "Křeček (rozcestník)", "text": "Křeček (rozcestník)\n\nKřeček může být:\n\nkřeček – české rodové jméno některých myšovitých hlodavců\n\n\n\n"}
{"id": "311866", "url": "https://cs.wikipedia.org/wiki?curid=311866", "title": "Buddhistický anarchismus", "text": "Buddhistický anarchismus\n\nBuddhistický anarchismus či anarchistický buddhismus může být konkrétním příkladem náboženského anarchismu. Někteří jedinci jsou názoru, že kořeny anarchismu lze najít v buddhistickém učení. Mezi takové patří např. britský spisovatel Peter Marshall, který obhajuje tezi, že předchůdce anarchismu lze najít již v buddhismu, respektive buddhismu a taoismu.\n\nV buddhismu se pojmem trilakšana (původem ze sanskrtu; v páli \"tilakhana\") označují následující tři skutečnosti:\n\n\nTedy nic není věčné, a to jak materiální bohatství, tak postavení člověka ve společnosti či člověk sám. Ideální stav není možný, ale je možné se k němu přiblížit. V určitých ohledech lze najít spojitost těchto myšlenek s anarchismem. Podle buddhistického učení je bódhisattva bytost, která provází jiné bytosti přes mnoho životů a snaží se vymýtit veškeré utrpení. Podle sociálního anarchismu člověka utiskuje stát i kapitalismus, čímž de facto dává podnět ke vzniku utrpení. U státu převládá touha po moci, naopak u kapitalismu touha po materiálním bohatství. Zkoušet ovládat ostatní bytosti je z pohledu „buddhistických anarchistů“ jen způsob, jak jim způsobit utrpení, což nakonec přivodí utrpení i těm, kteří se ostatní pokusili ovládnout. \n\nPodle buddhismu soucit pramení z nezištnosti. Soucit s ostatními bytostmi lze považovat za to, co některé buddhisty žene k aktivismu. Jelikož anarchismus není přesněji koncipován, může být některými buddhisty považován za vhodný prostředek, jak aktivně vystupovat s buddhistickými cíli. Příkladem jakési anarchie v buddhistickém učení by mohl být zenový buddhismus. V tomto kontextu může být na jeho vznik nahlíženo jako na učení, které nabouralo tehdejší „tradiční“ učení buddhismu. Zenový buddhismus je velmi variabilní a může se stát, že jeho stoupenci vědomě porušují některé základní prvky buddhistického učení. Dalším příkladem mohou být krátké básničky (kóany), které dostávají zenoví žáci za úkol řešit a které zcela postrádají racionální řešení.\n\nV padesátých letech 20. století se začala rozmáhat generace, která se brzy začala označovat jako beat generation. Z této generace vzrostli četní spisovatelé jako je překladatel, ekologický aktivista a básník Gary Snyder či americká básnířka Diane di Prima. Byl to právě Gary Snyder, který se stal předlohou pro postavu Jephy Rydera v kultovním románu Jacka Kerouaca \"Dharmoví tuláci\". Snyder strávil delší dobu v Japonsku, kde studoval zenový buddhismus a roku 1961 publikoval \"Buddhist Anarchism\" (v překladu \"Buddhistický anarchismus\"). V této práci Snyder popsal spojení, které podle něj existuje mezi anarchismem a buddhismem, které mají svůj původ v odlišných částech světa. Podle Snydera „byla milosrdenstvím Západu sociální revoluce; milosrdenstvím Východu byl vhled do sama sebe/prázdnoty“. Podobně argumentuje i již zmíněný Peter Marshall, podle kterého v buddhistickém učení není autorit, je rovnostářské a jedinec je roven jinému jedinci. Snyder dále obhajuje pacifismus, dobrovolnou chudobu, občanskou neposlušnost, otevřenou kritiku či právo jedince kouřit konopí a praktikovat polygamii či polyandrii. Snyder tak ve svých textech kloubí mnoho věcí dohromady včetně právě anarchismu a zenu.\n\n"}
{"id": "311869", "url": "https://cs.wikipedia.org/wiki?curid=311869", "title": "Elektromagnetická kompatibilita", "text": "Elektromagnetická kompatibilita\n\nElektromagnetická kompatibilita (EMC) je vlastnost elektrického nebo magnetického přístroje nebo nástroje spočívající v tom, že neovlivňuje jiný objekt včetně sebe samotného a že odolává působení ostatních přístrojů. Dělí se tedy na dvě podkategorie:\n\nPodle původu:\n\nPodle funkčnosti:\n\nPodle šířky pásma:\n\nPodle frekvence:\n\nPodle délky:\n\nPodle šíření:\n\nV roce 2008 se vedly diskuse, zdali plánovaný americký radar v Brdech je nebo není elektromagneticky kompatibilní, podle zprávy ministerstva se americká strana zavázala, že radar bude splňovat tato kritéria.\n\n\n"}
{"id": "311870", "url": "https://cs.wikipedia.org/wiki?curid=311870", "title": "G-A-Y", "text": "G-A-Y\n\nG-A-Y je známý londýnský gay klub na Charing Cross. G-A-Y je spojen s G-A-Y Bar a G-A-Y Late, které byly taktéž vlastněny společností Mean Fiddler Holdings Limited v Soho.\n\n"}
{"id": "311874", "url": "https://cs.wikipedia.org/wiki?curid=311874", "title": "Jaroslav Flegr", "text": "Jaroslav Flegr\n\nJaroslav Flegr (* 12. března 1958 Praha) je český profesor ekologie a evoluční biologie.\n\nJaroslav Flegr působí zejména v oblasti evoluční biologie, evoluční psychologie a parazitologie. Znám je hlavně výzkumem parazita Toxoplasma gondii a souvisejícho onemocnění toxoplazmóza. Rovněž je autorem teoretického konceptu zamrzlé evoluce (tj. teorií zamrzlé evoluce a zamrzlé plasticity). \n\nTým prof. Flegra od roku 1993 zkoumá psychiku a chování tisíců studentů, gravidních žen, dárců krve a desetitisíců vojáků. Výsledky publikované zatím asi v 60 studiích ukázaly, že osoby infikované toxoplasmou se z hlediska svého chování a psychických projevů liší. Mimo jiné také ukázaly, že nakažené osoby mají například mírně zpomalené reakční doby (8 % rozptylu, asi 10–17 tisícin sekundy a zhruba 2,7krát vyšší pravděpodobnost dopravní nehody. Tým J. Flegra rovněž ukázal, že nakaženým ženám se v letech brzy po nákaze rodí výrazně více synů než dcer a v dalších letech se tento poměr obrací. Dále na nezávislých datech potvrdil starší teorii, podle které toxoplasmosa výrazně zvyšuje riziko schizofrenie. Ukázal, že průběh tohoto onemocnění je podstatně závažnější u osob nakažených než u osob nenakažených a že například specifické změny v morfologii mozku nastávají pouze u osob nakažených toxoplasmou. Velká část jevů objevených pražským týmem již byla potvrzena v zahraničních studiích. Za ověřenou se však zatím nedá pokládat hypotéza, že mnohé z pozorovaných změn v chování nakažených osob jsou výsledkem účelné manipulace parazita, směřující k jeho přenosu z nakaženého do nenakaženého hostitele, nikoli pouze vedlejšími efekty chronického parazitárního onemocnění. Po roce 2008 publikoval tým J. Flegra v odborných časopisech asi 10 prací, ve kterých autoři ukázali, že osoby s krevní skupinou Rh+, zejména heterozygoti, jsou chráněny proti řadě negativních faktorů prostředí (včetně některých vlivů toxoplasmózy) a že by tedy polymorfismus v Rh faktoru mohl být v populaci udržován selekcí ve prospěch heterozygotů. Některé z těchto publikací byly zveřejněny v tzv. Open Access vědeckých časopisech s publikačními poplatky hrazenými ze strany autora. Ve všech případech se však jedná o vědecké časopisy zařazené do referenční databáze Web of Science a hodnocené impakt faktorem (PLoS ONE 2014 IF = 3,234; BMC Infectious Diseases 2014 IF = 2,613), nikoli o časopisy zařazené na seznam tzv. predátorských časopisů porušujících pravidla odborného publikování.\n\nV oblasti evoluční biologie J. Flegr formuloval teorii zamrzlé plasticity, podle které se pohlavně se rozmnožující druhy mohou působením selekce měnit pouze 1–2 % doby své existence, a to pouze bezprostředně po svém vzniku určitým typem speciace. Rovněž navrhl mechanismus, který je za střídání \"plastické\" a \"elastické\" fáze zodpovědný. Později formuloval teorii zamrzlé evoluce, podle níž se v jednotlivých evolučních větvích a taxonech v průběhu času neustále zužuje okruh znaků, ve kterých se druhy mohou (ve své \"plastické\" fázi) měnit, a rovněž navrhl příslušný mechanismus (třídění z hlediska stability). Rovněž je autorem konceptu turbidostatické a chemostatické selekce, tj. selekce směrem k vyšší rychlosti nebo vyšší ekonomičnosti množení v závislosti na charakteru negativní zpětné vazby udržující z dlouhodobého hlediska konstantní velikost populace. Jeho zatím patrně nejkontroverznější teorie předpokládá, že eukaryotická buňka strukturuje své nitro, přesunuje jednotlivé molekuly a zapíná a vypíná jednotlivé metabolické dráhy pomocí procesu isoelektrické fokusace.\n\nV oblasti evoluční psychologie vzbudily největší mediální ohlas dvě studie. Podle první jsou hnědoocí muži vnímáni jako důvěryhodnější než muži modroocí.. Podle druhé je možné inteligenci mužů, nikoli však žen, odhadnout podle fotografie obličeje. V současnosti provádí jeho tým magisterských a doktorandských studentů většinu svých studií na desetitisícové komunitě dobrovolníků sdružených kolem facebookové stránky Pokusní králíci. Vzhledem k amplifikačnímu efektu této sociální sítě se účastní některých studií až 40 000 probandů, tedy asi o dva řády více, než je obvyklé u podobných studií.\n\nJaroslav Flegr je členem redakční rady časopisu \"Vesmír\" a \"Neuroendocrinology Letters\". Na Přírodovědecké fakultě UK v Praze přednáší předměty „úvod do evoluční biologie“, „repetitorium biologie podle RVP G II“, „praktická metodologie vědy“, „mikroevoluce a makroevoluce“, „metody experimentální a evoluční psychologie“.\n\nV roce 2014 získal Ig Nobelovu cenu (udělovanou za „výsledky, které vás nejprve rozesmějí, a následně donutí k zamyšlení“) za zjištění související s výzkumem toxoplazmózy, a to že vlastnictví koček ohrožuje duševní zdraví. Počátkem roku 2016 mu v časopise \"Parasites & Vectors\" vyšel článek potvrzující, že korelace mezi duševním zdravím a zraněním způsobeným kočkou skutečně existuje, ovšem trochu jiným způsobem, nežli předpokládala studie amerického týmu, který k tématu přivedl komisi Ig Nobela. Spíše než s pokousáním totiž výskyt unipolárních depresí souvisí s poškrábáním kočkou, což naznačuje, že za problémy spíše než \"Toxoplasma gondii\" může být zodpovědná bakterie \"Bartonella henselae\". \n\nJaroslav Flegr je autorem více než 130 odborných studií a 7 monografií (k září 2016).\n\n\n\n"}
{"id": "311881", "url": "https://cs.wikipedia.org/wiki?curid=311881", "title": "Ladinština", "text": "Ladinština\n\nLadinština (ladinsky Ladin, , ) je románský jazyk, jímž se mluví v italských provinciích Bolzano, Trento a Belluno. Název jazyka vznikl zkomolením názvu samotné latiny, z níž jsou odvozeny všechny románské jazyky.\n\nJe těsně spjata s jazyky furlanštinou (oblast Furlanska-Julského Benátska – okolí města Udine) a rétorománštinou (Švýcarsko). Tyto jazyky lze považovat za dialekty téhož jazyka.\n\n"}
{"id": "311884", "url": "https://cs.wikipedia.org/wiki?curid=311884", "title": "Mokropsy", "text": "Mokropsy\n\nMokropsy je název dvojice vesnic nacházející se v dnešním okrese Praha-západ. Dolní Mokropsy jsou součástí katastrálního území Černošice města Černošice. Horní Mokropsy jsou nyní součástí katastrálního území a obce Všenory.\n\nPrvní písemná zmínka o vsích Horní Mokropsy i Dolní Mokropsy je z roku 1088 ve vyšehradské listině. Dolní Mokropsy byly připojeny k Černošicím roku 1950.\n\nV Dolních Mokropsech je železniční zastávka Černošice-Mokropsy. Horní a Dolní Mokropsy spojuje přes Berounku železniční most na trati 171 s chodníkem pro pěší a cyklisty. Nedaleko železniční zastávky Černošice-Mokropsy je přívoz ke Kazínu. U železničního mostu je na Berounce jez. \n"}
{"id": "311887", "url": "https://cs.wikipedia.org/wiki?curid=311887", "title": "Třtí", "text": "Třtí\n\nNázev Třtí má více sídel:\n"}
{"id": "311902", "url": "https://cs.wikipedia.org/wiki?curid=311902", "title": "Hans Aumeier", "text": "Hans Aumeier\n\nHans Aumeier (20. srpna 1906, Amberg – 28. ledna 1948, Krakov) byl nacistický válečný zločinec, zástupce velitele v koncentračních táborech Flossenbürg a Auschwitz - Birkenau, velitel táborů Vaivara a Grini, člen NSDAP a SS.\n\nNarodil se v Ambergu nedaleko Norimberka. Vyučil se soustružníkem. V srpnu 1929 vstoupil do SS (členské číslo 2700) a v prosinci téhož roku se stal také členem NSDAP (číslo 164755). \n\nNejprve pracoval jako řadový pracovník ve štábu Reichsrführera SS v Mnichově a od roku 1934 byl přidělen do služby v koncentračním táboře Dachau. V dubnu 1936 byl přeložen do KL Esterwegen a v prosinci téhož roku do KL Lichtenburg. Dne 1. srpna 1938 byl jmenován zástupcem velitele tábora (Schutzhaftlagerführer) koncentračního tábora Flossenbürg. Od 1. února 1942 byl převelen na stejnou funkci do KL Auschwitz - Birkenau. Kvůli zneužívání svého postavení byl v září 1943 na návrh velitele tábora Rudolfa Hösse zbaven funkce. Poté byl jmenován velitelem estonského koncentračního tábora Vaivara. Po zrušení tohoto tábora působil až do konce války jako velitel tábora Grini nedaleko Osla v Norsku.\n\nPo válce byl Aumeier souzen americkým vojenským tribunálem během procesu s velením tábora v Dachau, při němž byl odsouzen k trestu smrti. Přesto byl ještě vydán do Polska, aby se zodpovídal za své činy také v prvním osvětimském procesu. Zde byl rovněž odsouzen k trestu smrti. Rozsudek byl vykonán 28. ledna 1948 v krakovské věznici Montelupich. \n"}
{"id": "311910", "url": "https://cs.wikipedia.org/wiki?curid=311910", "title": "Bezostní", "text": "Bezostní\n\nBezostní (Clupeiformes) jsou primitivní kostnaté ryby, mezi které patří některé hospodářsky velmi významné druhy ryb, jako jsou sledi, sardinky, šproti a sardele. Řád zahrnuje 5 čeledí a 364 druhů.\n\nJsou to ryby převážně mořské, většinou jsou to rychlí plavci. Bezostní mají jen měkké ploutevní paprsky, odsud jejich český název. Šupiny jsou cykloidní, nemají postranní čáru. Plynový měchýř zůstává spojený s jícnem.\n\nRyby tohoto řádu se často shlukují do velkých hejn. Většinou se živí planktonem, který filtrují z vody dlouhými žaberními tyčinkami.\n\n\n"}
{"id": "311916", "url": "https://cs.wikipedia.org/wiki?curid=311916", "title": "Hanavský pavilon", "text": "Hanavský pavilon\n\nHanavský pavilon je výrazná litinová novobarokní budova v Letenských sadech v Praze-Holešovicích, v sousedství Kramářovy vily. Stavba tvoří výraznou dominantu zejména při pohledu zespoda od řeky Vltavy, tedy i od ní naskýtají velmi zajímavé výhledy na Prahu. V současné době slouží jakožto vyhlídkové restaurační zařízení.\n\nStavba byla původně vytvořena jako reprezentační pavilon Komárovských železáren pro pražskou Jubilejní zemskou výstavu v roce 1891. Tehdejším majitelem železáren byl kníže Vilém Hanavský, podle něhož byla stavba pojmenována. Pavilón byl navržen architekty Ottou Haiserem a J. Hercíkem, coby umělecký poradce také spolupracoval výtvarník Zdeněk Emanuel Fiala.\n\nJedná se o velmi zajímavou krásně umělecky zdobenou technickou památku, mimo jiné se také jedná o historicky první pražskou stavbu postavenou z litého železa, betonu i skla. Po skončení výstavy byl pavilon rozebrán a knížetem Hanavským darován městu Praze, poté byl převezen na své dnešní místo a znovu postaven.\n\nV letech 1967 a 1987 pavilon prodělal dvě velmi náročné rekonstrukce spojené s restaurováním jednotlivých částí stavby včetně kompletní výměny nejpoškozenějších částí a nového osazení jednotlivých litinových prvků její konstrukce.\n\n\n"}
{"id": "311935", "url": "https://cs.wikipedia.org/wiki?curid=311935", "title": "Florent Malouda", "text": "Florent Malouda\n\nFlorent Johan Malouda (* 13. června 1980, Cayenne, Francouzská Guyana) je francouzský fotbalista, od ledna 2018 hráč klubu FC Differdange 03. Ve francouzské fotbalové reprezentaci odehrál v letech 2004–2012 celkem 80 zápasů a vstřelil 9 gólů.\n\nV roce 2007 přestoupil z Olympique Lyon do anglického klubu Chelsea FC. Sezónu 2012/13 odehrál v rezervním týmu „The Blues“. V červnu 2013 mu vypršela smlouva s Chelsea a novou mu klub nenabídl.\n\nV červenci 2013 přestoupil do tureckého Trabzonsporu, kde podepsal smlouvu na 2 roky.\n\nZa francouzský národní A-tým debutoval 17. listopadu 2004 v přátelském utkání proti hostujícímu týmu Polska, kde odehrál první poločas. Zápas skončil remízou 0:0.\n\nNa EURU 2012 konaném v Polsku a na Ukrajině postoupila Francie se 4 body ze druhého místa do čtvrtfinále. Malouda se objevil ve dvou ze tří utkání v základní skupině D (proti Anglii (1:1) a Švédsku (prohra 0:2)). Zápas s Ukrajinou (výhra 2:0) vynechal. Ve čtvrtfinále 23. června nestačil se svými spoluhráči na největšího favorita turnaje Španělsko, s nímž Francie prohrála 0:2.\n\nOd roku 2017 nastupuje za reprezentaci Francouzské Guyany, která není členem FIFA. Na Zlatém poháru CONCACAF v červenci 2017 nastoupil i přes zákaz Konfederace Severní, Střední Ameriky a karibské oblasti (CONCACAF) do utkání proti Hondurasu (remíza 0:0).\nCONCACAF zápas zkontumovala poměrem 3:0 pro Honduras. Dle nových pravidel FIFA Malouda již kromě Francie nemohl nastupovat za jinou zemi.\n\n"}
{"id": "311937", "url": "https://cs.wikipedia.org/wiki?curid=311937", "title": "Pavilon", "text": "Pavilon\n\nPavilon (výslovnost [-on] i [-ón]) je obvykle menší samostatná stavba, respektive menší jednoúčelová budova, jež bývá vystavěna za nějakým speciálním utilitárním účelem a jež často bývá součástí nějakého většího stavebního celku, respektive většího souboru budov či účelového areálu (školního, nemocničního, zámeckého, zahradního, výstavního apod.). Může se jednat např. o nemocniční pavilon, školní pavilon, pavilon pro zvířata v zoologických zahradách (např. \"pavilon šelem, opic\"), výstavní pavilon, zámecký pavilon, hudební pavilon apod. Nejčastěji se jedná o přízemní nebo jednopatrovou budovu, někdy i bohatě zdobenou.\n\n\nV jiném významu slova se může jednat o samostatnou zastřešenou část nějaké větší budovy vystupující před její průčelí (zastřešený prostor, respektive přístřešek před jejím vchodem).\n\n\n"}
{"id": "311939", "url": "https://cs.wikipedia.org/wiki?curid=311939", "title": "Richard Prince", "text": "Richard Prince\n\nRichard Prince (* 6. srpna 1949, Panama Canal Zone, USA) je americký malíř a fotograf. Jeho díla jsou subjektem debat o umění tohoto světa. Zabývá se portréty lidí a od roku 1975 kolážemi obsahující fotografie. Jeho snímek \"Untitled (Cowboy)\" z roku (1989) byl první fotografií, která byla prodána za více než 1 milion USD - 1 248 000 dolarů, v listopadu 2005 v aukci Christie's, New York.\n\n(\"všechna díla 2002 - 2003)\"\n\n\n\n\n\nThe nurse paintings\n"}
{"id": "311941", "url": "https://cs.wikipedia.org/wiki?curid=311941", "title": "Minusinsk", "text": "Minusinsk\n\nMinusinsk (rusky \"Минуси́нск\") je město v Krasnojarském kraji Ruské federace. V roce 2010 mělo přibližně 71 200 obyvatel.\n\nMinusinsk se nachází na pravém břehu Jeniseje, 12km od stejnojmenné železniční stanice a 25km od města Abakanu.\n\nMěsto bylo založeno v roce 1739 na řece Minusa jako osada \"Miňjusinskoje\" (Миньюсинское). V roce 1822 se osada stala městem. Do Minusinska byli mimo jiné vypovídáni političtí vyhnanci na Sibiř, včetně děkabristů.\n\n"}
{"id": "311942", "url": "https://cs.wikipedia.org/wiki?curid=311942", "title": "Altán", "text": "Altán\n\nAltán je obvykle malá ozdobná stavba (jednoduchý přístřešek) umístěná v zahradě nebo v parku určená zejména pro oddech, rekreaci a relaxaci lidí, někdy se jí také říká besídka. Nejjednodušší altány mohou být dřevěné a můžeme se s nimi setkat i ve volné přírodě nejčastěji v nějakých turisticky zajímavých místech, například v místech s krásnou vyhlídkou. Na takovém místě altán může plnit i funkci vyhlídkové terasy apod. Lázeňské altány zase velmi často slouží coby kryté pódium pro vystoupení lázeňských orchestrů. V případě, že si chcete na svém pozemku altán postavit a bude mít zastavěnou plochu do 25 m², není třeba stavební povolení ani ohlášení, musíte však zažádat o územní souhlas nebo rozhodnutí.\n\nV dalším významu slova se jedná o malou (zpravidla ozdobnou) přístavbu na nějaké větší budově, často ve formě malé věže (věžičky, věžice).\n\nV 18. a 19. století přichází expanzivně do přírodně-krajinářských parků parková architektura. Dle anglických vzorů se budují na českých sídlech též altány, kupříkladu u zámků Veltrusy, Třeboň a Krásný Dvůr.\n\n"}
{"id": "311943", "url": "https://cs.wikipedia.org/wiki?curid=311943", "title": "Josef Aul", "text": "Josef Aul\n\nJosef Aul (4. března 1894, Jedomělice – 15. července 1956, Praha) byl český cestovatel a lékař.\n\nPo absolvování gymnázia nastoupil na lékařkou fakultu Karlovy univerzity, kterou nedokončil, jelikož byl nucen roku 1914 odejít na frontu. Ještě téhož roku však padl do ruského zajetí a poté se protloukal četnými zajateckými tábory. V Buchaře se dostal do služeb místního emíra a až po nějakém čase se vydal na cestu zpět do Prahy. Té se mu podařilo dosáhnout až v roce 1921. Po svém návratu dokončil lékařskou fakultu, avšak začal přednášet, překládat a psát knihy o střední Asii, mezi nejznámější patří např. \"Čingischán, bič boží\" (1936) nebo cestopis \"Karavanou do Indie\" (1946).\n\n"}
{"id": "311948", "url": "https://cs.wikipedia.org/wiki?curid=311948", "title": "Sunleif Rasmussen", "text": "Sunleif Rasmussen\n\nSunleif Rasmussen (* 19. března 1961) je nejvýznamnější faerský hudební skladatel. Studoval v Norsku a Dánsku, v současnosti pracuje v Tórshavnu. V roce 2002 získal za svou symfonii „Oceanic Days“ Cenu Severské rady.\n"}
{"id": "311949", "url": "https://cs.wikipedia.org/wiki?curid=311949", "title": "FC Basel 1893", "text": "FC Basel 1893\n\nFussball Club Basel 1893 (obecně známý také jako FC Basel, česky FC Basilej) je profesionální švýcarský fotbalový klub sídlící ve městě Basilej. Tradičně působí v nejvyšší domácí soutěži s názvem Švýcarská Super League. Nejúspěšnější období v domácí soutěži zažil mezi lety 1967–1980, kdy získal 7 prvenství.\n\nSvé domácí zápasy hraje klub na stadionu St. Jakob-Park ve městě Basilej, přičemž jeho celková kapacita je vyšší než 42 tisíc diváků. FC Basel má na kontě také 4 účasti v Lize mistrů UEFA (od roku 1992), což je nejvíce ze švýcarských klubů. Klub se také může pyšnit unikátní bilancí, když se od sezony 1999/00 pokaždé účastní některé ze soutěží pořádaných UEFA (evropských pohárů).\n\nV Lize mistrů UEFA 2011/12 měl Basilej ve skupině Manchester United FC, FC Oțelul Galați a Sport Lisboa e Benfica. Hned ve druhém zápase si připsal úspěch, když remizoval na Old Trafford 3:3 s Manchesterem Utd. V ročníku Evropské ligy 2012/13 postoupil klub až do semifinále, kde byl vyřazen pozdějším vítězem anglickým týmem Chelsea FC po výsledcích 1:2 a 1:3.\n\nZnámým fanouškem týmu je tenista Roger Federer.\n\n\nSeznam českých hráčů, kteří působili během své kariéry v FC Basel 1893:\n\n"}
{"id": "311951", "url": "https://cs.wikipedia.org/wiki?curid=311951", "title": "Terasa", "text": "Terasa\n\nTerasa (z franc. \"terrace\" a z lat. \"terra\", země) může být:\n\n\n\n\n"}
{"id": "311952", "url": "https://cs.wikipedia.org/wiki?curid=311952", "title": "Karaj", "text": "Karaj\n\nKaraj ( ) na horním toku Mokrý Karaj ( ) je řeka v Saratovské oblasti v Rusku. Je dlouhá 139 km. Plocha povodí měří 2680 km².\n\nProtéká přes Ocko-donskou rovinu v širokém údolí. Ústí zprava do Chopjoru (povodí Donu).\n\nZdrojem vody jsou sněhové srážky. Průměrný průtok vody ve vzdálenosti 16 km od ústí činí 6,3 m³/s.\n\nVyužívá se na zavlažování.\n"}
{"id": "311962", "url": "https://cs.wikipedia.org/wiki?curid=311962", "title": "Vilém Blodek", "text": "Vilém Blodek\n\nVilém Blodek, vlastním jménem Vilém František Plodek (3. října 1834 v Praze – 1. května 1874 v Praze) byl český hudební skladatel z období českého hudebního romantismu, flétnista, klavírista, sbormistr a hudební pedagog.\n\nPocházel z chudého prostředí, v devatenácti letech absolvoval na Pražské konzervatoři studium komponování (Jana Friedricha Kittla), hry na flétnu a klavír. Poté působil v dva roky Haliči jako soukromý učitel hudby. V roce 1855 se vrátil do Prahy, kde působil jako sbormistr, klavírista a soukromý učitel hudby. V roce 1860 se stal profesorem hry na flétnu na Pražské konzervatoři. Coby hudební skladatel působil prakticky již od svého dětství. \nOženil se roku 1865 se šlechtičnou Marií Alžbětou, svobodnou paní Daudlebskou ze Sternecku (*1841), která byla dcerou pražského advokáta Jakuba Daudlebského ze Sternecku a Marie rozené Kalinové z Jäthensteinu. Měli syna Viléma (*1866) a dvě dcery. Poslední čtyři roky života Blodek strávil v ústavu pro choromyslné v pražských Kateřinkách, kde také předčasně ve 39 letech zemřel. Je pohřben na Olšanských hřbitovech (část 04, odd. 13, hrob č. 33).\n\nDěj \"Zítka\" se odvíjí od historicky doloženého únosu českého krále Václava IV. českými pány. V tomto hudebně-dramatickém díle Blodek opustil tradici číslované opery a jednotlivé výstupy na sebe bezprostředně navazují s cílem nepřerušit hudební proud. V této opeře mizí symetričnost jednotlivých částí, která byla zpravidla ABA nebo AB.\n\n\nTištěné verze \"Liebeslieder\"/\"Písní milostných\" byly vydány z pozůstalosti v roce 1909 díky nakladateli Mojmíru Urbánkovi. K vydání došlo více než 30 let po skladatelově smrti. Cyklus vyšel ve dvou samostatných verzích v německé a české. Autorem českého překladu byl Karel Hašler. Celý cyklus oplývá lidovostí melodie propojenou s jednoduchým klavírním doprovodem.\n\n\n\n"}
{"id": "311964", "url": "https://cs.wikipedia.org/wiki?curid=311964", "title": "Patrick Moore (environmentalista)", "text": "Patrick Moore (environmentalista)\n\nPatrick Albert Moore (narozen 15. června 1947) je kanadský průmyslový konzultant, bývalý aktivista a bývalý prezident Greenpeace Canada. Od chvíle, kdy opustil Greenpeace v roce 1986, Moore kritizoval environmentální hnutí za to, co on označuje jako taktiku strašení a dezinformaci a řekl, že environmentální hnutí „opustilo vědu a logiku ve prospěch emocí a senzacionismu“. Podle Greenpeace, Moore je “placený mluvčí jaderného průmyslu, těžebního průmyslu a průmysl genetického inženýrství” který \"využívá své dávno minulé angažmá v Greenpeace pro propagaci své současné role mluvčího různých korporací”. Je členem organizace Environmentalisté pro jadernou energii a zakladatelem poradenské firmy Greenspirit Strategies, kterou řídí.\n\nOd doby, kdy opustil Greenpeace, Moore často zaujal ostré veřejné postoje proti řadě hlavních environmentálních skupin, včetně samotného Greenpeace, v mnoha otázkách, včetně lesnictví, jaderné energie, geneticky modifikovaných organismů a používání pesticidů. Moore také popřel konsenzus vědecké komunity v otázce změny klimatu, když uvedl, že zvýšení koncentrace oxidu uhličitého v zemské atmosféře je prospěšné, že neexistuje důkaz, že antropogenní emise oxidu uhličitého jsou odpovědné za globální oteplování a že i kdyby to byla pravda, zvýšená teplota by byla prospěšná pro život na Zemi. Tyto názory jsou v rozporu s vědeckým konsensem o účincích globálního oteplování, u kterého se očekává, že bude mít významný a nevratný negativní dopad na klimatické a povětrnostní události po celém světě, což představuje vážná rizika pro lidskou společnost a pro jiné organismy, jako je acidifikace oceánů a zvýšení hladin moří.\n\nPatrick Moore vystudoval lesnictví a genetiku na University of British Columbia v roce 1972 získal v oboru ekologie titul Ph.D.\n\nNa konci 60. let se stal radikálním ekologickým aktivistou a v roce 1971 byl ve vedení kanadské pobočky Greenpeace. Na lodi Phyllis Cormack se účastnil protestů proti testům jaderných zbraní na Aleutách (Amčitka) a v roce 1975 známé blokády sovětských velrybářských lodí, která Greenpeace získala velkou popularitu. Devět let (1977 - 1986) byl prezidentem (předsedou) Greenpeace Kanada, 7 let (1979 - 1986, od jejího založení) ředitelem Greenpeace International. O jaderné energii se tenkrát vyjadřoval ve smyslu, že je „synonymem pro jaderný holokaust“.\n\nV průběhu 80. let se Moore začal svými názory rozcházet s ostatními členy, protože se podle svých slov už \"„nedokázal ztotožnit se stále silnější snahou o odmítnutí udržitelného rozvoje a konsenzuální politiky ve prospěch neustálých konfrontací a narůstajícího extremismu“\", hnutí se mu začalo zdát dogmatické a ideologické a cítil se v něm jako \"v intelektuální svěrací kazajce\" , hnutí se podle Moora rovněž začalo zaměřovat spíš na mediální prezentaci svých aktivit než na skutečné řešení problémů životního prostředí.\n\nV roce 1986 Moore Greenpeace opustil, 4 roky byl viceprezidentem společnosti vyrábějící tepelná čerpadla, v roce 1991 založil poradenskou firmu Greenspirit, zabývající se ochranou životního prostředí, kterou od té doby řídí.\n\nMoore se silně zasazuje za rozvoj jaderné energetiky (kterou považuje za nezbytnou součást jakéhokoliv realistického plánu na snížení spotřeby fosilních paliv a omezení skleníkového efektu) i obnovitelných zdrojů, pro konsenzuální ochranu životního prostředí společností a za trvale udržitelný rozvoj.\n\nV listopadu 2007 Moore navštívil i Česko.\n\nV únoru 2014 při slyšení před výborem amerického Senátu zpochybnil negativnost globálního oteplování.\n\nDne 30. března 2015 ve večerním vysílání rozhovoru pro Canal+ hájil zdravotní nezávadnost glyfosátu, účinné látky herbicidu Roundup, s tím, že ho můžete vypít skleničku a přitom vám neublíží. Podle svého tvrzení Patrick Moore není placeným lobbistou společnosti Monsanto, ale jen člověk, který věří v bezpečnost produktů Monsanto. Vypít sklenici herbicidu Roundup odmítl s tím, že není hloupý. Monsanto herbicid Roundup pít nedoporučuje, stejně jako třeba šampon nebo mycí prostředek na nádobí.\n\n\n"}
{"id": "311970", "url": "https://cs.wikipedia.org/wiki?curid=311970", "title": "Odorik z Pordenone", "text": "Odorik z Pordenone\n\nOdorik z Pordenone (latinsky Odoricus Boemus de Portu Naonis, česky častěji označovaný Odorich z Pordenone, v českých překladech díla také Oldřich, Čech z Furlánska (vydání z roku 1962) či ve vydání z roku 1998 Oldřich, Čech z Pordenone (1271/1286 – 1331) byl středověký misionář, autor popisu navštívených zemí.\n\nOdorik z Pordenone se narodil v severovýchodní Itálii. Byl synem vojáka Mattussiho, který sloužil v českém vojsku na italském území, které bylo ve 13. století součástí českého království (to vedlo později ke vzniku neověřené pověsti, že jeho otec se jmenoval Matouš a Odorik tak byl českého původu). Přesné místo jeho narození není známé. Narodil se ve městě Pordenone nebo jeho okolí, snad ve vesnici Villanova. Jeho matka pocházela z Udine nebo jeho okolí. V patnácti letech vstoupil do františkánského řádu menších bratří. Po ukončení studií se začal připravovat na dráhu misionáře. Odešel do lesů v kraji Provence, kde žil jako asketa, postil se a rozjímal. Když usoudil, že je připraven na budoucnost, kterou si zvolil, tedy dráhu misionáře, navrátil se do kláštera. Po návratu do kláštera byl vysvěcen na kněze. Po vysvěcení pak společně s irským misionářem bratrem Jakubem uskutečnil svou první pouť, cestu do Turkestánu, tehdejší součásti mongolské říše. O této misi, která pravděpodobně trvala od roku 1300 do roku 1314 nezanechal Odorik žádné svědectví. Zachovala se pouze zmínka jistého vikáře v dopise adresovaném papeži. Vikář zde chválil Odorikovy jazykové znalosti a schopnosti. Po návratu do Pordenone papež Jan XXII. vyslal Odorika na další misi, tentokrát do Persie a Číny. Tato pouť trvala od roku 1316 do roku 1330, během té doby Odorik navštívil Persii i Čínu, jež byly v té době součástí mongolské říše. Během následujících 14 let navštívil Oldřich Čech se svými společníky mnoho zemí. O některých z nich neměli tehdy lidé v Evropě žádné informace. Český misionář uvádí, že „\"přes moře jsem se přeplavil a navštívil zemi nevěřících, chtěje skliditi nějakou žeň duší\"“. Zároveň však dodával, očekávaje nedůvěru svých čtenářů: „\"v pravdě ani já sám bych tyto věci nevěřil, kdybych je nebyl slyšel na vlastní uši a kdybych je nebyl viděl na vlastní oči\"“. Svou cestu začal Odorik v Benátkách.\n\nZ Benátek putoval Odorik přes Středozemní moře, průlivy Dardanely a Bospor do Černého moře k městu Trabzon. Zde popisoval neobvyklý tzv. „\"koroptví příběh\"“, který Odorik označil za zajímavost. Popisuje muže, který byl následován letícím hejnem koroptví. Když se muž usadil, koroptve „\"se kolem něho shlukly jako kuřátka kolem kvočny\"“. Muž pak hejno dovedl do císařského paláce. Panovník si vybral koroptve o které stál, a se zbytkem se muž stejným způsobem vrátil domů. Odorikovi bylo vyčítáno, že si příběh vymyslel, že to nemůže být pravda. A je-li to pravda, je chybou označit jej za zajímavost, ale přímo za dílo satana. Autorovo jméno očistil na přelomu 17. a 18. století francouzský přírodopisec Josef Pitton de Tourneford (1656–1708), jenž byl předchůdcem Carla Linného. Pitton popsal francouzského obecního pastýře u města Grase, pasoucího koroptve. Když pastýř některou koroptev zavolal, přiběhla k němu a mohl ji vzít do náruče.\n\nOdorikova další misionářská pouť trvala od roku 1316 do roku 1330. Cestoval do Persie a Číny. Obě oblasti byly tehdy také součástí mongolské říše. Na tuto misii vyslal Odorika papež. Během 14 let navštívil Oldřich Čech se svými společníky mnoho zemí. O některých z nich neměli tehdy lidé v Evropě žádné informace. Český misionář uvádí, že „\"přes moře jsem se přeplavil a navštívil zemi nevěřících, chtěje skliditi nějakou žeň duší\"“. Zároveň však dodával, očekávaje nedůvěru svých čtenářů: „\"v pravdě ani já sám bych tyto věci nevěřil, kdybych je nebyl slyšel na vlastní uši a kdybych je nebyl viděl na vlastní oči\"“.\n\nSe skupinou bratří prošel Odorik kolem hory Ararat. Toužil vystoupit na posvátnou horu, kde podle Bible stojí archa Noemova. Domorodci ho zrazovali, tvrdili, že na horu Ararat ještě nikdo nevystoupil, neboť „\"by se to nelíbilo Bohu na výsostech\"“. A protože jeho souputníkům se navíc nechtělo čekat, Odorik svůj plán neuskutečnil. Při dalším putování minul Perskou poušť, nazývajíc ji „\"Mare arenosum\"“ tedy „\"Moře písku\".“ Nikdy předtím totiž takové množství písku neviděl. Odborníci se nyní přou, kterou poušť vlastně Odorik viděl. Na většině území Persie – tedy dnešního Íránu – pouště převažují. Největší je z nich je poušť Dasth-e Kavir, Velká solná poušť s rozlohou přes 100 000 km². Další velkou pouští je Dasth-e Lút, tzv.Letní poušť, přecházející v poušť písečnou s mnoha oázami a rozlohou cca 800 000 km². Těžko říci, kterou z poušť měl Odorik na mysli.\n\nK Perskému zálivu, kterému říkal „\"Moře oceánské\"“ doputoval Odorik roku 1318. Jeho cesta dále vedla přes Indii, Sumatru (tady poznamenal, že „\"Země zakryla Severku\"“, což bylo důkazem, že Země je kulatá). Pokračoval na Borneo, Jávu a Filipíny. Na Filipínách prý sloužil první vánoční latinskou mši. Pravděpodobně jako první také popsal místní trpasličí obyvatele zvané Negrité, měřící průměrně 150 cm , žijící v oblastech Bornea, Jávy a Sumatry. K Jávě přidal Odorik tuto poznámku: „\"Král tohoto ostrova má palác velmi obdivuhodný. Neboť jednak palác sám o sobě je veliký, ale i jeho schodiště jest velmi veliké a jeho schody jsou střídavě zlaté a stříbrné. V podlaze pak jest jeden čtverec ze zlata a jeden ze stříbra. Zeď paláce pak jest zevnitř celá obložena zlatými pláty a na nich jsou vryty postavy jezdců… a kolem hlav mají velký zlatý kruh, jako u nás mají naši svatí; tyto kruhy však jsou hustě posázeny drahým kamením. Nadto ještě střecha jest celá z ryzího zlata. Abych to však řekl stručně a souhrnně, tento palác jest bohatší a krásnější než kterýkoli jiný na světě.\" “ Roku 1322 doputoval Oldřich Čech až do blízkosti Austrálie. O existenci tohoto světadílu neměl Odorik, stejně jako celý tehdejší svět, ovšem ani tušení.\n\nNa území dnešní Číny dorazil Oldřich Čech v roce 1325. Toto území bylo tehdy pod nadvládou mongolské říše, které vládl chán Tchai Ting, pravnuk Čingischána, vlastním jménem Jesün Temur. Odorik se osobně zúčastnil slavností. Využil těchto ceremoniálů také k udílení křesťanského požehnání chánovi. Odorik byl chánovým dvorem okouzlen. Píše, že k obsluze panovníka bývalo připraveno 14 000 šlechticů. Ženy prý měly na hlavě něco jako mužskou botu. Ve skutečnosti se jednalo o vysoký účes vdaných mongolský žen. Účes byl až 30 cm vysoký, zhotovený ze stromové kůry či jiného lehkého materiálu. Účes byl kulatý, zakončený pery a drahými kameny. Podle Odorikova popisu byl tak široký \"\"že je třeba obou rukou k obepnutí. Vyšší než loket, má vršek do čtverce jako hlavice sloupu.\"\" Pokud měl Odorik na mysli český loket, ten měl délku 60 cm. Takový účes nosily mongolské ženy jako vzpomínku na svou pomoc mužům v jedné z bitev. Jako připomínku této pomoci dostaly ženy právo nosit tuto pokrývku hlavy. Aby ale ženy příliš nezpychly, měla mít pokrývka podobu boty. Okouzlení Odorika chánovým dvorem dokládá i jeho další popis. \"\"A při Bohu živém, mezi tímto panovníkem, Chánem, a mezi panovníky italskými jest takový rozdíl, jako mezi největším boháčem a žebrákem.\"\" Také ho zaujala rychlost předávání zpráv ať už jezdci na koních či na velbloudech, nebo použití tzv. hlásných věží, jakýchsi optických telegrafů, pro rychlý přenos informací. Důležité zprávy si jednotlivé věže předávaly ohňovým znamením. Odorik jako první přinesl do Evropy také zprávu o zvyku čínských boháčů nechat si narůst tak dlouhé nehty, že nebyli schopni se sami ani najíst, či o zvyku svazovat čínským dívkám nohy do tvaru lotosového květu. Tento pro Evropany nepochopitelný zvyk byl praktikován od 10. století a zakázaný byl až v roce 1911. Zdeformovaná chodidla nakonec měřila 7,5 až 15 cm, nazývala \"zlaté lotosové květy\" a spatřit je mohl pouze muž v nejintimnějších chvílích.\n\nZ Číny se Odorik vydal na cestu do Tibetu. Dorazil až do Lhasy. Stal se tak prvním známým Evropanem, jenž se dostal do Tibetu. Je k neuvěření, že Odorik cestu absolvoval pouze v předepsaném řádovém oděvu – tmavohnědý hábit s kapucí, přepásaný bílým provazovým cingulem a obutý do kožených sandálů. Tibetská náhorní plošina leží v nadmořské výšce kolem 4000 m. Noční teplota v létě je kolem 9° C, v zimě klesá až k minus 40° C. Z Tibetu se Odorik vracel do Evropy přes dnešní afghánsko-pákistánské území, pohoří Hindúkúš. V této oblasti navštívil jedno z mnoha údolí, a to i přes varování místních obyvatel. Ti ho varovali, že žádný živý člověk ještě z tohoto údolí nevyšel. Nedbaje varování, Odorik do údolí vstoupil. Po návratu ho místní uctívali jako hrdinu. Sám ovšem napsal, že to nebyl příjemný zážitek. Píše, že \"\"uzřel věci hrozné\"\", jednalo se o velké množství koster,\"\"a také jsem tam slyšel hudbu všelikého druhu, nejvíce však harfy, na něž kdosi úžasně hudl. A z toho byl takový hluk, že strach převeliký na mne dolehl.\"\" Místní vyprávěli , že jde o pozůstatky patřící lidem \"\"démona podsvětí, kteří na pekelné hudební nástroje hrají, aby lidi přilákali a usmrtili\"\". Odborníci nevědí, jaké přesně údolí Odorik navštívil, ale považují za možné, že Odorik viděl ostatky vojáků Alexandra Makedonského. Ten tudy táhl na východ a střetl se s vojáky indických vladařů. Tóny, které Odorik slyšel, dnešní cestovatelé vysvětlují prudkými změnami teploty:\"\"změny teploty vyluzují v pouštích a skalnatých horách zvuky, ne nepodobné bubnům\"\". Za zmínku stojí, že další cestovatel dorazil do Tibetu, konkrétně do Lhasy, až o 300 let později, v roce 1624. Byl jím portugalský kněz, jezuita António de Andrade. Vzhledem k tomu, že Tibet obecně nerad přijímal cizince, ať už šlo o misionáře či obchodníky, byl Odorikův spis hlavním zdrojem informací o Tibetu až do konce 18. století.\n\nOdorikův návrat v roce 1330 do františkánského kláštera v Pordenone nejprve žádnou pozornost v klášteře nevzbudil. Mnoho poutníků se zde zastavovalo na své pouti do Říma. A navíc, vracející se misionář byl snědý až černý, vyhublý, vypadal staře a nemocně. Nepoznali ho zprvu nejen v klášteře, ale ani jeho příbuzní. Mniši také Odorikovi nevěřili, že je jejich misionářem, vracejícím se z cest po Asii. Nestávalo se totiž, aby se misionáři ze svých cest navraceli. Mise mezi neznabohy končívala většinou smrtí misionáře. Odorikovo vyprávění o dalekých zemích, o kterých mniši nikdy neslyšeli, také nevzbuzovalo důvěru. Jeho zážitky okomentovali jako věci \"\"které žádný křesťanský křesťan viděti nemohl, leda v omámení ďábelském, protože prostě nejsou možné\"\". Naštěstí u Odorikova lůžka sedával řádový kněz Guillelmus de Solana. Zapisoval vše, co mu Odorik částečně vyprávěl zpaměti a částečně podle svých zápisků z cest. Odorikovo vyprávění bylo zachyceno v knize \"\"Popis východních krajů světa\"\". Podle závěru v této knize, práce probíhala tak, že Odorik nadiktoval \"\"větu, nebo dvě, písař psal, jak tomu rozuměl, případně se zeptal a odpověď zasadil nebo zapletl nebo vtělil do diktovaného\"\". Práce na knize byla přerušena Odorikovým přáním vydat se do Pisy, tam se nalodit, odplout do Marseille a odtud se vydat pěšky do Avignonu, tehdejšího sídla papeže. Tomu chtěl Odorik předat zprávu o své pouti.\n\nV Padově, ve třetině plánované cesty Odorik onemocněl. Nechal se dopravit do františkánského kláštera největšího furlánského města Udine. Tady ho navštěvoval mocný nejvyšší furlánský sudí Conrado Bernardiggi Gastaldo. Po Odorikově smrti Gastaldo nařídil změnit původně \"\"zamýšlený chudinský pohřeb\"\" Odorikův na pohřeb \"\"s velkou duchovní a městskou asistencí a na útraty země furlánské\".\" Ostatky Odorikovy byly vystaveny v kostele a zde údajně došlo k prvnímu zázraku: k jeho ostatkům přiložila svou ochrnutou ruku jistá šlechtična a její ruka \"\"ožila\"\". Tehdy dav zajásal, rozebral rakev, mrtvému vytrhal dlouhé vousy a z jeho těla strhal roucho. To vše pro získání cenných relikvií. Oldřich Čech, obecně považovaný za svatého, byl pohřben roku 1322 v alabastrové rakvi. Ta prý měla rohy sarkofágu umístěného na čtyřech mramorových sloupech s andělíčky a dalšími soškami. Na čelní straně sarkofágu byl misionářův portrét. Odorikovi bylo připisováno sedmdesát zázraků. Byla proto jmenována tříčlenná komise složená s kanovníka, měšťana a notáře. Komise dostala za úkol všechny jeho zázraky sepsat. Jedním z takových zázraků bylo uzdravení františkánského mnicha, který si při likvidaci jedné ze starších Odorikových rakví málem usekl prst. Tříska z té rakve prý zahladila všechny stopy po zranění. Jiný mnich zázračně ožil šestý den po své smrti, když se jeho sestra modlila ke svatému Odorikovi. \n\nJe pohřben v Udine v kostele Panny Marie Karmelské. Na předměstí Pordenone v kostele sv. Odorika (Udalricha) uchovávají jeden jeho ostatek.\n\nBrzo po smrti byl uznán za svatého, ale jen pro Aquileijský patriarchát. Dne 3. července 1755 byl Odorik de Pordenone papežem Benediktem XIV. blahořečen.\n\nZásluhou furlánského sudího se cestopis stal \"\"v mžiku středem zájmu Evropy\"\". Dílo bylo sepsáno v dialektu, do latiny ho přeložil dominikánský mnich Francesco Pipino. ten ovšem místy zasahoval do textu, svévolně změnil některé jeho části pro posílení prestiže křesťanského náboženství. Z toho důvodu prý vložil Odorikovi do úst kritiku všech ostatních náboženství. Pouze náboženství křesťanské je jediné pravé. V latině vzniklo 150 opisů. Ty byly překládány do dalších jazyků. Italské výtisky četl a svými poznámkami doplňoval i Kryštof Kolumbus. Cestopis byl přeložen také do angličtiny, francouzštiny a němčiny. Český překlad cestopisu vyšel až v roce 1962. V překladech se objevovaly často zkomolené názvy. Chyby jsou připisovány nepozornosti písařů, špatnému osvětlení v písárnách, nepříliš vzdělaným opisovačům, kteří si takto vydělávali na živobytí a jejich zákazníci na ně často spěchali. Také podklady, ze kterých tito lidé opisovali, nebyli vždy dobře čitelné a tak si někdy opisovači pomáhali tím, že si prostě část věty domysleli. Spoléhali se na to, že čtenáři přesné názvy a jména nebudou znát, zejména, šlo-li o zápisky ze zcela neznámých zemí. Někdy byla na vině i špatná výslovnost toho, kdo opisovači diktoval. Dalším důvodem může být, že jména ostrovů a zemí jsou prý v rukopisu psána foneticky a je jen na překladateli, jak se s tím vyrovná. \n\nKniha \"Popis východních krajů světa\" byla v Česku vydána dvakrát:\n\nZ Odorikova cestopisu převzal do svého spisu John Mandeville pasáž o knězi Janovi. To měl být mocný asijský křesťanský panovník velké říše. Západní křesťané věřili v jeho existenci už od 12. století. Doufali v jeho pomoc účastníkům křížových výprav, které měly za cíl osvobození Ježíšova jeruzalémského hrobu. Papež Inocenc IV. dokonce vyslal za tímto panovníkem poselstvo šestnácti mužů. Po dlouhém hledání objevili u Kaspického moře jednoho mongolského generála. Když mu byl papežův list přeložen, velmi se rozlítil, že papež nezná jméno jeho nadřízeného – Velkého Chána – a nazývá ho jakýmsi knězem Janem. Z rozkazu Velkého Chána pak poslal papeži tuto odpověď: \"\"Papeži, víš, že tvoji poslové k nám přišli s tvým dopisem? A že měli mnoho řečí? Nevím, zda tak činili z tvého rozkazu. Proto ti to oznamuji. Chceš-li, papeži, dále vládnouti své zemi, přijď a staň před tváří toho, jenž vládne celému světu. Nepřijdeš-li, nevím, co se stane. Jen Bůh to ví. Ale bude dobře, vzkážeš-li, zda přijdeš a přijdeš-li přátelsky nebo ne.\"\" Pozvání papež nepřijal. Přesto v existenci kněze Jana i nadále věřil. I toto území, kde se měla údajná říše kněze Jana rozkládat, Odorik navštívil. Napsal o této zemi že \"\"není ani setina pravdy z toho, co se o ní ... tvrdí\"\n\n\n"}
{"id": "311973", "url": "https://cs.wikipedia.org/wiki?curid=311973", "title": "Dáša Cortésová", "text": "Dáša Cortésová\n\nDagmar Cortésová (* 13. srpna 1947 Praha) je česká zpěvačka a dcera českého herce a zpěváka Rudolfa Cortése, (který bývá nesprávně uváděn i jako Cortéz).\n\nNarodila se jako první dítě Rudolfa a matky Dagmar. V sedmnácti letech vystupovala společně s otcem na silvestra v Československé televizi. Po maturitě zde krátkou dobu pracovala. Později se svým otcem vystupovala v SSSR a v Mongolsku. Při druhé koncertní šňůře v Sovětském svazu zde také, mimo jiné, vystupovali společně s Milanem Chladilem a slovenskou zpěvačkou Gabrielou Hermelyovou. Spolu s otcem také vystupovali s Ljubou Hermanovou. V roce 1965 se poprvé seznámila s Václavem Rezkem, který se později stal jejím druhým manželem. Spolu vytvořili v roce 1976 komickou dvojici \"Duo Ric (Rezek i Cortésová),\" s kterou vystupovali a vystupují kromě jiného i v těchto zemích: Polsku, Německu (vystupovali jak v NDR, tak i v SRN), Francii, Rakousku a v Švýcarsku. Společně s otcem také nazpívala pár duetů pro Československou televizi.\n\n\n\n"}
{"id": "311977", "url": "https://cs.wikipedia.org/wiki?curid=311977", "title": "Daşkəsən (rajón)", "text": "Daşkəsən (rajón)\n\nDaşkəsən je rajón na západě Ázerbájdžánu.\n\nPočet obyvatel: 30 418\n\n\n\n"}
{"id": "311979", "url": "https://cs.wikipedia.org/wiki?curid=311979", "title": "Dimitar Berbatov", "text": "Dimitar Berbatov\n\nDimitar Ivanov Berbatov (bulharsky Димитър Иванов Бербатов, * 30. ledna 1981, Blagoevgrad, Bulharsko) je bývalý bulharský fotbalový útočník, naposledy hráč indického Kerala Blasters FC. Je silný na míči, těžko se od něj odstavuje.\n\nJeho otec byl taktéž profesionální fotbalista a hrál za místní tým Pirin Blagoevgrad. Matka byla profesionální házenkářka. Berbatovovým fotbalovým idolem z mládí byl Marco van Basten a po EURU 1996 hlavně Alan Shearer, jež se pro něj stal herním vzorem.\n\nDimitar Berbatov začal svou kariéru, stejně jako otec v Pirinu Blagoevgrad, ale už v sedmnácti letech přestoupil do CSKA Sofia, kde jako osmnáctiletý debutoval v první lize, v níž stihl odehrát 50 utkání a nastřílet úctyhodných 25 gólů.\n\nV lednu roku 2001, po sérii 11 utkání za Sofii, v nichž nastřílel 9 gólů, podepsal Berbatov smlouvu s německým Bayerem Leverkusen, s nímž ve stejné sezoně zažil jízdu až do finále Ligy mistrů, v němž si Berbatov zahrál jako střídající hráč. Nicméně sezona pro Bayer to byla nakonec smutná, protože skončil druhý jak v Lize mistrů, tak Bundeslize i v německém poháru. V další sezoně získal stálé místo v sestavě, stal se bulharským fotbalistou roku 2004 a postupně na sebe začal upozorňovat skauty z celé Evropy, zvláště když nastřílel 5 gólů v ročníku 2004/05 Ligy mistrů.\n\nDlouho předpovídaný přestup se uskutečnil až v květnu 2006, Berbatov se stěhoval do Tottenhamu Hotspur za 16 milionů eur a stal se tak nejdražším bulharským fotbalistou v historii. Poměrně brzy se stal oporou týmu a utvořil údernou dvojici s irským útočníkem Robbie Keanem. Díky své stoupající formě, s níž nastřílel 23 gólů ve 49 zápasech (z toho 12 gólů ve 33 zápasech Premier league), se již ve své první sezoně stal hráčem sezony Tottenhamu Hotspur a zároveň se dostal do sestavy roku Premier league. V sezoně 2007/08 pokračuje Berbatov ve svých skvělých výkonech za Tottenham Hotspur, za zmínku stojí jeho čtyřgólové představení v zápase s Readingem, který vyhrál Tottenham 6-4, či vítězství v anglickém ligovém poháru.\n\nPo dvou skvělých sezonách v Tottenhamu Berbatov přestoupil v létě 2008 do týmu úřadujícího vítěze Ligy Mistrů, Manchesteru United. Přišel za rekordních 30 milionů liber a podepsal čtyřletý kontrakt. První dva góly v novém působišti vstřelil v zápase Ligy mistrů proti Aalborgu, kdy pomohl k vítězství 3-0. Celkem za sezonu 2008/09 nastřílel 14 gólů, v další sezoně se trefil 12krát. Až třetí sezona v dresu Rudých ďáblů se ukázala jako nejlepší. Manchester přišel o Wayna Rooneyho, který chtěl odejít, a tak se Berbatov stal hlavním tahounem týmu. 19. září 2010 nastřílel první hattrick za United proti Liverpoolu a výraznou měrou rozhodl o výhře 3-2. Jeho druhý gól, který vstřelil nůžkami, byl zvolen gólem sezony. O šestnáct dní později vyrovnal rekord v počtu gólů za zápas. V zápase proti Blackburnu se trefil celkem pětkrát, zápas skončil drtivým výsledkem 7-1. Podobný kousek se povedl jen Alanu Shearerovi, Andy Coleovi a Jermainu Defoeovi. A v prosinci roku 2010 byl už rekordně posedmé zvolen bulharským fotbalistou roku. Na první góly v roce 2011 nečekal dlouho, další, už třetí, hattrick zaznamenal v zápase proti Birminghamu. Tím se stal prvním hráčem United od dob Ruuda van Nisterlooye, který vstřelil tři hattricky v jedné sezoně. Sezonu 2010/11 ukončil se 20 vstřelenými góly, čímž se stal nejlepší střelcem Premier League společně s Carlosem Tévezem z konkurenčního Manchesteru City. V průběhu další sezony 2011-12 Berbatov přišel o místo v základní sestavy vlivem návratu Wayna Rooneyho a vzrůstající formy Dannyho Welbecka. I tak dokázal vstřelit další hattrick, povedl se mu na Boxing Day proti Wiganu, zápas skončil debaklem 5-0. Na konci sezony mu Sir Alex Ferguson však řekl, že už s ním nepočítá, což se ještě potvrdilo příchodem Robina van Persieho z Arsenalu.\n\nCelé léto si Berbatov hledal vhodný tým, kam by mohl přestoupit. Už byl dohodnutý s italskou Fiorentinou, když se ozval Fulham a Berbatov přiznal, že by rád zůstal v Anglii. Proto 31. srpna 2012 podepsal dvouletý kontrakt s Fulhamem, který vedl jeho bývalý trenér z Tottenhamu Martin Jol. Hned při svém debutu v základní sestavě vstřelil dva góly a pomohl k vítězství nad West Bromwich 3-0. V listopadu přispěl gólem a asistencí k remíze 3-3 na hřišti Arsenalu.\nNa Boxing Day, tj. 26. prosince, také skóroval v domácím utkání proti Southamptonu. Jenže jako oslavu si sundal dres a na tílku odhalil nápis \"keep calm and pass me the ball\", což v překladu znamená \"zachovej klid a přihraj mi míč\". Za sundání dresu dostal Berbatov žlutou kartu a vysloužil si kritiku jak od fanoušků, tak i od trenéra, který uznal, že to bylo poměrně hloupé.\n\n2. března 2013 se ve 28. ligovém kole jedním gólem podílel na remíze 2:2 s domácím Sunderlandem. Berbatov skóroval z pokutového kopu v 16. minutě utkání. Ve 30. kole zařídil svým gólem vítězství 1:0 nad domácím Tottenhamem. 19. května 2013 v posledním ligovém kole Premier League 2012/13 v zápase se Swansea City AFC vstřelil jeden gól a podílel se na vítězství 3:0. Fulham zakončil ligový ročník na dvanáctém místě se ziskem 43 bodů.\n\nDvě hodiny před uzávěrkou zimních přestupů 31. ledna 2014 bylo potvrzeno angažování hráče v klubu francouzské Ligue 1 AS Monaco. Přišel jako náhrada za zraněného kolumbijského útočníka Radamela Falcaa.\n\n1. září 2015 přestoupil jako volný hráč do řeckého klubu PAOK FC.\n\nDimitar Berbatov nastupoval v letech 1999–2010 za bulharský národní tým, v 78 zápasech vstřelil 48 gólů, což z něj činí historicky nejlepšího střelce bulharské reprezentace.\n\nBerbatov se učil mluvit anglicky u série filmu Kmotr. Kromě fotbalu má jako své záliby basketbal a kreslení. Berbatov je sponzorem dětské charity v jeho rodném Bulharsku, je také zakladatelem Dimitar Berbatov Foundation, která pomáhá mladým lidem rozvíjet jejich nadání.\n\nCSKA Sofia\n\nTottenham Hotspur\n\nManchester United\n\n\n"}
{"id": "311981", "url": "https://cs.wikipedia.org/wiki?curid=311981", "title": "Partia Shqiptare Demokristane e Kosovës", "text": "Partia Shqiptare Demokristane e Kosovës\n\nPartia Shqiptare Demokristane e Kosovës je originální název Albánské křesťanskodemokratické strany v Kosovu. Jedná se o poměrně málo významnou stranu, která v posledních volbách v roce 2004 získala 1,8 procenta hlasů a obsadila 2 křesla ve 120členném parlamentu.\n"}
{"id": "311984", "url": "https://cs.wikipedia.org/wiki?curid=311984", "title": "Máloostní", "text": "Máloostní\n\nMáloostní (Cypriniformes) je řád převážně sladkovodních paprskoploutvých ryb, zahrnující i hospodářsky významné druhy, jako jsou kapři, Amur bílý, tolstolobik nebo bolen, a některé ryby akvarijní (koi, dánio). Řád obsahuje šest čeledí, 321 rodů přes 3000 druhů ryb.\n\nPro máloostné je typický malý počet tvrdých ploutevních paprsků na okrajích ploutví. Mají jedinou hřbetní ploutev, šupiny jsou cykloidní. Je u nich vyvinut tzv. Weberův orgán, řada sluchových kůstek, které vznikly přeměnou částí obratlů a které spojují plynový měchýř a vnitřní ucho ryby. Zuby v ústní dutině bývají redukované a jejich funkci přebírají požerákové zuby na posledním žaberním oblouku.\n\n"}
{"id": "311990", "url": "https://cs.wikipedia.org/wiki?curid=311990", "title": "SMPlayer", "text": "SMPlayer\n\nSMPlayer je svobodný multiplatformní multimediální přehrávač šířený pod licencí GNU General Public License 2. Jedná se o front-end k MPlayeru založený na toolkitu Qt 4.5. Přehrávač je význačný tím, že si pamatuje nastavení pro každý přehrávaný soubor (pozice ve videu, …).\n\nZákladní rysy jsou:\n\n"}
{"id": "312002", "url": "https://cs.wikipedia.org/wiki?curid=312002", "title": "Rebutia steinmannii eucaliptana", "text": "Rebutia steinmannii eucaliptana\n\nV rozsahu druhu Rebutia steinmannii představuje varieta eucaliptana populaci z okraje rozšíření celého příbuzenského okruhu. Podle lokality nálezu u Eucaliptos v blízkosti hranice bolivijských departamentů Oruro a La Paz dostala varieta také své jméno.\n\nŠída, Otakar; Rod Rebutia, p. 27, 1997\n\nSekce \"Digitorebutia\", řada \"Steinmannii\"\n\nSynonyma: \n\nStonky odnožující, vytvářející až malé skupiny, těla podlouhlá, až 20 mm v průměru, v kultuře později zřetelně delší, temeno překryté trny ze sousedních areol, pokožka světle zelená. Žeber 7 – 10, do poloviny rozložená do kuželovitých, poněkud tmavěji zbarvených hrbolků; areoly oválné, 2 – 4 mm navzájem vzdálené, s malým množství, nahnědlé plsti. Trnů 9 - 12, 5 – 12 mm dlouhé, štětinovité, jemné, zprohýbané až ohnuté, často navzájem propletené, nažloutlé.\n\nKvěty hluboko postranní, zářivě světle červené, asi 30 mm dlouhé; květní lůžko s větším množství bílé vlny a několika bílými jemnými vlasovými štětinami, nahnědle červené s tmavěji hnědými šupinami; okvětní plátky lžičkovité, zaokrouhlené, někdy na konci s malou špičkou nebo poněkud roztřepené, rumělkově až šarlatově červeně zbarvené; nitky červené až nažloutle červené, prašníky světle žluté; čnělka silná, načervenale žlutá, blizna s 5 - 6 sevřenými rameny pod úrovní nejvyšších prašníků, nažloutlá, čnělka volná po celé délce trubky. Plod kulovitý, 5 - 6 mm široký, pokrytý stejně jako květní lůžko. Semena kulovitě zvonkovitá, asi 1 mm velká, hnědočerná, s velkým nahnědlým hilem a málo strukturovanou testou.\n\n\"R. stenmannii\" var. \"eucaliptana\" je charakteristická rostlina známá z našich sbírek již značně dlouho. Původní staré klony jsou značně jednotné jak ve vzhledu těla a otrnění, tak i květů. Drobné rozdíly jsou hlavně důsledkem kultury - nižší úrovni osvětlení a výživnějšímu substrátu spolu s hojnější zálivkou odpovídá větší růst, rostliny jsou ještě více sloupkovité a otrnění redukované a slabší. Kromě rostlin, které se vzácně ve sbírkách udržují a které snad pocházejí ještě z původního Backebergova sběru, se v novější době objevila řada dalších sběrů, které jsou spojovány se jménem \"R. steinmannii\" var. \"eucaliptana\" (popř. f. \"eucaliptana\" nebo \"R. eucaliptana\"), a které pocházejí rovněž oblasti původního Backebergova nálezu. Jedná se o sběry FR 340, KK 971, WR 208 , WR 454, nověji pak ještě RH 148 a RH 156. U těchto sběrů lze někdy již pozorovat určité drobnější rozdíly, např. ve vybarvení některých částí květů. K tomu u sběrů W. Rausche přistupuje skutečnost, že pokládá var. \"steinmannii\" a var. \"eucaliptana\" za synonymní, takže je zde identifikace poněkud nejistá.\n\n\"R. steinmannii\" var. \"eucaliptana\" pochází ze severního okraje rozšíření rodu, jako typové naleziště bylo označeno Eucaliptos (Bolívie, departament Oruro, mezi Oruro a La Paz u Eucaliptos, na haldách kamení, asi 3800 m), v bezprostřední blízkosti hranice s departamentem La Paz. Z velmi blízkých lokalit pocházejí i všechny další sběry, které byly k var. \"eucaliptana\" přiřazeny, FR 340 Oruro, Eucaliptos, KK 971 Oruro, Eucaliptos, 4100 m, WR 208 Oruro, Eucaliptos, RH 148 (La Paz, Panduro) lokality sběrů WR 454 (Oruro, Llallagua) a RH 156 (Oruro, Challapata) jsou od typového místa nálezu již poněkud vzdálenější. F. Ritter uvádí, že var. \"eucaliptana\" nalezl jak na originálním místě nálezu (Eucaliptus), tak i na nalezištích dále severně v provincii Aroma, departament La Paz, ale zmiňuje se o výskytu tohoto taxonu i na východním svahu pásma Kordiller.\n\n\"R. steinmannii\" var. \"eucaliptana\" je velmi zajímavým zástupcem rodu \"Rebutia\" hned z několika pohledů. Ve vztahu k areálu rozšíření rodu se jedná o taxon vyskytující se na samém okraji, z dosud známých zástupců rodu jsou jeho nálezy posunuty nejvíce k severozápadu, na západní stranu hlavního pásma Kordiller.\n\nPoněkud problematická je však klasifikace a zařazení tohoto taxonu do systému, zejména ve vztahu k ne zcela jasné identifikaci starého druhu, který byl původně popsán již roku 1907 jako \"Echinocactus steinmannii\". Jako místo jeho původu bylo uvedeno „Kordillery mezi Oruro a Cochabamba, asi 4000 m“, což není od místa původu var. \"eucaliptana\" sice tak zcela vzdáleno, ale na druhé straně této lokalizaci odpovídá stejně i několik dalších taxonů, které se ani v popisu příliš neliší. Tomu odpovídají i rozdílné postoje řady autorů, W. Rausch pokládá \"R. eucaliptana\" za synonymum \"R. steinmannii\", obdobného názoru je i S. Mosti, také v nejnovějším shrnutí čeledi Cactaceae (D. Hunt et al., The New Cactus Lexicon, 2006) je připojena k \"R. steinmannii\". F. Ritter naopak ztotožňuje \"R. steinmannii\" s \"R. brachyantha\" z oblasti východně od Oruro a \"R. eucaliptana\" chápe jako samostatný druh, podle mého názoru jsou \"R. steinmannii\" a \"R. eucaliptana\" velmi blízce příbuzné, ale nikoliv totožné, drobné rozdíly a oddělená místa původu opravňují rozlišení na úrovni variety.\n\n\"R. steinmannii\" var. \"eucaliptana\" je pěstitelsky zajímavá a nenáročná rostlina. Svými nároky se nijak neliší od příbuzných taxonů, množí se snadno ze semen i odnožemi. Semena klíčí dobře a semenáčky běžně dorůstají do květuschopnosti i na vlastních kořenech během dvou nebo tří roků. Ve větším stáří vytvářejí menší trsy protáhlých, později ještě více se prodlužujících stonků a pravidelně nasazují a otevírají i několik květů současně, květy jsou samosprašné a semena se obvykle tvoří i na jediné osamocené rostlině.\n\n\n"}
{"id": "312004", "url": "https://cs.wikipedia.org/wiki?curid=312004", "title": "John Wilson", "text": "John Wilson\n\nJohn Wilson (18. května 1785, Paisley – 3. dubna 1854, Edinburgh) byl skotský romantický básník a spisovatel, který měl blízko k tzv. jezerním básníkům. Je nejčastěji spojován s pseudonymem Christopher North v \"Blackwood’s Edinburgh Magazine\", pod kterým napsal celou řadu skvělých studií.\n\nJohn Wilson se narodil roku 1785 v Paisley ve Skotsku v zámožné rodině. Po ukončení studií na univerzitách v Glasgow a v Oxfordu si zakoupil statek v tzv. Jezerním okrsku, kde se věnoval básnění a seznámil se s Williamem Wordsworthem, Samuelem Taylorem Coleridgem a Robertem Southeyem. Roku 1815 však přišel o své jmění a musel se stát advokátem v Edinburghu. Když pak byl roku 1817 založen měsíčník \"Blackwood's Edinburgh Magazine\", stal se jeho hlavním spolupracovníkem. Roku 1820 byl jmenován profesorem morální filozofie na universitě v Edinburghu, kde si získal mnoho posluchačů, a toto místo zastával třicet dva let.\n\nKromě drobné lyriky proslul John Wilson zejména svými články o denních událostech, překypujícími humorem a štiplavou ironií, které psal pro \"Blackwood’s Edinburgh Magazine\" pod pseudonymem Christopher North.\n\n\nDo češtiny přeložil ukázky z jeho díla Jaroslav Vrchlický ve své knize \"Moderní básníci angličtí\" z roku 1898.\n\nPrvní překlady publikoval J. B. Malý ve výboru Drobné powjdky (1835).\n\n\n"}
{"id": "312011", "url": "https://cs.wikipedia.org/wiki?curid=312011", "title": "Hamerský rybník (Botič)", "text": "Hamerský rybník (Botič)\n\nHamerský rybník (slangově \"Hamerák\") je boční rybník na náhonu Botiče v Záběhlicích v Praze v České republice. Pochází z roku 1770, kdy byly zřízeny měděné hamry. Mlýn zde byl už před zřízením rybníka. Náhon vede od splavu u záběhlického zámku. Rybník při svém vzniku zatopil pozůstatky původní záběhlické královské tvrze. Deklarovaný účel je rybochovný, krajinotvorný a protipožární, plocha hladiny 3,8 ha, objem nádrže 65 tisíc m³, hráze je zemní sypaná.\n\nRybník je napájen náhonem z Botiče, který se od potoka odděluje doleva na Záběhlickém jezu. Voda z rybníka je odváděna odvaděčem (\"BOP9L\") o délce 300 m zpět do Botiče, do něhož ústí pod Jižní spojkou. Plocha mezi náhonem a Botičem bývala v minulosti pojmenovávána Růžový ostrov, celé pásmo v okolí náhonu bývalo centrem záběhlického maloprůmyslu.\n\nPřed revitalizací v roce 2009 byl náhon nefunkční a rybník tak neměl stálý přítok, což se projevovalo špatnou kvalitou vody. Městská část Praha 10 usilovala o zprovoznění náhonu, problémem byly komplikované vlastnické vztahy k pozemkům.\n\nNa rybníku se vyskytuje labuť velká, lyska černá, skokan zelený, ropucha obecná, vzácně čolek obecný. V okolí bylo napočítáno 214 druhů motýlů. Na levém břehu je starý topol černý a olše.\n\nUprostřed rybníku se od roku 1960 nachází ostrůvek o rozloze asi 30 m², který slouží jako hnízdiště ptáků (kachny, labutě). Při revitalizaci v roce 2009 byl tento ostrůvek, označovaný jako vegetační, zpevněn těžkými kameny po obvodu a doplněn druhým, tzv. ptačím ostrovem oválného tvaru a rozměrů asi 15 × 20 metrů, který je určen pro racky a pokryt kačírkem.\n\nPůvodně byl rybník vybudován jako zdroj vody a vodní energie pro měděné hamry, ve které byl změněn dřívější mlýn Hutě (V hamrech), první zpráva o mlýnu existuje již z roku 1432. Hamry zde fungovaly v letech 1770–1880, majitelem byl původně Florián Springholz, později Jan Hibert. Podle nich se jmenovala osada \"Kupferhammer\" (Měděné hamry) a dnes se podle nich jmenuje i Hamerský rybník a Huťská ulice. V pražském okolí byly v té době pouze dvě takové dílny, druhá byla v Libni. V roce 1880 (?) na místě hamru zřídil František Ringhoffer malou slévárnu, později své aktivity přesunul na Smíchov. V roce 1912 sem František (Ferdinand?) Blecha z Nuslí přestěhoval První pražskou parostrojní prádelnu a chemickou čistírnu, zkráceně Standard. Obec mu ukládala i povinnost vyčistit Hamerský rybník, přestože jeho zápach byl způsoben splašky z Hostivaře i Záběhlic, jež marně usilovaly o zřízení kanalizace. Podnik dal název „K prádelně“ páteřní uličce středověkých Záběhlic, která se v letech 1927–1938 jmenovala Kostelní. Za války objekt užívala strojírenská firma Aktofot, po válce do 60. let národní podnik Meopta, v 70. letech Chirana Strašnice.\n\nNyní je význam rybníka převážně rekreační. Voda není vhodná a nebývá používána ke koupání, ale okolí rybníka je oblíbeným vycházkovým místem a při pravém břehu rybníka vyrostl i sportovně-rekreační areál s restaurací, při levém břehu je vinný sklípek. V zimě je zamrzlá hladina využívaná k bruslení.\n\nPo revitalizaci roku 2009 má rybník sloužit i extenzivnímu chovu ryb a každé jaro má probíhat pravidelný výlov. Nasazuje se do něj 200–400 tisíc kusů plůdku kapra, štiky a líni.\n\nPři bagrování v únoru 1960 byly na dně rybníka nalezeny zbytky tvrze Václava IV., která byla zničena za husitských válek roku 1420. Roku 1770 byly její zbytky zatopeny Hamerským rybníkem. Při následném průzkumu bylo odkryto několik místností středověké stavby, pravděpodobně této Václavovy tvrze. Pod základy tvrze byly nalezeny zbytky slovanské keramiky z mladší doby hradištní.\n\nV roce 2007 získalo rybník hlavní město Praha do svého vlastnictví.\nOd dubna 2008 do prosince 2009 prošel rybník revitalizací, která spočívala ve vypuštění, odbahnění, úpravě břehů a opravě dalších objektů, vytvoření nových dvou ostrůvků místo původního a vymodelování litorálního pásma (mělčiny) pro bahenní rostliny a hnízdění ptáků po obou stranách vtoku (severní a jižní mokřad). Po podzimním výlovu 2008 byl rybník ponechán vypuštěný k vysychání dna, během zimy byla provedena základní úprava břehů, poté vlastní odbahnění a terénní úpravy za pomoci provizorní panelové komunikace po dně a koncem roku 2009 byl rybník napuštěn. Při rozboru bylo zjištěno, že bahno není nijak kontaminováno. Náklady činily 9 milionů Kč a hradilo je město Praha, další 4 miliony byly vyhrazeny na úpravu okolí. Dosavadní zpevnění břehů betonovými tvárnicemi, pneumatikami apod. bylo nahrazeno kamenným dlážděním, zchátralé vypuštěcí zařízení bylo zbouráno a nahrazeno novým, vyměněno bylo zábradlí, byly vykáceny přestárlé nebo nevhodné dřeviny. Mezi kapličkou u výpustě a vinným sklípkem byla bahnitá pěšina nahrazena asfaltovaným chodníkem, nově zavedeno veřejné osvětlení a umístěny lavičky a odpadkové koše, u vinného sklípku bylo vybudováno malé dětské hřiště.\n\n"}
{"id": "312013", "url": "https://cs.wikipedia.org/wiki?curid=312013", "title": "ID3", "text": "ID3\n\nID3 může znamenat:\n\n"}
{"id": "312021", "url": "https://cs.wikipedia.org/wiki?curid=312021", "title": "Seznam písní s texty Zdeňka Borovce", "text": "Seznam písní s texty Zdeňka Borovce\n\nToto je seznam písní s texty, které napsal Zdeněk Borovec.\n\npoz. - píseň interpret (autor hudby-h: nebo textů původní písně)\n\n(h: ) - doposud nezjištěný autor hudby\n\n\n\n\n\n\n\n\n\nJak se to léčí - zpívala Eva Svobodová ne Hana Zagorová\nJirka\n\n\n\n\n\n\n\n\n\n\n\n\n\n\n\n"}
{"id": "312029", "url": "https://cs.wikipedia.org/wiki?curid=312029", "title": "Atum", "text": "Atum\n\nAtum (možno číst také jako Item, Tem nebo Temu; význam jména není zcela jasný, snad „Úplný“ nebo „Neexistující“, je překládáno také jako „Veškerenstvo“ nebo „Nerozlišené“, případně „Všechno“ nebo „Nic“, obecně jej „lze spojovat s motivy úplnosti, dokončení, ale také dokonání a neexistence“) je zpravidla antropomorfní staroegyptský bůh.\n\nAtum byl uctívaný ve starobylém náboženském centru v Iunu. Zde byl v rámci kosmologicko-kosmogonické nauky o Devateru bohů pokládán za praboha a za Stvořitele ostatních bohů a všeho existujícího; v tomto svém aspektu v rámci královské ideologie vystupuje v roli mýtického předka panovníka. Nejpozději od Staré říše byl chápán jako zosobnění Slunce a stal se jedním z hlavních reprezentantů slunečního kultu. V synkretickém pojetí mohl představovat odpolední slunce, zatímco Re zosobňoval polední a Cheprer ranní fázi jeho cesty po obloze.\n\nPodle dochovaných starověkých egyptských textů zplodil Atum své první potomky, bohy Šu a Tefnut, pomocí masturbace. Tento příběh je zaznamenán také v Textech Pyramid (například kouzlo 527).\n\n"}
{"id": "312048", "url": "https://cs.wikipedia.org/wiki?curid=312048", "title": "SNOM", "text": "SNOM\n\nNear Field Scanning Optical Microscopy (NSOM/SNOM), česky \"optická skenovací mikroskopie v blízkém poli\", je mikroskopická technika pro pozorovaní v oblasti nanočástic, která překonává rozlišovací limit pomocí vlastností tlumených vln. Základem této techniky je umístění detektoru velmi blízko k povrchu vzorku, typicky mezi 1 a 0.1-násobkem vlnové délky světla. Používá se v optické mikroskopii, pro její schopnost zvýšit kontrast nanočástic, může být snadno použita studiu různých vlastností látek, jako je index lomu, chemická struktura a mechanická deformace.\n\nZařízení se skládá například z optického vlákna leptaného do špičky, které je u této špičky pokoveno. Vláknem prochází modulované elektromagnetické záření (laser), které dopadá na vzorek ve vzdálenosti menší než je jeho vlnová délka, tzv. oblast blízkého pole. V tomto poli nedochází k výraznému odchylování fotonů ze směru kolmém na vzorek, a proto je interpretace výsledků snadnější. Světlo se vzorkem interaguje a to, které se odrazí nebo rozptýlí je detekováno fotonásobiči a převedeno na elektrický signál, a pak na monitor. SNOM je vlastně spojení optické mikroskopie s mikroskopií se skenující sondou (SPM). Tím dochází k lepšímu rozlišení než u klasické mikroskopie. V roce 2010 je tato technika předmětem zkoumání, zejména v oblasti výpočtu obrazu, kde se uplatňují složité zákonitosti kvantové mechaniky.\n\nSNOM může nalézt své uplatnění v biologii, medicíně, v optické litografii nebo v materiálovém výzkumu.\n\n\n"}
{"id": "312054", "url": "https://cs.wikipedia.org/wiki?curid=312054", "title": "Poprava stětím", "text": "Poprava stětím\n\nPoprava stětím je způsob vykonání trestu smrti, spočívající v tom, že je odsouzenci oddělena hlava od těla (\"dekapitace\"). Hlava může být sťata různými nástroji, k nejznámějším patří gilotina, sekera či meč.\n\nPrůběh popravy závisí na nástroji, například při stětí sekerou odsouzenec klečí tak, že má hlavu položenou na špalku, při stětí mečem většinou také klečí, hlavu má ale ve vzpřímené poloze. Velmi často mívá odsouzenec zavázané či jinak zakryté oči a ostříhané vlasy (aby popravčímu nástroji nic nestálo v cestě). Hlava je někdy ukázána publiku, či dokonce vystavena (např. nabodnuta na kůl).\n\nOddělení hlavy je vždy smrtelné a relativně bezbolestné, smrt nastane v podstatě okamžitě, maximálně za několik sekund. Ne vždy se ale povedlo hlavu oddělit okamžitě – kat se nemusel strefit na vhodné místo nebo nemusel přeseknout krk první ranou, při níž byl odsouzenec pouze zraněn.\n\nJde pravděpodobně o nejjednodušší a v historii také nejobvyklejší formu trestu smrti, byla používána prakticky ve všech kulturách. V Evropě byla tato forma popravy pokládána za „čestnou“, a proto tak byli často popravováni šlechtici.\n\nTato forma popravy je praktikována dosud. Připouští ji islámské právo šaría a je uzákoněna v několika muslimských zemích, v současnosti je vykonávána však pouze v Saúdské Arábii, případně na územích, kde je nefunkční nebo rozpadlý stát. Mexická mafie velmi hojně používá tuto metodu při zadržení člena jiné mafie, videa pak umisťuje na internet pro zastrašení členů postižené mafie nebo občanů Mexika.\n\nNejstarší známé setnutí hlavy se událo před více jak 9 tisíci lety v éře mezolitu na území dnešní Brazílie. Pravděpodobně šlo o součást nějakého rituálu.\n"}
{"id": "312055", "url": "https://cs.wikipedia.org/wiki?curid=312055", "title": "Şabran (rajón)", "text": "Şabran (rajón)\n\nŞabran, do roku 2010 Dəvəçi, je rajón na severovýchodě Ázerbájdžánu, ležící na pobřeží Kaspického moře. Hlavním městem je Dəvəçi.\n"}
{"id": "312058", "url": "https://cs.wikipedia.org/wiki?curid=312058", "title": "Iki (provincie)", "text": "Iki (provincie)\n\nProvincie Iki (: 壱岐国; \"Iki no kuni\") byla stará japonská provincie rozkládající se na ostrovech Iki v Japonském moři. Nejbližší „pevninskou“ provincií byla provincie Hizen. Byla známá také jako Išú (壱州).\n\nBěhem středověku byla Iki také nazývána Ičiki-no-kuni (一支国) a Itai-no-kuni (一大国).\n\nProvincie existovala až do roku 1872, kdy byla stejně jako ostatní provincie nahrazena novým systémem prefektur. Provincie Iki společně s provinciemi Cušima a Hizen vytvořila novou prefekturu Nagasaki.\n\n"}
{"id": "312059", "url": "https://cs.wikipedia.org/wiki?curid=312059", "title": "Išú", "text": "Išú\n\nVýraz Išú může označovat:\n"}
{"id": "312063", "url": "https://cs.wikipedia.org/wiki?curid=312063", "title": "Ečči", "text": "Ečči\n\nEčči ( , anglický přepis: Ecchi nebo Etchi) je japonský eufemismus (přídavné jméno, podstatné jméno i sloveso) pro sex a perverznost. Etymologicky je to zkomolená anglická výslovnost písmene \"H\", které je prvním písmenem slova hentai, což znamená perverzní.\n\nMimo Japonsko (zejména v anglicky mluvících zemích) se pojmem ečči často označuje především druh anime a mangy. Jestliže hentai, jako žánr anime, představuje pornografické anime, ečči označuje anime s erotickými motivy, ale bez viditelné penetrace. Anime Futari Ečči, ačkoliv obsahuje několik scén zobrazujících soulož (ovšem bez vykreslení penetrace), je považováno za ečči, nikoliv hentai. Opačným příkladem budiž anime \"Pia Carrot e Jókoso!!\" s nízkým počtem erotických scén, viditelná penetrace ovšem zapříčinila zařazení mezi hentai.\n\nSoulož je ale v ečči spíše vzácná, pro klasifikaci jako ečči je dostačující sugestivní záběr na kalhotky či nošení provokativních oděvů. Podle americké klasifikace může být ečči chápáno jako manga s přístupností PG-13. V českém prostředí se použití pojmu liší.\n\n"}
{"id": "312070", "url": "https://cs.wikipedia.org/wiki?curid=312070", "title": "Neonatologie", "text": "Neonatologie\n\nNeonatologie je podobor pediatrie, který se specializuje na péči o fyziologické i patologické novorozence.\n\nPodle současných předpisů je neonatologie specializační obor, pro jehož absolvování je vyžadována nejméně pětiletá praxe podle plánu oboru pediatrie a nejméně rok praxe na akreditovaném neonatologickém pracovišti.\nNeonatolog je nejvýše kvalifikovaným odborníkem v oblasti péče o novorozence a je oprávněn pracovat na všech úsecích péče o novorozence, zejména na neonatologických pracovištích III. typu (perinatologických centrech III. typu). Získaná specializace opravňuje držitele ucházet se o místo vedoucího lékaře na neonatologických pracovištích II. typu a přednosty na neonatologických odděleních III. typu. Současně získává odbornou kvalifikaci podílet se na pregraduálním a postgraduálním vzdělávání v oboru neonatologie.\n\nNovorozenecký věk je definován jako věk od narození do 28. dne a to bez ohledu na to, zda došlo k porodu v termínu či nikoliv. Pokud je novorozenec zdravý a narodil se v termínu (tj. 40. týden těhotenství), měl by vykazovat následující známky donošenosti:\n\nNeonatologická pracoviště jsou hierarchicky organizována do tří stupňů:\n\nPracoviště I. stupně, nebo též regionální pracoviště, zajišťují poporodní péči o zdravé nebo jen lehce komplikované novorozence. Obvykle jsou součástí porodnic. V roce 2006 bylo v ČR 115 novorozeneckých oddělení.\n\nPracoviště II. stupně, nebo též intermediární pracoviště, jsou obvykle spádovými pracovišti pro pracoviště I. stupně. Zajišťují péči o novorozence se středně těžkou adaptací, nejčastěji o předčasně narozené děti narozené po 32. týdnu těhotenství. Jsou schopna zajistit krátkodobou podporu dýchání, nemají však vybavení pro dlouhodobou intenzivní péči. Takovýchto pracovišť bylo v roce 2006 v ČR 7.\n\nPracoviště III. stupně, nebo též perinatologická centra, poskytují péči novorozencům s těžkou adaptací, včetně nejzávažnějších případů. Tato pracoviště mohou zajistit i dlouhodobou intenzivní péči včetně umělé plicní ventilace. Na některých pracovištích je i možnost zajistit mimotělní okysličování krve. Takovýchto pracovišť bylo v roce 2006 v ČR 12.\nVelmi výhodný je při hrozícím předčasném porodu převoz matky na pracoviště II. nebo III. stupně, kde se novorozenci dostane ihned po porodu adekvátní péče. Tento tzv. transport \"in utero\" (lat. v děloze) podstatně zvyšuje naději novorozence nejen na přežití, ale i na minimalizaci následků.\nNeonatologie bývá vystavována kritice, že umožňuje přežití i těžce postiženým dětem a tím zvyšuje zátěž pro systém zdravotní a sociální péče. Podle statistik (\"ústní sdělení\") však počet zdravotně postižených dětí v důsledku špatné poporodní adaptace zůstává stejný - neonatologie umožňuje přežít i těžce postiženým, kteří by bez péče zemřeli, ale zároveň díky péči neonatologů mnohé děti, které by skončily se zdravotním postižením, pokračují do dalšího života s minimálním nebo s žádným poškozením.\n\n\n"}
{"id": "312075", "url": "https://cs.wikipedia.org/wiki?curid=312075", "title": "Šónen", "text": "Šónen\n\nŠónen ( , , v překladu „chlapec“) je japonské slovo užívané k označení mangy, anime či doramy určené hlavně pro mládež a starší chlapce, na rozdíl od šódžo, jež je zaměřeno na dívky. Díla, jež typicky spadají pod označení šónen, jsou zpravidla akční, plná soubojů a se zaměřením na vývoj hlavního hrdiny. Mohou se odehrávat v mezích jakéhokoliv žánru či časového období.\n\n"}
{"id": "312077", "url": "https://cs.wikipedia.org/wiki?curid=312077", "title": "Duck hunter", "text": "Duck hunter\n\nDuck hunter (\"Lovec kachen\") byl první maskovací vzor používaný v ozbrojených silách USA, zejména jednotkami Námořní pěchoty.\n\nVzor Duck hunter byl využíván hlavně silami USMC v Tichomoří, na evropském bojišti byl zaváděn pouze experimentálně. Důvodem tohoto bylo, že docházelo k záměnám s maskovacím vzorem jednotek SS a tzv. Friendly Fire, tedy palbě do vlastních vojáků. Na evropském bojišti byly uniformy používány ještě krátce po Operaci Overlord na vylodění v Normandii, ale vzhledem k výše zmíněným záměnám jednotek došlo k vyřazení uniforem.\n\nVzor se rozšířil nejprve jako potah na přilby. Poté byly zaváděny kombinézy s tímto vzorem.\n\nPo druhé světové válce došlo k jakémusi \"zapomenutí\" na maskovací uniformy a opět se používaly pouze uniformy barvy olivové zeleně. Maskovací potahy, používané vojáky na helmách byly pouze „zbytky“ z výstrojních skladů.\n\nV současnosti nejsou vzory typu Duck hunter armádami používány, občas se objevují na různých částech oblečení, prodávaných v civilním sektoru.\n"}
{"id": "312079", "url": "https://cs.wikipedia.org/wiki?curid=312079", "title": "Koboža", "text": "Koboža\n\nKoboža ( ) je řeka ve Vologdské a v Novgorodské oblasti v Rusku. Je dlouhá 184 km. Plocha povodí měří 2 660 km².\n\nOdtéká z jezera Velikoje. Ústí zleva do Mology (povodí Volhy) na 92 říčním kilometru.\n\nZdrojem vody jsou sněhové srážky. Průměrný průtok vody v ústí činí 19.5 m³/s.\n\nŘeka je sjízdná pro vodáky.\n"}
{"id": "312084", "url": "https://cs.wikipedia.org/wiki?curid=312084", "title": "Kodomo", "text": "Kodomo\n\nKodomo ( ) je japonský výraz pro \"dítě\". Používá se i k označení mang (子供向け漫画, \"kodomomuke manga\") nebo anime (子供向けアニメ, \"kodomomuke anime\"), která jsou určena pro dětské publikum (děti do 12 let) a jsou převážně veselá a poučná.\n\n"}
{"id": "312091", "url": "https://cs.wikipedia.org/wiki?curid=312091", "title": "Füzuli (rajón)", "text": "Füzuli (rajón)\n\nFüzuli ( \"Fizuli\") je rajón v jižním Ázerbájdžánu, ležící vedle oblasti Náhorní Karabach na Kavkaze.\n\nHlavní město rajónu Füzuli bylo založeno roku 1827 jako ruská bašta pod názvem Karjagino (\"Карягино\"). V roce 1959 bylo na počest slavného básníka Füzuliho přejmenováno na \"Füzuli\". V současné době je částečně kontrolován Náhorně-karabašskou republikou.\n"}
{"id": "312092", "url": "https://cs.wikipedia.org/wiki?curid=312092", "title": "Volní vlastnosti", "text": "Volní vlastnosti\n\nVolní vlastnosti jsou vlastnosti podmíněné vůlí člověka. Vyjadřují záměrné, cílevědomé úsilí směřující k dosažení vědomě vytčeného cíle, které je vlastní jen člověku.\n\nVolní vlastnosti se projevují například v samoregulaci chování a jednání. Uplatňují se jak při přípravě určité činnosti, procesu rozhodování, tak při vlastním vykonávání činnosti. Pomáhají při překonávání překážek k dosažení určitého cíle. Volní vlastnosti se formují v průběhu života zejména pod vlivem výchovy. \nMezi volní vlastnosti řadíme například: odpovědnost, vytrvalost, rozvážnost, spolehlivost, sebeovládání, zásadovost, svědomitost, sebehodnocení, sebeřízení, sebekázeň, sebekritičnost, cílevědomost, samostatnost, iniciativnost a další. Každá z těchto vlastností má také svůj protipól.\n\nSíla vůle napomáhá rovnováze citů a rozumu. Srdce i mysl potřebují mít základ v pevném „Já“. Bez vnitřní vůle a sebeovládání by tyto dvě složky osobnosti sváděly stálý vnitřní boj. Je ale nutné vědět, že je-li vytrénovaná vůle jedinou silnou stránkou osobnosti, pak je celý život podřízen vnějšímu úspěchu. Takováto vůle nebere žádný ohled na duševní potřeby člověka a stává se destruktivní silou nejen pro svého nositele.\n\n\n"}
{"id": "312098", "url": "https://cs.wikipedia.org/wiki?curid=312098", "title": "Füzuli (rozcestník)", "text": "Füzuli (rozcestník)\n\nFüzuli může být:\n\n"}
{"id": "312105", "url": "https://cs.wikipedia.org/wiki?curid=312105", "title": "Vodní pólo na Letních olympijských hrách 2000", "text": "Vodní pólo na Letních olympijských hrách 2000\n\nVodní pólo na Letních olympijských hrách 2000 zahrnovalo turnaje mužů a žen, konané jak v Sydneyském mezinárodním středisku vodních sportů (Sydney International Aquatic Centre) v Olympijském parku v Homebush Bay, tak v Středisku vodních sportů pro volný čas ve čtvrti Ryde (Ryde Aquatic Leisure Centre). To bylo nejpozději dokončeným sportovištěm Her, což souviselo s dodatečným doplněním ženského vodního póla do olympijského programu.\n\nTurnaje mužů se zúčastnilo dvanáct družstev, turnaje žen šest týmů, hrálo se od 16. září do posledního dne Her, 1. října 2000.\n\nPrvní turnaj vodních pólistek v historii olympijských her skončil finálovým duelem Austrálie a USA. Ve skupině po dramatickém průběhu vyhrála vzájemný zápas Austrálie 7:6, finálový zápas byl ale ještě dramatičtější. V polovině utkání vedly Američanky 2:1, ale ve třetí čtvrtině Austrálie vyrovnala a necelé dvě minuty před koncem Australanky dokonce vedly 3:2. 13 sekund před koncem znovu vyrovnala Brenda Villová. Těsně před koncem s prodloužením na spadnutí rozhodčí odpískali Julii Swailové faul, Yvette Higginsová rychle vystřelila a 1,3 sekundy před koncem dala rozhodující gól. Až vedoucí technické komise mezinárodní federace Gianni Lonzi rozptýlil pochyby o tom, zda byl gól dosažen regulérně. Turnaje se nezúčastnily mistryně světa z roku 1998 Italky.\n\nVe finále turnaje mužů se střetli neporažení Rusové s Maďarskem. Oba finalisté postoupili po nervy drásajících semifinále, Rusko muselo proti Španělsku podstoupit dokonce dvě prodloužení Maďaři porazili Jugoslávii, která ve skupině Maďarsko porazila 10:9. Už v poločase finále ale bylo jasno o úspěchu Maďarů, kteří vedli 8:2 a snadno dovedli zápas k vítězství 13:6. Hlavním tahounem Maďarska byl Tibor Benedek, který až po rozhodnutí Sportovního arbitrážního soudu, který zkrátil jeho trest za doping, dostal možnost v Sydney startovat. Ve finále dal čtyři góly. Pro Maďarsko to bylo už sedmé vítězství v olympijském vodnopólovém turnaji v historii, ale první od roku 1976.\n\n\"V = výhry, R = remízy, P = porážky.\"\n\n<!--==== O 5. - 8. místo ====\n"}
{"id": "312109", "url": "https://cs.wikipedia.org/wiki?curid=312109", "title": "Oleg Aťkov", "text": "Oleg Aťkov\n\nOleg Jurjevič Aťkov, rusky \"Олег Юрьевич Атьков\" (* 9. května 1949, Chvorosjanka, Kujbyševská oblast, SSSR, nyní Rusko), je sovětský lékař, bývalý kosmonaut ze Saljutu 7. Je nositelem vyznamenání Hrdina Sovětského svazu (2. října 1984).\n\nBěhem základní školy jej zajímala radiotechnika, později se rozhodl stát se lékařem a proto se přihlásil na Krymskou lékařskou fakultu v Simferopolu. Studium zde začal roku 1967, ale později se s rodiči stěhoval (otec byl v armádě). Ve studiu pokračoval v Kyjevě a dokončil jej roku 1973 v Moskvě (\"Moskovskij medicinskij inst. im. Sečenova\"). Ještě před příchodem do týmu kosmonautů byl autorem pěti vynálezů a třiceti vědeckých prací. Stal se sekretářem Všesvazové vědecké společnosti kardiologů. Byl lékařem v komisi, která vyšetřovala kosmonauty před a po letech. Vyšetřoval také československého kosmonauta Vladimíra Remka. Zasedal ve výběrové komisi, podílel se na vývoji přístrojů pro kosmické experimenty. Za svůj echokardiograf byl vyznamenán cenou Komsomolu. Protože chtěl vyšetřovat kosmonauty během letů, přihlásil se roku 1977 do týmu a jako druhý lékař v historii letů (po Borisu Jegorovi) do kosmu po 7 letech odletěl. Stal se tak 137. kosmonautem Země. \n\nLetěl na palubě Sojuzu T-10 v únoru 1984 společně s Leonidem Kizimem a Vladimírem Solovjovem. Po 24 hodinách od startu z Bajkonuru se připojili k orbitální stanici Saljut 7. MUDr Oleg Jurjevič Aťkov CSc. zde zůstal jako člen 3. základní posádky plných 235 dní (plus den letu), vyšetřoval jako lékař celou řadu kosmonautů z lodí, které se u stanice vystřídaly a zapojil se i do dalších experimentů na stanici. Společně pak celá základní posádka odletěla v Sojuzu T-11 k Zemi.\n\n\n\n"}
{"id": "312116", "url": "https://cs.wikipedia.org/wiki?curid=312116", "title": "Sociální nauka církve", "text": "Sociální nauka církve\n\nSociální nauka křesťanských církví vznikla koncem 19. století v římskokatolické církvi jako odpověď na velké společenské změny, spojené s industrializací a bídou dělnických rodin. Vycházela z přesvědčení, že hospodářství má sloužit člověku a společnosti, a ne naopak. Proto se hospodářství nemůže řídit jen volnou soutěží, jak se domnívali liberálové. Na druhé straně ani zneužívání majetku nemůže být důvodem k revolučnímu zrušení soukromého vlastnictví, jak se domnívali socialisté. Podobné myšlenky se objevily i v protestantských a později i pravoslavných církvích. Někdy se hovoří také o sociální etice nebo etice společnosti.\n\nKřesťanská sociální nauka se vymezuje jako \"věda o mravním a právním uspořádání společnosti jakožto předpokladu pro sebeuskutečnění člověka\". Zatímco individuální etika se soustřeďuje na odpovědnost jednotlivce vůči jeho společenskému okolí, sociální etika ji doplňuje zkoumání otázky, zda jsou dané společenské instituce spravedlivé. Má tak přispívat k vytváření mravního úsudku o společenské dimenzi, v níž lidé žijí.\n\nKatolická sociální nauka vychází ze základní myšlenky Ordo Socialis , tedy rozumného uspořádání či řádu společenského spolužití. Čím víc se právní i tržní řád těmto principům přiblíží, tím víc bude politická a hospodářská skutečnost odpovídat dosažitelným ideálům sociální i individuální spravedlnosti.\n\nKatolická nauka pracuje se třemi základními principy, které neposkytují přímý návod k jednání, ale určitou základní orientaci:\n\nV poslední době se vede diskuse o tom, zda mezi ně nepatří i princip udržitelného rozvoje.\n\nSociální nauku začali připravovat jednotliví teologové a věřící, zejména v organizování praktické pomoci, a to už před polovinou 19. století. Ve Francii to byl například Félicité Robert de Lamennais, v Německu biskup W. E. von Ketteler nebo organizátor učňovských a tovaryšských spolků Adolph Kolping.\nNové sociální učení se začalo prosazovat s encyklikou papeže Lva XIII. Rerum novarum z roku 1891, a to pod dojmem zjevně negativních následků průmyslové revoluce a urbanizace pro sociální situaci dělníků (tzv. sociální otázka).\n\nCelkový obraz sociální nauky římskokatolické církve doplňují následující papežské sociální encykliky:\n\n\nPapež Pius XII. nevěnoval sice sociální nauce žádnou encykliku, zasáhl ale důležitými rozhodnutími (Návrat k demokracii, 1944) a pronesl mnoho sociálních poselství.\n\nOd konce 19. století se sociálnímu postavení dělníků a zaměstnanců začaly - mimo jiné i pod vlivem křesťanské sociální etiky, katolické i protestantské - věnovat některé evropské vlády a po 2. světové válce se sociální zákonodárství prosadilo ve všech evropských zemích. Těžiště sociálního učení církví se tak posunulo k dalším otázkám, například k sociálním problémům mimoevropských zemí a k otázce světového míru.\n\nPapež Pavel VI. vydal roku 1967 encykliku \"Populorum progressio\" (\"Pokrok národů\"), která dodala sociální nauce světovou, globální dimenzi, roku 1971 vypracoval Apoštolský list Octogesima Adveniens a další kratší vyjádření k sociálním a politickým otázkám. Od roku 1968 také zavedl, že se 1. ledna na Nový rok zároveň se svátekm Panny Marie, Matky Boží slaví světový dne modliteb za mír.\n\nAsi největší pozornost vzbudila tzv. \"Mírová encyklika\" Pacem in terris papeže Jana XXIII. z roku 1963. Někteří historikové připisují právě Janu XXIII. a jeho nástupci Pavlu VI.zásluhu o to, že nevypukla 3. světová válka. Další významnou osobností byl Jan Pavel II., který vyzvedl požadavek osobní svobody a lidských práv jako součást sociální nauky církve.\n\nSociálním otázkám se věnovali jednotliví teologové a věřící už od poloviny 19. století, zejména v praktické službě. V Anglii to byl například William Booth, zakladatel Armády spásy (1865), v Německu J. H. Wichern, zakladatel \"Vnitřní misie\", pozdější Diakonie (1848), nebo Theodor Lohmann, který se významně podílel na pruském sociálním zákonodárství.\n\nVe 20. století to byli významní teologové jako v Německu J. Ch. Blumhardt a ve Švýcarsku Karl Barth nebo Leonhard Ragaz, s výraznými sympatiemi k socialismu.\n\nV pravoslavné tradici se otázky sociální spravedlnosti dostaly ke slovu později, ale roku 2000 vydal moskevský synod biskupů dokument \"Základ sociálního učení ruské pravoslavné církve\".\n\n\n\n\n\n"}
{"id": "312121", "url": "https://cs.wikipedia.org/wiki?curid=312121", "title": "NHL 2006/2007", "text": "NHL 2006/2007\n\nSezóna 2006/2007 byla 89. sezonou NHL. Vítězem Stanley Cupu se stal tým Anaheim Ducks.\n\n\nŘazeno podle počtu kanadských bodů, kritériem na druhém místě je počet vstřelených gólů\nŘazeno podle gólového průměru na utkání\n\nLegenda <br>\nMin – odchytané minuty <br>\nV – vítězství <br>\nP- porážky <br>\nP/prodl – porážky v prodloužení či nastavení <br>\nGA – obdržené branky <br>\nSO – utkání bez obdržení branky (shotout) <br>\n% úsp. – procento úspěšnosti zákroků <br>\nGól. prům. – gólový průměr na utkání <br>\nNejlepší v sezóně - Databáze NHL\n"}
{"id": "312123", "url": "https://cs.wikipedia.org/wiki?curid=312123", "title": "Kolp", "text": "Kolp\n\nKolp ( ) je řeka ve Vologdské a v Leningradské oblasti v Rusku. Je dlouhá 254 km. Plocha povodí měří 3730 km².\n\nPramení na Vepsovské vysočině a protéká Mologošeksninskou nížinou. Ústí zprava do Sudy (povodí Volhy).\n\nZdrojem vody jsou sněhové srážky. Průměrný průtok vody ve vzdálenosti 30 km od ústí činí 25,2 m³/s. Zamrzá v listopadu a rozmrzá ve druhé polovině dubna až na začátku května. V dubnu a v květnu dosahuje nejvyšších vodních stavů.\n\nŘeka je sjízdná pro vodáky. Leží na ní město Babajevo.\n"}
{"id": "312127", "url": "https://cs.wikipedia.org/wiki?curid=312127", "title": "Rodrigues", "text": "Rodrigues\n\nRodrigues, nazývaný \"popelka Mascarén\", je ostrov, který je součástí Mascarénských ostrovů. Z politicko-administrativního hlediska je Rodrigues závislé území Mauricijské republiky. Nachází se uprostřed Indického oceánu, 560 km severovýchodně od ostrova Mauricius. Ostrov je dlouhý 18 km, 8 km široký a jeho součástí je 200 km lagun a 7 km korálových útesů. Hlavním městem je Port Mathurin, který má 6000 obyvatel. Celkově žije na ostrově 40 000 tisíc obyvatel, hlavně afrického původu. Náboženství zde převládá římskokatolické, vyznává jej 90 procent místních obyvatel. Úřední řečí je angličtina, ale hovoří se zde také kreolsky či francouzsky.\n\nOstrov Rodrigues je vulkanického původu a je obklopen tyrkysovou lagunou s mělkými vodami a hojným korálovým životem. Pobřeží ostrova je lemováno nedotčenými plážemi s bílým pískem, skálami a jeskyněmi, které jsou obydlené vzácnými druhy vodního ptactva. Krajina je velmi rozmanitá - od pláží, přes terasová pole, menší údolí až k lesním porostům poskytujících ochranu unikátnímu druhu zlatých netopýrů živících se ovocem.\nFauna i flora na ostrově nabízí možnost spatřit rostliny a živočichy, kteří se vyskytují jen na několika místech na zemi a jejichž záchrana je hlavní prioritou. Rodrigues je také obklopen 17 ostrůvky, které kolem něj vytváří optický náhrdelník a jsou výletním místem pro turisty a hlavně pro potápěče.\n\nTento ostrov pravděpodobně objevil portugalský mořeplavec Diego Rodriguez, který roku 1528 připlul k ostrovu. Jeho existence však byla známá Arabům již od 10. století, protože už tehdy byl součástí jejich navigačních map. První silný pokus o kolonizaci ostrova proběhl v roce 1691, kdy Francouz François Leguat prchal se sedmi hugenoty před pronásledováním ve Francii. V roce 1735 zde byla založena první stálá francouzská kolonie. Během následujících století se ostrov stal zastávkou mnoha anglických, francouzských a holandských posádek na cestě do Indie. Ty si zde však opatřovaly pouze potraviny na další cestu, převážně ovoce a také maso z želv obrovských, kterými byl ostrov proslulý. Ty však byly vyhubeny na konci 18. století, kdy byl ostrov dočasně okupován Francií, ale na ostrově nežili žádní stálí obyvatelé.\nV roce 1807 převzali vládu nad ostrovem Britové, to na Rodriguesu žilo několik málo kolonistů a pár desítek francouzsky hovořících otroků. V roce 1901 bylo na ostrově zavedeno telegrafické spojení podmořským kabelem spojujícím Velkou Británii s Austrálií . S postupným růstem populace se ostrov rozvíjel pouze v oblasti farmaření a stal se sýpkou Mauricia. Světové války neměly na život na ostrově téměř žádný vliv. Teprve v roce 1930 byla zprovozněna první silnice, ale první automobil se objevil až roku 1954. První nemocnice byla otevřena na konci roku 1955.\nRoku 1967 se 90 procent obyvatel ostrova Rodrigues vyslovilo proti nezávislosti na Velké Británii, ale většina obyvatel ostrova Mauricius byla pro nezávislost, kterou ostrovy získaly v roce 1968.\n\nNa ostrově žije okolo 40.000 obyvatel, naprostá většina z nich jsou kreolové (98%), příslušní k římskokatolické církvi, menšinu tvoří muslimové a hinduisté. Na rozdíl od Mauricia jsou zdejší kreolové spíše afrického než indického původu. Vliv křesťanství je na ostrově patrný na každém kroku. Náboženství, respekt k tradicím a rodině jsou základem rodriguéského života. Místní obyvatelé si velmi potrpí na svou tradiční kulturu, která je vzhledem k částečné izolaci ostrova stále zachovaná ve své původní podobě a přesně odráží historii ostrova. Autenticita folklóru je zajištěna tím, že je stále pravidelnou součástí každodenního života obyvatel a tudíž není třeba ho oživovat umělým způsobem. A to je hlavní důvod, proč je charakter tohoto místa tak zvláštní a specifický - ostrov je žijící studnicí kreolské kultury. Páteří ostrova i ekonomiky jsou ženy, které můžeme potkat téměř všude – doma, na trhu, na polích a dokonce i na moři.\n\nEkonomika ostrova je poměrně chudá. Hlavní ekonomickou aktivitou je zemědělství. Pěstuje především cibule, česnek a chilli. To se však potýká s velkými problémy, jejichž příčinou jsou klimatické podmínky ostrova - sucho a půdní eroze. Následuje rybaření a chov dobytka, ovcí a drůbeže, které se vyvážejí na Mauricius. Příjmy z exportu tvoří značnou část rozpočtu ostrova. V nedávné době, však došlo k určitému oživení ekonomiky, a to díky turismu, který na ostrově jen vzkvétá a doufá se, že napomůže snížit vysokou nezaměstnanost\n\nOstrov je nyní volebním obvodem republiky Mauricius a je na něm určitým způsobem závislý. Nicméně 20. listopadu 2001 mauricijské Národní shromáždění všemi hlasy přijalo dva zákony dávající Rodriguesu autonomii a možnost vytvořit decentralizovaný vládní systém. Tato nová legislativa umožnila vznik Regionální shromáždění v Rodriguesu, které čítá 18 členů a Vládní výbor v čele s vládním komisařem. Toto uskupení se setkává každý týden, aby hlasovalo o přijetí nových rozhodnutí, sestavovalo zákony a řídilo rozpočet. Vládní komisař má povinnost informovat muricijského předsedu vlády o politické situaci na ostrově.\n\nKlima je ve srovnání s Mauriciem sušší a teplejší a podléhá pravidelným větrům vanoucím od jihovýchodu, které sebou čas od času přinesou cyklón. Minimální množství srážek způsobuje dlouhotrvající sucha. Letní období trvá od října do dubna a období mírné zimy od května do září. Během zimy se teploty pohybují okolo 15 °C , v létě je to asi 30 °C\n\nOstrov přitahuje turisty z celého světa především tím, že je místem s nedotčenou masovou turistikou a moderní civilizací.\n\nVraky lodí – v okolí ostrova se nachází několik vraků lodí. Nejslavnějším je britská loď Trio z r. 1846, která se plavila z Kalkaty a narazila na korálový útes. Pasažéři a posádka hledali záchranu na ostrově Ile aux Chats.\n\nPotápění - ostrov je rájem pro potápěče a milovníky šnorchlování. Zázraky podmořského života jsou k vidění již v hloubkách 15 - 25 m, což jsou ideální podmínky jak pro zkušené potápěče, ale i pro začátečníky. Vyskytují se zde obrovské \"carangues\" - mořské želvy, pestré tropické ryby a překrásné korálové zahrady. Vhodná místa k potápění jsou u Pointe Coton a Pointe Roche Noire na východním pobřeží a také Pointe Palmiste na pobřeží západním. Vyhledávané je Baladirou u Pointe aux Cornes. Na ostrově jsou potápěčská centra s kurzy potápění pro začátečníky i různě pokročilé. \n\nPort Mathurin - hlavní město ostrova, které je administrativním i ekonomickým centrem ostrova. Jak jeho název napovídá, je také přístavem. Svými úzkými uličkami, olemovanými rybářskými tavernami a mnoha čínskými obchůdky na každém rohu, je místem pro příjemnou procházku. Nachází se zde také mešita, postavená pro zdejší muslimskou menšinu.\n\n"}
{"id": "312134", "url": "https://cs.wikipedia.org/wiki?curid=312134", "title": "Úsměvy českého filmu", "text": "Úsměvy českého filmu\n\nÚsměvy českého filmu je dokumentární cyklus o lidech okolo filmu. Celkem bylo natočeno 52 dílů vysílaných v roce 1996. Volné pokračování se jmenuje Úsměvy.\n\n\n\n"}
{"id": "312136", "url": "https://cs.wikipedia.org/wiki?curid=312136", "title": "Dubiecko", "text": "Dubiecko\n\nDubiecko je vesnice a vesnická gmina (do roku 1934 město) v jihovýchodním Polsku, patřící administrativně do podkarpatského vojvodství.\n\nVesnická gmina (\"gmina wiejska\") Dubiecko má rozlohu 154,26 km². Patří do ní obce se starostenstvími (\"sołectwo\"):\nDalší obcí gminy je Dział.\n\n"}
{"id": "312139", "url": "https://cs.wikipedia.org/wiki?curid=312139", "title": "Muhammad Füzuli", "text": "Muhammad Füzuli\n\nFüzuli někdy také Fizuli celým jménem \"Muhammad Suleyman oglu Füzuli\" nebo \"Muhammad bin Suleyman\" byl turecko-ázerbájdžánský básník a filozof.\n\nO jeho životě je velmi málo zpráv, přesné datum narození není známo (narodil se nejspíše mezi léty 1480–1499) ve městě Karbala na území dnešního Iráku, kde také roku 1556 zemřel.\n\nByl zakladatelem ázerbájdžánské poezie.\n\nVzhledem k národnostně rozmanitému prostředí psal verše arabsky i persky.\n\nNejcennější jsou básně turecké, psané ázerbájdžánským dialektem, jejž Füzuli takto povýšil na literární jazyk.\n\nVe filozofii byl zastáncem šíitského učení islámu (Matlâ'ul-i'tikâd – Východisko víry).\n\n\n\n\n"}
{"id": "312141", "url": "https://cs.wikipedia.org/wiki?curid=312141", "title": "Tibor Benedek", "text": "Tibor Benedek\n\nTibor Benedek (*12. července 1972, Budapešť) je maďarský vodní pólista, trojnásobný olympijský vítěz.\n\nStartoval na olympijských hrách v Barceloně v roce 1992 a v olympiádě v Atlantě v roce 1996, a i když získal zlato na mistrovství Evropy v roce 1997, olympijská medaile mu unikala.\n\nV srpnu 1999 byl přistižen při utkání svého ligového týmu v Itálii při užití zakázaného anabolika clostebolu. Italský svaz ho potrestal osmiměsíčním zákazem činnosti, ale mezinárodní federace FINA trest prodloužila na 15 měsíců. Benedek se obrátil na Sportovní arbitrážní soud v Lausanne, který vrátil trest na původní délku a umožnil Benedekovi start na olympijských hrách v Sydney. Ve finále turnaje proti Rusku dal Benedek čtyři góly.\n\nV roce 2003 získal Benedek své první zlato z mistrovství světa.\n\nNa olympijských hrách v Aténách byl kapitánem národního mužstva a ve finálovém utkání proti Rusku, které bylo reprízou olympijského finále ze Sydney, dal vítězný gól na 6:5; zápas skončil 7:5.\n\nZlatý hattrick dovršil na olympijských hrách 2008 v Pekingu.\n"}
{"id": "312159", "url": "https://cs.wikipedia.org/wiki?curid=312159", "title": "Los Angeles Police Department", "text": "Los Angeles Police Department\n\nLos Angeles Police Department (LAPD), oficiálně City of Los Angeles Police Department, je policejní sbor v Los Angeles v USA. S 10 tisíci příslušníky a třemi tisíci civilními zaměstnanci je třetí největší po newyorské a chicagské policii. Útvar vznikl roku 1869 a v roce 1972 se stal prvním policejním oddělením v USA, který zřídil jednotku SWAT. Pod jurisdikci LAPD spadá území města Los Angeles o rozloze přibližně 1300 km², kde žijí zhruba 4 milióny lidí.\n\nPolicisté nosí černou uniformu, opatřenou odznakem na levé náprsní kapse. Na odznaku je umístěn nápis \"Los Angeles Police\" a specifikace útvaru, pokud jde o speciální útvar. V případě řadových policistů zde stojí Police officer - tedy policejní důstojník. V odznaku je také umístěn text: Los Angeles Founded 1781 - Los Angeles - založeno 1781.\n\nJako vozidla používá útvar automobily Ford či Chevrolet, dále motocykly zn. Harley-Davidson.\n\nVýzbroj tvořily samonabíjecí pistole Beretta M92, avšak dochází k procesu přezbrojení. Brokovnice jsou značky Remington, Mossberg, či Winchester. Policie používá zbraně M4, jak ráže 5,56 x 45 mm NATO, tak ráže 9 mm Luger. K dovybavení hlídkových vozidel zbraněmi ráže 5,56 mm došlo po situaci s bankovní loupeží v městské části Nord Holywood, 28. února 1997, kde byli lupiči vybaveni i doma vyrobenými balistickými vestami, které zbraně ráže 9mm Luger, nebo brokovnice nedokázaly prorazit.\n\nJednotka je rozdělena na divize, důležitou je divize Metro (metropolitní policie, centrální policejní oddělení).\nDivize Metro je rozdělena na 5 čet(Platoon).\n\n"}
{"id": "312163", "url": "https://cs.wikipedia.org/wiki?curid=312163", "title": "Unioni Shqiptare DemoKristiane", "text": "Unioni Shqiptare DemoKristiane\n\nUnioni Shqiptare DemoKristiane (Albánská unie křesťanských demokratů, zkratka UShDK) je jedna z kosovských politických stran. Během posledních voleb v roce 2004 byla součástí koalice Aleanca për Ardhmërinë e Kosovës (Aliance pro budoucnost Kosova).\n"}
{"id": "312166", "url": "https://cs.wikipedia.org/wiki?curid=312166", "title": "Aleanca për Ardhmërinë e Kosovës", "text": "Aleanca për Ardhmërinë e Kosovës\n\nAleanca për Ardhmërinë e Kosovës (Aliance pro budoucnost Kosova) je politická aliance, která kandidovala v kosovských volbách, jež se konaly 24. října 2004. Aliance tehdy obdržela 8,4 % hlasů, což ji vyneslo 9 ze 120 křesel v kosovském parlamentu. \n\nAliance se skládala z následujících politických stran:\n"}
{"id": "312170", "url": "https://cs.wikipedia.org/wiki?curid=312170", "title": "Slovenská extraliga ledního hokeje 2003/2004", "text": "Slovenská extraliga ledního hokeje 2003/2004\n\nSezóna 2003/2004 byla 11. ročníkem Slovnaft extraligy. Vítězem se stal tým HC Dukla Trenčín.\n\n \n"}
{"id": "312171", "url": "https://cs.wikipedia.org/wiki?curid=312171", "title": "Iván Gutiérrez", "text": "Iván Gutiérrez\n\nIván Gutiérrez (* 17. května 1967 New York) je kolumbijský písničkář. Je znám především díky spolupráci se Zuzanou Navarovou.\n\nNarodil se v New Yorku kolumbijským rodičům, žil v Kolumbii, Mexiku a Spojených státech amerických, nyní žije v Česku. Studoval matematiku, filosofii, hudební teorii a čínštinu na binghamptonské a wisconsinské univerzitě.\n\nV roce 1993 se dostal do Prahy, neboť tou dobu žil s českou emigrantkou, kterou potkal při studiích na univerzitě ve Wisconsinu. Seznámil se se Zuzanou Navarovou a v roce 1994 spolu s baskytaristou Karlem Cábou vytvořili trojčlenné uskupení Tres a vydali stejnojmenné album se staršími Ivánovými písněmi (1995). Poté nahráli ještě jednu desku s písněmi Navarové, ta však dodnes nevyšla. Kolem dvojice Zuzana Navarová – Iván Gutiérrez se posléze vytvořila skupina Koa – Mário Bihári (akordeon, klavír, klarinet), Camilo Caller (bicí a perkuse) a František Raba (kontrabas) a společně hráli písně Zuzany i Ivána. Vzniklo album \"Skleněná vrba\" (1999, získalo cenu Žlutá ponorka) a koncertní \"Zelené album\" (2000). Pak ale Iván Gutiérrez Česko opustil a vypravil se do Španělska, následující album Zuzany Navarové a skupiny Koa \"Barvy všecky\" (2001) obsahuje ještě píseň \"Taši delé\", jíž je Gutiérrez spoluautorem.\n\nV roce 2003 se však Gutiérrez vrátil do Česka a spolu s kontrabasistou Tadeášem Mesánym založil skupinu Madera. V roce 2005 vydali spolu se studiovými spoluhráči stejnojmenné album, dnes s nimi v triu hraje bubeník a perkusista David Landštof. V roce 2011 vydala Madera album \"Jardín Amurallado\".\n\nKromě hudby se v současnosti živí překladatelstvím a vyučováním filosofie na Anglo-American College.\n"}
{"id": "312172", "url": "https://cs.wikipedia.org/wiki?curid=312172", "title": "Zamerjálaj Tarzí", "text": "Zamerjálaj Tarzí\n\nZamerjálaj Tarzí (* 1939, ), je archeolog z Afghánistánu. Narodil se v Kábulu. Svá studia vykonával pod patronací profesora Daniela Schlumbergera. V roce 1979 se dostal do Francie, kde začal působit v postu profesora Východní archeologie na Marc Bloch University, University of Strasbourg. V dalších letech začal pracovat především v oblasti Bamjánu, kde se i v současnosti zabývá archeologickými pozůstatky Bamjánského údolí a především bamjánskými Buddhy. Tarzí patří k zastáncům teorie o existenci několikasetmetrové sochy ležícího Buddhy, která by se podle některých zdrojů měla v Bamjánu nacházet.\n"}
{"id": "312173", "url": "https://cs.wikipedia.org/wiki?curid=312173", "title": "Seznam ministrů vnitra Československa", "text": "Seznam ministrů vnitra Československa\n\nV letech 1918–1939\n\nZa protektorátu\n\nV exilu \n\nV letech 1945–1992\n\nPoznámka: V letech 1950 – 1953 spadaly policejní složky pod Ministerstvo národní bezpečnosti a Ministerstvo vnitra vykonávalo v podstatě jen správní agendu.\n"}
{"id": "312175", "url": "https://cs.wikipedia.org/wiki?curid=312175", "title": "Jorubové", "text": "Jorubové\n\nJorubové (též Yorubové, jorubsky \"Yorùbá\") jsou velký etnický národ, čítající kolem 30 000 000 - 40 000 000 osob (Josua Project 2007). Většina z nich žije v jihozápadní části Nigérie, kde tvoří 21% populace, dále je můžeme najít také v Togu, Beninu ale i v jiných částech světa (např. Brazílie, Kuba, Trinidad, USA). Dnes je spousta Jorubů křesťany a muslimy, avšak stále si udržují spoustu morálních a kulturních konceptů jorubského původního náboženství Orisha.\n\nVlast Jorubů (neboli \"Yorubuland\") se nachází v jihozápadní části Nigérie. Na severozápadě se táhne přes Benin až do Toga. Jsou hlavní etnickou skupinou v nigerijských státech Ekiti, Lagos, Ogun, Ondo, Osun, a Oyo, také tvoří početné procento v Kwara a Kogi.\n\nSousedí s kmeny Borgu (nazývané také Bariba a Borgawa) na severozápadě, Nupe a Ebira na severu, Igala a dalšími podobnými skupinami na severovýchodě, Esan Afemai a Edo na jihovýchodě a Egun, Fon a další Gbe-mluvícími lidmi na jihozápadě.\n\nHlavními jorubskými městy jsou:\n\nPojem Joruba pochází teprve z nedávné doby. Byl sice používán Hausy již v dávných dobách, avšak popularizován byl až v polovině 19. století misionáři a lingvisty. Jako národ však Jorubové existovali mnohem dříve než došlo ke kontaktu s Evropany.\n\nNa Kubě a ve španělsky mluvící Americe jsou Jorubové nazýváni \"Lucumi\", což v některých jorubských dialektech znamená \"můj přítel\".\n\nJazyk Jorubů patří do Nigerokonžské jazykové rodiny, do skupiny Kwa. Je blízký jazykům Igala, Igbo, Edo, Igbira, Idoma a Nupe.\n\nMá spoustu dialektů, které se zformovaly do tří hlavních skupin – severozápadní (Oyo, Ogun, Ibadan a severní Egba), jihovýchodní (Ondo, Owo, Ikale a Ijebu) a centrální (Ife, Ijesa a Ekiti). Největší rozdíly jsou mezi severozápadní a jihovýchodní skupinou dialektů. Centrální má podobné rysy s oběma skupinami.\n\nJorubské náboženství a mytologie jsou hlavními vlivy v Západní Africe, hlavně v Nigérii. Navíc položily základy některých náboženstvím jako např. Santería na Kubě či Candomblé v Brazílii.\n\nV 19. století byli Jorubové zotročeni a odvezeni evropskými obchodníky na Haiti, Kubu, do Brazílie, Puerto Rica, Trinidadu a zbytku Nového světa. Zotročení Afričané si přinesli své Orisha náboženství s sebou. Tyto koncepty se smíchaly s dalším africkým náboženstvím, křesťanstvím či národní americkou mytologii:\n\nUrčitou roli jorubské náboženství hrálo i při formování populárního Vodou náboženství na Haiti.\n\nMezi hlavní jorubské božstva patří \"Ọya\" (vítr/bouře), \"Ifá\" (proroctví), \"Ẹlẹda\" (osud), \"Ibeji\" (dvojčata), \"Ọsanyin\" (lékařství a hojení) a \"Ọsun\" (bohyně plodnosti, ochránce dětí a matek) a Sango (bůh hřmění)\nKaždá živá bytost má své vlastní božstvo osudu, tzv. Ori, které je symbolicky ctíváno skrz sochu.\n\nJorubové také věří, že jejich předchůdci mají moc ochraňovat své vlastní následovníky, a tak na jejich hrobech nechávají dary a oběti. Během festivalu Egungun předky uctívá celá komunita, kdy duchy předků reprezentují osoby oblečené do barevných maškarních kostýmů.\n\nJorubové věří v reinkarnaci. Pokud matka u porodu zemře, a nebo otec dítěte již není mezi živými, bývá dítě pojmenováno Batatunde (Otcův návrat) a nebo Yetunde (Matčin návrat).\n\nJorubský kalendář (Kojoda) trvá od 3.6. do 2.6. následujícího roku. Podle tohoto kalendáře je gregoriánský rok 2008 jorubským rokem číslo 10 050.\n\nČas je měřen v isheju (minutách), wakati (hodinách), ojo (dnech), ose (týdnech), oshu (měsících) a odun (rocích). Jorubská hodina má 60 minut, den 24 hodin, ale týden jen 4 dny. Naopak měsíc má 7 týdnů, a rok 93 týdnů. Rok má 12 měsíců. Dny jsou: Ojo-Orunmila/Ifa, Ojo-Shango/Jakuta, Ojo-Ogun, a Ojo-Obatala.\n\nMěsíce jsou: Sere (leden), Erele (únor), Erena (březen), Igbe (duben), Ebibi (květen), Okudu (červen), Agemo (červenec), Ogun (srpen), Owere (září), Owaro (říjen), Belu (listopad), a Ope (prosinec).\n\nMytologie původu Jorubů, kteří sami sebe považují za \"Omo O'odua\" (Děti Oduduwa), se točí kolem mýtické figury Oduduwa. Existují 2 varianty původního mýtu. První je kosmogonický, druhý politický.\n\nKosmogonický mýtus vypráví o Bohy seslaném původci všech lidí Oduduwa, který sešplhal z nebe po řetězu do Ile-Ife, přinášeje kohouta, půdu a palmu. Půdu hodil do vody, kohout ji drápal, aby se stala zemí a palma vyrostla ve strom s 16 údy, které reprezentují původních 16 království.\n\nPodle druhé verze mýtu, existovala v Ile-Ife již před příchodem Oduduwa civilizace. Jeho skupina přišla z východu, kde byl Oduduwa a jeho lidé pronásledováni kvůli náboženské odlišnosti. Ile-Ife dobyli a založili zde svou říši.\n\nJednota tohoto území je kulturní a jazyková spíše než politická. V předkoloniálním období byla rozdělena do spousty nezávislých politických jednotek různých velikostí. Vyvinulo se zde spoustu mocných centralizovaných států: Sabe, Ketu, Owu, Ijebu, Oyo, Ife, Ijesa, Ondo a Owo. Spousta oblastí spadla pod kontrolu státu Oyo nebo Benin, nebo v 19. století pod Ibadan, Ilorin či Abeokuta, ale celá oblast nikdy nevytvořila jednu politickou jednotku.\n\nŘíše Oyo vyrostla na konci 15.století za pomoci portugalských zbraní. Expanze království byla podpořena vlastnictvím koní. Na konci 18.století vypukla v Oyo občanská válka, rebelové požádali o pomoc Fulani, a právě Fulani v 30.letech 19.století nakonec obsadili celé Oyo. Invaze Fulani zahnala spoustu Jorubů na jih, kde byly založeny města jako Ibadan a Abeokuta. Později v 80.letech 19.století byla za pomoci britských vyjednávačů podepsána dohoda mezi bojujícími frakcemi. Yorubaland byl oficiálně kolonizován Brity v roce 1901, ale systém nepřímé vlády byl ustanoven tak, že napodoboval strukturu jorubské vlády.\n\nV roce 1951 byla země rozdělena do tří regionů. Západní region zahrnoval jorubské provincie, spolu s Lagos Colony, Benin a Delta provincie. V roce 1967 byla Nigérie rozdělena do 12 států. Západní region přežil nedotčen jako Západní stát, kromě ztráty Lagos Colony. Nakonec v roce 1976 byl Západní region sám rozdělen na nové státy.\n\nPolitický a sociální systém se liší region od regionu. Neexistuje žádná centrální autorita, za jednotlivé autority jsou považováni vůdci velkých městských center. Každé město má svého vůdce (Oba).\n\nAutorita jorubského krále (Oni) je potvrzena mýtem stvoření země, kdy byla založena původní jorubská království.\nJorubský král má výsadu nosit operleno korunu jako symbol jeho autority. Ta je vyrobena z dovezených skleněných perliček a je na ni připevněno šestnáct trojrozměrných perličkových ptáků. Pro každého krále je vyrobena nová státní koruna, ale některé perličky z koruny předchůdce jsou použity k uchování linie k původci všech lidí. Král má také právo nosit operlené roucho, sandály, široký operlený slunečník a operlenou hůl.\n\nKoruna má korálkové třásně, které zakrývají z části králův obličej. V dřívějších dobách byla osoba krále posvátná, nikdo nesměl krále vidět, jíst s ním či pít. Byl ve svém paláci izolován od ostatních lidí, kterým vládl.\nOni je vybírán z královského patrilineárního rodu, což je největší rod v Ife s více jak více jak 5 000 členy. Jeho pozice je zděděná, ale nepřechází přímo z otce na syna.\n\nDůležitou kvalifikací pro politickou funkci je pohlaví, i když v minulosti funkci Oni zastávala minimálně dvakrát žena. Kandidát musí být starší 30 let, měl by být ženatý a jeho otec musí být po smrti, protože žádný vůdce by neměl mít otce, kterému se musí klanět.\n\nNový Oni je zodpovědný za ženy jeho předchůdců. V 1938 bylo číslo králových žen odhadováno na sto. V jejich čele stojí tzv. \"Mother of the Heads\", ta, která zastává funkci královy ženy nejdéle.\n\nPři vládnutí Oni pomáhají městští vůdci, palácový vůdci a provinční vůdci. Dále zde působí Ogungbe, což jsou ochránci Oni a městská policie, Ogboni, kteří fungují jako seniorský právní soud, a Emese, 100 palácových sluhů.\nHistoricky byli Jorubové původně rolníci pěstující kakao a jamy. Dnes je odhadováno, že téměř 70 % Jorubů se podílí na zemědělství a 10% pracuje jako řemeslníci a obchodníci uvnitř měst. Yorubaland je charakteristický početnými hustě osídlenými městskými centry obklopenými poli pro farmaření.\n\nPro Joruby je typická výroba masek, maskových forem, dále pak hrnčířství, tkaní, vyrábění korálků a kovářství.\n\nDvojčata jsou v jorubské společnosti považována za symbol plodnosti. Jorubská žena má 4.5-5% šanci, že se ji dvojčata narodí. V jorubské společnosti se rodí nejvíce dvojčat na světě. Neexistují žádná vědecká vysvětlení, proč se dvojčata rodí tak často. Je možné, že je to způsobeno značnou konzumací jamů, které obsahují estrogenové složky. Jorubové věří, že dvojčata mají moc přinést zdraví a štěstí, ale také destrukci a krizi.\n\n\n"}
{"id": "312180", "url": "https://cs.wikipedia.org/wiki?curid=312180", "title": "Alfa Romeo Montreal", "text": "Alfa Romeo Montreal\n\nAlfa Romeo Montreal byl italský sportovní vůz. Výroba probíhala v letech 1970 až 1977. Celkem bylo vyrobeno 3925 kusů. Objednávka od Kanaďanů zněla: automobil budoucnosti pro výstavu Expo 67. Karoserie byla svěřena Bertonemu. Šasi a zavěšení převzal Montreal od kupé Giulia GTV a motor byl převrtanou verzí dvoulitrového čtyřvačkového V8 ze silniční varianty závodního vozu Tipo 33, Alfa Romeo 33 Stradale. V sériovém provedení motor nakonec nebyl umístěn před zadní nápravu, ale přesunul se dopředu. Za dveřmi ale zůstaly otvory pro výstup vzduchu.\n\n\n"}
{"id": "312181", "url": "https://cs.wikipedia.org/wiki?curid=312181", "title": "Joseph Sheridan Le Fanu", "text": "Joseph Sheridan Le Fanu\n\nJoseph Sheridan Le Fanu [ˈlɛfənjuː] (28. srpna 1814 Dublin – 7. února 1873 Dublin) byl irský prozaik, básník a dramatik píšící anglicky, autor povídek a románů se záhadnými a hrůzostrašnými motivy, jeden ze zakladatelů hororu a detektivního žánru.\n\nSheridan Le Fanu procházel z rodiny duchovního. Narodil se roku 1814 v Dublinu, kde také vystudoval práva. Zakrátko se ale rozhodl věnovat se plně kariéře spisovatele a novináře, přispíval např. do časopisu \"Dublin University Magazine\", který i několik let redigoval, stal se vydavatelem i novinářem dublinského deníku \"Evening Mail\". Když mu roku 1858 zemřela manželka, stáhl se na čas do ústraní, vedl život podivínského samotáře a nestýkal se ani s nejbližšími přáteli. Pak se ale mezi roky 1861–1869 stal redaktorem časopisu \"Dublin University Magazine\", kam již předtím přispíval, a především začal být považován za mistra strašidelného a napínavého vyprávění. Materiál pro svá díla čerpal z vášnivé četby náboženských, mystických a okultních spisů a gotických románů a také ze své znalosti folklóru.\n\nZa svůj život napsal čtrnáct románů, z nichž ne všechny již snesou současná měřítka, a několik sbírek kratších strašidelných příběhů, z nichž vyniká novela \"Carmilla\" ze sbírky \"V temném zrcadle\" (1871, In a Glass Darkly) o lesbické upírce, která ovlivnila například Brama Stokera při psaní jeho románu \"Drákula\".\n\nSheridan Le Fanu zemřel roku 1873 v Dublinu.\n\n\n\n"}
{"id": "312182", "url": "https://cs.wikipedia.org/wiki?curid=312182", "title": "Slovenská extraliga ledního hokeje 2002/2003", "text": "Slovenská extraliga ledního hokeje 2002/2003\n\nSezóna 2002/2003 byla 10. ročníkem Slovnaft extraligy. Vítězem se stal tým HC Slovan Bratislava.\n\n \n"}
{"id": "312185", "url": "https://cs.wikipedia.org/wiki?curid=312185", "title": "Seznam ministrů financí Československa", "text": "Seznam ministrů financí Československa\n\nToto je chronologický seznam ministrů financí Československa v letech 1918–1992.\n\n\n"}
{"id": "312186", "url": "https://cs.wikipedia.org/wiki?curid=312186", "title": "Sovice krahujová", "text": "Sovice krahujová\n\nSovice krahujová (\"Surnia ulula\") je středně veliká sova z čeledi puštíkovití rozšířená v euroasijských (Norsko po Kamčatku a Sachalin) a severoamerických (Kanada, sever USA) tajgách. Je stálá, ačkoli často zalétává do jižnějších oblastí, vzácně se jednotliví jedinci objevují i na území České republiky.\n\n\nSovice krahujová je veliká asi jako kalous ušatý. Má robustní tělo, kulatou hlavu, nápadně dlouhý ocas, ostré zakřivené drápy a poměrně krátká zaostřená křídla, která způsobují, že se v letu podobá dospělému jestřábovi, díky čemuž si vysloužila i svůj anglický název Northern Hawk Owl (doslova přeloženo jako \"Severní jestřábí sova\"). Svrchní stranu křídel a ocas má světle až tmavě hnědou s bílým skvrněním, na ocase nahrazují skvrvění bílé proužky. Spodní stranu těla má světlou s černými pruhy, obličej světlý s nápadně černým lemováním. Na temeně hlavy a na zadní straně hrdla je šedobílá. Nápadné jsou i velké žluté oči a zobák. Obě pohlaví jsou zbarvena stejně.\n\nSovice krahujová je aktivní ve dne a loví především hlodavce (hraboše, norníky, myši, rejsky, lumíky, veverky), menší ptáky (kosy, drozdy, špačky), případně i větší hmyz. Na kořist číhá téměř nehnutě na své pozorovatelně a po jejím zachycení se k ní velice rychle, ale neslyšně přiblíží a nakonec ji uchopí do svých ostrých drápů. Stejně jako ostatní druhy sov má skvěle vyvinutý zrak i sluch, který dokáže zachytit i menšího živočicha pod vrstvou sněhu nebo pod zemí.\n\nNejčastěji se ozývá varovným „kikiki“.\n\nHnízdí od května do června a ročně klade jednu snůšku vajec. Nejčastěji obsazuje opuštěná hnízda jiných větších ptáků, např. orlů nebo jiných druhů sov, ale může hnízdit i v husté spleti zlámaného dřeva. Samice klade 5–13 vajec v 1–2 denních intervalech. Nejdříve na vejcích sedí samice, občas ji střídá i samec, který většinou hlavně shání potravu pro sedící samici. Inkubační doba vejcí trvá 23–30 dní a oba rodiče si své hnízdo velice agresivně brání. V 5. až 6. týdnu dokážou již mláďata létat a koncem srpna se plně osamostatňují. Pohlavní dospělosti dosahují po 1. roce života.\n\nV současné době je sovice krahujová jediným žijícím zástupcem rodu \"Surnia\". Další doložení, dnes již vymřelí zástupci tohoto rodu žili na přelomu pliocénu a pleistocénu a konkrétně šlo o druh \"Surnia robusta\" a \"Surnia capeki\".\n\n\n"}
{"id": "312190", "url": "https://cs.wikipedia.org/wiki?curid=312190", "title": "GET", "text": "GET\n\nGET je v informatice jedna z dotazovacích metod HTTP protokolu, kterou webový prohlížeč (klient) získává webovou stránku (nebo jiný objekt – například obrázek) z webového serveru. Označuje též jednu z dvou metod předávání metaproměnných z webového formuláře na webový server, kde mohou být informace zpracovány (například PHP skriptem). Alternativní metodou je POST.\n\nMetoda GET využívá URI dokumentu, který pro HTTP jednoznačně identifikuje jednotlivé objekty na WWW serverech (lidově „na Internetu“). Používají ji webové prohlížeče, když získávají webové stránky nebo jejich součásti. Ručně lze tento postup snadno ukázat na získání tohoto článku Wikipedie z příkazového řádku (např. v Linuxu). V příkladu je použito URI tohoto článku s adresou codice_1:\n\nURI objektu nesmí obsahovat speciální znaky, které proto musí být zakódovány (escapovány) (například znak mezery za %20 nebo +).\n\nProměnné z formuláře se předávají pomocí kódování do URI dokumenty za znakem otazník, například v následujícím URI je získána historie tohoto článku:\n\nV tomto případě jsou předány dvě metaproměnné: \"title\" a \"action\". Lze předávat více metaproměnných. Název je od hodnoty oddělen rovnítkem, jednotlivé dvojice codice_2 jsou pak odděleny znakem ampersandu. Takto je možné předat pouze omezené množství dat, neboť maximální délka URI v požadavku GET je 512 bajtů (byť většina prohlížečů podporuje i delší URI). Předané metaproměnné se zpracovávají na straně webového serveru.\n\nMetoda GET by se měla používat pouze pro statické objekty (webové stránky), které se v čase mění málo. Předávání metaproměnných z webových formulářů může u metody GET uživatel snadno změnit jejich obsah jednoduchou modifikací použitého URI. URI je také ukládáno do historie stránek webového prohlížeče nebo do logovacího souboru webového serveru. Proto by se předávání metaproměnných z webových formulářů pomocí metody GET nemělo používat na citlivá data (například hesla). Je obvyklé, že se data získaná metodou GET cachují, přičemž cachování lze dále ovlivnit pomocí hlavičky dotazu, který obsahuje položky If-Modified-Since, If-Unmodified-Since, If-Match, If-None-Match nebo If-Range.\n\nData, která na straně serveru způsobí nějakou akci (například změnu v databázi), by měla být z výše uvedených důvodů předávána pomocí metody POST.\n\n\n"}
{"id": "312200", "url": "https://cs.wikipedia.org/wiki?curid=312200", "title": "Hatikva (politická strana)", "text": "Hatikva (politická strana)\n\nHatikva (hebrejsky: התקווה, doslova „naděje“) je minoritní izraelská politická strana. Jedná se o pravicovou sekulární stranu, jejímž předsedou je současný člen Knesetu za stranu Moledet, Arje Eldad. Eldad prohlásil, že by se stranou chtěl kandidovat ve volbách do příštího Knesetu v rámci strany Národní jednota. Strana byla založena 9. prosince 2007.\n\n"}
{"id": "312202", "url": "https://cs.wikipedia.org/wiki?curid=312202", "title": "Rebutia zecheri", "text": "Rebutia zecheri\n\nRebutia zecheri je rostlina sekce \"Digitorebutia\" ze širšího příbuzenstva \"R. atrovirens\". Pojmenována byla na počest svého nálezce, Ernesta Zechera, správce sbírky sukulentů v zámku Schönbrunn, Vídeň.\n\nRausch, Walter; Succulenta, 56: 29, 1977\n\nSekce \"Digitorebutia\", řada \"Atrovirens\"\n\nSynonyma: \n\nStonky odnožující, z hlavního stonku tvořící velké trsy, jednotlivé stonky kulovité až vejčité, 25 - 30 mm široké a 20 – 30 mm vysoké, pokožka tmavě našedle zelená, někdy s fialovým odstínem. Žeber až 12 - 15, přímá nebo poněkud šikmá, oddělená mělkými brázdami, rozdělená do zřetelných, poněkud kuželovitých hrbolků; areoly podlouhlé, přes 1 mm dlouhé, nepatrně nahnědle plstnaté. Trny všechny okrajové, 8 – 11, až 5 mm dlouhé, 3 - 4 páry směřující do stran, k tomu často ještě jednotlivé směřující nahoru a dolů, bílé až nažloutlé nebo nahnědlé, se silnější, někdy tmavší patou a tmavší špičkou; někdy na horním konci areoly jeden tmavší odstávající zčásti v poloze středového.\n\nKvěty asi 30 mm dlouhé i široké; květní lůžko nahnědle růžové s nazelenale hnědými šupinami s bílou vlnou a štětinami; vnější okvětní plátky vně fialově červené s olivově zeleným středními proužkem, uvnitř červené s fialovými odstíny; vnitřní okvětní plátky červené; nitky růžově fialově červené, ke konci světlejší až bělavé, prašníky nažloutlé; čnělka nazelenalá, blizna se 7 sevřenými rameny bělavá. Plod kulovitý, až 6 mm široký, hnědý, vysýchající. Semena kulovitě zvonkovitá, 1,2 mm dlouhá a 1 mm široká, testa hnědočerná, dosti zřetelně strukturovaná.\n\n\"R. zecheri\" byla popsána podle sběru WR 650, rostliny tohoto původu se liší jen minimálně, drobné rozdíly, hlavně ve vybarvení a délce otrnění, jsou zřejmě jen důsledkem rozdílů v kultuře. Dalším sběrem přiřazeným k tomuto druhu je WR 908. Další sběry s určitými pochybnostmi rovněž přiřazené k \"R. zecheri\" jsou WR 840 a WR 907. U sběrů WR 841 a RH 296, které jsou někdy s \"R. zecheri\" rovněž spojovány, je tato identifikace vzhledem k odlišným místům nálezů nejistá, pokud uváděná lokalizace souhlasí.\n\n\"R. zecheri\" pochází podle autora popisu z malé lokality u Iscayachi, jako místo nálezu typu bylo uvedeno Bolívie, departament Tarija, Iscayachi, blízko Pueblo Viejo, 3000 m, stejně lokalizován byl také sběr WR 908, u sběrů WR 840 a WR 907 bylo jako místo nálezu uvedeno Bolívie, Tarija, Curque. Naproti tomu sběr WR 841 byl lokalizován Bolívie, Tarija, Cajas (?) a RH 296 Argentina, Jujuy, Pueblo Viejo (??).\n\nV prvotním popisu \"R. zecheri\" zařadil W. Rausch tento druh do sekce \"Aylostera\", asi pro její šedozelenou pokožku a poměrně štíhlou trubku. Později však poznal její blízké vazby k \"R. atrovirens\" a přiřadil ji v hodnosti variety k tomuto druhu, v jeho pojetí jako \"Lobivia atrovirens\" var. \"zecheri\". Hlavní rozdíly proti \"R. atrovirens\" se týkají tvaru stonků, barvy pokožky a také struktury semenné testy. Její přiřazení k \"R. spegazziniana\" v CITES Cactaceae Checklist (1992) je dosti nepochopitelné, zdá se vycházet jen z prvotního označení tohoto druhu autorem popisu za \"Aylostera\", hledat bližší podobnosti mezi těmito dvěma druhy je skutečně obtížné. V nejnovějším shrnutí čeledi Cactaceae (D. Hunt et al., The New Cactus Lexicon, 2006) je naopak připojena k \"R. ritteri\", kde již lze spíše vysledovat některé podobnosti, přesto ale existují zcela jistě bližší vazby k \"R. atrovirens\".\n\n\"R. zecheri\" se dobře pěstuje pravokořenná, naroubované rostliny sice kvetou ještě bohatěji, ale ztrácejí svůj přirozený vzhled, mnohem více narůstají a odnožují a často také redukují otrnění. Vzhledem k výraznějšímu řepovitému kořeni je u pravokořenných rostlin nutná určitá opatrnost v zálivce, vhodný je dobře propustný substrát a nárazová zálivka vždy až po jeho plném vyschnutí v době vegetace a úplné sucho při zimování, potřeba dostatku světla a čerstvého vzduchu ve vegetaci zde platí stejně jako u všech příbuzných rostlin z těchto vysokohorských poloh.\n\nSemena \"R. zecheri\" se v nabídkách vyskytovala poměrně vzácně, což může být důsledkem i skutečnosti, že je tento druh podobně jako i další taxony z příbuzenstva \"R. atrovirens\" asi samosprašný jen podmíněně, bez sprašování pylem z odlišných jedinců se semena tvoří vzácně.\n\n\n"}
{"id": "312203", "url": "https://cs.wikipedia.org/wiki?curid=312203", "title": "Hatikva (rozcestník)", "text": "Hatikva (rozcestník)\n\nHatikva může být:\n"}
{"id": "312205", "url": "https://cs.wikipedia.org/wiki?curid=312205", "title": "Muscle Museum", "text": "Muscle Museum\n\n„Muscle Museum“ je singl z debutového alba \"Showbiz\" britské alternativní rockové skupiny Muse. Z jejich první desky je to celkem třetí singl, který kapela vydala. Ve Spojeném království se začal prodávat 22. listopadu 1999 ve formátu CD a na 7\" vinylu. O rok později, 9. října 2000, prošel singl v USA reedicí a s novými remixy byl znovu vydán.\n\nNázev skladby se skládá ze dvou slov, která ve většině anglických slovnících stojí vedle slova \"Muse\". Předmět celého songu je všeobecně považován za tajuplný a mnohé výklady na různých fórech se od sebe liší. Nicméně v jednom rozhovoru Matthew Bellamy prohlásil, že při skládání \"Muscle Museum\" byl silně ovlivněn svými negativními zážitky z mládí stráveném ve městě Teignmouth.\n\nV roce 2004 vyšla biografická kniha anglického hudebního novináře Bena Myerse s názvem \"Muse: Inside the Muscle Museum\", která mapuje počátky kapely až do roku 2004, kdy Muse vyjeli na Absolution Tour .\n\nPoprvé byl singl \"Muscle Museum\" vydán ve Spojeném království 22. listopadu 1999 na dvojCD (stejně jako předešlý singl „Cave“) a na 7\" vinylu. S jedinou speciální verzí přišlo Německo, kde \"Muscle Museum\" vyšel na jednom CD. V britské \"UK Singles Chart\" se první vydání umístilo na 43. příčce. Pro dvě britské verze byly vytvořeny dva rozdílné covery, na nichž je vyfocená skupina s okem v pozadí a od sebe se liší pouze barvou.\n\nVe videoklipu doprovázejícím singl se objevují typičtí obyvatelé amerického předměstí, kteří jsou hromadně postiženi hysterií a nekontrolovatelným pláčem. Video končí pravděpodobnou sebevraždou dvou mladých lidí. Ačkoli je video velmi neobvyklé, původně obsahovalo ještě více zajímavých scén, které však musely být kvůli následné distribuci vystřiženy. Videoklip režíroval Joseph Kahn, jenž o několik let později spolupracoval s kapelou na natáčení klipu k singlu \"Knights of Cydonia\". Originální verze videoklipu včetně poslední sebevražedné scény je zveřejněná na webových stránkách režiséra Kahna.\n\n\n\n\n\n9. října 2000 vyšla výhradně jen v USA reedice singlu \"Muscle Museum\" opět na dvojCD a na 7\" vinylu. Nový singl si na rozdíl od své starší verze polepšil v \"UK Singles Chart\" o několik příček a umístil se na 25. místě. CD jsou obohacena o několik remixů jak \"Muscle Museum\", tak i \"Sunburn\", jehož singl byl vydán v únoru 2000. Videoklip k reedici se skládá ze sestřihů živých provedení \"Muscle Museum\" na různých letních festivalech.\n\n\n\n\n"}
{"id": "312211", "url": "https://cs.wikipedia.org/wiki?curid=312211", "title": "One London", "text": "One London\n\nOne London byla malá britská politická strana, která působila v Londýně. Založili ji 1. září 2005 Damian Hockney a Peter Hulme-Cross, zastupitelé v Londýnském shromáždění, do kterého byli původně zvoleni za United Kingdom Independence Party.\n\nV roce 2008 Damian Hockney ohlásil kandidaturu na starostu Londýna, který je volen přímou volbou, ale vzhledem k nízkým preferencím a ignorování kandidátů menších stran ze strany masmédií, kandidaturu později stáhl. V následných volbách strana neuspěla a přišla o oba své londýnské zastupitele.\n\nStrana zanikla v listopadu 2008.\n\n"}
{"id": "312221", "url": "https://cs.wikipedia.org/wiki?curid=312221", "title": "Simon Newcomb", "text": "Simon Newcomb\n\nSimon Newcomb (12. března 1835 Wallace, Nové Skotsko – 11. července 1909 Washington, D.C.) byl kanadsko-americký matematik a astronom. Zabýval se měřením času, který chápal jako čtvrtý rozměr. Zasáhl také do dalších oborů a psal sci-fi. Poprvé zformuloval statistický zákon dnes označovaný jako Benfordův zákon.\n\n\n"}
{"id": "312224", "url": "https://cs.wikipedia.org/wiki?curid=312224", "title": "Charles Howard Hinton", "text": "Charles Howard Hinton\n\nCharles Howard Hinton (1853 – 30. dubna 1907 Washington D.C.) byl excentrický britský matematik a spisovatel sci-fi. Zabýval se především prostory vyšších dimenzí a to především čtyřrozměrným prostorem. Je autorem pojmu pro čtyřrozměrnou krychli - teserakt. Zabýval se také theosofií. Jeho názory inspirovaly H. G. Wellse k románu Stroj času.\n\nNarodil se v rodině svérázného lékaře Jamese Hintona, propagátora volné lásky a vůdce malé sekty. Charles začal studovat v Rutlandu a v roce 1886 obdržel titul MA v Oxfordu. V témže roce byl ale v Anglii odsouzen za bigamii a uprchl do Japonska. V roce 1893 se přesunul do USA a stal se docentem matematiky v Princetonu.\n\nV roce 1897 sestrojil střelným prachem poháněný nadhazovací stroj na baseball. Několik zranění, které tento stroj způsobil se však stalo důvodem k jeho propuštění. Poté se přesunul na universitu do Minnesoty. Od roku 1900 pracoval ve Washingtonu D.C.\n"}
{"id": "312227", "url": "https://cs.wikipedia.org/wiki?curid=312227", "title": "Rudolf Dvořák", "text": "Rudolf Dvořák\n\nRudolf Dvořák (12. listopadu 1860 Dříteň – 1. února 1920 Praha) byl zakladatel české orientalistiky, univerzitní profesor a překladatel. Nejdříve studoval filologii na Karlově Univerzitě, poté i v Mnichově a Lipsku. Mezi lety 1900–1901 byl děkanem Filozofické fakulty UK, mezi lety 1915–16 pak rektorem celé univerzity. Měl široký záběr takřka do všech odvětví orientalistiky a vydal desítky publikací, a to jak překladů, tak vlastních děl. Spolupracoval též na tvorbě Ottově naučném slovníku, kde napsal většinu hesel z oblasti orientalistiky.\n\n\n\n"}
{"id": "312228", "url": "https://cs.wikipedia.org/wiki?curid=312228", "title": "Šin'iči Šinohara", "text": "Šin'iči Šinohara\n\nŠin'iči Šinohara (: , * 23. ledna 1973 Kóbe) je japonský judista, dvojnásobný mistr světa a stříbrný medailista z olympijských her v Sydney.\n\nStal se dvojnásobným mistrem světa v roce 1999 v Birminghamu, kde vyhrál 10 z 11 svých duelů před časovým limitem, nestartoval tam ale jeho věčný rival David Douillet z Francie, který ho na předchozím šampionátu před dvěma lety porazil po kontroverzním verdiktu rozhodčího. Odveta za tuto spornou událost se tak odložila na Letní olympijské hry 2000.\n\nV Sydney Šinohara vyhrál první dva zápasy kategorie nad 100 kg na ippon, v semifinále zdolal Rusa Tamerlana Tmenova a ve finále znovu narazil na Douilleta. Znovu došlo ke spornému verdiktu, když dva ze tří rozhodčích posoudili jako bod pro Francouze chvat uči mata, který Douillet nedotáhl do konce. Hlavní trenér japonské reprezentace a olympijský vítěz z roku 1984 Jasuhiro Jamašita protestoval proti rozhodnutí a požadoval ippon pro svého svěřence, ale neúspěšně, Šinohara získal stříbro. Zklamaný Šinohara proplakal slavnostní ceremoniál vyhlášení vítězů. Japonský protest byl čtyři týdny po skončení her formálně projednán mezinárodní federací, která rozhodla, že bod neměl být za inkriminovaný chvat udělen ani jednomu z judistů. Výsledek ale už podle pravidel nemohl být zpětně změněn.\n\nO rok později ještě vybojoval na mistrovství světa bronz, pak se stal univerzitním trenérem.\n"}
{"id": "312230", "url": "https://cs.wikipedia.org/wiki?curid=312230", "title": "Cincinnati", "text": "Cincinnati\n\nCincinnati je město na jihozápadě státu Ohio v USA. Rozkládá se na pravém břehu stejnojmenné řeky.\n\nMěsto bylo založeno prvními osadníky v roce 1788 pod názvem „Losantiville“, od roku 1790 je používán nynější název města, odvozený od římského vojevůdce a politika Cincinnata. V roce 1819 bylo Cincinnati povýšeno na město, k jeho dalšímu rozvoji významně přispěla výstavba průplavu mezi řekou Ohio a jezerem Erie, zahájená v roce 1825. V roce 1836 byla do města zavedena železnice, v roce 1853 zde vznikl první plně profesionální hasičský sbor v USA.\n\nPodle sčítání lidu z roku 2010 zde žilo 296 943 obyvatel. Cincinnati je třetí nejlidnatější město ve státě Ohio a 56. v USA.\n\n\nObyvatelé hispánského nebo latinskoamerického původu, bez ohledu na rasu, tvořili 2,8% populace.\n\n"}
{"id": "312233", "url": "https://cs.wikipedia.org/wiki?curid=312233", "title": "Jiří Horčička", "text": "Jiří Horčička\n\nJiří Horčička (27. března 1927, Karlovy Vary – 27. března 2007, Praha) byl režisér Českého rozhlasu.\n\nS rozhlasovou prací začal už v roce 1937 jako dětský herec v souboru režiséra Miloslava Dismana, který se stal jeho prvním učitelem.\n\nPo válce začal studovat režii na nově vzniklé Divadelní fakultě AMU u E. F. Buriana, studium však nedokončil a v říjnu 1948 nastoupil do svého jediného celoživotního zaměstnání jako režisér Československého rozhlasu.\n\n\n\n\n"}
{"id": "312234", "url": "https://cs.wikipedia.org/wiki?curid=312234", "title": "Německá jihozápadní Afrika", "text": "Německá jihozápadní Afrika\n\nNěmecká jihozápadní Afrika (: \"Deutsch-Südwestafrika\", DSWA) byla německou kolonií v letech 1884 až 1915, kdy byla obsazena Jihoafrickou unií. Poté ji jako \"Jihozápadní Afriku\" spravovala do roku 1990, kdy se osamostatnila pod názvem Namibie. S územím o velikosti 835 100 km², byla 1,5× větší než území tehdejšího Německa.\n\nNěmecký obchodník Adolf Lüderitz koupil území v oblasti \"Angra Pequeña\" od domorodého náčelníka. Po něm se také jmenuje město Lüderitz i nedaleké pobřeží. 24. dubna 1884 se území dostalo pod správu Německého císařství k zabránění možného vlivu Británie. Na počátku roku 1884, loď Nautilus německé Kaiserliche Marine navštívila oblast k prozkoumání situace. Příznivá zpráva vládě a rezignace ze strany Britů, zapříčinila připlutí lodí \"Leipzig\" a \"Elisabeth\". Německá vlajka byla v Jihozápadní Africe definitivně vztyčena 7. srpna 1884.\n\nV říjnu 1884 dorazil nově jmenovaný „komisař pro západní Afriku“ Gustav Nachtigal do Möwe. V dubnu 1885 byla založena \"Německá koloniální společnost pro jihozápadní Afriku\" (\"Deutsche Kolonialgesellschaft für Südwest-Afrika\"), která brzy koupila majetek Lüderitzovi zkrachovalé společnosti. Samotný Lüderitz se v roce 1886 utopil na expedici k řece Orange. V květnu 1884 byl ustanoven nový komisař Heinrich Ernst Göring, který začal úřadovat ve městě Otjimbingwe. Kaiserliche Schutztruppe (Císařské bezpečnostní jednotky) pod velením Curta von François zde začaly působit v roce 1888, a sestávaly ze dvou důstojníků, 5 poddůstojníků a 20 černých vojáků.\n\nKolonie se rozrostla v roce 1890 díky získání Capriviho výběžku na severovýchodě, který sliboval nové obchodní možnosti. Toto území bylo získáno na základě Heligoland-Zanzibarské smlouvy mezi Británií a Německem.\n\nNěmecká jihozápadní Afrika byla jedinou německou kolonií, kde se ve velkém počtu usidlovali němečtí osadníci. Ti byli nalákáni do kolonie ekonomickými možnostmi v těžbě diamantů a mědi, a také zejména zemědělskými možnostmi. V roce 1902, kdy měla kolonie 200 000 obyvatel, jich pouze 2 595 bylo Němci, 1 354 Afrikánci a 452 Brity. Do roku 1914 se zde usadilo dalších 9 000 německých osadníků. Bylo zde také okolo 80 000 Hererů, 60 000 Ovambů a 10 000 Namů, kteří byli úřady oficiálně jednotně zváni Hottentoty.\n\nV letech 1893 až 1894 probíhalo první “Povstání Hottentů” z kmene Nama, které bylo vedeno jejich legendárním vůdcem jménem \"Hendrik Witbooi\". V následujících letech vzniklo mnoho místních povstání proti německým vládcům, největší z nich bylo povstání Hererů (známé jako Hererská válka či Hererská genocida) v roce 1904. Vzdálené farmy byly napadány a zhruba 150 německých osadníků bylo zabito. Pouze 766 domorodých vojáků a členů pomocných jednotek Schutztruppe nebylo z kmene Hererů. Hererové přešli do ofenzívy v okolí měst Okahandja a Windhoek, a zničili železniční most do Osony.\n\nDalších 14 000 vojáků, kteří dorazili z Německa pod velením generála Lothara von Trothy, rozdrtilo povstalce v Bitvě u Waterbegu. Generál von Trotha vydal ultimátum Hererům, které jim odebralo právo být německými poddanými a přikazovalo jim opustit zemi, nebo budou zabiti. Hererové byli nuceni ustupovat přes oblast Omaheke, západní část poušti Kalahari, kde mnoho z nich zemřelo žízní. Německé síly hlídaly všechny vodní zdroje a dostaly rozkaz střílet na každého Hereru, kterého uvidí. Pouze hrstka Hererů dokázala uniknout na sousední Britská území.\n\nNa podzim roku 1904, začal kmen Nama boje proti koloniálním silám pod velením Henrika Witbooi a Jakoba Morengy, který byl později často označován jako “černý Napoleon”. Toto povstání bylo potlačeno v letech 1907 až 1908. Celkem v konfliktu zemřelo mezi 25 000 až 100 000 Hererů, více než 10 000 Namů a 1 749 Němců.\n\nBěhem první světové války Jihoafričtí vojáci započali válku útokem na policejní stanici v Ramansriftu 13. října 1914. Němečtí osadníci byli transportováni do koncentračních táborů nedaleko Pretorie a později do Pietermaritzburgu. Německé síly čelily velké přesile Jihoafričanů. Poslední velitel Schutztruppe, Victor Franke kapituloval 9. července 1915 nedaleko Khorabu.\n\nPo skončení první světové války se území dostalo pod britskou kontrolu a poté pod mandát jihoafrické ligy národů. Dne 21. března 1990 se tato bývalá německá kolonie stala nezávislou zemí jménem Namibie. Množství německých jmen budov a měst je stále užíváno a v zemi žije okolo 20 000 potomků německých osadníků.\n\nÚředníci (1883–1884)\n\nKomisaři (1884–1893)\n\nSprávci (1893–1898)\n\nGuvernéři (1898–1915)\n\n\n"}
{"id": "312235", "url": "https://cs.wikipedia.org/wiki?curid=312235", "title": "Země Československé republiky", "text": "Země Československé republiky\n\nPo svém vzniku 28. října 1918 převzala Československá republika na území tzv. historických zemí (dnešního Česka) od Rakouska-Uherska stávající zemské členění na 3 země (zemi Českou, zemi Moravskou a zemi Slezskou), zatímco v původně uherské části nové republiky se konstituovalo Slovensko. Roku 1919 se k Československu připojila i nově vytvořená Podkarpatská Rus. Na rozdíl od středověké či rakousko-uherské praxe však až do roku 1938 žádná z těchto zemí neměla vlastní sněm a jejich autonomie byla silně okleštěna; v případě Podkarpatské Rusi dokonce nerealizována (s poukazem na zaostalost tamního obyvatelstva a neuspořádanost poměrů), ačkoliv ta ji měla přislíbenou již od svého připojení k ČSR.\n\nV čele tří českých zemí stály v letech 1918–1928 tyto správní orgány: zemský správní výbor (v Čechách), zemský výbor (na Moravě) a zemská správní komise (ve Slezsku). Členové těchto orgánů však již nebyli voleni obyvatelstvem, nýbrž jmenováni československou vládou. Dále měla každá z těchto 3 zemí zemský úřad, označovaný jako zemská správa politická, v jejímž čele stál československou vládou jmenovaný prezident Zemské správy politické. V každé z těchto tří zemí platily i nadále dosavadní zemské zákony, pokud nebyly zrušeny zákony Československé republiky. I nadále zůstala zachována zvláštní správa moravských enkláv ve Slezsku.\n\nSlovensko nemělo v tomto období trvaleji působící celoslovenské orgány a bylo dlouho podřízeno ministerstvu pro správu Slovenska. Dokonce i mezi slovenskými poslanci Národního shromáždění existovaly skupiny, jež se stavěly proti politickému sjednocení Slovenska s poukazem na přírodní překážky, oddělující jednotlivé části Slovenska .\nÚzemí Slovenska se do konce roku 1922 členilo na župy, které byly až na pár výjimek zcela identické s původními uherskými župami. Od 1. ledna 1923 do 30. června 1928 se pak území Slovenska členilo, na základě župního zákona z roku 1920, na šest větších žup (označovaných často jako „velžupy“), které již nerespektovaly hranice historických žup.\n\nNa rozdíl od Slovenska měla Podkarpatská Rus jednotné vedení: byla spravována tzv. civilní správou, v čele s guvernérem a jeho zástupcem (viceguvernérem), oběma jmenovanými přímo čs. prezidentem na návrh vlády (a jí odpovědnými). Podkarpatoruské území se původně členilo na župy Užhorodskou (tehdejší název Užské župy – patřily do ní podkarpatoruské části Užské a Sabolčské župy), Berežskou a Marmarošskou (zahrnovala i československé části žup Ugočské a Satumarské). Od 1. července 1926 byly podkarpatoruské župy vládním nařízením č. 84/1926 Sb. z. a n. sloučeny v jednotnou župu Mukačevskou.\n\nRoku 1920 došlo k následujícím změnám zemských hranic, které byly zároveň i změnami státních hranic Československé republiky:\n\nK 1. lednu 1925 vstoupilo v platnost vládní nařízení č. 315/1924 Sb. z. a n., kterým se moravská osada Nedvězíčko začleňovala do Čech (šlo o jedinou prvorepublikovou změnu česko-moravské zemské hranice).\n\n14. července 1927 byl schválen zákon č. 125/1927 Sb. z. a n., „O organisaci politické správy“ , který na území Československa rušil župy a zaváděl na celém jejím území samosprávné země. Každá země měla zemské zastupitelstvo \"(ze dvou třetin volené obyvatelstvem a z jedné třetiny jmenované československou vládou)\", zemského prezidenta \"(jmenovaného československým prezidentem)\" a zemský úřad. Další změnou oproti dosavadnímu stavu bylo sloučení zemí Moravské a Slezské do jednotné země Moravskoslezské. Účinnost zákona byla původně stanovena na 1. července 1928, což však bylo naplněno jen v případě Slovenska a Podkarpatské Rusi, zatímco v případě českých zemí došlo zákonem č. 92/1928 Sb. z. a n. z 28. června 1928 k odložení účinnosti až na 1. prosince 1928. Slovensko a Podkarpatská Rus se tak dočkaly samosprávy. Zároveň došlo ke zrušení zvláštního správního postavení výše zmíněných moravských enkláv ve Slezsku.\n\n\nZnačným zásahem do struktury Československa představovaly události související Mnichovskou dohodou a vznikem tzv. Druhé republiky. V souvislosti s Mnichovskou dohodou a následnou první vídeňskou arbitráži ztratily všechny čtyři země značnou část svého území ve prospěch nacistického Německa, Polska a Maďarska. Slovensko a Podkarpatská Rus nyní získaly slibovanou autonomii s vlastními sněmy a vládami, zatímco zemská zastupitelstva země České a Moravskoslezské byla nakonec rozpuštěna.\n\n14. března 1939 se Slovensko a Podkarpatská Rus osamostatnily, Československo tím fakticky zaniklo a jeho zbytek, představovaný zbytkem země České a Moravskoslezské, jenž 15. března 1939 obsadila vojska nacistického Německa, byl 16. března 1939 přeměněn v Protektorát Čechy a Morava. I v jeho rámci zůstaly obě země zachované jako správní celky. K 1. listopadu 1940 protektorátní vláda svým nařízením č. 388/1940 Sb. z. a n., „O některých změnách obvodů zemských úřadů v Praze a v Brně“ připojila k zemi Moravskoslezské okrajové oblasti východních Čech v oblasti Českomoravské vrchoviny. Důvodem pro tyto změny byl především tlak obyvatelstva německého ostrůvku na Jihlavsku .\n\nNa konci druhé světové války došlo k zániku Protektorátu Čechy a Morava a obnovení Československé republiky v původních hranicích z let 1920-1938. V jeho rámci byly zároveň obnoveny původní hranice zemí, avšak Podkarpatská Rus již byla fakticky ovládána Sovětským svazem, kterému ji Československá vláda s úzkým pruhem slovenského území v okolí Čopu záhy odstoupila. Naopak roku 1946 byla ke Slovensku připojena původně podkarpatoruská obec Lekárovce, a k 15. říjnu 1947 došlo na základě mírové smlouvy s Maďarskem k připojení tří obcí tzv. Bratislavského předmostí (Jarovce, Rusovce a Čunovo). Země Česká, Moravskoslezská a Slovenská existovaly jako správní celky do 31. prosince 1948, přičemž v rámci země Moravskoslezské došlo 31. května 1945 ke zřízení Slezské expozitury země Moravskoslezské.\n\nV letech 1945-1948 mělo Slovensko v rámci Československa jistou míru autonomie, v jeho čele stála Slovenská národní rada, a Sbor pověřenců, který byl obdobou vlády. V čele země České a Moravskoslezské stály v tomto období zemské národní výbory, které byly v podstatě jen přejmenovanými zemskými zastupitelstvy.\n\nK 1. lednu 1949 byly všechny 3 země, jakož i Slezská expozitura, zrušeny a jejich území přerozdělena mezi nově vzniklé kraje, které v případě území dosavadních zemí České a Moravskoslezské nerespektovaly historicky vzniklé hranice mezi Čechami a Moravou. I přes to bylo Slovensko nadále spravováno jako jeden celek podřízený Slovenské národní radě a Sboru pověřenců. Rovněž dosavadní slovenské hranice zůstaly v plném rozsahu zachovány.\n\n"}
{"id": "312239", "url": "https://cs.wikipedia.org/wiki?curid=312239", "title": "David Douillet", "text": "David Douillet\n\nDavid Douillet (* 16. února 1969 Rouen) je bývalý francouzský reprezentant v judu, dvojnásobný olympijský vítěz a trojnásobný mistr světa v nejtěžší váhové kategorii.\n\nPoprvé se objevil na mistrovství Evropy v Praze v roce 1991 a znovu v Paříži o rok později, kde Francie testovala své naděje pro olympijské hry 1992 v Barceloně. Tam ho v cestě za zlatem zastavil mistr světa z roku 1989 Japonec Naoja Ogawa, Douillet získal bronz.\n\nHned na následujícím mistrovství světa v Hamiltonu v Ontariu vybojoval zlatou medaili, když porazil Gruzínce Davita Chachaleišviliho. Stal se i mistrem Evropy, ale na naprostý vrchol vystoupil až o rok později v japonské Čibě (1995), kde zvítězil jak v kategorii nad 95 kg, tak v turnaji bez rozdílu vah. Francouzský list L'Équipe ho následně vyhlásil \"Mistrem mistrů\" (\"Champion des Champions\") za rok 1995. \n\nVýsledky z Čiby udělaly z Douilleta velkého favorita olympijských her v Atlantě, ale los mu přisoudil už pro semifinále jeho přemožitele z Barcelony Ogawu. Naopak již před losem vypadl ze hry další nebezpečný soupeř Chachaleišvili, který zmeškal povinné vážení. V těsném semifinále, označeném za předčasné finále, Douillet Ogawu porazil a ve finále jasně zdolal Péreze Loba ze Španělska. Zápas ukončil v průběhu třetí minuty na ippon a získal tak první zlatou olympijskou medaili.\n\nKrátce po hrách v Atlantě ale doplatil Douillet na svůj koníček, kterým jsou motocykly. Při nehodě utrpěl četná zranění, která odstartovala jeho zdravotní problémy. Překonal je pro mistrovství světa v roce 1997 v Paříži, a tam porazil ve finále Japonce Šiničiho Šinoharu. Prestižní vyrovnaný souboj skončil kontroverzním verdiktem, když rozhodčí sporně penalizoval Šinoharu.\n\nDalší mistrovství světa v roce 1999 v Birminghamu musel Douillet vynechat kvůli zranění zad a vrátil se až v únoru před olympijskými hrami v Sydney. Při slavnostním zahájení byl vlajkonošem francouzské výpravy. Bez potíží prošel do finále proti Šinoharovi, kde ale v úvodu předvedl nedotažený chvat, Šinohara kontroval (učimata sukaši) a oba borci upadli. Jeden ze tří rozhodčích ukázal ippon pro Japonce, zbylí dva ale určili bod pro Douilleta. Šinohara ještě vyrovnal, ale Douillet 48 sekund před koncem rozhodl o svém těsném vítězství. Japonci protestovali, ale verdikt zůstal v platnosti. L'Équipe ho podruhé vyhlásil Mistrem mistrů a v roce 2001 převzal od Juana Antonia Samaranche Olympijský řád.\n\nPo ukončení kariéry působil jako podnikatel, spolupracoval s televizními stanicemi a byl jmenován do výkonného výboru francouzského svazu juda.\n"}
{"id": "312244", "url": "https://cs.wikipedia.org/wiki?curid=312244", "title": "Sýc rousný", "text": "Sýc rousný\n\nSýc rousný (\"Aegolius funereus\") je menší druh sovy z čeledi puštíkovitých (Strigidae).\nVelikostí i vzhledem připomíná sýčka obecného (délka těla 22–27 cm, rozpětí křídel 50–62 cm). Hmotnost samců se pohybuje mezi 95–110 g, samic mezi 123–210 g. Svrchu je hnědý, s bílým skvrněním a světlým pruhem při kořeni křídla, spodina je bělavá, hnědě pruhovaná. Závoj je světlý, černě ohraničený, duhovka jasně žlutá, zobák žlutý a peří na nohou bílé. Obě pohlaví jsou zbarvena podobně, mladí ptáci jsou převážně čokoládově hnědí.\nHlasem je dudkovi podobné, hlasité \"pupupupupu\", kterým se ozývá zvláště zjara.\n\nHnízdí v zóně tajgy v Severní Americe i Eurasii, izolovaně i jižněji. Stálý až potulný.\n\nV České republice hnízdí zejména v horských oblastech, proniká však i do nižších poloh. Celková početnost byla v letech 2001–2003 odhadována na 1 500–2 000 párů (oproti 550–800 párům v letech 1989–1999). Zvláště chráněný jako silně ohrožený druh.\n\nŽije hlavně v rozlehlých starých jehličnatých lesích, místy obývá i čistě listnaté porosty.\n\nLoví především drobné hlodavce, zvláště hraboše, dále menší ptáky a příležitostně i hmyz. Pokorný určil na základě analýzy vývržků nalezených v Jizerských horách a Krkonoších v letech 1992–1996 podíl hlodavců v potravě sýce rousného na 96,5 %, ptáků na 3,4 % a hmyzu na 0,1 %. Na kořist číhá z větví stromů a překvapuje ji rychlým výpadem, někdy loví i za letu.\n\nHnízdí 1×, výjimečně 2× ročně v dutinách stromů vytesaných datlem nebo žlunou, případně i v budkách. Podestýlkou bývá jen vrstva ze zbytků kořisti a vývržků. Snůška čítá 4–7 (2–8) čistě bílých vajec o velikosti 32,5 × 26,5 mm. Inkubační doba trvá 26–27 dnů, na vejcích sedí pouze samice, které samec přináší do hnízda potravu. Většinou sám obstarává potravu i pro mláďata, kterou u vchodu nebo v dutině předává samici. Mláďata hnízdo opouští obvykle po 30–35 dnech.\n\n\n"}
{"id": "312248", "url": "https://cs.wikipedia.org/wiki?curid=312248", "title": "Minkovice", "text": "Minkovice\n\nNázev Minkovice má více sídel:\n\n"}
{"id": "312249", "url": "https://cs.wikipedia.org/wiki?curid=312249", "title": "Sedlíšťka", "text": "Sedlíšťka\n\nNázev Sedlíšťka má více sídel:\n"}
{"id": "312250", "url": "https://cs.wikipedia.org/wiki?curid=312250", "title": "Diskografie Madonny", "text": "Diskografie Madonny\n\nToto je diskografie americké zpěvačky Madonny.\n\n\n\n\n\n"}
{"id": "312251", "url": "https://cs.wikipedia.org/wiki?curid=312251", "title": "Ford RS200", "text": "Ford RS200\n\nFord RS 200 byl sportovnějším modelem automobilky Ford ve Spojeném království. Byl představen v roce 1984 na turínském autosalonu. Vůz byl předurčen pro automobilové soutěže. Motor byl přeplňován turbodmychadlem a byl umístěn před zadní nápravou. Vozidlo mělo pohon všech 4 kol. Od konce roku 1985 se začal účastňovat závodů. Měl navázat na úspěchy Escortu RS, který patřil mezi kvalitní závodní vozy. Nástupcem Escortu měl být původně typ 1700 T s přeplňovaným motorem ale pohonem pouze zadní nápravy. Vývoj tohoto typu byl ale zastaven z důvodu úspěchů vozu Audi Quattro s pohonem 4x4. Poprvé vůz startoval na Lindisfarne rally, kde zvítězil. Největším úspěchev vozu bylo třetí místo na švédské rally. Po skončení skupiny B získal vůz řadu úspěchů v rallycrosu.\n\nMotor – čtyřdobý řadový čtyřválec Cosworth o objemu 1803 cm³ a výkonu 175 kW. V závodní verzi se výkon pohyboval v rozmezí 308 až 368 kW. Pětistupňová převodovka. Nezávislé zavěšení kol s příčnými rameny a vinutými pružinami s teleskopickými tlumiči.\n\nZákladní rozměry vozu – délka 4000 mm, šířka 1764 mm, hmotnost 1180 kg.\n\n"}
{"id": "312253", "url": "https://cs.wikipedia.org/wiki?curid=312253", "title": "Bilbajs", "text": "Bilbajs\n\nBilbajs, či též Bilbejs (arabsky , koptsky Phelbs) je historické opevněné město s asi 300 tisíci obyvateli na jihovýchodním okraji delty Nilu v dnešním Egyptě.\n\nBibajs, starověké Phelbes byly významným střediskem provincie \"Augustamnica secunda\" už v době římské a brzy se stalo i biskupstvím.\nHrálo roli v několika nástupnických bojích o kontrolu nad vezírát v fátimovském Egyptě: nejprve roku 1164 našli v Bilbajsu útočiště kurdský emír Šírkúh a jeho turecká armáda ze Sýrie, když egyptský vezír Šávar přivolal křižácké vojsko jeruzalémského krále Amauryho I. Křižáci a jejich egyptští spojenci Šírkúha obléhali tři měsíce, ale poté Šírkúhův pán Núr ad-Dín zaútočil na severu proti křižáckým státům a Amaury byl nucen táhnout zpět do Sýrie.\n\nRoku 1168 bylo město obleženo králem Amaurym znovu. Křižácká armáda se města zmocnila 4. listopadu, po třídenním obléhání a vojáci povraždili místní obyvatelstvo, včetně křesťanů. Tím si získali v Egyptě špatnou pověst a i koptští Egypťané začali spíše stranit spojenectví s Turky než alianci s křesťanskými Franky.\n\nRoku 1798, při egyptském tažení, bylo středověké opevnění z rozkazu generála Napoleona Bonaparta obnoveno.\n\nV Bilbajsu sídlí egyptská letecká akademie a katolické biskupství. Mešita Sadat Kurajš je jednou z nejstarších v celé Africe.\n\n"}
{"id": "312256", "url": "https://cs.wikipedia.org/wiki?curid=312256", "title": "Fraktura (písmo)", "text": "Fraktura (písmo)\n\nFraktura (něm. \"Fraktur\", z latinského fractura-\"zlom\") je typ novogotického lomeného písma používaný především v Německu od 16. století do roku 1941.\n\nFraktura se objevuje v 16. století v době vlády Maxmiliána I. Habsburského. Poměrně rychle nahradila starší švabach a stala se standardním písmem nejen pro němčinu, ale i pro jazyky na spřízněných územích. V němčině byla ovšem její pozice nejsilnější a když začala být mimo německé země v devatenáctém století vytlačována antikvou, stávalo se z ní opět čistě „německé písmo“, jak byla ostatně také nazývána.\n\nSazečské chyby (často nazývané tiskové chyby) v novinách nejsou ničím neobvyklým. Avšak takové jejich nakupení, jaké se vyskytlo v lednu 1941, mělo sotva kdy předtím obdobu. Na základě direktivy stranické (NSDAP) kanceláře ze 3. 1. bylo nutno se přes noc přeorientovat z dosud mnohem běžnějšího „německého písma“, fraktury, na (latinskou) antikvu, a to sazárnám působilo nesmírné problémy. Za zákazem fraktury se skrýval Hitlerův názor, že fraktura, kterou dokáže v cizině (a na okupovaných územích) jen málokdo rozluštit, ohrožuje celosvětový význam německého písemnictví. Litery, exponované coby „gotická“ (tedy germánská) písmena dosud „národovecky“, se začaly zčista jasna označovat za „židovské písmo švabach“. Direktiva sledovala týž cíl jako zavrhování a nakonec zákaz názvu Třetí říše pro Hitlerův stát.\n\n"}
{"id": "312261", "url": "https://cs.wikipedia.org/wiki?curid=312261", "title": "Vrtání (rozcestník)", "text": "Vrtání (rozcestník)\n\nVrtání může být :\n\n\n"}
{"id": "312267", "url": "https://cs.wikipedia.org/wiki?curid=312267", "title": "Motown Records", "text": "Motown Records\n\nMotown Records, známé též jako Tamla - Motown, je nahrávací společnost sídlící ve městě Detroit v americkém státě Michigan. Založil ji Berry Gordy v roce 1959 pod názvem \"Tamla Records\", 12. ledna 1959 se stala součástí Motown Record Corporation.\n\nŠlo o velmi významnou společnost, která vydávala řadu předních umělců. V této společností vydávali nahrávky hlavně Marvin Gaye a Barrett Strong a samozřejmě nespočet dalších umělců.\n\n"}
{"id": "312268", "url": "https://cs.wikipedia.org/wiki?curid=312268", "title": "Seznam písní s hudbou Karla Svobody", "text": "Seznam písní s hudbou Karla Svobody\n\nToto je seznam písní s hudbou hudebního skladatele Karla Svobody.\n\nSeznam je psán ve formátu:\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "312271", "url": "https://cs.wikipedia.org/wiki?curid=312271", "title": "Lišice (Svatý Mikuláš)", "text": "Lišice (Svatý Mikuláš)\n\nLišice () jsou ves v okrese Kutná Hora, součást obce Svatý Mikuláš (pošta Záboří nad Labem, PSČ 285 74). Leží asi 12 km severovýchodně od Kutné Hory pod Železnými horami na okraji Polabské nížiny. Ves je rozdělena do dvou částí. Nachází se stranou hlavních dopravních cest v převážně zemědělské krajině. Okrajem vesnice protéká Čertovka, v blízkosti pak řeka Doubrava.\n\nVes v minulosti patřila sedleckému klášteru, později k panství Nové Dvory. \n\nRoku 1950 byla obec Lišice připojena k obci Kobylnice.\n\nVe vsi je 25 domů, část z nich slouží převážně k rekreaci jako chalupy. V roce 2000 zde žilo 27 obyvatel.\n\nV Lišicích se narodil český vědec a pedagog Antonín Boháč, otec herce Ladislava Boháče.\n\n"}
{"id": "312275", "url": "https://cs.wikipedia.org/wiki?curid=312275", "title": "Boridae", "text": "Boridae\n\nČeleď Boridae je malá skupina brouků bez jakéhokoliv obecného jména, ačkoliv současní autoři je označují jako conifer bark beetles (kůrovce jehličnanů).\n\n\nBoridae na BioLib\n\n"}
{"id": "312285", "url": "https://cs.wikipedia.org/wiki?curid=312285", "title": "Centralizace", "text": "Centralizace\n\nCentralizace je označení procesu, systému nebo způsobu řízení z jednoho organizačního ústředí, tzv. \"\"shora dolů\"\".\n\nV řízení státu je to princip, při němž se politická moc a zodpovědnost přenáší z různých místních, národních a regionálních institucí a orgánů obvykle na centrální orgány státu. Ve výjimečných případech má hluboce pozitivní význam (ohrožení státu, krizové řízení atd.), je-li zneužívána, narušuje principy demokratické samosprávy.\n\nV procesu řízení firem je často využívaná forma řízení, zabezpečující jednotnou firemní strategii a plnění cílů vlastníka.\n\n"}
{"id": "312288", "url": "https://cs.wikipedia.org/wiki?curid=312288", "title": "Malý Uran (řeka)", "text": "Malý Uran (řeka)\n\nMalý Uran ( ) je řeka v Orenburské oblasti v Rusku. Je dlouhá 197 km. Plocha povodí měří 2 330 km².\n\nProtéká vysočinou Obščij Syrt. Ústí zprava do Samary (povodí Volhy).\n\nZdrojem vody jsou sněhové srážky. Průměrný průtok vody ve vzdálenosti 55 km od ústí činí 3,9 m³/s. Zamrzá v listopadu až na začátku prosince a rozmrzá v dubnu.\n"}
{"id": "312289", "url": "https://cs.wikipedia.org/wiki?curid=312289", "title": "Got to Be There", "text": "Got to Be There\n\nGot to Be There je sólové debutové album tehdy teenagera Michaela Jacksona, vydané v Motown Records v lednu 1972. Obsahuje i stejnojmennou skladbu, která byla vydána koncem roku 1971 jako sólový debutový singl.\n\n\n"}
{"id": "312290", "url": "https://cs.wikipedia.org/wiki?curid=312290", "title": "Ben (album)", "text": "Ben (album)\n\nBen je druhé sólové almum zpěváka Michaela Jacksona. Bylo vydáno 4. srpna 1972, jen sedm měsíců po debutovém albu.\n\n\n"}
{"id": "312294", "url": "https://cs.wikipedia.org/wiki?curid=312294", "title": "Music &amp; Me (album)", "text": "Music &amp; Me (album)\n\nMusic & Me je třetí sólové album zpěváka zpěváka Michaela Jacksona, který bylo vydáno 13. dubna 1973 u společnosti Motown.\n\n\n"}
{"id": "312296", "url": "https://cs.wikipedia.org/wiki?curid=312296", "title": "Forever, Michael", "text": "Forever, Michael\n\nForever, Michael je album zpěváka Michaela Jacksona vydané 16. ledna 1975 v Motown Records.\nToto album je od \"Michaela Jacksona\" nejméně úspěšné. Ve Spojených státech se v hitparádě umístilo jen na 101. místě a ve Velké Británii se vůbec neumístilo. Přesto album ukazuje vyzrálého umělce ze 70. let.\n\n"}
{"id": "312303", "url": "https://cs.wikipedia.org/wiki?curid=312303", "title": "Off the Wall", "text": "Off the Wall\n\nOff the Wall je páté album zpěváka Michaela Jacksona vydané 10. srpna 1979. Jedná se zároveň o první Jacksonovo album vydané pod hudebním vydavatelstvím Epic Records. Producentem alba se stal světoznámý Quincy Jones, který se s Jacksonem zná z natáčení filmu The Wiz (1978). V průběhu natáčení filmu se Jones a Jackson stali přáteli a Jones souhlasil, že bude s Jacksonem spolupracovat na jeho dalším albu, jímž se stalo právě \"Off the Wall.\" Nahrávání alba probíhalo od prosince 1978 do června 1979 a nahrávalo se v Los Angeles. Na napsání písní Jackson spolupracoval s několika dalšími umělci jako například Paul McCartney, Stevie Wonder nebo Rod Temperton. Album obsahovalo pět singlů, z toho tři měly také videoklip. Tři skladby si napsal sám Jackson, jednou z nich je například \"Don't Stop 'Til You Get Enough,\" který Jacksonovi v roce 1980 vynesl cenu Grammy.\n\nPodle kritiků bylo \"Off the Wall\" složeno z několika stylů jako třeba Funk, Jazz, Disco, Soft rock a Pop music. Od hudebních kritiků sklidil Jackson pozitivní ohlasy za jeho vokální výstupy v písních. Jackson se s albem \"Off the Wall\" stal také prvním umělcem v historii, který měl své čtyři písně z jednoho alba v TOP 10 v hitparádě Billboard Hot 100. Album mělo enormní komerční úspěch: k roku 2014 bylo v USA osmkrát platinově certifikováno a údajně se ho celosvětově prodalo zhruba 20 milionů kopií, což z něj dělá jedno z nejprodávanějších alb v historii hudby.\n\nV roce 2001 vydala společnost Sony Records speciální edici alba \"Off the Wall.\" V roce 2003 jej časopis Rolling Stone zařadil na 68. místo ve výčtu 500 nejlepších alb historie. V roce 2008 bylo album zařazeno do Síňe slávy Grammy Award.\n\nKdyž Jackson začal na projektu \"Off the Wall\" pracovat tak vlastně nevěděl, co chce, aby bylo finálním výsledkem, nicméně nechtěl, aby to znělo jako další album skupiny Jacksons, ve které Michael předtím působil. Chtěl, aby jeho album bylo takové, jaké by si v dřívějších letech jako člen skupiny Jacksons nemohl dovolit.\n\n\"She's Out of My Life\" napsal pro Jonese o tři toky dříve Tom Bahler. Jackson nahrávku slyšel a natolik se mu líbila, že mu Jones dovolil, aby se stala součástí \"Off the Wall\".\n\nDále Jones oslovil Roda Tempertona a požádal ho, aby Jacksonovi napsal tři písně. Jackson si měl podle plánu následně vybrat pouze jednu, ale všechny se mu líbily natolik, že do alba nakonec zařadil všechny tři. Jedné noci zůstal Jackson celou noc ve studiu, aby se naučil všechny texty nazpaměť, nechtěl je totiž při nahrávání číst z papíru.\n\nAsi největší a nejznámější hit z alba, \"Don't Stop 'Til You Get Enough\", napsal Jackson kolem roku 1979 poté, co si v kuchyni pobrukoval melodii.\n\nJones později řekl, že při produkci a i celkovou finální skladbou alba hodně riskovali. Pozornost bylo upřena také na obal alba, které znázorňuje smějícího se Jackona oblečeného v černém saku a s bílými ponožkami. Jeho manažer uvedl: <nowiki>\"</nowiki>To sako bylo s albem \"Off the Wall\" spojeno už od základů. Sako byl náš nápad, ponožky zase Michaelův<nowiki>\"</nowiki>\n\nAlbum je hodně rozmanité. Skládá se z Funku, Disco popu, Soulu, Soft rocku, Jazzu a z Popových balad.\n\n\"She's Out of My Life\" je typická melodická popová balada 70. let, \"Working Day and Night\" nese zase stopy punku a typickým disco songem je \"Get on the Floor\". \"I Can't Help It\" je zase jazzový kousek. \"Rock with You\" je romantická, středně rychlá píseň.\n\nPísně obsažené na albu jsou různě rychlé: Od 66 beatů za minutu (\"She's Out of My Life\") až po 128 beatů za minutu (\"Working Day and Night\"). Právě píseň \"Working Day and Night\" je typická svým rychlým tempem a je jednou z nejrychlejších písni Jacksonovy kariéry.\n\nNovinář John Taraborrelli prohlásil: <nowiki>\"</nowiki>Když bylo album \"Off the Wall\" v roce 1979 vydáno, nechali fanoušci a celý hudební průmysl údivem pusu dokořán. Fanoušci prohlásili, že Jacksona neslyšeli zpívat s takovou radostí a bezstarostností od dob, kdy začínal společně se svými bratry ve skupině Jacksons<nowiki>\"</nowiki>. \n\n28. července 1979 byl vydán první singl. \"Don't Stop 'Til You Get Enough\" se umístilo na vrcholu hitparády Bilboard Hot 100 a ve Spojeném království dosáhl na číslo tři.\n\n3. října byl vydán singl číslo dvě, \"Rock with You\" se stejně jako \"Don't Stop 'Til You Get Enough\" usadil na prvním místě Bilboard Hot 100. V únoru 1980 světlo světa spatřila titulní skladba, \"Off the Wall\" byla v Bilboard Hot 100 v TOP 10. Dva měsíce na to vydal Jackson předposlední singl, jímž se stala balad \"She's Out of My Life.\" V červenci 1980 pak ještě poslední singl alba \"Off the Wall\", \"Girlfriend\". \n\nK dnešku bylo album osmkrát platinově oceněno a celosvětově se ho prodalo kolem 20 milionů kusů. Tento komerční úspěch alba odstartoval devítiletou spolupráci Michaela Jacksona a Quincyho Jonese, kteří před sebou v tu dobu měli ještě vydání dvou skvělých alb. Jedním z nich se stalo Bad (1987) a Thriller (1982), který se stal velmi rychle nejprodávanějším albem v historii hudby.\n\n\n\n"}
{"id": "312305", "url": "https://cs.wikipedia.org/wiki?curid=312305", "title": "Čachnov", "text": "Čachnov\n\nČachnov je částí obce Krouna v Pardubickém kraji, v okrese Chrudim. Leží 12 km východně od Hlinska a 4 km severovýchodně od Svratky.\n\nSousední osada Ruda, starší než Čachnov, vznikla asi již v 15. století, v souvislosti s těžbou železné rudy. Byla, stejně jako Čachnov, součástí Rychmburského panství. Původní obec Čachnov vznikla až v 18. století, v souvislosti se zřízením železného hamru v roce 1733. V roce 1789 zde bylo již 25 domů. V roce 1833 byl Čachnov uveden jako dominikální ves s 20 domy a 126 obyvateli, s panskou myslivnou a střelnicí, Ruda měla 18 domů a 96 obyvatel.\n\nV roce 1896 byla v Čachnově zřízena železniční stanice na nově vybudované lokální železniční trati Žďárec u Skutče – Polička, stanice se stala výchozím bodem na celé Svratecko.\nV době první republiky byl Čachnov významnou železniční stanicí, v místě byla velká pila firmy Eissler a synové, postavena byla nová škola. V roce 1995 nákladní vozy, které ujely ze stanice Čachnov, způsobily železniční nehodu u obce Krouny. V roce 2011 byla pravidelná osobní doprava zastavena, ale v roce 2013 byla opět obnovena.\n\nLovecký zámeček\n\nBarokní lovecký zámeček nechal postavit hrabě Filip Kinský v roce 1770, při něm byla také obora. Svůj význam zámeček ztratil již záhy, po postavení jiného loveckého zámečku – Karlštejna, 4 km odsud. Když rychmburské panství koupili Thurn-Taxisové, přestali zámeček využívat úplně a změnili jej na myslivnu. Po roce 1945 sloužil a dodnes slouží Východočeským lesům, resp. Lesní správě.\n\nNa Čachnov jezdíval za rekreací herec Radovan Lukavský.\n"}
{"id": "312309", "url": "https://cs.wikipedia.org/wiki?curid=312309", "title": "Amami", "text": "Amami\n\nVýraz Amami může znamenat:\n"}
{"id": "312312", "url": "https://cs.wikipedia.org/wiki?curid=312312", "title": "Thriller (album)", "text": "Thriller (album)\n\nThriller je album zpěváka Michaela Jacksona, vydané 30. listopadu 1982 pod Epic Records, které se rychle stalo nejprodávanějším albem na světě (110 mil. kopií). Zároveň je prvním albem, které se stalo současně \"číslem 1\" v USA i Velké Británii.\n\nV roce 2001 byla vydána reedice Special Edition navíc obsahující zvukové interview, a demo-nahrávku skladby \"Someone In the Dark\", která vyhrála Grammy a pochází z \"E.T. the Extra-Terrestrial storybook\".\n\nV roce 2008 vyšla další reedice nazvaná Thriller 25 obsahující remixy různých umělců, předtím nevydanou skladbu a DVD.\n\nV roce 2008 toto album přijala knihovna amerického Kongresu do svých sbírek pro jeho nezpochybnitelný kulturní význam.\n\n\n\nCD 1\nCD 2\nCD 3\nCD 4\nCD 5\nCD 6\nCD 7\n\nříjen 1982: The Girl Is Mine\n\nleden 1983: Billie Jean\n\núnor 1983: Beat It\n\nleden 1984: Thriller\n"}
{"id": "312314", "url": "https://cs.wikipedia.org/wiki?curid=312314", "title": "Vodicí linie", "text": "Vodicí linie\n\nVodicí linie je stavební prvek usnadňující pohyb nevidomých nebo slabozrakých po pěších komunikacích. Je tvořena spojnicí hmatných orientačních bodů sledující pěší komunikace. Vodicí linie můžeme rozdělit na umělé a přirozené. Podle vyhlášky č. 369/2001 Sb. je možné vodicí linii přerušit na vzdálenost max. 8 m a délka jednotlivých částí přirozeného hmatného vedení musí být nejméně 1,5 m, šířka 0,4 m a výška 0,3 m.\n\nPřirozená vodicí linie je tvořena uspořádáním stavby – např. stěnou budovy, oplocením nebo zvýšenou obrubou podél pěší komunikace. Výška obruby musí být vyšší než 0,06 m nad pochozí plochou.\n\nUmělá vodicí linie nahrazuje přirozenou vodicí linii. V interiéru musí být široká min. 0,3 m, v exteriéru min. 0,40 m a může být tvořena např. reliéfní dlažbou. \n\n"}
{"id": "312318", "url": "https://cs.wikipedia.org/wiki?curid=312318", "title": "Sovice (rozcestník)", "text": "Sovice (rozcestník)\n\nSlovo sovice může mít několik významů:\n\n"}
{"id": "312319", "url": "https://cs.wikipedia.org/wiki?curid=312319", "title": "Bad (album)", "text": "Bad (album)\n\nBad je album zpěváka Michaela Jacksona, vydané 31. srpna 1987, skoro pět let po vydání jeho předešlého alba Thriller, jako Jacksonovo třetí album vydané pod Epic Records. Alba se prodalo něco mezi 30 až 45 miliony kopií, což album řadí mezi 30 nejlépe prodávaných alb historie hudby. Z jedenácti písní vyšlo devět jako singl! Prvních pět singlů se dostalo na první místo americké hitparády, což je rekord, protože dodnes nemá žádný umělec pět singlů z jednoho alba na 1. místě. Album \"Bad\" bylo nominováno na šest cen Grammy a dvě obdrželo. V roce 2017 bylo album Diamantově certifikováno Asociací amerického nahrávacího průmyslu za prodej více než 10 milionů kopií alba v Americe. K tomuto albu se také konalo světové turné, které trvalo od září 1987 do ledna 1989.\n\n\"Bad\" bylo nahráno v první polovině roku 1987. Hlavnímy tématy textů písni byla romance, zaujatost médii, rasové rozzařování, sebe zdokonalování, paranoia a světový mír. Album bývá považováno jako upevnění Jacksonovy pozice jednoho z nejúspěšnějších umělců osmdesátých let. Zároveň je považováno, že \"Bad\" ještě zvýšilo úspěšnost jeho sólové kariéry a stalo se jedním z nejúspěšnějších hudebních projektů v hudební historii. Jak již bylo zmíněno, devět z jedenácti písní bylo vydáno jako singl. Jedině \"Speed Demon\" a \"Just Good Friends\" (duet se Steviem Wonderem) se singly nestaly. \"Just Good Friends\" je zároveň jediná píseň z alba \"Bad\", která neměla videoklip.\n\nBad dalo Jacksonovi mnohem větší svobodu než jeho předešlé nahrávky pro Epic Records (Off the Wall a Thriller). Devět z jedenácti písní složil Jackson sám (mimo \"Just Good Friends\" a \"Man in the Mirror\"). Jackson je také co-producentem alba \"Bad\". Album úspěšně navázalo na Jacksonův komerční úspěch z první poloviny osmdesátých let, vyhrálo dvě ceny Grammy a bylo také velmi vlídně přijato hudebnímy kritiky. V žebříčku 100 nejlepších alb v historii podle hudební televize MTV z roku 2009 se album \"Bad\" umístilo na 43. místě, podle časopisu Rolling Stones 102. místě. \"Bad\" také ukončilo Jacksonovu osmiletou spolupráci s producentem Quincym Jonesem.\n\nJacksonova předešlá alba, Thriller a Off the Wall, byla komerčně velmi úspěšná. Dohromady se jich prodalo skoro 90 milionů kopií. Jackonův cíl byl prodat s Bad sto tísíc kopií.\n\nJackson začal s nahráváním prvních demo verzí pro očekávané navázání na Thriller jen pár měsíců po skončení turné Victory Tour s kapelou The Jacksons a pokračoval v něm i po celou dobu natáčení Disneyho 4D filmu Captain EO v roce 1985, který obsahoval také brzkou verzi písně Another Part of Me, která se později objevila právě na Bad. Vývoj alba začal v listopadu 1986. Nahrávalo se od 5. ledna do 9. července 1987 ve studio Westlake, kde byla postavena speciální dřevěná podlaha, aby mohl Jackson během nahrávání tančit. Jackson pro album Bad ohlásil šedesát písní a třicet jich nahrál, přičemž je chtěl použít všechny na tří diskovém setu. Jones navrhl, aby bylo album zkráceno na deset písní. Když bylo album vydáno na CD, byla přídána ještě poslední bonusová, jedenáctá skladba \"Leave Me Alone\", která byla později vydána také jako singl.\n\n\"I Just Can't Stop Loving You\"\n\"Bad\"\n\"The Way You Make Me Feel\"\n\"Man In The Mirror\"\n\"Dirty Diana\"\n\n\"Another Part of Me\"\n\"Smooth Criminal\"\n\"Leave Me Alone\"\n\"Liberian Girl\"\n\"Speed Demon\"\n"}
{"id": "312322", "url": "https://cs.wikipedia.org/wiki?curid=312322", "title": "Legie Condor", "text": "Legie Condor\n\nLegie Condor či Legie Kondor ( ) byla jednotka německého válečného letectva a armády, která od července 1936 do března 1939 bojovala na straně frankistů ve španělské občanské válce. Jednotka, kterou měli podle německé propagandy tvořit dobrovolníci, bojovala bez německých výsostných znaků ve zvláštních uniformách. Legie vedle podpory Francova puče a souvisejících německých strategických a ekonomických zájmů sloužila výcviku německých jednotek a testování nových typů výzbroje. V Legii Condor válečným křtem prošly například letadla typů Messerschmitt Bf 109, Dornier Do 17 či Junkers Ju 87. Legie Condor se stala významným činitelem občanské války. Proslula zničením španělského města Guernica, což byl první válečný zločin německého letectva.\n\nImpulsem pro vznik německé pomoci frankistům (krycí název Operace Ohnivé kouzlo: \"Unternehmen Feuerzauber\") byla žádost samotného Franca o poskytnutí 10 letounů Junkers Ju 52 pro přepravu jednotek z Maroka přes Středozemní moře do Španělska, kterou Adolf Hitler obdržel 23. července 1936, tedy pouhý týden po vypuknutí občanské války. Do Berlína poté přiletěl Frankův emisar, který jednal s Hitlerem. Hitler k jednání přizval také ministra hospodářství Hermanna Göringa a ministra obrany polního maršála Wernera von Blomberg. Hitler bez váhání souhlasil s poskytnutím pomoci španělským nacionalistům. Ještě téhož dne bylo rozhodnuto odeslat do Španělska 20 transportních letounů Junkers Ju 52 a po moři odeslat i šest stíhacích letounů pro jejich obranu Heinkel He 51 s dalším vybavením a personálem.\n\nV červenci 1936 byla založena společnost \"Sociedad Hispano-Marroqui de Transportes Tetuan-Sevilla (HISMA)\". Hlavním cílem společnosti byla až do vzniku štábu Legie Condor organizace a doprava německých dobrovolníků a techniky do Španělska a také prodej produktů německého soukromého sektoru. Tuto činnost o tři měsíce později zastřešila nově vytvořená společnost \"Rohstoff und Waren Einkaufsgesellschaft (ROWAK)\", která se starala o ekonomické vztahy Německa s frankistickým režimem. Obě společnosti rychle získaly velký vliv na obchod v oblastech ovládaných frankisty a začaly, výměnou za německou výzbroj, ve velkém dovážet do Německa španělské suroviny. Naopak německé ministerstvo hospodářství od roku 1936 zakázalo Německo-španělské obchody mezi soukromými subjekty a tak veškerý mezinárodní obchod ovládly HISMA a ROWAK, které si ze všech zprostředkovaných obchodů účtovaly provizi.\n\nEkonomické vykořisťování a kontrola španělských zdrojů nerostných surovin (především železná ruda, wolfram, pyrit, olovo a síra) jsou dnes považovány za jednu z hlavních příčin německého zájmu o podporu frankistů.\n\nNejen Hitler, ale i italský diktátor Benito Mussolini souhlasil s vojenskou podporou frankistů ve formě vyslání italského dobrovolnického sboru Corpo Truppe Volontarie (CTV). V případě vítězství Franka mohl být v Evropě ustaven třetí fašistický režim, což by v případném konfliktu s Francií a Velkou Británií komplikovalo jejich situaci. Francie, která v té době procházela politickou krizí a byla rozdělena na levici a pravici, mohla být tímto vítězstvím oslabena. Na druhé straně vítězství republikánů by vedlo k ustavení dalšího komunistického režimu, což oba státy vnímaly jako kritické ohrožení své i evropské bezpečnosti. Třetím důvodem mohlo být to, že pomoc Itálii v podpoře Franka mohla držet Itálii v opozici vůči Francii a Velké Británii a tak ji ještě více přiblížit k Německu.\n\nPrvní materiál a personál z Německa do Cádizu dopravila dne 5. srpna 1936 loď Usaramo. O dva dny později dorazily také dopravní Junkersy Ju 52, které se zapojily do přepravy vojsk do Španělska. Od 28. července do 11. října (jeden letoun Ju 52 zabavený Luftwaffe se s původní německou posádkou do přepravy zapojil už dříve) přepravila německá letadla 13 528 osob a přes 270 tun materiálu. Německo v té době také nacionalistům předalo první výzbroj (z letounů stroje Ju 52 a He 51) a začalo se podílet i na výcviku. Navíc vzhledem k vývoji občanské války začala organizace stálých vojenských dodávek vybavení a dobrovolníků.\n\nPřestože oficiálně se německé síly zpočátku nesměly zapojit do bojových operací (zákaz byl Hitlerem zrušen 28. srpna 1936), existovala výjimka, kterou byl dne 13. srpna 1936 nálet dvou upravených letounů Ju 52 (jeden cíl nenalezl) na republikánský dreadnought Jaime I, kotvící v přístavu Málaga. Cíl se Němcům podařilo zasáhnout jednou 250kg pumou do přídě, přičemž zahynulo 47 členů osádky. Akce na jedné straně vyvolala ostrou reakci světového tisku a na druhé straně byla počátkem přímého zapojení Němců do bojů občanské války.\n\nPodrobnější informace naleznete v článku Bombardování Guerniky.\n\nGuernica je známa především jako oběť bombardování Legií Kondor nacistické Luftwaffe během španělské občanské války dne 26. dubna 1937. Nacisté, podporující generála Franka proti II. španělské republice, zde předvedli bombardování civilního obyvatelstva v dosud nevídaném rozsahu. O dva dny později vybombardovanou Guernicu dobyli frankisté.\n\nNa tuto událost reaguje Picassův slavný obraz \"Guernica\".\n\nV říjnu 1936 tvořilo německé síly 14 stíhaček He 51, 20 bombardovacích a transportních Ju 52, šest průzkumných strojů, dva stroje He 50, dva stroje Hs 123, tři baterie 20mm protiletadlových kanónů a jedna baterie ráže 88 mm.\n\nDne 5. září 1936 přijel nový vrchní velitel německých jednotek ve Španělsku a vojenský poradce, podplukovník Walter Warlimont, člen německého generálního štábu. Ten obhajoval záměr vytvořit z německých dobrovolníků společnou jednotku Legie Condor. Válka se mezitím vyvíjela nepříznivě pro nacionalistické síly, útok na Madrid selhal a republikáni posílili. Když se navíc dne 28. srpna 1936 se svou vojenskou pomocí do konfliktu zapojil i Sovětský svaz, který vyslal dobrovolníky, moderní letadla (stíhačky I-15 a I-16, bombardéry SB-2), tanky T-26 a další materiál republikánské vládě, konflikt se tím dále vyostřil a Hitler dal k vytvoření Legie Condor a zvětšení rozsahu německé intervence svůj souhlas. Prvním velitelem Legie Condor byl jmenován generálmajor Hugo Sperrle.\n\n\n\n\n"}
{"id": "312323", "url": "https://cs.wikipedia.org/wiki?curid=312323", "title": "Antonio Pedrotti", "text": "Antonio Pedrotti\n\nAntonio Pedrotti (14. srpna 1901 - 15. května 1975 Trident), byl italský dirigent a skladatel.\n\nStudoval na římské univerzitě dějiny literatury a v téže době i na konzervatoři kompozici u Ottorina Respighiho, u něhož absolvoval v roce 1924. Poté byl žákem Bernardina Molinariho a v období 1938-44 jako jeho asistent také dirigentem jednoho z nejproslulejších italských orchestrů, římského Orchestra dell'Accademia Nazionale di Santa Cecilia. \nVěnoval se v duchu rodinné tradice po desítky let zejména kulturnímu rozvoji severní Itálie. Byl šéfem orchestru tridentské filharmonie a ředitelem tridentské konzervatoře. Od roku 1960 byl dirigentem Haydnova orchestru v Bolzanu. Dirigoval také orchestr milánské Scaly, milánský l'Orchestra dell'Angelicum. Pravidelně hostoval v zahraničí (Rakousko, Československo, Švýcarsko, Anglie), spolupracoval s legendárními sólisty své doby (např. Arturo Benedetti Michelangeli, David Oistrach). Jako skladatel se věnoval především vokální hudbě. Od roku 1989 se na jeho počest v rodném Tridentu každoročně koná mezinárodní dirigentská soutěž \"Concorso internazionale per Direttori d'Orchestra A. Pedrotti\".\n\nDůležitou roli sehrály v jeho profesionálním životě dlouhodobé kontakty s českými a slovenskými symfonickými orchestry a vokálními tělesy (např. Slovenskou filharmonií, rozhlasovým symfonickým orchestrem, Symfonickým orchestrem hlavního města Prahy FOK, Českým pěveckým sborem). Legendou se stala zejména jeho více než dvacetiletá spolupráce s Českou filharmonií, kterou s nesmírným ohlasem u hráčů i publika poprvé dirigoval v březnu roku 1950. V roce 1953 vystoupil s Českou filharmonií se stejným úspěchem poprvé na festivalu Pražské jaro. V návaznosti na tento koncert se uskutečnilo vůbec první živé vysílání symfonické hudby ze studia nově vzniklé Československé televize. Během následujících dvaceti let spolupracoval Pedrotti s Českou filharmonií více než čtyřicetkrát - ve srovnání s ostatními zahraničními dirigenty tedy nejčastěji - a uskutečnil s ní také ze všech zahraničních hostů největší počet gramofonových nahrávek (téměř dvacet jen pro Supraphon). Dirigoval tento orchestr i v zahraničí, naposledy během švýcarského turné v roce 1969.\n\nZaměřoval se zejména na skladby orchestru dosud neznámé a obohatil repertoár a především diskografii České filharmonie o desítky premiér. Skvěle rozuměl francouzským impresionistům, událostí se ale stala i filharmonická premiéra Verdiho Rekviem, první filharmonická nahrávka Mahlerových Písní potulného tovaryše, Musorgského Kartinki, uvedení dosud málo známých kompozic Bartóka, Stravinského, Corelliho, Palestriny, Frescobaldiho, Vivaldiho, Respighiho, Schumanna, Brahmse a dalších. Precizní analytickou přípravou orchestru, dokonalou znalostí partitury, ale i svým reflexivním intelektem, kultivovaností a neobyčejnou hudební imaginací Pedrotti zároveň navázal na talichovskou tradici a významně spoluutvářel kvality, kterými se Česká filharmonie stala jedním z předních světových orchestrů.\n\n\n"}
{"id": "312324", "url": "https://cs.wikipedia.org/wiki?curid=312324", "title": "Hemicelulóza", "text": "Hemicelulóza\n\nHemicelulóza je polysacharid, který se od celulózy liší nižší relativní molekulovou hmotností a stavbou řetězce. Na stavbě polysacharidového řetězce se totiž podílí glukóza a další monosacharidy - jak různé hexózy (manóza, galaktóza), tak i pentózy (arabinóza, xylóza) a uronové kyseliny a eventuálně i různé cukerné methylderiváty.\n\nJsou to rovné, lineární polysacharidy (polymerační stupeň je 100–200) s krátkými postranními řetězci a menším stupněm krystalického podílu (převládá u nich amorfní část, mohou však rovněž tvořit i krystality). Doprovázejí celulózu v jednotlivých vrstvách buněčné stěny rostlin. Tvoří zde tmelící vrstvu mezi celulózními řetězcovými makromolekulami, váže se na ni lignin.\n\nZe dřeva je lze extrahovat pomocí zředěných alkálií a snadno hydrolyzovat zředěnými kyselinami za tepla.\n\nPodíl hemicelulóz činí u jehličnanů 15–25 %, u listnatých stromů 25–45 %. Podle obsahu se dělí do několika skupin, z nichž jsou významné:\n"}
{"id": "312325", "url": "https://cs.wikipedia.org/wiki?curid=312325", "title": "Sýr", "text": "Sýr\n\nSýr je mléčný výrobek, který obsahuje mléčnou bílkovinu, tuky a ostatní složky mléka.\n\nNejstarší výroba sýra je datována kolem roku 8000 př. n. l., když byly poprvé domestikovány ovce. Kůže a nafouknuté vnitřní orgány zvířat byly od nejstarších dob používány pro skladování potravin, a proto je pravděpodobné, že byl vznik tvarohu a syrovátky omylem objeven při uložení mléka do žaludku zvířete díky obsaženému syřidlu. Existuje několik variant legendy o arabském obchodníkovi, který takto ukládal mléko. Nejstarší archeologicky doložená výroba sýra je datována do roku 5500 př.n.l. (Kujawy, Polsko), kde byl nalezen cedník s povlakem s molekulami tuku z mléka. Nové archeologické nálezy egyptského sýra byly učiněny ve staroegyptských pohřebních komorách a jsou datovány do doby okolo roku 2000 př.n.l.\n\nStaročeské „kozí syrečky“ bývaly výnosným exportním zbožím a byly požadovány i pro svatbu krále Vladislava v roce 1502. Olomoucké tvarůžky zůstávají s oštěpky a brynzou stálou specialitou.\n\nSýr se vyrábí srážením mléka syřidlem nebo kyselinou mléčnou. V některých případech může být ke sražení mléka použita i kyselina, jako vinný ocet nebo citrónová šťáva. Používá se mléko kravské, ovčí, kozí i mléko jiných savců (buvolí nebo třeba i velbloudí). Dále je do mléka přidáván chlorid vápenatý, který zvyšuje výtěžnost mléka a zlepšuje jeho syřitelnost (srážlivost je závislá na dostatku vápníku).\n\nPři pasterizaci mléka jsou z něj kvůli zvýšení trvanlivosti odstraněny mikrobiální kultury a zahřátím je též snížen obsah vápníku, oboje je však nezbytné pro proces vytváření sýra. Proto je nutné vápník i kultury do pasterovaného mléka zpětně přidat. Mléčné kultury lze doplnit přidáním zakysané smetany, vápník pomocí chloridu vápenatého.\n\nRůzné druhy a příchuti sýrů jsou výsledkem použití mléka různých savců nebo různým procentem tuku v sušině, použití určitých druhů bakterií a plísní nebo různou délkou zrání a jinými postupy při zpracovávání. Další faktory zahrnují skladbu potravy zvířat a také přidávání chuťových přísad jako jsou bylinky nebo koření. Chuť může být ovlivněna také pasterizací mléka.\n\nSýry obsahují velké množství živin, hlavně bílkovin, z kterých tvoří cca 80% kasein. Lépe stravitelný je měkčí sýr (např. čerstvý sýr), nejhůře pak plísňové a zrající sýry. Sýr se požívá syrový, vařený, pečený, uzený i smažený, samotný nebo s různými přílohami. Může být ale i součástí různých omáček nebo zálivek.\n\nNa celém světě se vyrábí stovky typů sýra. Existuje více různých systémů dělení sýrů.\n\n\n\n\n\nV současnosti se na trhu začaly objevovat imitace sýrů (tzv. „alternativní sýry“), které se vyrábějí nejčastěji z kaseinů, z rostlinného tuku, soli a vody. Mléčná bílkovina bývá nahrazena bílkovinou rostlinnou nebo škroby, což zlevňuje výrobek. Tyto náhražky mají ovšem se sýry pramálo společného, mají naprosto odlišnou chuť i vůni, možnosti jejich zpracování jsou omezené.\n\n\n"}
{"id": "312326", "url": "https://cs.wikipedia.org/wiki?curid=312326", "title": "Dangerous (album)", "text": "Dangerous (album)\n\nDangerous je album zpěváka Michaela Jacksona, vydané 22. listopadu 1991, které se okamžitě stalo nejrychleji prodávaným albem. Na první příčku v prodejnosti se dostalo jen tři dny od vydání. Řadí se mezi dvacet nejlépe prodávaných alb historie hudby. Alba \"Dangerous\" se prodalo 32 milionů kopií po celém světě. Videoklip k písni Black or White byl 14. listopadu vysílán současně ve 27 zemích světa. Klip vidělo více než 500 milionů lidí a stal se nejsledovanějším videem v jednu chvíli. K albu \"Dangerous\" se také konalo světové turné, které trvalo od června 1992 do září 1993.\n\n\"Black or White\"\n\"Remember the Time\"\n\"In the Closet\"\n\"Jam\"\n\n\"Heal the World\"\n\"Give in to Me\"\n\"Will You Be There\"\n\"Gone Too Soon\"\n"}
{"id": "312331", "url": "https://cs.wikipedia.org/wiki?curid=312331", "title": "HIStory: Past, Present and Future, Book I", "text": "HIStory: Past, Present and Future, Book I\n\nHIStory: Past, Present and Future, Book I je dvojalbum zpěváka Michaela Jacksona, vydané 20. června 1995. Skládá se ze dvou disků. První disk nazvaný „HIStory Begins“ obsahuje 15 největších hitů z Jacksonových předchozích průlomových alb \"Off the Wall\" (1979), \"Thriller\" (1982), \"Bad\" (1987) a \"Dangerous\" (1991). Druhý disk „HIStory Continues“ obsahuje 15 zbrusu nových skladeb, z nichž 12 Jackson sám napsal. Navíc si v nich zahrál na kytaru, klávesy, bicí, bubny a syntetizér. Alba HIStory se prodalo 20 milionů nosičů(CD) v době svého vydání a do dnešních dnů přes 40 milionů po celém světě. Je to nejprodávanější dvojalbum v historii a druhé nejprodávanější album 90. let. Bylo nejprodávanějším albem v 19 zemích světa a obdrželo celkem 5 nominací na cenu Grammy.\n\nPilotní singl je duetem se sestrou Michaela Janet Jackson. Jedná se o jeho poslední spolupráci s ní. Píseň má agresivní text namířený proti bulvárním médiím.\n\nVideoklip k písni měl rozpočet 7 milionů dolarů, což ho dělá nejdražším videoklipem v historii. Získal 11 nominací na MTV Music video awards, což je dodnes rekord. Úspěšně proměněné nominace byli za nejlepší taneční video, nejlepší choreografii a nejlepší uměleckou režii. Videoklip byl oceněn cenou Grammy za nejlepší videoklip. Natočen byl i krátký dokument The Making of „Scream“.\n\nNevyšel jako samostatný singl, ale byl přidán jako doplněk k singlovému vydání písně \"Scream\". Také vyšel na soundtracku k filmu Zachraňte Willyho 2. Píseň je o jeho těžkém dětství. V pozdějších letech řekl, že je to jeho nejupřímnější autobiografická píseň.\n\nK písni se natočil i stejnojmenný videoklip.\n\nTato píseň se stala historicky prvním singlem, který se dostal v hitparádě Billboard na první místo ve dni vydání. Stala se tak 13. singlem Michaela Jacksona na prvním místě v americkém žebříčku. Skladba získala nominace na cenu Grammy a American Music Award, obě za nejlepší vokální výkon v popové písni. Je to píseň o lásce a odloučení a jedna z jeho nejpomalejších písní. Navzdory tomu, že ji nenapsal ji lze považovat za autobiografické vyjádření jeho lásky k Lise Marii Presleyové.\n\nVe videoklipu účinkovala jeho tehdejší žena Lisa Marie Presley. Poslední sekvence klipu, kde Michael laškuje se svou ženou, byla natočena bez jejich vědomí.\n\nSingl dosáhl několika prvních míst v hitparádách v mnoha zemích. Je to jedna z jeho mnoha charitativních nebo sociálně uvědomujících písní jako \"We Are The World\", \"Man In The Miror, \"Heal The World\", \"Gone To Soon\", \"Cry\" a nespočet dalších. Je to balada s prvky blues, evangelia i opery. Píseň samotná je výzva k problémům, které způsobilo samo lidstvo, která se zaobírá tragédií válek, devastací přírody a likvidací zvířat. Původně měla vyjít už v albu Dangerous pod názvem \"What About Us\" (co je to s námi), ale Michael Jackson s písní nebyl plně spokojený, tak ji ještě obohatil převážně o úvodní část.\n\nMichael chtěl vytvořit píseň, která by byla lyricky hluboká, ale melodicky jednoduchá, aby tak i anglicky nemluvící fanoušci mohli zpívat s davem. Sám k tomu řekl: ,Příroda se snaží vyrovnat s člověkem způsobenou ekologickou nerovnováhou a s mnoha problémy v životním prostředí. Myslím si, že Země cítí bolest, má rány a některé radosti života jsou na tom stejně. A tohle je moje šance, aby lidé slyšeli hlas Země\"\n\nVideoklip získal několik hodnotných cen, včetně nominace na cenu Grammy za nejlepší videoklip.\n\nJe to autobiografická píseň, ve které popisuje své problémy, které vyvolává jeho sláva a jak se s ní vyrovnává. V celé písni tvrdí, že byl \"falsely accused\" (falešně obviněn).\n\nPíseň se dostala do žebříčku top ten ve všech evropských zemí a navzdory tomu, že se ji v USA zdráhaly hrát kvůli kontroverznímu textu dosáhla 30. místa v \"Billboard\" Hot 100. Používá se při protestech hnutí Black Live Matter. Píseň má být kritikou předsudků a následné nesnášenlivosti. Ovšem píseň byla často především v USA kritizována za údajný rasistický a antisemitský obsah v textu \"Jew me, sue me, everybody do me/ Kick me, kike me, don't you black or white me.\"(\"Dělejte ze mě Žida, žalujte mě. Všichni se na mě vrhněte. Kopejte do mě, odsuďte mě(kvůli etnické zášti vůči židovské osobě). Nebudete ze mě teď dělat černocha nebo bělocha.\"). Michael se proti tomu ohradil: ,Myšlenka, že tyto texty mohou být považovány za nevhodné, mi jsou velmi nepříjemné, protože to je zavádějící. Píseň je ve skutečnosti o bolesti z předsudků a nenávisti, a je to způsob jak upoutat pozornost na sociální a politické problémy. Jsem hlas obviněného a napadeného. Jsem hlasem každého. Jsem skinhead, jsem Žid, jsem černý muž, jsem bílý muž. Nejsem ten, kdo útočí. Jedná se o nespravedlnost vůči mladých lidem a o tom, jak je systém může neoprávněně obvinit. Jsem naštván a pobouřen z toho, že bych mohl být tak špatně pochopen.\"\n\nK písni byli natočeny hned 2 videoklipy. První byl natočen v Brazílii, navzdory nevoli úředníků, kteří se to snažili zakázat, protože se obávali, že obrazy chudoby by mohli negativně ovlivnit cestovní ruch. Také se obávali, že scény chudoby a porušování lidský práv, by k tomu ještě mohli snížit šance na pořádání Letní olympiády v roce 2004. Nakonec, i přes původní neschválení brazilskými úřady, mu to bylo díky soudu umožněno k nadšení mnoha brazilských fanoušků. Ve videoklipu jsou i ukázány záběry 2 fanynek, které se dostali přes ochranku. První ho objala a druhá dokonce povalila na zem. Oblast, kde se natáčelo, muselo uzavřít 1500 policistů. Spolupracoval zde s 200 členy brazilské kultovní skupiny Olodum, V roce 2009 Billboard popsal oblast, kde natáčel jako \"vzorový model sociálního rozvoje\" a tvrdil, že Jacksonův vliv byl částečně zodpovědný za toto zlepšení.\n\nDruhá méně známá verze byla natočena ve vězení, kde byl Michael natáčen sám v cele nebo v jídelně se spoluvězni i bez nich. Je zobrazen i s pouty. Videoklip je soustavně prokládán skutečnými záběry policistů útočících na afroameričany, vojenského zásahu proti protestům na náměstí Nebeského klidu, Ku Klux Klanu, válečných zločinů, genocidy, poprav, nelidskosti, stanného práva a další záběry porušování lidských práv.\n\nJe to titulní píseň celého alba po které je celé album pojmenované. Jako sing vyšla až jako remixovaná verze z alba . Remix je oproti původní verzi kratší, rytmičtější, rychlejší a všeobecně ,jako všechny songy z alba , je velmi vhodný k tanci. Píseň vyzdvihuje důležitost harmonie mezi národy, světového míru a také upozorňuje na utrpení dětí a vzkazuje, že každý z nás má důležitý podíl na tvoření lepšího světa.\n\nVideoklip je k remixované verzi a žena z budoucnosti si v něm nasadí futuristické brýle a ocitne se v nočním klubu, kde se na obrazovkách zobrazují úryvky z Michaelových starších klipů a záběrů z koncertů.\n\nPíseň je autobiografickou baladou a jedna z jeho nejpomalejší písní. Je to velmi smutná píseň, v písni mimo jiné zpívá: \"Happy days will drown the pain.\" (Šťastné dny potopí bolest.), \"Here abandoned in my fame\" (Jsem zde opuštěný v té své slávě.), \"How does it feel, when you're alone and you're cold inside?\" (Jak se člověk cítí, když je sám a ve svém nitru cítí pouze chlad?) \"like stranger in Moscow\" (jako cizinec v Moskvě). Píseň napsal, když byl sám v hotelu v Moskvě během turné Dangerous a právě probíhal mediální ruch okolo nařčení z jeho údajného sexuálního napadení.\n\nVideoklip zobrazuje 5 různě osamělých postav a samotného Michaela, který se prochází po městě. Všechno ostatní se pohybuje velmi zpomaleně. Byly použity speciální efekty při zobrazení ptactva, vosy, rozlití káv i při rozbíjení skla.\n\nJe adaptace jeho oblíbené písně od Charlese Chaplina.\n\nJe to rocková píseň, která je o hořkosti, nedůvěře a korupci v rámci vymáhání práva. Píseň je o advokátu Tomu S. Sneddonovi, který byl okresní advokát Santa Barbary, který letech 1993 a 2003 se s Jacksonem soudil kvůli údajnému sexuálnímu obtěžování nezletilých. Nutno říci, že mu nikdy nic nedokázal. V písni je Sneddon přejmenován na Doma Sheldona. Píseň byla zpívána před soudem skupinou Jacksonových fanoušků každý den, kdy se soud uskutečnil. V skladbě hraje i kytarista skupiny Guns N' Roses Slash.\n\nPíseň nemá samostatný videoklip, ale byla užita i v tehdy nejdelším hudební videu na světě Ghost spolu s dalšími písněmi z tohoto alba a alba .\n\nMezi fanoušky je tato skladba hodnocena jako velmi povedená kritická píseň, mířená proti lidem, kteří jsou schopni dělat pro peníze špatné necharakterní činy.\n\nPíseň napsal John Lennon a původně byla nahrána kapelou Beatles v roce 1969 a je jedním z jejich největších hitů. Michael ji nazpíval už v roce 1988 pro svůj autobiografický film Moonwalker, ale vydal ji až v tomto albu. Mimochodem už v té době vlastnil všechna práva na jejich skladby.\n\nJe to píseň o předpojatosti a lživosti médií a také o falešném obrazu ,člověka\", který o něm vytvořily. Píseň je míněna jako prosba veřejnosti, aby přestali věřit obsahu bulvárních médií. Zpívá: Just because you read it in the magazine or see it on the TV screen don't make it factual\"(Jenom proto, že sis to přečetl v časopise nebo si to viděl v televizní obrazovce, to nedělá pravdivé.)\n\nPíseň kritizuje média.\n\nTaké byla použita v hudebním videu Michael Jackson's Ghosts.\n\nJe to balada, která se zakládá na skutečném příběhu. Tuto píseň napsal, když byl ještě teenager a je o malé Susie, která zemřela.\n"}
{"id": "312334", "url": "https://cs.wikipedia.org/wiki?curid=312334", "title": "Nebojša Vučinić", "text": "Nebojša Vučinić\n\nNebojša Vučinić (* 17. října 1953 v Cetinje) je černohorský právník a univerzitní profesor. \n\nRoku 2008 byl zvolen prvním soudcem Evropského soudu pro lidská práva za Černou Horu.\n"}
{"id": "312335", "url": "https://cs.wikipedia.org/wiki?curid=312335", "title": "Terceira", "text": "Terceira\n\nTerceira ( ) je ostrov patřící Portugalsku v souostroví Azor. Jmenuje se podle toho, že byl objeven jako třetí ze souostroví. Je sopečného původu. Rozlohou 396,75 km² je v celém souostroví třetí největší. Povrch je hornatý a dosahuje vrcholem Santa Bárbara maximální nadmořské výšky 1023 m. Ostrov se dělí na dva obvody Praia da Vitória na severovýchodě a Angra do Heroísmo na jihozápadě. Na ostrově žije 54 996 obyvatel, z čehož 35 581 v hlavním městě Angra do Heroísmo, jehož centrum je od roku 1983 zapsáno do Světového dědictví UNESCO.\n"}
{"id": "312336", "url": "https://cs.wikipedia.org/wiki?curid=312336", "title": "Walter Isard", "text": "Walter Isard\n\nWalter Isard (19. dubna 1919 Filadelfie – 6. listopadu 2010 tamtéž) byl americký ekonom, hlavní zakladatel disciplíny nazývané jako regionální věda. Isard vystudoval Temple University ve své rodné Filadelfii. Ve studiu dále pokračoval na Harvardu a na University of Chicago. Od roku 1953 pracoval na prestižní Massachusettském technologickém institutu, právě za jeho působení zde se vžil název nového oboru – regionální vědy. V roce 1956 byla založena organizace Regional Science Association, kterou pomáhal založit a jejíž se stal prvním prezidentem.\n"}
{"id": "312337", "url": "https://cs.wikipedia.org/wiki?curid=312337", "title": "Národní jednota", "text": "Národní jednota\n\nNárodní jednota ( , \"ha-Ichud ha-leumi\", anglicky \"National Union\") je izraelská ultrapravicová koaliční politická strana sestávající ze stran Achi, Moledet a Tkuma. Do roku 2003 byla součástí koalice strana Cherut – Národní hnutí a do roku 2005, strana Jisra'el Bejtejnu. Ve volbách do Knesetu v roce 2006 strana kandidovala společně s Národní náboženskou stranou a společně získaly 9 poslaneckých křesel (6 pro Národní jednotu).\n\nNárodní jednota byla založena roku 1999, s cílem vyhrát volby do Knesetu, jako koalice stran Moledet, Tkuma a Cherut – Národní hnutí, a získala celkem 4 křesla. V roce 2001 strana měla téměř dvojnásobnou podporu poté, co se ke koalici stran připojila strana Jisra'el Bejtejnu.\n\nNárodní jednota byla po volbách v roce 2001 přizvána Arielem Šaronem do jeho vlády a předseda strany, Rechav'am Zeevi byl jmenován ministrem cestovního ruchu, zatímco předseda strany Jisra'el Bejtejnu, Avigdor Lieberman byl jmenován ministrem národní infrastruktury. Poté, co byl Zeevi 17. října 2001 zavražděn, jeho ministerský post zaujal Benjamin Elon (Moledet), zatímco předsedou strany se stal Lieberman.\n\nPřed volbami do Knesetu v roce 2003 se strana Cherut - Národní hnutí rozhodla, že bude kandidovat samostatně. Národní jednota ve volbách získala 7 křesel a byla pozvána Arielem Šaronem do koalice, v níž byly strany: Likud, Šinuj, Národní náboženská strana a Jisra'el BaAlija. Elon byl jmenován ministrem cestovního ruchu a Lieberman ministrem dopravy.\n\nStrana opustila Šaronovu koalici po jednostranném stažení se z Pásma Gazy () (také proto že poslanec za stranu Tekuma, Cvi Hendel, žil v osadě Guš Katif, která se nacházela v Gaze). Nicméně Národní jednota byla podpořena příchodem strany Achi (známé také pod názvem Obnovená náboženská národní sionistická strana), která se oddělila od Národní náboženské strany, která se rozhodla setrvat v koalici. Po stažení se z Gazy strana přijala oranžovou barvu za barvu strany, jelikož právě oranžová barva byla barvou odpůrců tohoto stažení.\n\nV roce 2005 koalici opustila strana Jisra'el Bejtejnu a ve volbách v roce 2006 kandidovala samostatně. Krátce před volbami se Národní náboženská strana rozhodla ve volbách kandidovat s Národní jednotou. Ve volbách tato koalice získala 9 křesel, z čehož 6 připadlo Národní jednotě.\n\n"}
{"id": "312343", "url": "https://cs.wikipedia.org/wiki?curid=312343", "title": "Kadlec", "text": "Kadlec\n\nPříjmení Kadlec či Kadlecová mělo v roce 2011 v Česku 13 047 osob. Po Praze je nejvíce těchto osob na Českobudějovicku. Podobná příjmení \"Tkadlec\" nebo \"Tkadlecová\" má 982 osob a je rozšířeno nejvíce na Vsetínsku (255 osob). Tkadlec je řemeslník, který se zabývá tkalcovstvím.\n\nZnámí nositelé tohoto příjmení:\n\n"}
{"id": "312344", "url": "https://cs.wikipedia.org/wiki?curid=312344", "title": "Seznam měst v Zambii", "text": "Seznam měst v Zambii\n\nToto je seznam měst v Zambii.\n\nZdaleka největší aglomerací v Zambii je Lusaka, kde 1. ledna 2007 žilo 2 389 572 obyvatel, což představuje asi 20% obyvatelstva celé země.\n\nV následující tabulce jsou uvedena města nad 10 000 obyvatel, výsledky sčítání obyvatelstva z 25. srpna 1980, 20. srpna 1990 a 20. srpna 2000, odhady počtu obyvatel k 1. lednu 2007 a provincie, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "312345", "url": "https://cs.wikipedia.org/wiki?curid=312345", "title": "Levák Bob", "text": "Levák Bob\n\nRobert Underdunk Terwilliger, lépe známý pod uměleckým jménem Levák Bob (anglicky \"Sideshow Bob\") je periodicky se objevující postava z amerického animovaného seriálu Simpsonovi. V originále je tato postava namlouvána hercem Kelseyem Grammerem (v češtině je dabován Jaromírem Medunou) a poprvé se objevila v epizodě Mluvící hlava. Bob je samozvaný génius, který absolvoval Yaleovu univerzitu, je členem Republikánské strany a je šampionem vyšší kultury. Svoji kariéru začal jako pomocník v televizním pořadu Šáši Krustyho, ale z důvodu neustálého zneužívání zinscenoval ozbrojené přepadení v díle Je Šáša vinen?. Plán byl překažen Bartem Simpsonem a Levák Bob byl zatčen a uvězněn. Další účinkování v seriálu nastalo ve třetí sezóně seriálu (díl Černý vdovec), kde se poprvé pokusil zabít Barta Simpsona, od té doby se jej s každým dalším účinkováním pokouší zabít. Bob přijal roli v seriálu jako šílený génius, epizody, kde hraje hlavní roli typicky začínají Bobovým útěkem z vězení a vymýšlením či uskutečňováním plánu, obvykle je tento plán překažen Bartem nebo Lízou Simpsonovými. Jeho plány se obvykle týkají vraždy či zničení, často jsou cíleny na Barta nebo méně často na Krustyho.\n\nLevák Bob sdílí některé personální rysy z Grammerovy postavy Frasiera Crane ze sitcomu \"Cheers\" a \"Frasier\" a mohou být popsány jako \"Frasier je naložený v arsenu\" Některé pararely tohoto jsou vykreslovány v Simpsonových mezi Bobem a Frasierem Cranem – Bobův bratr Cecil a jeho otec (herci David Hyde Pierce a John Mahoney) odpovídají těmto rolím i v seriálu Frasier. Grammer, který dabuje Boba hlasem založeným na hlase Ellise Rabba, byl mnohokrát pozitivně hodnocen za tento dabing. V roce 2006 vyhrál Emmy za Dabing za epizodu Taliján Bob.\n\nDo roku 2010 se objevil ve dvanácti epizodách, naposledy v 21. sérii v epizodě v angličtině nazvané \"The Bob Next Door\". Objevil se i v komiksech o Simpsonových, v počítačové hře \"The Simpsons Game\" nebo tato postava je zařazena jako hlavní protivník v tematických parcích The Simpsons Ride. Levák Bob působí i jako zpěvák, některé písně nazpívané Kelseyem Grammerem byly vydány na soundtracku k seriálu.\n\nPostava Leváka Boba se poprvé objevila jako nemluvící asistent a pomocník v Show Šáši Krustyho.\nV epizodě Bratr z jiného seriálu (osmá série, 1997) se dozvídáme, že Levák Bob získal místo v Krustyho pořadu až poté, co Bobův mladší bratr Cecil selhal při představení a Krusty usoudil, že Levák Bob provedl skvělý komický kousek. Poté, co byl mnohokrát uražen Šášou Krustym a byl téměř neustále pod palbou koláčů dostal Bob vztek na Krustyho a na jeho úspěchy na umělecké dráze. V díle Je Šáša vinen? (1. série, 1990) nechal Bob (v českém dabingu této epizody pojmenovaný Bob Šouflik) falešně obvinit Šášu Krustyho z ozbrojeného přepadení Kwik-E-Martu. Po Krustyho zatčení přebral Levák Bob kontrolu nad televizní show a pokusil se pro děti zavést prvky vyšší kultury. Nicméně toto účinkování nemělo dlouhého trvání, Bart Simpson odhalil Bobův plán, Krusty byl osvobozen a Levák Bob byl zatčen a uvězněn.\n\nV epizodě Černý vdovec (třetí série, 1992) se Bob poprvé objevil po zatčení kvůli konspiracím vůči Krustymu, byl propuštěn z věznice a oženil se s Bartovou tetou Selmou. V rámci plánu pro zdědění peněz, které Selma investovala na burze, Bob se pokusil zabít Selmu již během líbánek. Bart znovu odhalil Bobovy plány a ten byl opět zatčen a uvězněn. Po podmínečném propuštění z vězení v epizodě Mys hrůzy (pátá série, 1993) byl cílem útoku přímo Bart, opakovaně mu vyhrožoval a donutil tak rodinu Simpsonových ke stěhování v rámci programu stěhování svědků k \"Terror Lake\" (k Mysu Hrůzy). Bob pronásledoval hausbót rodiny Simpsonových, po tom, co si podrobil rodinu se připravoval k zabití Barta. Povolil Bartovi poslední přání, Bart chtěl poslechnout zpěv písně \"Admirál jeho Veličenstva\". Tato taktika zdržování vedla k opětovnému zatknutí Leváka Boba.\n\nBob byl znovu propuštěn z vězení v epizodě s názvem Návrat Leváka Boba (šestá série, 1994) a ucházel se o místo starosty Springfieldu za Republikánskou stranu. Nakonec drtivě porazil liberála Joea Quimbyho, ale Bart a Líza objevili, že Bob zfalšoval volby – toto vedlo k opětovnému uvěznění Leváka Boba. Bob ovšem z vězení utekl, poprvé v epizodě Poslední šance Leváka Boba (sedmá série, 1995), vyhrožuje zničením Springfieldu pomocí atomové bomby, dokud nebudou zrušeny všechny vysílané televizní pořady. Tento plán byl opět zmařen Bartem a Lízou a Levák Bob se vrací zpět do vězení. V následující sérii Bob ve vězení získal výhodu přes křesťanský program a zdálo se, že byl opravdu napraven. V epizodě Bratr z jiného seriálu reverend Lovejoy veřejně prohlásil, že Levák Bob je jiný muž a doporučil jej pro získání zaměstnání. Bob je propuštěn z vězení a dán do péče svého bratra Cecila, který je ředitelem hydrologické a hydrodynamické inženýrské sekce ve Springfieldu. Nicméně Cecil naplánoval falešné obvinění svého bratra, který mu vzal místo v Krustyho show. Chtěl jej obvinit ze zničení Springfieldské přehrady. Bob, Bart a Líza společně zastaví Cecila a zachrání město, oba bratři byli opět uvězněni.\nV epizodě Den spratka (dvanáctá série, 2001) Bob zjistil, že Krusty smazal veškeré záznamy jejich prvních vystoupení. Bob je propuštěn z vězení a plánuje Krustyho smrt s pomocí Barta jako sebevražedného atentátníka. Po tajném vyslechnutí Krustyho projevu, kde se zmínil, že mu Levák Bob velmi chybí a že ho velmi postrádá se Bob rozhodl, že neuskuteční svůj plán. I přes to se vrátí do vězení za pokus o vraždu. V epizodě Kdo chce zabít Homera Simpsona? (čtrnáctá série, 2002) springfieldská policie požádala Leváka Boba o pomoc při hledání člověka, který se pokusil zavraždit Homera Simpsona. Levák Bob byl dočasně propuštěn z vězení a po vyřešení záhady a nalezení viníka se pokusil zabít Barta Simpsona. Zjistil však, že je \"navyklý na Bartovu tvář\" a nemůže to udělat. Bob se nevrátil zpět do vězení a opět se objevil v epizodě Taliján Bob (sedmnáctá série, 2005), kde se objevil v Itálii, kam se přestěhoval, aby mohl začít nový život. Byl zvolen starostou vesničky v Toskánsku a vzal si místní ženu jménem Francesca, se kterou se mu narodil syn Gino. Rodina Simpsonových jela do Itálie vyzvednout automobil pro pana Burnse. Bob rodinu Simpsonových s potěšením přijal a sdělil, že se nechce zmiňovat do své zločinné minulosti, nicméně opilá Líza vtipem prozradila kriminální minulost starosty Leváka Boba. On, jeho žena a jeho syn přísahali vendettu vůči Simpsonovým. Celá rodina Terwilligerů se vrátila v epizodě Pohřeb nepřítele (devatenáctá série, 2007), v této epizodě se poprvé objevili rodiče Leváka Boba, otec Robert a matka Dame Judith Underdunk. Bob zfalšoval svoji smrt a později zavřel Barta do rakve a pokusil se jej upálit v kremační peci, tomuto přihlížela celá rodina Leváka Boba. Celý plán byl překažen a opět byli zatčeni a uvězněni. Bob se krátce objevil i v epizodě Nešťastná svatba (dvacátá série, 2008). Znovu se objevil v epizodě \"The Bob Next Door\" (dvacátá první série), v této epizodě si Levák Bob vyměnil obličej se svým spoluvězněm Waltem Warrenem, Bob se vrátil do Springfieldu a přestěhoval se do domu v sousedství rodiny Simpsonových, použil k tomu Waltovu identitu. Pokusil se opět zabít Barta, ale plán byl opět překažen.\n\nByl starostou italské vesničky Salsicia v regionu Toskánsko (díl Taliján Bob).\n\nV díle Levák od vedle Bart tvrdí, že jejich soused je Levák Bob. Poznal ho prý podle hlasu a Marge konstatuje, že podobný hlas jako Levák Bob má i Hercule Poirot – tuto narážku vymyslel Zdeněk Štěpán, Jaromír Meduna totiž dabuje Leváka Boba i Hercula Poirota.\n\n\n"}
{"id": "312346", "url": "https://cs.wikipedia.org/wiki?curid=312346", "title": "Seznam měst v Botswaně", "text": "Seznam měst v Botswaně\n\nToto je seznam měst v Botswaně.\n\nV následující tabulce jsou uvedena města nad 6 000 obyvatel, výsledky sčítání obyvatelstva z 12. srpna 1981, 14. srpna 1991 a 17. srpna 2001, odhady počtu obyvatel k 1. lednu 2006 a distrikty, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "312347", "url": "https://cs.wikipedia.org/wiki?curid=312347", "title": "Malý Kiněl", "text": "Malý Kiněl\n\nMalý Kiněl ( ) je řeka v Orenburské a v Samarské oblasti v Rusku. Je dlouhá 201 km. Plocha povodí měří 2690 km².\n\nPramení na vysočině Obščij Syrt. Ústí zleva do Velkého Kiněle (povodí Volhy).\n\nZdrojem vody jsou sněhové srážky. Průměrný průtok vody ve vzdálenosti 24 km od ústí činí 5,43 m³/s. Zamrzá v listopadu a rozmrzá v dubnu. V některých letech promrzá až do dna.\n"}
{"id": "312349", "url": "https://cs.wikipedia.org/wiki?curid=312349", "title": "Seznam měst v Namibii", "text": "Seznam měst v Namibii\n\nToto je seznam měst v Namibii. \n\nZdaleka největší aglomerací v Namibii je Windhoek, kde 1. ledna 2006 žilo 287 790 obyvatel, což představuje asi 14% obyvatelstva celé země.\n\nV následující tabulce jsou uvedena města nad 2 000 obyvatel, výsledky sčítání obyvatelstva z 21. října 1991 a 27. srpna 2001, odhady počtu obyvatel k 1. lednu 2006 a oblasti, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "312351", "url": "https://cs.wikipedia.org/wiki?curid=312351", "title": "Okajama", "text": "Okajama\n\nJaponský výraz Okajama (: 岡山, v anglickém přepisu Okayama) může znamenat:\n"}
{"id": "312352", "url": "https://cs.wikipedia.org/wiki?curid=312352", "title": "Seznam měst v Mosambiku", "text": "Seznam měst v Mosambiku\n\nToto je seznam měst v Mosambiku.\n\nZdaleka největší aglomerací v Mosambiku je Maputo, kde 1. ledna 2005 žilo 1 810 641 obyvatel, což představuje asi 10% obyvatelstva celé země.\n\nV následující tabulce jsou uvedena města nad 20 000 obyvatel, výsledky sčítání obyvatelstva z 1. srpna 1980 a 1. srpna 1997, odhady počtu obyvatel k 1. lednu 2005 a správní jednotky (provincie), do nichž města náleží. Město (\"Cidade\") Maputo je samostatné a nepatří do žádné provincie. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "312354", "url": "https://cs.wikipedia.org/wiki?curid=312354", "title": "Mezinárodní právo soukromé", "text": "Mezinárodní právo soukromé\n\nMezinárodní právo soukromé je vnitrostátní právní odvětví, které upravuje soukromoprávní vztahy s mezinárodním prvkem. Je to soubor právních norem, které dopadají na vztahy občanského, obchodního, rodinného a pracovního práva s mezinárodním prvkem a které také upravují postup soudů, jiných orgánů, účastníků a dalších osob, jakož i vztahy mezi nimi v občanskoprávním řízení s mezinárodním prvkem.\n\nNormy mezinárodního práva soukromého jsou obsaženy jak v právních normách vnitrostátního původu, tak i v mezinárodních smlouvách a aktech sekundárního práva ES. Každý stát má svou vlastní úpravu mezinárodního práva soukromého, které je součástí jeho právního řádu jako samostatné odvětví práva.\n\nV České republice je mezinárodní právo soukromé od 1. ledna 2014 upraveno zákonem o mezinárodním právu soukromém (č. 91/2012 Sb.), který nahradil předchozí zákon o mezinárodním právu soukromém a procesním (č. 97/1963 Sb.) z roku 1963.\n\nSystém mezinárodního práva soukromého zahrnuje obecnou a zvláštní část a oblast mezinárodního práva procesního.\n\nObecná část zahrnuje otázky, jako je\n\nZvláštní část upravuje konkrétní vztahy s mezinárodním prvkem, mezi něž patří např.\n\nMezinárodní právo procesní představuje souhrn norem, řešících civilní proces s mezinárodním prvkem, zejména\n\nKolizní normy neupravují práva a povinnosti účastníků, ale pomocí určitých kritérií určí, normami kterého státu se vztah řídí. Kolizní normy zachází s právními řády jako s rovnými. Vztah je věcně upravován nepřímo. Jsou typicky vnitrostátního původu, v EU dále např. v podobě nařízení.\n\nPřímé normy bezprostředně stanoví práva a povinnosti subjektů a jsou rovněž bezprostředně aplikovatelné. Jsou obvykle mezinárodního původu (mezinárodní smlouvy), jejich vytvářením dochází k unifikaci práva.\n\nVnitrostátní předpisy pro úpravu soukromoprávních vztahů s přeshraničním prvkem.\n\nÚprava postupu soudů a jiných orgánů a účastníků a vztahů mezi nimi v soukromoprávním řízení s mezinárodním prvkem.\n\nMezi vnitrostátní prameny řadíme zákony. Použijí se v případě, že jinou úpravu téže věci nestanoví mezinárodní smlouva nebo právní akt EU.\n\nMezi mezinárodní prameny z oblasti mezinárodního práva soukromého řadíme smlouvy, např.\n\nEvropské prameny mezinárodního práva soukromého představují směrnice a nařízení. Mezi nimi např.\n\n\n"}
{"id": "312355", "url": "https://cs.wikipedia.org/wiki?curid=312355", "title": "Sociální encykliky", "text": "Sociální encykliky\n\nSociální encykliky jsou papežské encykliky, vydávané zejména v posledních 150 letech, které reagují na tzv. sociální otázku, obzvláště palčivou na přelomu 19. a 20. století, a obecně na problémy soudobé společnosti. Tématem těchto encyklik je zvláště sociální spravedlnost a úkol křesťanů ve společnosti. Sociální encykliky tak do značné míry spoluvytvářejí a shrnují sociální nauku církve.\n\n"}
{"id": "312356", "url": "https://cs.wikipedia.org/wiki?curid=312356", "title": "Seznam měst na Madagaskaru", "text": "Seznam měst na Madagaskaru\n\nToto je seznam měst na Madagaskaru.\n\nZdaleka největší aglomerací na Madagaskaru je Antananarivo, kde 1. ledna 2005 žilo 1 638 291 obyvatel, což představuje asi 10% obyvatelstva celé země.\n\nV následující tabulce jsou uvedena města nad 30 000 obyvatel, výsledky sčítání obyvatelstva z 1. června 1975 a 1. srpna 1993, odhady počtu obyvatel k 1. lednu 2005 a provincie, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "312358", "url": "https://cs.wikipedia.org/wiki?curid=312358", "title": "Vnitřní lékařství", "text": "Vnitřní lékařství\n\nVnitřní lékařství (také interní medicína, hovorově též interna) je jeden ze základních oborů klinické medicíny. Zabývá se diagnózou a převážně nechirurgickou léčbou onemocnění vnitřních orgánů u dospělých. Interními chorobami dětí se zabývá pediatrie a proto může být považována také za obor vnitřního lékařství. Přestože termín vnitřní lékařství může svádět k domněnce, že se zabývá pouze onemocněními vnitřních orgánů, není tomu tak, internisté léčí celého člověka, nejen vnitřní orgány.\n\nInternista je lékař atestovaný v oboru vnitřní lékařství, popř. v podoboru specializujícím se na choroby jednoho systému nebo skupinu příbuzných chorob. Internista může být nemocniční nebo ambulantní, i když mnoho nemocnic provozuje i interní ambulance.\n\nHlavní rozdíl mezi ambulantním internistou a praktickým lékařem (též \"praktikem\", hovorově \"obvoďákem\") spočívá v pozici v poskytování zdravotní péče. Praktik poskytuje primární péči, je v přímém kontaktu se svými pacienty a měl by klást velký důraz na prevenci, měl by ovládat širší spektrum výkonů na základní úrovni. Naproti tomu internista je lékařem druhého kontaktu — to znamená, že se obvykle setká s pacientem, kterého k němu odešle praktický lékař. Internista je více specializovaný než praktik a proto může v rámci svých znalostí poskytnout lepší péči.\n\nNemocniční internisté poskytují péči těm nemocným, jejichž stav je natolik vážný, že vyžaduje hospitalizaci. Nemocniční interní medicína se vyvíjí v nový samostatný specializační obor nemocniční medicína.\n\nProtože je vnitřní lékařství poměrně široký obor, dochází k vyčleňování specialistů pouze na určité orgány nebo systémy, například kardiologie se zabývá diagnostikou a terapií chorob srdce, onkologie diagnostikou a terapií nádorů.\n\nInternisté jsou kvalifikováni k tomu, aby řešili obtížné diagnostické problémy a léčili závažná chronická onemocnění včetně situací, kdy se projeví několik různých chorob najednou (tzv. polymorbidita).\n\nPokud se chce lékař – absolvent lékařské fakulty – specializovat pro obor vnitřní lékařství, může si zvolit buď obor vnitřní lékařství (všeobecná interna), nebo některý z podoborů specializujících se na některý orgánový systém nebo na skupinu chorob. Atestační příprava trvá obvykle nejméně pět let, z toho nejméně dva roky společný interní základ (s výjimkou pediatrie) následovaný třemi lety specializačního výcviku.\nZákon č. 95/2004 Sb. \"O podmínkách získávání a uznávání odborné způsobilosti a specializované způsobilosti k výkonu zdravotnického povolání lékaře, zubního lékaře a farmaceuta\" definuje následující interní obory, ve kterých lze v ČR získat atestaci:\n\n\nNa společný interní základ navazují i některé další obory, které jsou sice vnitřnímu lékařství blízké, ale jsou převážně laboratorní:\nPo atestaci v oboru vnitřní lékařství může lékař získat atestaci v oboru \"nástavbovém\":\n\nZákladem diagnostického postupu je podrobná anamnéza (angl. \"medical history\"), ve které se důkladně shrnou nejen současné obtíže, ale i předchozí choroby, výskyt chorob v rodině, pracovní a sociální situace, návyky a užívané léky. Staří klasici interny (např. prof. Thomayer) říkávali, že dobře udělaná anamnéze je více než polovina diagnózy. Obvykle se anamnéza člení do následujících oddílů, a to i v psané formě:\n\nFyzikální vyšetření je definováno jako vyšetření pacienta bez pomůcek nebo jen s minimálním vybavením. Základními vyšetřovacími postupy jsou\n\nPořadí a význam jednotlivých metod se liší orgán od orgánu. Záznam důkladného fyzikálního vyšetření nejdříve celkového vzhledu pacienta a potom podrobného vyšetření jednotlivých systémů se nazývá status praesens (zkráceně status).\n\nV ideálním případě by měl po získání anamnézy a statusu lékař dospět buď k jednoznačnému závěru, že jde o určitou chorobu, nebo by měl alespoň zúžit okruh možných chorob. Nyní musí lékař provést to, co je na interní medicíně pro začínající lékaře nejobtížnější a co činí interní medicínu zajímavou, totiž diferenciální diagnostiku.\nDiferenciální diagnostika spočívá v tom, že lékař zvolí nejpravděpodobnější diagnózu z možných diagnóz odpovídajících nálezu a indikuje další vyšetření (tzv. pomocná vyšetření), která pracovní diagnózu buď potvrdí nebo vyvrátí.\n\nPojmem pomocná vyšetření (nověji a přiléhavěji též paraklinická vyšetření) indikuje lékař, když potřebuje potvrdit diagnózu, stanovit rozsah choroby nebo stále častěji i při záchytu choroby ještě před jejím propuknutím v rámci preventivních prohlídek. Patří sem celá řada metod biochemických, imunologických, mikrobiologických, histologických, endoskopických, radiologických a dalších.\nV praxi se obvykle používá jakou základní vyšetření na interním oddělení RTG hrudníku, krevní obraz, základní biochemie krve (sodík, draslík, glukóza, močovina, kreatinin, kyselina močová a cholesterol), základní biochemie moči testačním proužkem (glukóza, žlučová barviva, krev a bílkoviny).\nDůležitou roli v rozhodování o indikaci pomocné vyšetřovací metody hrají i další faktory, především cena vyšetření a zátěž pacienta radioaktivním zářením.\n\nPokud je lékaři již jasná diagnóza, zahajuje léčbu. V některých případech není známá léčba nebo se nedaří zjistit příčinu pacientových obtíží – pak se lékaři snaží pacientovi alespoň ulevit od symptomů.\nZákladem terapie v interních oborech je terapie konzervativní, tedy bez odstranění nemocné části těla. Konzervativní terapie spočívá především ve farmakoterapii, uplatňují se ale i další postupy jako např. diety, rehabilitace nebo fyzikální terapie. Moderní vnitřní lékařství však používá i další ne zcela konzervativní metody, zejména endoskopické metody, na hraně mezi radikálními a konzervativními postupy je i radioterapie a terapeutická použití ultrazvuku o vysoké intenzitě.\n\n\n"}
{"id": "312359", "url": "https://cs.wikipedia.org/wiki?curid=312359", "title": "Seznam měst ve Svazijsku", "text": "Seznam měst ve Svazijsku\n\nToto je seznam měst ve Svazijsku.\n\nZdaleka největšími aglomeracemi ve Svazijsku jsou Manzini, kde žije 110 537 obyvatel, a Mbabane, kde žije 76 218 obyvatel. Dohromady to představuje asi 17% obyvatelstva celé země.\n\nV následující tabulce jsou uvedena města nad 1 000 obyvatel, výsledky sčítání obyvatelstva z 25. srpna 1986 a 11. května 1997, odhady počtu obyvatel k 1. lednu 2005 a distrikty, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "312364", "url": "https://cs.wikipedia.org/wiki?curid=312364", "title": "Velká Javořina", "text": "Velká Javořina\n\nVelká Javořina (místně \"Velká Javorina\", slovensky \"Veľká Javorina\") je hora v Bílých Karpatech na moravsko-slovenském pomezí. Se svými 970 m n. m. je nejvyšší horou tohoto pohoří a nejvyšším bodem okresu Uherské Hradiště. Vrcholem hory prochází hranice České republiky se Slovenskem, nachází se zde také televizní a rádiový vysílač.\n\nVrcholová část Javorina je součástí národní přírodní rezervace Javorina, která zahrnuje pralesovitý porost na vápnitém flyši severního svahu a společenstvo horské louky na vrcholu a severním svahu Velké Javořiny. Od roku 2008 je současně na ploše 165 hektarů vyloučen jakýkoli zásah do lesního porostu – na Javořině byl vyhlášen prales.\n\nVysílač Velká Javořina je vysoký asi 135 metrů. Nachází se zde několik anténních systémů. Dříve procházela hranice jím, ale od 25. července 1997 leží jeho pozemky čistě na slovenské straně.3–4 km od vrcholu se nachází vrch Jelenec dříve využívaný jako vojenský prostor. Na tomto vrchu zbyla po armádě chátrající 48 metrů vysoká telekomunikační věž (6 stupňů po 8 metrech, šestiboká, volně přístupná).\n\nOd roku 1990 se každoročně na Velké Javořině konají letní Slavnosti bratrství Čechů a Slováků (dříve Moravanů a Slováků), které navazují na tradici podobných akcí z doby první republiky, která má své kořeny už v druhé polovině 19. století, kdy tudy ještě procházela hranice dvou částí Rakouska-Uherska.\n\nO podporu československé vzájemnosti usiloval i kněz Antonín Šuránek, který chtěl na vrcholu Javořiny krátce po druhé světové válce zbudovat kapli Panny Marie, Matky jednoty. V roce 1947 se v rámci shromáždění konala na Javořině mše svatá a později byla pod vrcholem zbudována boží muka na památku Marie Málkové z Nivnice, kterou při návratu z tohoto shromáždění zabil blesk. Více se ovšem se pro odpor nastupujícího komunistického režimu již vybudovat nestihlo.\n\nVelká Javořina je významným turistickým cílem. Odlesněný hřeben umožňuje vynikající rozhled. Směrem na východ je dobře viditelný blízký Považský Inovec a hroty Strážovských vrchů včetně nejvyššího Strážova (1214 m), za nimi lze rozeznat pohoří Žiar a Vtáčnik, vrcholy Rakytova a Ploské na Velké Fatře, západní část hřebene Nízkých Tater a pásmo Malé Fatry od výrazné siluety Kľaku (1352 m) až po vlevo vystrčený masiv Velkého Rozsutce. Severnímu obzoru v popředí dominují Velký Lopeník (912 m) a Chmeľová, za rovnoběžně uspořádanými hřebeny Bílých Karpat, Javorníků, Vizovických a Hostýnských vrchů vystupují vedle sebe nejvyšší vrcholy Moravskoslezských Beskyd: Radhošť, Kněhyně, Smrk, Lysá hora a Travný. Na západě jsou v létě, kdy nebývá inverze, pozorovatelné Pálava, Chřiby a Drahanská vrchovina, tvořící se oblaka udávají polohu jaderné elektrárny Dukovany. Směrem na jih vystupují Malé Karpaty a na jihovýchod Tribeč. Při zvláště výborné dohlednosti mohou být vidět na východě štíty Západních Tater, na severu nad náhorní rovinou Oderských vrchů i 140 km vzdálená klenba Hrubého Jeseníku s Pradědem a na jihozápad ve vzdálenosti asi 180 km Alpy s masivem Schneebergu (2075 m) a dalšími masivy alpského předhůří.\n\nNa vrchol Velké Javořiny vede vícero turistických tras z moravské i slovenské strany. Asi 500 m pod vrcholem, na slovenské straně, se nachází turistická Holubyho chata.\n\nVeľká Javorina je přírodní rezervace v oblasti Bílé Karpaty. Nachází se v katastrálním území obcí Lubina a Bzince pod Javorinou v okrese Nové Mesto nad Váhom v Trenčínském kraji. Území bylo vyhlášeno či novelizováno v roce 1988 na rozloze 82,9800 ha. Ochranné pásmo nebylo stanoveno.\n\n"}
{"id": "312369", "url": "https://cs.wikipedia.org/wiki?curid=312369", "title": "New World Resources", "text": "New World Resources\n\nNew World Resources Plc (NWR) byl jedním z předních producentů černého uhlí ve střední Evropě. Firma těžila prostřednictvím své dceřiné společnosti OKD koksovatelné a energetické uhlí pro středoevropský ocelářský a energetický průmysl. Společnost NWR měla sídlo v Nizozemsku a v jejím vedení a představenstvu jsou manažeři s mezinárodními zkušenostmi i znalostí regionu. V celé skupině NWR bylo zaměstnáno 15 000 lidí.(NWR AR 2013)\n\nNWR disponuje dle klasifikace metodiky JORC uhelnými zásobami v rozsahu 374 milionů tun. NWR měla v rámci střední Evropy strategickou polohu a svou produkci dodávala prestižním zákazníkům v regionu. Mezi nejvýznamnější zákazníky patřily ArcelorMittal, ČEZ, Veolia Energie, Moravia Steel, U.S. Steel, Verbund, Voestalpine a ThyssenKrupp.\n\nV dubnu 2011 představenstva New World Resources Plc a New World Resources N.V. (NWR NV) společně oznámila doporučenou nabídku na převzetí akcií druhu A NWR NV. Dne 5. května 2011 byly obdrženy akceptace nabídky ve výši 97 % akcií druhu A NWR NV a NWR byla zapsána na oficiální seznam londýnské burzy cenných papírů a akcie zde začaly být obchodovány. Ve stejný den začaly být akcie obchodovány na burze v Praze a o několik dní později, 9. května 2011, na burze ve Varšavě. NWR nabyla také 100% akcií druhu B NWR NV. \n\nAkcie společnosti NWR NV byly od května 2008 kotovány na akciových burzách v Londýně, Praze a Varšavě. Uvedení akcií společnosti NWR NV představovalo největší IPO na londýnské burze v roce 2008 a jediné IPO na burze v Praze v tomto roce. NWR byla součástí FTSE Small Cap indexu.\n\nObchodování s akciemi NWR bylo na londýnské burze pozastaveno 4. května 2016. Tentýž den rozhodla i pražská burza cenných papírů o pozastavení obchodování s akciemi NWR, jejichž hodnota se k onomu datu propadla o 30 % na 7 haléřů. Počátkem listopadu 2016 akcionáři společnosti New World Resources (NWR) schválili na své valné hromadě dobrovolnou likvidaci firmy. \n\n\n\n"}
{"id": "312371", "url": "https://cs.wikipedia.org/wiki?curid=312371", "title": "Seznam měst na Komorách", "text": "Seznam měst na Komorách\n\nToto je seznam měst na Komorách.\n\nZdaleka největší aglomerací na Komorách je Moroni, kde 1. ledna 2005 žilo 42 872 obyvatel, což představuje asi 6% obyvatelstva celé země.\n\nV následující tabulce jsou uvedena města nad 4 000 obyvatel, výsledky sčítání obyvatelstva z 15. září 1991, odhady počtu obyvatel k 1. lednu 2005 a ostrovní distrikty, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "312372", "url": "https://cs.wikipedia.org/wiki?curid=312372", "title": "Edward L. Bernays", "text": "Edward L. Bernays\n\nEdward Louis Bernays (22. listopadu 1891 – 9. dubna 1995) byl americký zakladatel moderních public relations.\n\nNarodil se ve Vídni jako synovec psychiatra Sigmunda Freuda, ale již po roce se jeho rodiče přestěhovali do Ameriky, kde Edward vyrůstal. Jeho první prací byl post redaktora pro \"Medical Review of Reviews\". Během první světové války působil v Creelově komisi pro informování veřejnosti, což byl propagandistický orgán americké vlády. Krátce poté, když mu strýc Sigmund Freud z Evropy poslal materiály pro svou novou knihu (v níž se stavěl skepticky k podstatě lidské civilizovanosti a kterou uzavřel tak, že člověk je de facto smýkán svým libidem a nízkými pudy, jeho status ve společnosti určuje jen nakolik jim dokáže odolávat), pojmul Edward myšlenku, že je potřeba zastoupit úlohu subjektu, který „lidem řekne, co chtějí“; tímto subjektem by pak měl podle daného modelu být buďto stát, nebo trh. Tuto myšlenku začal rozvíjet, dal jí jméno (vztahy s veřejností, \"public relations\", PR), později pro ni založil ústav, založil na ní celou svoji kariéru a stal se pionýrem v této oblasti (resp. v její novodobé podobě).\n\n\n\n\nBěhem své dlouholeté kariéry poskytoval Bernays rady politikům (včetně prezidenta Hoovera), hercům a velkým korporacím o tom, jak změnit, ovlivnit nebo využít veřejné mínění ve svůj prospěch. Postupně získal obrovské jmění (část svých peněz neváhal použít na pomoc Freudovi, jehož o majetek připravila hyperinflace v tehdejší Výmarské republice), dále společenskou prestiž a jedinečné renomé (byť jen v odborných kruzích – široce a mediálně známý nebyl). Zažil ale i doby, kdy jeho reputace utržila šrámy – tím bylo období Velké hospodářské krize. Jeho spolupracovníci a známí Bernayse popisovali jako člověka s nevýrazným vyjadřováním a skeptickým pohledem na společnost, který se nicméně v průběhu let stal mistrem odhadu na to, co společnost chce nebo jak se v té či oné situaci zachová.\n\nBernays se oficiálně odebral do penze v roce 1962, ale na poli PR působil dál. Zasazoval se o státní udělování licencí public relations poradcům, jeho návrh zákona o registraci a licencování public relations byl v roce 1992 zamítnut.\n\nVe svých četných dílech popsal základní teoretické předpoklady úspěšné práce v PR, vytyčil pole působení a definoval etická pravidla. V roce 1923 přednášel v New Yorku na prvních kurzech public relations, které kdy univerzita nabízela. Ve stejném roce napsal knihu \"Crystallizing Public Opinion\", o pět let později vydal druhou knihu s názvem \"Propaganda\".\n\nJe mu připisováno autorství změny paradigmatu „prodávání nikoli zboží, ale životního stylu,“ které se dá vysledovat až do 2. poloviny 20. let.\n\nStal se též expertem na propagandu:\n\n\n\n"}
{"id": "312373", "url": "https://cs.wikipedia.org/wiki?curid=312373", "title": "Tetracyklin", "text": "Tetracyklin\n\nTetracyklin, též achromycin, je semisyntetické antibiotikum ze skupiny tetracyklinů. Jedná se o širokospektrální antibiotikum, které se používá v humánní i veterinární medicíně.\n\nTetracyklin je světle žlutý krystalický prášek bez zápachu. Na vzduchu je stabilní, ale na přímém slunečním světle se rozkládá. V roztocích s pH pod 2 ztrácí svou biologickou aktivitu, v alkalických roztocích se rozkládá. Hydrochlorid je mírně hygroskopický. Velmi málo je rozpustný ve vodě, dobře rozpustný ve zředěných kyselinách a hydroxidech, nepatrně rozpustný v alkoholech, prakticky nerozpustný v chloroformu a diethyletheru. Hydrochlorid je dobře rozpustný ve vodě a zředěných hydroxidech, nepatrně rozpustný v alkoholech.\n\nDobře a rychle se vstřebává z trávicího traktu a prostupuje do tkání a tělních tekutin.\n\n"}
{"id": "312375", "url": "https://cs.wikipedia.org/wiki?curid=312375", "title": "Seznam měst na Mauriciu", "text": "Seznam měst na Mauriciu\n\nToto je seznam měst na Mauriciu.\n\nZdaleka největší aglomerací na Mauriciu je Port Louis, kde 1. ledna 2005 žilo 615 505 obyvatel, což představuje asi polovinu obyvatelstva celé země.\n\nV následující tabulce jsou uvedena města nad 8 000 obyvatel, výsledky sčítání obyvatelstva z 21. července 1983 a 2. července 2000, odhady počtu obyvatel k 1. lednu 2005 a distrikty, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "312378", "url": "https://cs.wikipedia.org/wiki?curid=312378", "title": "Seznam měst na Seychelách", "text": "Seznam měst na Seychelách\n\nToto je seznam měst na Seychelách.\n\nZdaleka největší aglomerací na Seychelách je Victoria, kde 1. ledna 2005 žilo 22 881 obyvatel, což představuje asi čtvrtinu obyvatelstva celé země.\n\nV následující tabulce je uvedeno 14 největších měst, výsledky sčítání obyvatelstva z 29. srpna 1997 a 22. srpna 2002, odhady počtu obyvatel k 1. lednu 2005 a ostrovy, na nichž se města nachází. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "312379", "url": "https://cs.wikipedia.org/wiki?curid=312379", "title": "Hartford", "text": "Hartford\n\nHartford je hlavní město státu Connecticut v USA. V roce 2010 zde žilo 124 775 obyvatel, v celé metropolitní oblasti však 1 188 241. Městem protéká řeka Connecticut.\n\nRoku 1623 se zde usadili první holandští osadníci a roku 1636 se o něco severněji usadili angličtí přistěhovalci. Spojením obou osad vzniklo roku 1784 nynější město. V 19. a 20. století zde vznikl důležitý průmysl, například zbrojovka Colt Firearms a později i technologické firmy jako Carrier, Pratt & Whitney, Otis nebo Sikorsky, dnes spojené v koncern UTC.\n\nPodle sčítání lidu z roku 2010 zde žilo 124 775 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 43,4% populace.\n\nHartford je domovem několika univerzit. Sídlí zde hokejový klub Hartford Wolf Pack, před několika lety se zde hrála NHL a sídlil zde klub Hartford Whalers.\n\n\n\n"}
{"id": "312381", "url": "https://cs.wikipedia.org/wiki?curid=312381", "title": "Initial public offering", "text": "Initial public offering\n\nInitial Public Offering je první veřejná nabídka akcií. Pro tento pojem se v praxi běžně používá zkratka \"IPO\". \"IPO\" je proces, při kterém společnost poprvé vstupuje na burzu a nabízí své akcie široké veřejnosti. Důvodů, proč společnosti chtějí realizovat \"IPO\", je několik, mezi nejvýznamnější však patří potřeba navýšit kapitál společnosti, tedy získat dodatečné finanční zdroje.\n\nDůvody proč společnosti realizují \"IPO\":\n\n\n\"IPO\" je proces poměrně zdlouhavý a také nákladný. Společnosti proto využívají služeb . Underwritery bývají v naprosté většině velké banky, ty pak připravují a vedou celou emisi a jsou také zodpovědné za její úspěšné dokončení. Je zřejmé, že emitent s underwritery po celou dobu musí aktivně spolupracovat, důraz je kladen především na zpřístupnění zásadních interních informací.\n\nZ pohledu investorů jsou \"IPO\" zajímavá hlavně kvůli dvěma anomáliím, které jsou s nimi spojené. Většina \"IPO\" je totiž podhodnocená a tak mohou investoři realizovat zisky již během prvního dne. Další zajímavost je, že společnosti, které realizovaly \"IPO\" jsou v následujících (zhruba 5 letech) méně výkonné, než je průměr stanovený indexem trhu.\n\nCelý proces \"IPO\" může být rozdělen zhruba do třech základních fází a to do přípravné fáze, realizační fáze a post-realizační fáze. Zvyklosti a pravidla vstupu na akciový trh se mohou v jednotlivých zemích i výrazně odlišovat.\n\nV této fázi se společnost, která chce vstoupit na akciový trh, připravuje na splnění všech podmínek daných místními zákony a zvolenou burzou. Tato fáze je časově náročná zejména pro společnosti, které dosud nepodnikaly v podobě akciové společnosti. Je tedy nutné provést řadu změn ve vedení a struktuře společnosti v souladu s principy corporate governance. Dále musí potenciální emitent začít vést účetnictví podle Mezinárodních standardů účetního výkaznictví a podnikat další kroky, které učiní společnost dostatečně transparentní pro budoucí investory.\n\nPokud je společnost připravena ke vstupu na akciový trh, může přistoupit k další fázi \"IPO\". Pro úspěšnou \"IPO\" je důležité, aby v dané době a na daném trhu panovaly příznivé ekonomické podmínky. Počet úspěšně dokončených \"IPO\" výrazně závisí na ekonomickém cyklu. V konjunktuře počet \"IPO\" prudce roste, v recesi se naopak \"IPO\" téměř neprovádí. Vše totiž závisí hlavně na vůli investorů, většina z nich v recesi akciové tituly spíše prodává, než nakupuje, proto nemá smysl \"IPO\" provádět.\n\nRealizační fázi lze rozdělit do několika dílčích kroků, Burza cenných papírů Praha uvádí např.:\n\n\nČasový harmonogram lze nalézt například na stránkách Burzy cenných papírů Praha. \n\nVztahy mezi emitující společností a underwriterem (také vedoucím emise, manažerem emise) jsou během přípravy celé emise upraveny mandátní smlouvou. V ní je určeno tzv. hrubé rozpětí (\"\"), to určuje odměnu pro vedoucího manažera emise a další upisovatele. Na českém trhu se celková výše hrubého rozpětí pohybuje mezi 3–5 % z objemu emise.\n\nVhodným kapitálovým trhem pro realizaci \"IPO\" nemusí být vždy jen domácí trh. Trh by měl být vybrán především s ohledem na celkovou koncepci podnikání společnosti, ale také na očekávanou poptávku po nových akciích. Mnohdy je výhodnější uskutečnit \"IPO\" na zahraničním trhu a to především, když je zahraniční trh více likvidní, podnik zde uskutečňuje většinu svých aktivit (vyváží či dováží) nebo chce v této zemi provádět budoucí akvizice. Společnost (většinou na radu manažera emise) může také přistoupit k duální kotaci (\"dual-listing\") a vstoupit na více trhů zároveň, musí však dodržovat požadavky pro přijetí akcií k obchodování, které se na různých burzách mohou lišit. Tyto požadavky jsou především na velikost \"IPO\", množství akcií, které budou rozptýleny mezi veřejnost (tzv. \"\") a minimální dobu činnosti emitenta.\n\n\"Zdroj: zpracováno na základě lit. Paleari et al. (2008) a Meluzín - Zinecker (2009).\"\nSpolečnost je dále důkladně prověřena a to jak z právního, tak i ekonomického a finančního a účetního hlediska. K prověření dochází zpravidla při prvním setkání realizačního týmu (známé jako \"kick-off meeting\").\n\nVýsledkem interního ocenění je stanovení cenového rozpětí akcií, které je důležité pro jednání s potenciálními investory. Pokud by se tato cena výrazně lišila od představy stávajících vlastníků, může být celý proces ukončen a to zejména v případě, že v emisi jsou nabízeny i sekundární akcie stávajících vlastníků. Při \"IPO\" dochází k zvýšení základního kapitálu a v souladu s obchodním zákoníkem spadá toto rozhodnutí do působnosti valné hromady, která však v této věci může pověřit představenstvo. Usnesení valné hromady, resp. rozhodnutí představenstva o záměru zvýšit základní kapitál upisováním nových akcií musí být zapsáno do obchodního rejstříku do 30 dní od usnesení.\n\nSpolečnost musí také zpracovat emisní prospekt. Podle zákona o podnikání na kapitálovém trhu je prospekt souborem všech informací, které investoři nezbytně potřebují k přesnému a správnému posouzení cenného papíru, majetku a závazků emitenta, jeho finanční situace, zisku a ztrát a perspektiv budoucího vývoje. Minimální rozsah informací je pak stanoven nařízením komise Evropského společenství (směrnice 2003/71/ES). Prospekt cenného papíru schvaluje regulátor příslušného finančního trhu (v České republice Česká národní banka), prospekt musí být zpracován v českém, případně anglickém jazyce a musí být srozumitelný nikoli však zjednodušený. Mezi důležité náležitosti prospektu patří:\n\n\nPři žádosti o schválení prospektu společnost žádná ČNB i o přidělení ISINu.\n\nPo všech jednáních s regulátorem a organizátorem trhu a po splnění veškerých stanovených podmínek začne manažer emise připravovat první prezentaci společnosti investorům. Cílem je získat od investorů (zejména institucionálních) co nejvíce informací o jejich představě o ceně úpisu akcií. Společnosti (či manažerovi emise) toto jednání může značně ulehčit a zpřesnit stanovení emisního kurzu, celkového objemu emise a struktury budoucích investorů. Metody, které se používají pro stanovení emisního kurzu jsou: aukce, prodej za fixní cenu a bookbuilding. V poslední době převažuje metoda bookbuildingu.\n\nÚlohou manažera emise je také stabilizace kurzu akcií po jejich uvedení na sekundární trh. K tomuto účelu může využít tzv. opci navýšení (, \"\"). Jde o právo na úpis dalších akcií po uskutečnění prvotní veřejné nabídky akcií, zpravidla ve výši 10-15 % z celkového počtu nabízených akcií. Ke stabilizaci ceny lze dále použít i tzv. ujednání o dočasném zákazu prodeje akcií (\"\").\n\nEmitent musí nadále postupovat v souladu s pravidly panujícími na daném trhu a dodržovat jednak zákon o podnikání na kapitálovém trhu, tak i Burzovní pravidla. Největší důraz je kladen především na informační povinnost, která zabezpečuje transparentnost trhu a posiluje důvěru investorů. Společnost je povinna zveřejňovat výroční zprávu a to dokonce do 4 měsíců od skončení účetního období. Tato zpráva je předkládána v předstihu před termínem stanoveným v účetních a daňových předpisech a většinou neobsahuje všechny povinné náležitosti (např. ještě není ověřená auditorem). Do dvou měsíců po uplynutí prvních šesti měsíců účetního období předkládá pololetní zprávu a dále veškeré důležité informace, které mají značný cenotvorný vliv na daný instrument.\n\nO emisi nejprve rozhodne management společnosti. Společnost si vybere tzv. vedoucího aranžéra. Uzavře s ním mandátní smlouvu, ve které jsou definovány vzájemné vztahy. Vedoucí aranžér ještě před uzavřením smlouvy provede interní fundamentální analýzu podniku, ze které zjistí potřebnou výši nového kapitálu. Dále zkoumá vhodnost firmy pro emisi akcií. Spolu s emitentem vytváří plán celé emise (výběr vhodného cílového trhu, způsob umístění akcií, apod.), pomáhá při výběru dalších poradců (např. v oblasti daní). Vedoucí aranžér a poradci jsou označováni jako zprostředkovatel emise. Jak již bylo výše uvedeno, zprostředkovateli bývají hlavně bankovní instituce.\n\nVšechny tyto subjekty společně provedou tzv. hloubkovou prověrku (\"due diligence\"). Hloubková prověrka se skládá zpravidla ze tří částí:\n\n\nVýsledky hloubkové prověrky nejsou veřejně publikovány, slouží pouze k internímu využití. Vychází se z ní při tvorbě prospektu.\n\nNásledně je svolána valná hromada a je jí předložen kompletní návrh emise. Valná hromada tento návrh schvaluje. Představenstvo společnosti stanovuje emisní kurz a objem emise. Pokud valná hromada rozhodne o zvýšení základního kapitálu, představenstvo musí do 30 dnů od usnesení valné hromady podat návrh na zápis tohoto usnesení do obchodního rejstříku.\n\nPoté je provedeno shromáždění a vyhodnocení výsledků hloubkové prověrky. Na základě těchto informací je zahájena tvorba prospektu.\n\nDále je třeba vyhotovit žádost o přijetí akcií k obchodování na veřejném trhu. Toto má na starosti vedoucí aranžér spolu s právními poradci. Žádost musí být adresována organizátorovi veřejného trhu – tedy burze, na kterou chce podnik vstoupit. Organizátor má 2měsíční lhůtu na rozhodnutí o žádosti.\n\nV další fázi přípravy emise je vytvářen tzv. investiční příběh. Firma se snaží oslovit její okolí (především potenciální investory) pomocí různých marketingových aktivit. Cílem této činnosti je vytvořit na veřejnosti dojem, že emitentem je perspektivní, finančně stabilní a silná společnost.\n\nVelmi důležitá je komunikace a prezentace firmy analytikům obchodníků s cennými papíry. Ti jsou nositeli a zprostředkovateli informací pro širokou investorskou veřejnost.\n\nV neposlední řadě je třeba určit emisní kurz. Je možné ho určit několika způsoby. Může být pevně stanovena cena, za kterou emitent emisi odprodá. Dalším způsobem určení emisního kurzu je provedení aukce (tzv. americká a holandská aukce). V tomto případě obvykle emisní kurz lépe odpovídá reálné hodnotě akcií než u předchozí metody. Dále je možné využít metodu bookbuildingu.\n\nV době schvalování prospektu Komisí pro cenné papíry ještě nemusí být známy veškeré údaje, které by měl prospekt obsahovat (např. emisní kurz). Emitent je však musí Komisi pro cenné papíry oznámit nejpozději do uveřejnění prospektu.\n\nVeškeré dokumenty oznamující veřejnou nabídku (např. reklamní letáky) musí obsahovat informaci o tom, že bude nebo již byl prospekt uveřejněn. Musí být zároveň stanoveno, kde uveřejnění prospektu proběhne nebo proběhlo. I tyto dokumenty musí schválit Komise pro cenné papíry.\n\nKromě veřejné a soukromé nabídky akcií, rozlišujeme ještě nabídku neveřejnou. Zatímco u prvních dvou jmenovaných je třeba podat Komisi pro cenné papíry prospekt ke schválení, u neveřejné nabídky nechávat prospekt schvalovat není povinné.\n\nO neveřejnou nabídku akcií se jedná v těchto případech:\n\n\nV průběhu let se velká část odborné veřejnosti zabývá zvláštností, která se při \"IPO\" vyskytuje. Jde o podhodnocení emisního kurzu známé taky pod anglickým ekvivalentem \"\" nebo \"\". Podhodnocení znamená, že většina \"IPO\" je prodávána novým investorům za nižší cenu, než která se na trhu vytvoří během jednoho (prvního) dne obchodování. Na tuto skutečnost upozorňuje např. společně s ve studii s názvem , která vyšla v roce 2002 v .\n\nUnderpricing lze vyjádřit relativně jako procentuální změnu kurzu akcie nebo v absolutním čísle jako částku, která vyjadřuje ztrátu původních vlastníků způsobenou prodejem za nižší cenu, než která je rovnovážná - tedy cena vytvořená na burze během prvního dne (prvních dnů) obchodování s danými akciemi. Tato částka se také označuje \"\".\n\nformula_1,\n\nkde:\n\nformula_2,\n\nkde:\n\nPodhodnocení se snaží vysvětlit velké množství teoretických přístupů, které lze pracovně rozdělit do čtyř hlavních směrů:\n\n\nNejstarší a také nejvíce propracované jsou teorie založené na informační asymetrii. Ty předpokládají, že jedna ze zúčastněných stran je lépe informovaná. \"Hráči\" při \"IPO\" jsou emitující společnost, manažer emise a investoři. Kevin Rock již v roce 1986 vypracoval teorii zvanou vítězovo prokletí (angl. \"\"). Předpokládá, že na trhu jsou jak investoři informovaní, tak i ti, kteří jsou informovaní méně, a skutečnost, že na trhu se obchodují jak tituly podhodnocené, správně oceněné, tak i tituly nadhodnocené. Informovaní investoři dokáží identifikovat nadhodnocené tituly a neinvestují do nich své prostředky. Naopak málo informovaní investoři investují do trhu jako celku, tedy do každého instrumentu poměrnou část svých prostředků. Aby méně informovaní investoři neprodělávali a neodcházeli pak z trhu a tím nesnižovali poptávku po akciích, musí být některé tituly právě tak podhodnocené, aby těmto investorům kompenzovaly ztráty.\n\nTeorie informační asymetrie však na přelomu tisíciletí nebyly schopné objasnit rapidní nárůst podhodnocení na americkém trhu s novými akciemi technologických společností. Podhodnocení často převyšovalo 60 %. V USA vzniká v období 1999–2000 internetová bublina a jevy s ní spojené lépe vysvětlují behaviorální teorie.\n\nAkcie podniků po uskutečnění \"IPO\" mají tendenci dosahovat nižší výnosnosti než akcie ostatních srovnatelných společností. Toto období trvá zpravidla 3-5 let po jejich prvotní veřejné nabídce. Tuto skutečnost zkoumá také Jay R. Ritter a to na americkém trhu. Ve své studii z roku 2009 (\"Returns of IPOs during the five years after issuing, for IPOs from 1970-2007\") uvádí, že společnosti, které uskutečnily \"IPO\", jsou v pětiletém průměru o 3,8 p. b. méně výkonné než společnosti se stejnou tržní kapitalizací. Zároveň však dodává, že společnosti dosahují vyšší výkonnosti v prvních 6 měsících po realizaci \"IPO\", což souvisí zejména s \"lock-up agreement\".\n\nZákladní přístupy, které se snaží vysvětlit podvýkonnost těchto firem jsou teorie načasování vstupu na kapitálový trh, teorie vylepšování zpráv a teorie informační asymetrie mezi investory.\n\n\n"}
{"id": "312392", "url": "https://cs.wikipedia.org/wiki?curid=312392", "title": "Čeští Němci", "text": "Čeští Němci\n\nČeští, moravští a slezští Němci ( \"Deutschböhmen\", \"Deutschmährer\", respektive \"Deutschschlesier\"), často jen zkráceně \"čeští Němci\", je hromadné označení pro německojazyčné obyvatelstvo zemí Koruny české. Od 20. století se užívá i termín sudetští Němci (\"Sudetendeutsche\"), který ovšem dodnes vyvolává kontroverze. Je zpochybňována jeho přesnost a především je negativně zabarvený v souvislosti s nacismem. Pro území osídlené touto etnickou skupinou (před rokem 1945) se pak často používá nepřesné souhrnné označení Sudety.\n\nValná většina českých Němců byla ze svých domovů vysídlena po druhé světové válce. Němci v Česku žijí dodnes, ale v roce 2001 se k nim při sčítání lidu přihlásilo jen necelých 40 000 obyvatel, částečně je to způsobené i tím, že velká část mladých českých Němců je již zcela asimilována a hlásí se k české národnosti, zatímco starší generace vymírá.\n\nNěmečtí osadníci se v Čechách a na Moravě vyskytovali už ve 12. a 13. století. Přicházeli sem v důsledku dohody českých přemyslovských panovníků s římskoněmeckým císařem o osidlování hornatého pohraničí Českého království německými osadníky, zejména zemědělci, řemeslníky a obchodníky, kteří měli zkušenosti se životem v horském prostředí. Tento fenomén označovaný jako \"Ostsiedlung\" se týkal přílivu osadníků ze Starobavorska, Frank, Horního Saska, Slezska, Porýní, Nizozemí, Rakouska a Flander. Později tito převážně německy hovořící přistěhovalci v důsledku husitských válek, morových epidemií nebo třicetileté války území opakovaně opouštěli, aby se později opět vraceli do vylidněných částí Čech a Moravy. Další německy hovořící přistěhovalci pak přicházeli do Čech, na Moravu a do Slezska při vnitrozemské migraci z německojazyčných regionů v rámci Habsburské monarchie.\n\nRoku 1348 byla v Praze založena Univerzita Karlova, kde prvním vyučovacím jazykem byla do konce 18. století latina, kterou později nahradila němčina, a až do druhé půle 19. století byla univerzita kulturně a jazykově formována především německy. Kulturně významným příkladem je také středověké prozaické dílo \"Oráč z Čech / Der Ackermann aus Böhmen\" z 15. století, za jehož autora je označován Jan ze Žatce.\n\nPo staletí hrálo německé obyvatelstvo v českých zemích významnou ekonomickou a politickou roli. Většina měst, která se logicky stala hospodářskými centry daných oblastí, byla založená německými kolonisty, ve velkých městech si udrželo německojazyčné obyvatelstvo převahu až do druhé poloviny 19. století, než se města naplnila českými dělníky z venkova. Značného hospodářského významu dosáhli zejména v oborech sklářství, zpracování porcelánu, hutnictví či chemickém a textilním průmyslu, ze kterých se na německy hovořícím území Čech stala významná hospodářská odvětví. Ovšem samostatné českoněmecké sebeuvědomění nebylo většinou ve všednodenním životě velkým tématem a nikdy nehrálo rozhodující roli. Dotyčné osoby se ve většině případů považovaly především za Čechy, Moravany, Slezany, poddané panovníka, případně Svaté říše římské jako celku.\n\nZvláštními obdobími byly události husitských válek, činnost českých bratří, třicetiletá válka, v nichž Země koruny české byly v zaangažovány. Pohromou byly také války pruského krále Bedřicha II. Velikého proti Rakousku o nadvládu nad Slezskem, které pro Rakousko, potažmo České země, skončilo ztrátou těchto území. Tato ztráta znamenala oslabení německého prvku v českých zemích. Na vylidněná území však znovu brzy přicházeli noví němečtí obyvatelé.\n\nKe zvýhodnění a následnému dominantnímu postavení němčiny a německé kultury v českých zemích přispěl také fakt, že české země byly spravovány německy hovořícími Habsburky, a to zpravidla z Vídně. Navíc po prohrané bitvě na Bílé hoře se původní česká šlechta stala fakticky bezvýznamnou: Proti dominanci německého živlu se v 19. století mezi českými intelektuály vyvinul odpor, který se později přenesl i na ostatní české (i německé) obyvatelstvo.\n\nPo roce 1848, kdy české národní obrození prosazovalo vyrovnání mezi Němci a Čechy, se Němci žijící v Čechách snažili udržet si politickou a kulturní svrchovanost, alespoň v těch oblastech, kde tvořili většinu. Na kongresu v Teplicích v roce 1848 byly tyto požadavky formulovány.\n\nV roce 1867 bylo v prosincové ústavě zakotveno také zrovnoprávnění rakouských státních občanů všech národností, což byl počátek konstituční monarchie. Rakouský Říšský zákoník již od roku 1849 vycházel také v češtině. Zachování německé nadvlády se od té doby stalo v celém Předlitavsku stále těžší, a nakonec nemožné.\n\nV letech 1868 až 1871 bylo volání německých obyvatel Čech a Moravy po státoprávním řešení v Českém království stále hlasitější. Postulát jedné z uzavřených oblastí málem přijal usnesení, v němž se požadovalo dokonce úplné vyloučení češtiny. Demarkace měla sloužit zcela novému rozdělení válečných území, která měla být spravována tou kterou národností.\n\nRozdělení bylo zaznamenáno také v letničním programu z 20. května 1899, který obsahoval rozsáhlé regulace pro neněmecké obyvatelstvo. Roku 1900 následovaly návrhy na rozdělení Čech na německé a české oblasti. V roce 1903 založil lékař Josef Titta Německou lidovou radu, která si kladla za cíl sjednocení rozhádaných německých stran v Čechách, aby ty společně nalezly řešení národnostního problému. Národní rada sice nemohla ovlivnit koalici německých stran, nicméně byla považována za významný a vlivný německý ochranný spolek v Předlitavsku. Moravské vyrovnání je souhrnné označení pro čtyři zemské zákony přijaté v roce 1905, jež měly zaručit řešení národnostních problémů mezi Němci a Čechy na Moravě, k nastolení rakousko-českého vyrovnání.\n\nRoku 1907 byla zvolena rakouská Říšská rada, předlitavský parlament, a to poprvé podle všeobecného a rovného volebního práva. (Čeští politici již dlouhou částečně zpochybňovali kompetentnost Říšské rady ve Vídni pro české země, narušovali jednání obstrukcemi a současně usilovali o vlastní parlament v Praze, nicméně ve Vídni se také aktivně účastnili některých jednání). Ve výsledku byly podle nového rozdělení volebních okrsků volební obvody německých a českých území v maximální možné míře oddělovány. V roce 1909 vypracoval německý výbor iniciativu, na jejímž základě vznikl návrh k úplnému rozdělení Čech a vytvoření správní oblasti Německé Čechy.\n\nZásadní rozpor, kdy Češi si chtěli sami vládnout z Prahy, zatímco čeští a moravští Němci, spoléhali na Předlitavsko, nebylo možné vyřešit.\n\nÚzemí obývané českými a moravskými Němci se geograficky dělilo na Pošumaví, Chebsko, Severní Čechy, Východní Čechy, České Slezsko, Jižní a Severní Morava. Kromě toho existovaly také německojazyčné enklávy, jako Hřebečsko (něm. „Schönhengstgau“, viz obrázek) a německé menšiny ve městech s převážně českojazyčným obyvatelstvem.\n\nV českých zemích rakousko-uherské monarchie žilo podle sčítání lidu z roku 1910 asi 3,25 miliónů Němců (sotva třetina s klesající tendencí) ve státě čítajícím celkem bezmála deset miliónů obyvatel.\n\nPodíl jazykových skupin podle sčítání lidu z roku 1910:\n\"Jazyk jako fetiš. Texty o Češích a českých Němcích 1880-1948\". Praha: Univerzita Karlova, Filozofická fakulta, 2019. ISBN 978-80-7308-903-0 (print), ISBN 978-80-7308-904-7 (online)\n\n\n"}
{"id": "312394", "url": "https://cs.wikipedia.org/wiki?curid=312394", "title": "Guadalajara (Španělsko)", "text": "Guadalajara (Španělsko)\n\nGuadalajara je město ve Španělsku, hlavní město stejnojmenné provincie v autonomním společenství Kastilie – La Mancha. Město se nachází zhruba 60 km severovýchodně od Madridu na řece Henares a v současnosti (2014) zde žije 83 720 obyvatel. Počet obyvatel od druhé poloviny 20. století vytrvale stoupá.\n\nMěsto je spojeno s Madridem příměstskými vlaky \"Cercanías\". Za městem leží nádraží Guadalajara-Yebes, kde zastavují rychlovlaky AVE.\n\n"}
{"id": "312397", "url": "https://cs.wikipedia.org/wiki?curid=312397", "title": "Tonkinská rezoluce", "text": "Tonkinská rezoluce\n\nTonkinská rezoluce je rezoluce schválená Kongresem USA v roce 1964, která se stala podkladem k otevření války ve Vietnamu.\n\nS příchodem jara roku 1964 započaly průzkum a sabotážní akce amerického válečného loďstva v Tonkinském zálivu proti Vietnamské demokratické republice (VDR). Jednalo se o reakci na zvýšenou četnost útoků Vietkongu a vojsk VDR vůči jihovietnamskému režimu, který se ocitl v kritické situaci.\n\n2. a 4. dubna 1964 došlo ke dvěma vymyšleným útokům severovietnamských torpédových člunů na americké torpédoborce \"Maddox\" a \"Turner Joy\". Prezident Spojených států amerických Lyndon B. Johnson využil tohoto incidentu pro politické zdůvodnění vojenských akcí proti Severnímu Vietnamu, zvýšené morální podpoře jihovietnamského režimu a v neposlední řadě i k růstu oblíbenosti na vnitropolitické scéně. 7. srpna 1964 byla oběma komorami Kongresu USA schválena drtivou většinou tzv. tonkinská rezoluce (poměrem hlasů: \"Sněmovna reprezentantů\" \"416:0\", \"Senát\" \"88:2\", proti byli demokratičtí sen. Wayne Morse (Oregon) a sen. Ernest Gruening (Aljaška)), která umožňovala prezidentovi USA učinit jakékoli opatření pro zabránění další agrese namířené proti ozbrojeným silám Spojených států. Dále mu bylo umožněno poskytnutí vojenské pomoci jakémukoli státu, který byl členem Manilského paktu, respektive organizace SEATO.Samotný prezident Lyndon Johnson si tuto \"tonkinskou rezoluci\" vyložil jako souhlas k vedení války ve Vietnamu. Šest let na to, jeho nástupce v úřadu Richard Nixon, právě touto \"tonkinskou rezolucí\" ospravedlňoval americkou invazi do Laosu a Kambodže. S tím jak sílil v americké veřejnosti odpor vůči Vietnamské válce byla tato rezoluce Kongresem USA zrušena v roce 1970.\n\n\n"}
{"id": "312398", "url": "https://cs.wikipedia.org/wiki?curid=312398", "title": "Velká privatizace", "text": "Velká privatizace\n\nVelká privatizace byla jednou z částí privatizace, probíhající v rámci transformace československé ekonomiky. Měla za úkol privatizovat střední a větší podniky především v oblasti průmyslu.\n\nVedle velké privatizace měla privatizace v Československu ještě dvě části, a sice malá privatizace (menší podniky především ve službách) a restituce (navrácení původním majitelům, resp. dědicům).\n\nBylo potřeba rozhodnout, jakým tempem se má privatizace ubírat. Pomalá varianta upřednostňovala převod na akciové společnosti, které by nejdříve byly ve vlastnictví státu. Zavedla by se zvláštní státní agentura, která by prováděla restrukturalizaci podniku a pak by byl vybrán vhodný vlastník. Hlavní předností tohoto návrhu bylo právě vybrání vhodného vlastníka. Zatímco rychlá privatizace, která nakonec vyhrála, chtěla, aby podniky byly ihned privatizovány a restrukturalizoval by je až nový vlastník. Ve prospěch hrála tzv. předprivatizační agónie – manažeři podniků čekající na to, že jejich podnik bude privatizován by mohli ztratit zájem na vedení podniku a čekat na nového vlastníka.\n\n\nAkcie pak mohly být privatizovány těmito metodami:\n\nPrivatizace byla od počátku centralizovaná, tzn. byla pod kontrolou státu, řízena privatizačními zákony a řízen vládou. Na podniky určené k privatizaci mohl zájemce podat privatizační projekt. Mohl to být jak manažer podniku (insider), tak někdo, kdo s podnikem nebyl přímo spojen (outsider). Tyto projekty pak posuzovalo nově zřízené ministerstvo privatizace.\n\nV Československu byl kladen veliký důraz na rychlost privatizace. Bylo jasné, že klasické metody nevystačí. Levicoví politici prosazovali privatizaci formou zaměstnaneckých akcií. To fakticky znamenalo, že podnik bude levně rozprodán svým zaměstnancům. S touto metodou však nesouhlasili pravicoví politici a ekonomové. Ti tvrdili, že to připomíná formu kolektivního vlastnictví. Také je to diskriminační metoda, neboť by byli znevýhodňováni zaměstnanci neziskových podniků. Nakonec se prosadila kupónová privatizace, která je spojována především se jmény Dušana Třísky, Tomáše Ježka a Václava Klause. Tato metoda spočívala v tom, že každý občan si mohl opatřit knížku s kupony za 1 000 Kč. Tyto kupony pak mohl vyměnit za akcie podniků. Aby se předešlo rozptýlenému vlastnictví, byly zřízeny privatizační fondy. Každý majitel kupónové knížky se mohl rozhodnout, zda za své kupony vymění přímo za akcie podniků, nebo své kupóny svěří některému z privatizačních fondů. Tento fond pak disponoval s těmito kupóny. Proběhla ve dvou vlnách: První v roce 1992, druhá v roce 1994. Bylo jí vytýkáno, že do podniků nepřivede vhodné vlastníky. Cílem však bylo přivést první vlastníky. Z tohoto důvodu bylo součástí kupónové privatizace také zřízení trhu vlastnických práv, kde by se dalo obchodovat s akciemi.\n\nKupónová privatizace byla rychlá, pro každého dostupná, nebyl potřeba domácí kapitál a podniky nebyly zatíženy úvěrem. (při jiných metodách si zájemci často museli půjčovat od bank a tento dluh se pak přeléval do podniků). Velikým nedostatkem bylo nedostatečné legislativní ošetření, tudíž docházelo k podvodům a tunelování.\n\n\n"}
{"id": "312402", "url": "https://cs.wikipedia.org/wiki?curid=312402", "title": "Šódžo", "text": "Šódžo\n\nŠódžo ( , , v překladu „dívka“) je japonské slovo užívané k označení mangy nebo anime určeného hlavně pro dívky ve věku 11-19 let, na rozdíl od šónen zaměřeného na chlapce. Mangy a anime tohoto zaměření jsou převážně romantické, někdy obohacené o milostný mnohoúhelník (například \"Fušigi júgi\"). Hlavní postavou je zpravidla dospívající dívka čelící nejrůznějším konfliktům, ať už jsou to každodenní dilemata, romantické pletky, nebo se jen snaží zachránit svět. Šódžo nepostrádá akci a zaměřuje se také na tělesný vývoj jedince.\n\n"}
{"id": "312412", "url": "https://cs.wikipedia.org/wiki?curid=312412", "title": "Ba'al Šem Tov", "text": "Ba'al Šem Tov\n\nJisra'el ben Eliezer, zvaný Ba'al Šem Tov, hebrejsky (\"Pán dobrého (tj. Božího) jména\"), podle zkratky též jen בעש״ט \"Bešt\"; 1698 nebo 1700, Okopy – 1760, Medžybiž) byl židovský náboženský myslitel a charismatický duchovní vůdce, jenž je označován jako zakladatel východoevropského chasidismu. Jedním z jeho potomků byl slavný rabín Nachman z Braclavi, který založil dynastii Braclavských chasidů.\n\nBa'al Šem Tov je přízvisko, které získal během svého působení. Narodil se v chudé židovské rodině v oblasti Podolí (tehdy součást polského státu) Eli’ezerovi a Sáře. Byl pomocník učitele (v jidiš: \"behelfer\") v synagoze, kde se seznámil s židovskou mystikou – kabalou. Brzy však osiřel.\n\nPo smrti své první manželky začal putovat haličskými městečky a příležitostně se živil jako učitel. Se svou druhou ženou Chanou se kolem roku 1730 usadil ve městě Tovste ( , jižně od Ternopilu). Měl jednoho syna, Cviho, a dceru Edel. O Edel tvrdil, že její jméno je akronymem hebrejského slovního spojení \"eš dat lamo\" (oheň pravice pro ně). Podařilo se mu získat velké množství praktických znalostí léčivých rostlin a lidového léčitelství, což způsobilo jeho věhlas jako divotvůrce. Svým chudým souvěrcům namísto rabínské učenosti hlásal radostnou, niternou zbožnost, osobní nápravu a lásku k bližnímu. Velký důraz kladl na modlitby, jež prý vedou až k vytržení, projevující se pohyby těla, výkřiky, tancem a zpěvem. Mezi haličskou židovskou populací si začal získávat množství stoupenců, kteří se možná již za jeho života začali nazývat \"chasidim\" – zbožní. Kolem roku 1740 se přestěhoval do Medžybiže ( – ), kam se za ním sjížděly stovky přívrženců, ale i těch, kteří hledali útěchu či radu. V Medžybiži také založil vlastní dynastii. Ta byla de facto vyvražděna během 2. světové války.\n\nJeho život je opředen mnoha legendami, například jeho přízvisko pochází od jeho schopnosti ovládat tvořivé síly, ukryté v božích jménech, vyhánět démony a zlé duchy, konat zázraky (přivolávat déšť apod.). Legendy o Beštovi vznikaly již za jeho života a po jeho smrti začaly být kompilovány do celých sbírek. Nejznámější takovou sbírkou je \"Šivchej ha-Bešt\" (Chvály na Bešta), zkompilovaná Dov Berem ben Šmu'elem z Linice.\nKromě několika málo dopisů se nezachovala žádná písemná památka, jeho výroky sebrali a tradovali jeho žáci. Nejvýznačnější z jeho žáků byl Dov Ber z Meziřiče, magid (kazatel), jenž pod svým vedením rozšířil hnutí po celé východní Evropě. Jeho a Beštovi žáci a potomci poté založili dynastie chasidských vůdců, kteří byli svými stoupenci nazýváni \"cadikim\" (spravedliví). Cadik je charakteristický vyššími morálními kvalitami (alespoň v očích svých stoupenců). Je schopen plného přilnutí k Bohu (\"devekut\"). Bešt učil, že každý žid je součástí \"Šchiny\" (Boží přítomnosti) a že každý žid by měl být cadik, podobně jako učí biblický verš Izajáš 60,21: \"„Tvůj lid, všichni budou spravedliví, navěky obdrží do vlastnictví zemi, oni, výhonek z mé sadby, dílo mých rukou k mé oslavě.“\"\n\nCadik sestupuje ke hříšným a snaží se je napravit a přivést zpět k Bohu. Tato teorie řadě odpůrců chasidismu velmi připomínala sabatianismus, a proto byl Bešt a jeho následovníci často označováni jako „čarodějové“, „blázni“ nebo „zatracení“. Kromě zachraňování duší živých měl cadik mít schopnost zachraňovat i duše zemřelých. Domněnky o inklinaci k sabatiánské herezi Bešt sám ještě podpořil tím, že měl prohlásit, že i duše Šabtaje Cviho může být zachráněna, byť „byla uchvácena Samaelem“. To byl později nucen odmítnout – argument proti němu zněl, že pokud toto platí o Šabtaji Cvi, bude to rovněž platit i o Ježíši z Nazareta, s čímž Bešt nesouhlasil. Domněnky o Beštově přímé inklinaci k sabatianismu nejsou podložené žádnými konkrétními důkazy.\n\nChasidští cadikim byli známí legendárními skutky a jejich výroky se hojně šířily po chasidských komunitách. Prvek cadiků dokonce v raném chasidismu eliminoval pojem samotného Mesiáše. Chasidští rabíni získávali stále větší vliv než místní rabíni, vzdělaní v židovské náboženské a právní tradici – tyto jevy spolu s lidovými pověrami v chasidismu vyvolaly ve střediscích židovské vzdělanosti odpor. Vzniklo hnutí „odpůrců“ (mitnagdim), v jehož čele stál rabín ha-gaon rabi Elijahu ben Šlomo, zvaný Ga'on z Vilna. Nakonec roku 1722 uvrhli \"mitnagdim\" všechny chasidy a jejich duchovní vůdce do klatby. Chasidismus si i přesto své postavení udržel a zůstal i přes osvícenskou kritiku v 19. století významnou a charakteristickou složkou východoevropského židovství. Východoevropskou chasidskou populaci fakticky zlikvidovalo až nacistické vraždění během 2. světové války. Hnutí bylo obrozeno v Izraeli a v USA.\n\n"}
{"id": "312415", "url": "https://cs.wikipedia.org/wiki?curid=312415", "title": "Slovenská extraliga ledního hokeje 2001/2002", "text": "Slovenská extraliga ledního hokeje 2001/2002\n\nSezóna 2001/2002 byla 9. ročníkem Slovnaft extraligy. Vítězem se stal tým HC Slovan Bratislava.\n\n"}
{"id": "312419", "url": "https://cs.wikipedia.org/wiki?curid=312419", "title": "Partia Parlamentare e Kosovës", "text": "Partia Parlamentare e Kosovës\n\nPartia Parlamentare e Kosovës (\"Parlamentní strana Kosova\", PPK) je sociálně-liberální politická strana v Republice Kosovo. \n\nVede ji bývalý předseda vlády Bajram Kosumi. Strana je jednou z nejstarších v Kosovu, vznikla v roce 1990. Jedná se o poměrně málo významnou stranu, která v posledních volbách v roce 2004 byla součástí koalice Aleanca për Ardhmërinë e Kosovës (Aliance pro budoucnost Kosova)\n"}
{"id": "312420", "url": "https://cs.wikipedia.org/wiki?curid=312420", "title": "Pneumatikový kord", "text": "Pneumatikový kord\n\nPneumatikový kord je tkanina, která sestává z osnovních nití s vysokou pevností a hustotou cca 5-15 / cm a z velmi řídkého útku (5-15 / 10 cm).\n\nNa osnovu textilních kordů se nejčastěji používají filamenty z modifikované viskózy, aramidu (polyamidu) nebo polyesteru. Příze jsou poměrně hrubé (cca 100-167 tex), pevnost přesahuje 70 cN/tex.\n\nÚtek je obvykle z bavlny nebo z jádrové příze (syntetický filament opřádaný bavlnou).\n\nDo automobilových pneumatik se k textilním tkaninám často přidává jedna vrstva kordu z ocelového drátu. Je to pás z lanek o průměru cca 0,5-5 mm stočených ze 2-12 jednotlivých drátků.\n\nPříze se skají na dvouzákrutových nebo kablovacích strojích. Ke tkaní se používají zvlášť upravené stroje, často s pneumatickým prohozem útku, na kterých se jednotlivé osnovní nitě odvíjí přímo z cívečnice.\n\nKordová tkanina tvoří kostru pneumatiky, kordy se zanáší do gumové směsi na tzv. \"kalandrech\".\n\nU diagonálních pneumatik se šikmo překřižují dvě nebo více vrstev nad sebou (část 14 a 16 na náčrtu vpravo). Často se kombinuje vrstva textilního s vrstvou ocelového kordu. Diagonální pneumatiky se asi od roku 1980 používají jen u zemědělských strojů a (ve speciálním provedení) u závodních aut.\n\nU radiálních pneumatik jsou jednotlivé vrstvy kordu kladeny jak naznačuje bod 12 na náčrtu. Radiální pneumatiky mají oproti diagonálním u osobních automobilů nejméně dvojnásobnou životnost, proto se zde dnes výhradně používají.\n\nPneumatiky (pláště) na jízdní kola mají kostru z jednotlivých syntetických nití vložených jako pásy osnovy (bez útku) většinou ve dvou vrstvách nad sebou do kaučukového obalu.\n\nNetkané kordy, tedy pásy z jednotlivých nití se používají také na zpevnění klínových a ozubených řemenů, hadic, kabelů a podobných výrobků.\n\nVelkovýroba pneumatikových kordů v České republice je ve Velké nad Veličkou.\n\n\n\n"}
{"id": "312421", "url": "https://cs.wikipedia.org/wiki?curid=312421", "title": "Aleanca Qytetare e Kosovës", "text": "Aleanca Qytetare e Kosovës\n\nAleanca Qytetare e Kosovës („Kosovská občanská aliance“) je poměrně málo významná politická strana v Kosovu.\nVe volbách v roce 2004 byla součástí koalice Aleanca për Ardhmërinë e Kosovës (Aliance pro budoucnost Kosova).\n"}
{"id": "312422", "url": "https://cs.wikipedia.org/wiki?curid=312422", "title": "Lëvizja Kombëtare për Çlirimin e Kosovës", "text": "Lëvizja Kombëtare për Çlirimin e Kosovës\n\nLëvizja Kombëtare për Çlirimin e Kosovës je originální název Národního hnutí za osvobození Kosova. Jedná se o poměrně málo významnou stranu, která v posledních volbách v roce 2004 byla součástí koalice Aleanca për Ardhmërinë e Kosovës (Aliance pro budoucnost Kosova).\n"}
{"id": "312423", "url": "https://cs.wikipedia.org/wiki?curid=312423", "title": "Partia e Unitetit Kombëtar Shqiptar", "text": "Partia e Unitetit Kombëtar Shqiptar\n\nPartia e Unitetit Kombëtar Shqiptar je albánský název Strany albánské národní unie. Okrajová strana kandidovala ve volbách roku 2004 v rámci koalice Aleanca për Ardhmërinë e Kosovës (Aliance pro budoucnost Kosova).\n"}
{"id": "312437", "url": "https://cs.wikipedia.org/wiki?curid=312437", "title": "Slovenská extraliga ledního hokeje 2000/2001", "text": "Slovenská extraliga ledního hokeje 2000/2001\n\nSezóna 2000/2001 byla 8. ročníkem Slovnaft extraligy. Vítězem se stal tým HKm Zvolen.\n"}
{"id": "312440", "url": "https://cs.wikipedia.org/wiki?curid=312440", "title": "Bajorané", "text": "Bajorané\n\nBajorané (čteno [bejdžorané]) jsou fiktivní humanoidní mimozemská rasa ze sci-fi světa \"Star Treku\". \n\nBajorané jsou velmi podobní lidem. Výrazným vizuálním odlišovacím znakem je vroubkovaný nos.\n\nBajorané žijí na planetě Bajor, která byla okupována Cardassiany. Na její orbitě je federační vesmírná stanice Deep Space Nine, za cardassianské okupace pojmenovaná \"Terok Nor\". Blízko Bajoru je také první objevená stabilní červí díra do Gamma kvadrantu. Díky té se Bajor nestal bezvýznamnou planetou na hranicích federace, ale významným strategickým a obchodním místem. Podle tradice Bajorané používají křestní jméno namísto příjmení.\n\n\n"}
{"id": "312449", "url": "https://cs.wikipedia.org/wiki?curid=312449", "title": "Metallurg Magnitogorsk", "text": "Metallurg Magnitogorsk\n\nMetallurg Magnitogorsk ( Металлург Магнитогорск) je profesionální ruský hokejový tým z Magnitogorsku, který se pravidelně účastní Kontinentální Hokejové Ligy, založen byl v roce 1950. Tým se stal několikrát ruským mistrem a v roce 2005 vyhrál Spenglerův pohár. V roce 2014 se stal absolutním vítězem KHL, když ve finále play-off porazil 4:3 na zápasy český klub HC Lev Praha. Ke známějších hráčů působících v Metallurgu patří například Jevgenij Malkin, který za tým odehrál 3 sezóny.\n\n"}
{"id": "312454", "url": "https://cs.wikipedia.org/wiki?curid=312454", "title": "Casey Stoner", "text": "Casey Stoner\n\nCasey Stoner (* 16. říjen 1985, Southport, Austrálie) je australský motocyklový závodník.\n\nSvoji kariéru odstartoval v mistrovství světa v roce 2002 pod křídly bývalého závodníka Lucia Cecchinella na Aprilii ve třídě do 250 ccm. Jeho nejlepším umístěním v premiérové sezoně bylo 5. místo z Grand Prix České republiky. Celkově skončil v šampionátu na 12. místě.\n\nV roce 2003 pokračoval ve spolupráci s Cecchinellem a Aprilií. Přesunul se však do slabší kubatury. Ukázalo se to jako správná volba. Mladý Australan si v Německu připsal své první pódiové umístění a v posledním závodě ve Valencii získal své první vítězství ve světovém šampionátu. V celkovém hodnocení skončil na 8. místě. Svými výkony si pro následující sezonu vysloužil angažmá u továrního týmu KTM.\n\nV oranžových barvách rakouské stáje v roce 2004 vyhrál Grand Prix Malajsie a opět vylepšil své konečné umístění v konečné tabulce, když skončil na 5. pozici.\n\nV ročníku 2005 se vrátil do týmu Lucia Cecchinella. Startoval v kubatuře do 250 cm³ na Aprilii. V této sezoně konečně ukázal naplno svůj talent. Byl jediným jezdcem startovního pole, který dokázal svádět vyrovnané souboje se „španělským zázračným dítětem“ Danielem Pedrosou. V sezoně si připsal 5 vítězství a s 254 mistrovskými body obsadil celkově druhé místo, právě za mladým Španělem. Nastal tak pravý čas pro přesun do královské kubatury MotoGP.\n\nDo nejsilnější kubatury se v roce 2006 přesunul i s celým týmem Lucia Cecchinella. Aprilia však v této třídě nestartuje, a tak tým začal spolupracovat s japonskou Hondou. Při své debutové sezoně v MotoGP překvapil Casey odborníky i širokou veřejnost, když si hned ve druhém závodě sezony vyjel v Kataru pole position. Samotný závod už však tak povedený nebyl a on dojel pátý. Úspěch v podobě poháru přišel hned v následujícím závodě v Turecku, kdy Stoner obsadil 2. místo. V tomto roce projížděl cílem buď mezi prvními, nebo vůbec. V 17 závodech šampionátu dojel 10x v první osmičce a 7x šachovnicový praporek neviděl. V konečném pořadí obsadil 7. místo. I přes nevyrovnané výkony si Caseyho pro příští sezonu překvapivě vybral tovární tým Ducati.\n\nŽe Italové dali důvěru tomu pravému se ukázalo hned v úvodu sezony 2007, který překonal i ta nejoptimističtější očekávaní. V prvních 4 závodech si Stoner připsal 3 vítězství. Za celou sezonu se ve startovním poli nenašel nikdo, kdo by Australana v rudých barvách italské stáje dokázal pravidelně porážet. V této fenomenální sezóně si připsal víc vítězství, než za celou dosavadní kariéru v Mistrovství světa – na nejvyšším stupínku stanul celkem 10x. O zisku titulu světového šampióna definitivně rozhodl stylově – vítězstvím v domácí Velké ceně na Phillip Islandu už 3 závody před koncem seriálu.\n\nPo fantastické předchozí sezóně nemohli mít u Ducati jiné cíle než napodobit minulé výsledky. Konkurence však měla být mnohem silnější a hlavně Valentino Rossi toužil po titulu.Vítězství v úvodním závodě v Kataru navnadilo fanoušky italské továrny,realita se však ukázala v následujících třech závodech trošku jiná, když nestačil na Hondu a Yamahu. Naději mu vrátil až hattrick z Velké Británie, Nizozemska a Německa. Najednou se stal velkým favoritem na titul,ale přišlo velké zklamání když po pádu prohrál s Rossim bitvu století na okruhu Laguna Seca.Následují dva závody byly rovněž obrovským zklamáním. V obou podnicích upadl a nezískal ani bod.Chuť si zpravil až na domácím závodě na Phillip Islands a španělské Valencii.\n\n\n<div style=\"float:left;\">\n"}
{"id": "312456", "url": "https://cs.wikipedia.org/wiki?curid=312456", "title": "Maxmilián I. Bavorský", "text": "Maxmilián I. Bavorský\n\nMaxmilián I. Bavorský (17. dubna 1573 – 27. září 1651) zvaný „Veliký“ byl vévoda bavorský. Během třicetileté války byl významným spojencem Ferdinanda II. Štýrského, císaře Svaté říše římské, a za věrné služby v roce 1623 dostal tituly kurfiřt bavorský a falcký, který byl zabaven kurfiřtovi Fridrichovi Falckému. Vyznamenal se také reformami v Bavorsku.\n\nMaxmilián byl syn vévody Viléma V. a Renaty Lotrinské. Po odstoupení svého otce v roce 1597 z funkce se ujal vlády a během ní zlepšil správu, soudnictví, vojsko a uvedl rozervané finance do pořádku. Jako odchovanec jezuitů nebyl nakloněn protestantskému vyznání. Roku 1608 obsadil říšské město Donauwörth, dané do klatby, což vedlo k utvoření Protestantské unie. Naproti tomu se Maxmilián přičinil v roce 1609 o založení spolku katolických knížat, Katolické ligy, a stal se jejím náčelníkem. Maxmilián nebyl přítelem Habsburků a nerad svolil roku 1610 k přijetí tehdy ještě arcivévody Ferdinanda Štýrského do ligy, ale se zřením ke katolické věci mu přece jen postavil na počátku české války roku 1619 pomocné vojsko ligistické (30 000 mužů vedených Tillym), obsadil Horní Rakousy, které mu dal císař náhradou za pomoc v zástavu, a porazil ve spolku s císařskými české stavovské vojsko 8. listopadu 1620 na Bílé Hoře. Potom obsadil Horní Falc, již mu pak císař roku 1623 přiřkl odměnou místo Horních Rakous zároveň s hodností kurfiřtskou.\n\nKdyž si však později císař zřídil veliké vlastní vojsko pod vedením Albrechta z Valdštejna a mínil ho použít k rozmnožení své moci ve Svaté říši, postavil se tomu Maxmilián rozhodně na odpor a na kurfiřtském sněmu v Řezně roku 1630 vymohl propuštění Valdštejnovo. Za války švédské musil po porážce Tillyho nad Lechem (1632) z Mnichova prchnout. Valdštejn ho ze msty nepodporoval. Po vítězství u Nördlingenu (1634) se účastnil Maximilián s celou mocí boje proti Francouzům i Švédům. Ale později jeho země příliš trpěla od nepřátel, pročež Maxmilián učinil roku 1647 u Ulmu s nepřítelem separátní příměří. Ve vestfálském míru si podržel Horní Falc i kurfiřtství.\n\nMaxmilián byl dobrý státník, muž přísných mravů, pevné vůle a houževnaté vytrvalosti; jeho soukromý život měl pod vlivem jeho přepjaté a blouznivé zbožnosti pochmurný ráz asketické prostoty. Byl ženatý dvakrát: s Alžbětou Lotrinskou a s Marií Annou, dcerou Ferdinanda II. Z druhého manželství měl syny Ferdinanda Marii a Maximiliána Filipa.\n"}
{"id": "312466", "url": "https://cs.wikipedia.org/wiki?curid=312466", "title": "S.W.A.T. Los Angeles", "text": "S.W.A.T. Los Angeles\n\nS.W.A.T. (Special Weapons And Tatcics) u L.A.P.D. (Los Angeles Police Department - Policejní oddělení Los Angeles) byl první jednotkou tohoto typu v USA.\n\nJednotka byla zřízena jako reakce na rostoucí nebezpečnost pachatelů trestných činů, kde se policisté z hlídkových útvarů, či přivolaní tísňovou linkou 911 (angl Nine-one-one) často stávali oběťmi, nebo zraněnými.\n\nProto byla v Los Angeles hledána vhodná koncepce jednotky, která by reagovala na nebezpečné situace. Tento koncept byl nalezen u policie ve městě Delano v Kalifornii, kde ovšem jednotka měla charakter jednotky pořádkové. Avšak koncept převzal důstojník John Nelson, který jej rozvinul na celou řadu rizikových situací. Svůj koncept, pojmenovaný Special Weapons And Tactics - Speciální Zbraně A Taktiky, představil inspektoru Darrylu F. Gatesovi, kterým byla tato myšlenka podpořena. Jednotka vznikla v roce 1967, kdy se skládala z běžných policistů, kteří prošli vojenskou službou a příslušníků specializovaných jednotek. Roku 1971 byla jednotka restrukturována a bylo rozhodnuta, že služba u jednotky bude profesionální a S.W.A.T. bude samostatným útvarem. Jednotka byla přesunuta do čety D (D Platoon), divize Metro (Metropolitan Police - metropolitní policie).\n\nZlomovým bylo získání pravomoci k provádění akcí na záchranu rukojmí v roce 1983.\n\n\n"}
{"id": "312473", "url": "https://cs.wikipedia.org/wiki?curid=312473", "title": "Seznam písní Karla Gotta", "text": "Seznam písní Karla Gotta\n\nToto je seznam písní zpěváka Karla Gotta.\n\nPoz. – píseň (originální název u převzaté skladby) (autor hudby / autor textu písně), rok pořízení nahrávky.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "312474", "url": "https://cs.wikipedia.org/wiki?curid=312474", "title": "Avangard Omsk", "text": "Avangard Omsk\n\nAvangard Omsk (rusky: \"Авангард Омск\") je profesionální ruský hokejový tým z města Omsk. Vznikl v roce 1950. V průběhu let hrál pod názvy \"Spartak\" (Спартак) (1950—1962), \"Aeroflot\" (Аэрофлот) (1962—1967), \"Kaučuk\" (Каучук) (1967—1972), \"Chimik\" (Химик) (1972—1974), \"Šinnik\" (Шинник) (1974—1981). Od roku 1981 se tým jmenuje \"Avangard\" (Авангард).\n\n\n"}
{"id": "312475", "url": "https://cs.wikipedia.org/wiki?curid=312475", "title": "SimCity 4", "text": "SimCity 4\n\nSimCity 4 je počítačová hra pojatá jako budovatelská strategie. Vydána byla v roce 2003 firmou Maxis. Na rozdíl od předchozích dílů série SimCity jsme zde mohli vidět mnohem lepší grafiku. Později byl pro hru vydán expansion pack \"Rush hour\" a v roce 2006 vyšla edice \"Gold\", která obsahovala hru i s patchi a expansion packem.\n\nHra je rozdělena do tří režimů.\n\n\n\n\n"}
{"id": "312477", "url": "https://cs.wikipedia.org/wiki?curid=312477", "title": "Frans Gunnar Bengtsson", "text": "Frans Gunnar Bengtsson\n\nFrans Gunnar Bengtsson ( 4. října 1894, Tåssjö- 19. prosince 1954, Ribbingsfors Manor) byl švédský romanopisec, esejista, básník a autor mnoha životopisů.\n\nNarodil se v Tåssjö, které leží poblíž Ängelholmu v provincii Skåne, a zemřel v Ribbingsfors Manor v severní části provincie Västergötland. V roce 1912 započal studium na Lundské univerzitě, kde v roce 1930 získal licenciát z filosofie. V roce 1939 se oženil s Gerdou Finemanovou.\n\nJeho nejznámějším dílem je pravděpodobně dvoudílná vikinská sága Röde Orm, v Česku známa jako Rudý Orm, nebo Zrzavý Orm.\n\nDále se téměř ve stovce svých esejí zabýval především historickými tématy. Kromě těchto ale napsal i jednu esej pojednávající o lidských rasách, Bengtsson byl totiž nadšeným příznivcem Francouze Arthura de Gobineaua, který byl známý svým konceptem o nadřazenosti tzv. árijské rasy člověka.\n\nBengtsson byl také známý tím, že mu imponovali \"muži činu\", jako například François Villon, Oliver Cromwell, švédský král Karel XII. a Napoleon, nebo také generálové Robert E. Lee a Thomas \"Stonewall\" Jackson z americké občanské války severu proti jihu. Jednou měl údajně Bengtsson říci: \"Jana z Arku, Karel XII. a Garibaldi jsou lidé, které bych rád poznal - neboť pravda jim byla vždy milejší než úklady.\"\n\n"}
{"id": "312480", "url": "https://cs.wikipedia.org/wiki?curid=312480", "title": "Maskovací zařízení (Star Trek)", "text": "Maskovací zařízení (Star Trek)\n\nMaskovací zařízení je fiktivní zařízení ze seriálu Star Trek sloužící ke skrytí vesmírné lodě, v níž je instalováno, před senzory jiné lodi, či základny. Vynalezli ho Romulané a Klingoni ho od nich získali během Klingonsko-Romulanského spojenectví. Obě rasy ho hojně používají. V seriálu disponovali maskovací technologií rovněž Sulibané. Spojená Federace Planet maskovacím zařízením nedisponovala, ne však z důvodu neschopnosti takové zařízení vyrobit, nýbrž důsledkem uzavření dohody s Romulanským impériem, ve které se zavázala v zájmu status quo maskovací zařízení nepoužívat. To se změnilo v seriálu , kde Romulané výměnou za informace o Dominionu poskytli Federaci maskovací zařízení, které bylo použito při stavbě lodi Defiant. V tomtéž seriálu použila Federace maskovací zařízení při vytvoření neviditelných sebe-replikujících se min, kterými uzavřela ústí červí díry v alfa kvadrantu. Zamaskované lodě nemohou za běžných okolností střílet ani mít vztyčené štíty, avšak ve filmu se objevil prototyp Klingonské lodi se schopností střílet i zamaskovaná. Ve filmu disponovala Remanská loď Scimitar pokročilým maskováním s možností vztyčení štítů i vedení palby.\n\n"}
{"id": "312487", "url": "https://cs.wikipedia.org/wiki?curid=312487", "title": "Alpine (automobilka)", "text": "Alpine (automobilka)\n\nAlpine je francouzská automobilka zabývající se zejména výrobou sportovnějších vozů. Společnost poprvé zanikla v roce 1995, v roce 2017 však došlo k jejímu obnovení díky modelu Alpine A110.\n\nFirmu založil Jean Rédélé, syn francouzského dealera Renault. Jean se po studiích stal nejmladším dealerem automobilky ve věku 24 let. V roce 1951 se zúčastnil své první rally s vozem Renault 4CV. Úspěchy sbíral také v soutěži 24 hodin Le Mans. 3 roky po sobě také zvítězil ve své třídě v závodu Mille Miglia. Renault 4CV byl Jeanovo oblíbeným vozem a tak, když získal druhý vůz, dal se do výstavby 2 prototypů. První vůz Alpine se představil v roce 1955. Šlo o vůz Alpine Mille Miles A 106. Podvozek byl odvozen z oblíbeného Renaultu, karoserie byla vyrobena z laminátu. V říjnu téhož roku vznikla \"Société des Voitures Alpine\". Sériová výroba byla zahájena v roce 1956. Vůz byl zařazen mezi produkty Renault. Představení Renaultu Dauphine vedlo k Rédélého úpravě na vůz Alpine A 108. V roce 1963 se objevil jeho nástupce Alpine A 110 který patří mezi nejslavnější vozy této automobilky vůbec. Ten si vydobyl mnoho úspěchů na poli světových soutěží. V roce 1962 společnost definitivně převzal Renault. V továrně v Dieppe tak vznikl například i model A 442, vítěz Le Mans 1978. V roce 1969 byla továrna přestavěna a o 2 roky později se představil model A 310.\nZnačka Alpine byla několikrát použita i pro sportovní modely z produkce Renaultu.\n"}
{"id": "312491", "url": "https://cs.wikipedia.org/wiki?curid=312491", "title": "Alpine A110", "text": "Alpine A110\n\nAlpine A 110 byl nejslavnějším modelem automobilky Alpine.\n\nVůz byl představen v roce 1961, výroba probíhala v letech 1962 až 1977. Celkem bylo vyrobeno 7 176 kusů zpočátku pod jménem Alpine, později jako Alpine Renault a Renault Alpine (nezávislý výrobce Alpine byl pohlcen továrnou Renault v roce 1973). Do roku 1969 byl vyráběn kromě varianty coupe i ve verzi cabrio. Vestavěné přídavné světlomety velmi podtrhovaly sportovní charakter vozu.\nAutomobily tohoto typu se montovaly také v Brazílii a Bulharsku.\n\nTechnika vozu vycházela z tehdy připravovaného automobilu Renault 8, základním rysem byla extrémně nízká stavba karosérie a použitý materiál na její stavbu - laminát. Zajímavé bylo mj. použití zadních koncových svítilen z původního typu Renault 8. Objem použitých motorů se pohyboval od 956 do 1647 cm³, výkon se tím postupně zvýšil až na 130 koní. Motory pocházely v průběhu výroby z různých vozů Renault 8, Renault 12, Renault 15 a Renault 16.\n\nAutomobily patřily mezi nejúspěšnější vozy, které se účastnily tehdy nově vypsaného Mezinárodního mistrovství výrobců (1970 až 1972) a prvních ročníků Mistrovství světa v rallye (WRC, od roku 1973). Na Rallye Monte Carlo 1973 obsadily tyto vozy první tři místa, stejně jako předtím v roce 1971. Nejuspěšnějšími jezdci vůbec byli Francouzi Jean-Luc Thérier, Jean-Pierre Nicolas a Jean-Claude Andruet (který s Alpine zvítězil v Mistrovství Evropy jezdců v roce 1970) a Švéd Ove Andersson, kteří na tomto voze získali mnoho vítězství v soutěžích rallye. Značka získala i prvenství v Mezinárodním mistrovství výrobců (předchůdci šampionátu WRC) v roce 1971 a prvenství v šampionátu WRC 1973. Její dominanci ukončilo nasazení podobně koncipovaných, nicméně pro rallye speciálně navržených vozů Lancia Stratos.\nV Československu s tímto vozem jezdil a byl velice úspěšný Vladimír Hubáček, který několikrát vyhrál celkově v mistrovství republiky v automobilových soutěžích. Dalším úspěšným jezdcem z \"východu\" byl Ilja Čubrikov, který se soutěží Mistrovství Evropy jezdců účastnil s v Bulharsku montovanými Bulgaralpine.\n\n"}
{"id": "312494", "url": "https://cs.wikipedia.org/wiki?curid=312494", "title": "Alpine A310", "text": "Alpine A310\n\nAlpine A310 byl sportovní automobil a nástupce modelu A110.\n\nPředstaven byl na ženevském autosalonu. Výroba probíhala v letech 1971 až 1976. Vyrobeno bylo 2340 kusů. Vozidlo na rozdíl od předchůdce mělo velmi futuristický vzhled. \n\nČtyřválec pocházel z vozu Renault 16. Zdvihový objem byl 1605 cm³ a měl výkon 93 kW při 6250 otáčkách za minutu. Maximální rychlost byla 211 km/h. V roce 1976 byl vůz lehce modernizován a byl vybaven silnějším motorem V6 PRV s objemem 2664 cm³.\n\n"}
{"id": "312498", "url": "https://cs.wikipedia.org/wiki?curid=312498", "title": "Seznam panovníků Černé Hory", "text": "Seznam panovníků Černé Hory\n\n\n\n\n\nvládci Srbska, kteří vladli v Zetě\n\n\n\nVladykové\n\nKnížata (1852-1910)\n\nKrál (1910-1918)\n\nNárok na vládu v Černé Hoře po r. 1918, dynastie Petrović-Njegoš\n"}
{"id": "312505", "url": "https://cs.wikipedia.org/wiki?curid=312505", "title": "Majkovití", "text": "Majkovití\n\nMajkovití (Meloidae) jsou čeleď brouků obecně známých jako majky. Celosvětově je popsáno asi 2500 druhů.\n\nV České republice patří mezi hojnější druhy majkovitých (i když hojnější znamená velmi omezený počet současných lokalit) puchýřník lékařský (\"Lytta vesicatoria\"), majka obecná (\"Meloe proscarabaeus\"), majka svraštělá (\"Meloe rugosus\", syn. \"Eurymeloe rugosus\") a majka fialová (\"Meloe violaceus\", syn. \"Proscarabaeus violaceus\").\n\nČeleď majkovití je charakteristická složitým parazitickým vývojem u blanokřídlých (Hymenoptera) či rovnokřídlých (Orthoptera) hostitelů. Tento vývoj se kvůli přítomnosti dalšího klidového stadia kromě kukly označuje nadproměna (hypermetabolie). Samičky majkovitých brouků kladou po jediném oplození množství vajíček, obvykle v několika kupičkách. Vajíčka zahrabávají do důlků v zemi. Vývoj z vajíčka začíná tradičním způsobem – líhnutím larvy. První larvální stadium se výrazně liší od následujících. Je pohyblivé a díky přítomnosti tří drápků na chodidlech označované jako triungulin. Triungulini setrvávají několik hodin až dnů ve velkém shluku, v tzv. gregariózní fázi, a potom se čile rozbíhají po okolí, přičemž směr jejich pohybu je ovlivněn přicházejícím světlem. Část druhů reprezentovaná např. majkou obecnou (\"Meloe proscarabaeus\") má triunguliny, kteří vylézají na květy a čekají na své hostitele. Hostiteli jsou zástupci řádu blanokřídlých, na jejichž ochlupených tělech se triungulini zachycují a nechávají zanést do hnízda (fáze foreze), kde parazitují na jejich plodu. Množství triungulinů uhyne, protože se přichytí nesprávného hostitele (např. nevhodného druhu včely či motýla). U jiných majek (např. \"Meloe decorus\") se předpokládá, že triungulini na květy nevylézají a nevyužívají foreze, naopak sami vyhledávají hostitelská hnízda a aktivně do nich pronikají (Lückman a Scharf 2004). Na lokalitách v Polabí s výskytem druhu \"M. decorus\" jsem sice skutečně nenalezl žádné triunguliny přichycené na blanokřídlém hmyzu, nicméně pokud jsem v zajetí inkubovaným triungulinům po skončení gregariózní fáze nabídl dělnice včely medonosné (\"Apis melifera\"), ochotně se jich přichycovali, zejména v místech ohybu kloubů noh. Jiné rody majkovitých mají rozdílné strategie a hostitele. Některé druhy údajně parazitují na drobných sarančích, které nanosily a jako potravu pro své larvy v zemních hnízdech shromáždily kutilky. O tomto způsobu vývoje se spekuluje např. u některých korunorožců r. Cerocoma (Dvořák 1983), ale není jisté, zda byli nalezení triungulini správně určeni a jakým způsobem se do hnízda kutilky dostali. Další rody (např. Mylabris) parazitují na sarančích přímo, u některých afrických druhů majkovitých byly popsány foretické vztahy se střevlíkovitými brouky apod. V hnízdech hostitelů se triungulini nechovají právě přátelsky. Nejdříve pozřou vajíčko či larvičku v některé hnízdní buňce a poté se promění v krátkonohou larvu 2. stadia. Začnou konzumovat zásoby shromážděné v buňce. Když larva majky dostatečně vyroste, změní se v klidové stadium nazvané pseudochrysalis, jež přezimuje a na jaře se z ní stává beznohá larva 3. stadia, která se teprve definitivně kuklí. Velikost vylíhnutého brouka (imaga) zjevně ovlivňuje kvalita a množství zásob shromážděných hostitelem, takže mezi majkami nacházíme výrazné individuální rozdíly ve velikosti. U některých druhů dokonce tak významné, že mají vliv na epigamní chování – někteří velmi malí samci pravděpodobně nejsou schopni kopulovat s velkými samicemi (vlastní pozorování). Celý průběh larválního vývoje není dosud u řady druhů dostatečně prozkoumán. Např. triungulini Meloe decorus byli vědecky popsáni teprve r. 1995, druhů M. brevicollis a M. rugosus r. 1997, M. rufiventris, M. uralensis a M. scabriusculus v r. 2004. Triungulini i z ČR historicky udávaného druhu M. hungarus a v Maďarsku žijící majky M. mediterraneus dosud známí nejsou. Larvy vyšších stadií uvedených druhů nebyly zatím pozorovány vůbec.\n\n\n\n"}
{"id": "312519", "url": "https://cs.wikipedia.org/wiki?curid=312519", "title": "Sierpińského trojúhelník", "text": "Sierpińského trojúhelník\n\nSierpińského trojúhelník je fraktální útvar vytvořený rekurzivním vykreslováním rovnostranných trojúhelníků. Jmenuje se tak podle Wacława Sierpińského, , který ho v roce 1915 poprvé popsal.\n\nPlatí, že pro každý bod Sierpińského trojúhelníku je bodem útvaru i geometrický střed tohoto bodu a (libovolného) vrcholu Sierpińského trojúhelníku.\nSierpińského trojúhelník má fraktální dimenzi rovnou formula_1.\n\nProstorovým zobecněním je tzv. Mengerova-Sierpińského houba.\n\nBuňky jsou buď obarvené nebo neobarvené (PRAVDA/NEPRAVDA). První buňka na vrcholu trojúhelníka je obarvená. V další řadě se pro každou buňku kontroluje, zda ve třech buňkách, které jsou nad touto buňkou (vpravo nad, nad, vlevo nad) je pouze jedna z těchto buněk obarvená. Pokud je pouze jedna obarvená, bude testovaná buňka také mít barvu. Pokud ne zůstane bez barvy. Nejlépe pochopitelné je na ukázce.\n\n\n"}
{"id": "312521", "url": "https://cs.wikipedia.org/wiki?curid=312521", "title": "Wacław Sierpiński", "text": "Wacław Sierpiński\n\nWacław Franciszek Sierpiński (14. března 1882, Varšava — 21. října 1969, Varšava) byl plodný . Pracoval zejména na teorii množin, teorii čísel a topologii.\n\nDnes je znám především díky třem známým fraktálům, které nesou jeho jméno: Sierpińského trojúhelník, Sierpińského koberec a Sierpińského křivka. Také je po něm pojmenována houba Sierpińského-Mengera.\n"}
{"id": "312525", "url": "https://cs.wikipedia.org/wiki?curid=312525", "title": "Cindy Shermanová", "text": "Cindy Shermanová\n\nCindy Shermanová (anglicky: Cindy Sherman, * 19. ledna 1954 Glen Ridge, New Jersey, USA) je americká fotografka a filmová režisérka známá svými konceptuálními autoportréty. V současnosti žije a tvoří v New Yorku. Roku 1995 obdržela MacArthurovu cenu.\n\nPracuje v sériích a cyklech, typicky fotografuje sama sebe v různých kostýmech. Zobrazuje vlastní tvář, ale většinou celé své tělo.\n\nV reakci na fotografie Roberta Mapplethorpa a Andrese Serrana v roce 1989 Shermanová nafotografovala cyklus \"\"Sex\"\".\n\n\n\n\n\n\n\n"}
{"id": "312526", "url": "https://cs.wikipedia.org/wiki?curid=312526", "title": "Sierpińského koberec", "text": "Sierpińského koberec\n\nSierpińského koberec je fraktální útvar vytvořený rekurzivním odstraňováním čtverců z plochy. Své jméno dostal podle svého objevitele Wacława Sierpińského, který ho poprvé popsal v roce 1916.\n\nTento fraktál je zobecněním Cantorovy množiny do dvou rozměrů.\n\nZískáme ho tak, že ze čtverce odstraníme 1/9 obsahu, a ze zbylých 8 částí z nichž každá má obsah 1/9 původního obsahu stejným způsobem odstraníme 1/9 jejich obsahu. Tento postup je opakován donekonečna.\n\nLogickou úvahou, limitami nebo výpočtem pomocí součtu nekonečných řad můžeme zjistit, že Sierpińského koberec má nulový obsah.\n\nSierpińského koberec má fraktální dimenzi rovnou formula_1.\n\nProstorovým zobecněním je Mengerova houba.\n"}
{"id": "312529", "url": "https://cs.wikipedia.org/wiki?curid=312529", "title": "Krkavec velký", "text": "Krkavec velký\n\nKrkavec velký (\"Corvus corax\") je velký černý pták z čeledi krkavcovitých. Je největším pěvcem České republiky. Je chráněný zákonem jako ohrožený druh.\n\nKrkavec velký dorůstá velikosti kolem 50 centimetrů a hmotnosti 1,5 kilogramu. Krkavec velký je velký černý pták s mohutným vysokým zobákem, na rozdíl od podstatně menšího havrana polního má opeřený kořen zobáku. Jeho šat je černý s kovovým leskem, na hrdle mu charakteristicky odstává peří. Jeho křídla jsou dlouhá a i na konci široká, prstovitě zakončená jako u některých dravců. V rozpětí křídel dosahuje kolem 1,2 metru. Krkavec má klínovitý ocas, který jej v letu odlišuje od havrana polního a vrány obecné. Let krkavce je klidný s volnými rázy křídel, někdy klouzá zvolna vzduchem. Umí dobře plachtit. Za potravou se ochotně snáší i na zem, ale zůstává ostražitý. Krkavec velký je znám svou opatrností a nedůvěřivostí.\n\nKrkavec velký je holarktický druh, obývá celou severní polokouli. Jeho domovem je takřka celá Evropa, Asie a severní Afrika. Obývá lesnaté oblasti hornatin a vrchovin, nevyhýbá se ani lesnatým oblastem nížin.\n\nVe středověku byl na území Čech a Moravy hojně hnízdícím ptákem. Kvůli pronásledování a změnám v hospodaření krkavců značně ubylo. Z Čech a Moravy na dlouho vymizel. Až v roce 1968 znovu zahnízdil v hukvaldské oboře v okénku zříceniny hradu, zřejmě v témže roce hnízdil i v Jeseníkách. Postupem času se rozšířil zpět do Čech. Jeho rozšíření je někdy dáváno do souvislosti s trvalým výskytem velkých šelem, na jejichž zbytcích kořisti se krkavci živí.\n\nJe stálý. V mimohnízdním období se potuluje v okolí hnízda. Žije osamoceně v trvalých párech po mnoho let. Na hnízdiště se vrací kolem února, kdy začíná se stavbou či opravou starého hnízda, které si staví na vysokých stromech a na nedostupných skalách. Své hnízdo používá po několik let, takže za několik let může být nápadné svými rozměry. Vlastní stavbu a úpravy provádí samice, zatímco samec přináší stavební materiál – větévky, trávu, mech. Do hnízda snáší 5 až 6 modrozelených černohnědě, šedohnědě a šedě skvrnitých vajec, které zahřívá samice. Samice sedí většinou sama, doba sezení je 20 až 21 dní. Krmí oba rodiče.\n\nKrkavec velký není co do potravy nijak specializovaný, dovede se do značné míry přizpůsobit nabídce okolního prostředí. Jako všežravec se živí lovem drobných obratlovců (hlavně hlodavců, zajíců a ptáků; ale i čerstvě narozených mláďat např. ovcí či koz), vajíčky ptáků, různými semeny, jako mrchožrout nebo také odpadky na skládkách.\n\nHlavním druhem potravy krkavce jako predátora jsou malí hlodavci (především hraboši, v tundře také lumíci). Na sopečných ostrovech Středozemního moře jsou významnou složkou potravy krysy. Jako mrchožrout byl krkavec pozorován v Arktidě nejčastěji na mrtvolách sobů a zajíců.\n\nVýzkum potravy krkavců na Slovensku ukázal, že se horské populace živí především hrabošem polním, zatímco u nížinných populací je složení potravy mnohem pestřejší. Krkavci lovili až do vzdálenosti 10 km od hnízda. Na Kanárských ostrovech se živí na jaře obratlovci, v létě různými bezobratlými a na podzim a v zimě převážně rostlinnou potravou. Krkavci jsou často v době hnízdění rozptýleni po svém areálu, zatímco v mimohnízdní době se soustředí u jiných zdrojů, často lidského původu.\n\nKrkavec patří spolu s orlem, labutí, kohoutem, slavíkem a holubicí mezi ptáky, kteří nejčastěji vystupují v mýtech, pověstech a pohádkách nejrůznějších kultur z celého světa. Pro svou mrchožravost, „ponuré“ černé zbarvení a „zlověstný“ hlas je často spojován se smrtí či čarodějnictvím.\n\nU Germánů byli dva krkavci \"Hugin\" a \"Munin\" průvodci boha Odina, jemuž hlásili, co se děje ve světě lidí Midgardu. Keltové jej spojovali ze zásvětím, ale i s božským hrdinou Lughem. Ve starověkém Řecku byl spojován se zlověstnou podobou boha Apollóna, který svými šípy usmrcuje zlé lidi a sesílá mor. Izraelité jej pokládali za nečistého, přesto ve známé starozákonní legendě krkavci nakrmili proroka Eliáše, umírajícího hladem na poušti. Číňané jej spojovali se Sluncem, krkavec byl erbovním (snad původně totemickým) zvířete čínské dynastie Čou.\n\nPro sibiřské domorodce a severoamerické indiány byl krkavec posvátným ptákem, Jakuti ho spojovali s démony války, pro Čukče, Korjaky, Itelmeny, Inuity a severoamerické Indiány (zejména v Kanadě a na Aljašce – např. Tlingity, Čipevajany, ale např. i Apače) byl krkavec nenapravitelným, zlomyslným šibalem, šprýmařem, ale zároveň i stvořitelem světa a kulturním hrdinou.\n\nV evropské kultuře byl spojován se smrtí, zločinem, temnými silami a magií. Ve středověku a raném novověku se často krkavci zdržovali na bojištích a popravištích, kde požírali nepohřbené mrtvoly. To se odráží i v pohádkách, kde krkavec vystupuje jako zlověstný pták, průvodce čarodějnic a čarodějů, kteří se na něj i mohou proměnit. Jindy je člověkem, zakletým do této podoby zlým kouzlem (např. pohádka \"Sedmero krkavců\"). Podobný pohled odrážejí i středověká přísloví, např. „Krkavčí hejno se slétá“ nebo „Krkavec křičí a přivolává neštěstí“.\n\nPři překladech z angličtiny i ruštiny bývá krkavec (angl. \"raven\", rus. \"ворон\" „voron“) nesprávně překládán do češtiny jako „havran“ – např. známá báseň E. A. Poea, skotská balada \"Dva havrani\", ale i překlady ruských, indiánských, inuitských nebo sibiřských pohádek.\n\n\n"}
{"id": "312530", "url": "https://cs.wikipedia.org/wiki?curid=312530", "title": "Poincarého věta", "text": "Poincarého věta\n\nPoincarého věta (někdy nazývaná Poincarého domněnka) se vyjadřuje o charakterizaci (třírozměrného) povrchu čtyřrozměrné koule mezi třídimenzionálními varietami. Tvrdí, že každá uzavřená třírozměrná varieta, na které lze každou uzavřenou křivku převést na bod, je právě tímto povrchem čtyřrozměrné koule. Je pojmenována po francouzském matematikovi Henrim Poincarém, který ji vyslovil jako domněnku na začátku 20. století.\n\nPoincarého domněnka patřila do skupiny sedmi největších matematických „problémů tisíciletí“, které vybral Clayův matematický ústav (důkaz, že převádění charakterizuje dvojrozměrný povrch obyčejné koule, byl však znám už dlouho). V roce 2002 (téměř po sto letech) ji dokázal ruský matematik Grigorij Perelman. Ten ale odměnu 1 milionu dolarů odmítl.\n\n\n"}
{"id": "312532", "url": "https://cs.wikipedia.org/wiki?curid=312532", "title": "Sierpińského křivka", "text": "Sierpińského křivka\n\nSierpińského křivka je souvislá fraktální rekurzivně definovaná křivka, která v limitě úplně vyplňuje jednotkový čtverec. Proto má Hausdorffovu dimenzi rovnou dvěma.\n\nByla objevena Wacławem Sierpińskim.\n"}
{"id": "312536", "url": "https://cs.wikipedia.org/wiki?curid=312536", "title": "Bělohorská (Praha)", "text": "Bělohorská (Praha)\n\nBělohorská je jedna z významných ulic v Praze. Nachází se na Praze 6 a prochází napříč celým katastrálním územím Břevnova a částí Střešovic. Prochází přibližně východozápadním směrem v délce cca 4480 metrů. Tvoří spojnici Malovanky (a nepřímo tak Hradčan) s Bílou Horou.\n\nZačíná na východě křižovatkou s ulicemi Myslbekova a Dlabačov, v místě, kde stávala Strahovská brána, jinak též zvaná Říšská. V této své dolní části až po křižovatku s Patočkovou ulicí má spíše charakter místní obslužné komunikace v husté zástavbě. V křižovatce s Patočkovou ulicí, poblíž Břevnovského kláštera, se k ní připojuje frekventovaný radiální směr silniční dopravy, který dále Bělohorskou pokračuje až k navazující Karlovarské. Ulice končí křižovatkou s ulicí Thurnova, odkud dále plynule pokračuje už jako ulice Karlovarská.\n\nPo celé délce ulice vede tramvajová trať, a to ve zvýšeném tramvajovém pásu v ose komunikace, v dolním úseku rozšířeném ještě o zelený pás se stromořadím. Trať z Malovanky na Vypich byla zprovozněna 1. srpna 1928, prodloužení na Bílou Horu 17. října 1937.\n\nJednou ze zajímavých staveb v blízkosti ulice je i původní zájezdní hostinec \"U kaštanu\", kde byla roku 1878 založena Českoslovanská sociálně demokratická strana.\n\nPojmenování se váže k místu jejího směru, Bílé Hoře, a souvisí s opukovými lomy, které zde bývaly a svítily do dálky. Svůj název nese ulice od roku 1906, do té doby se jednalo se o silnici vedoucí směrem na Karlovy Vary a Cheb, nesoucí název \"Karlovarská\". V období let 1940-1945 byla ulice nazývána \"Říšská silnice\", jelikož spojovala Prahu se Třetí říší na západě.\n\nVe směru od Malovanky k Bílé Hoře:\n\n"}
{"id": "312537", "url": "https://cs.wikipedia.org/wiki?curid=312537", "title": "Furigana", "text": "Furigana\n\nFurigana ( ) je zmenšenina japonské kany, kterou se zapisuje výslovnost (převážně) znaků kandži. V moderní japonštině je spíše využívaná pro neobvyklé kanji a k jejich vysvětlení. Také ji lze nalézt v dětských knihách či v učebních materiálech. Alternativními označeními furigany jsou yomigana (読み仮名) a rubi (ルビ).\n\nFurigana je častěji zapisovaná v hiraganě než katakaně. Ve vertikálně psaných textech (\"tategaki\") se umisťuje vpravo vedle znaků kandži, v horizontálně psaných (\"jokogaki\") je nad nimi.\n\nFurigana je přidána vedle znaků kandži a ukazuje nám jak se dané znaky vyslovují. Počet znaků furigany nemusí odpovídat počtu znaků kandži. Další metoda je častější, protože některá slova v japonštině mají speciální výslovnost, která nesouvisí s četbou daného znaku, kterými je slovo napsané.\n\nKdyž je třeba odlišit japonské čtení \"kun\" a sinojaponské \"on\" (např. ve slovnících kandži), japonská výslovnost je zapsána v hiraganě, kdežto sinojaponská (čínská) v katakaně. Avšak tento rozdíl je důležitý pouze ve slovnících. V běžných textech se obvykle používá pouze hiragana. Jedinou obecnou výjimkou jsou moderní názvy čínských míst, osobní jména a (příležitostně) názvy potravin- budou často psány v kandži, kde pro furiganu využijeme katakanu. Příležitostně je tento styl používán také pro vypůjčená slova z jiných jazyků (zejména angličtiny). Například kandži 一角 獣 (doslova „zvíře s jedním rohem“) může být zapsán katakanou ユ ニ コ ー ン (yunikōn), aby ukázal výslovnost slova \"jednorožec\" (v ang. 'unicorn')\n\nNěkdy se ve furiganě neodlišuje velikost znaků kany, čehož se normálně využívá pro zdvojování a palatalizaci, tedy slovo 却下 (kjakka), které se v hiraganě zapisuje きゃっか, by vypadalo きやつか. V dnešní době, kdy byly původní tiskařské lisy nahrazeny počítačovým tiskem, dochází k tomuto jevu méně.\n\nPoužívá se hlavně v knihách pro děti a též cizince, kde se předpokládá, že cílová skupina čtenářů ještě dostatečně čtení kandži neovládá, rozumí však fonetickému zápisu v hiraganě. Hiragana se vyučuje před katakanou, proto se v knihách pro velice mladé čtenáře do hiragany (ve formě furigany) přepisuje i katakana. Velmi často se objevuje také v manze.\n\nK dispozici jsou také knihy s fonetickým průvodcem (především v hiraganě, ale někdy také v romádži) pro studenty japonského jazyka, které mohou být dvojjazyčné nebo pouze v japonštině. Ty jsou oblíbené u cizinců, kteří se chtějí naučit japonsky rychle a číst si japonské povídky, romány nebo články.\n\nFurigana se běžně vyskytuje na tabulích s názvy železničních stanic (spolu s přepisem do latinky – \"rómadži\"). Také je často zapsaná na mapách, aby ukázala výslovnost neobvyklých názvů míst.\n\nJaponská jména jsou obvykle psaná v Kanji. Vzhledem k tomu, že existuje mnoho možných čtení jmen v kandži, furigana se často používá k rozlišení tohoto čtení. Na japonských úředních formulářích, kde má být napsáno jméno, je vždy vedlejší sloupec aby bylo jméno přepsáno do furigany (obvykle je preferována Katakana). \nFurigana může být také použita pro přepis cizích jmen (nejčastěji do katakany).\n"}
{"id": "312539", "url": "https://cs.wikipedia.org/wiki?curid=312539", "title": "Jeff Wall", "text": "Jeff Wall\n\nJeffrey Wall (* Vancouver 29. září 1946) je kanadský fotograf známý především svými velkoformátovými zvětšeninami fotografií metodou cibachrome a jako spisovatel historicko-uměleckého slohu. Wall byl klíčovou postavou na umělecké scéně ve Vancouveru od počátku sedmdesátých let 20. století. Na počátku své kariéry pomáhal definovat Vancouverskou školu a publikoval eseje o práci svých kolegů a následovníků Vancouverites Rodney Graham, Ken Lum a Ian Wallace. Jeho fotografické obrazy často obsahují na pozadí kulisu vancouverské směsi přírodní krásy, městského rozpadu a postmoderní a průmyslové bezohlednosti.\n\nWall obdržel magisterský titul na Univerzitě Britské Kolumbie v roce 1970 s diplomovou prací nazvanou \"Berlin Dada and the Notion of Context\".Téhož roku přestal Wall dělat umění. Se svou anglickou ženou Jeannette, se kterou se setkal jako student ve Vancouveru, a se svými dvěma mladými syny se přestěhoval do Londýna aby v letech 1970–73 absolvoval postgraduální práci na Courtauldově institutu, kde studoval u odborníka na Maneta T. J. Clarka. Wall byl docentem na Vysoké škole umění a designu (1974–75), docentem na Univerzitě Simona Frasera (1976–87), mnoho let vyučoval na Univerzitě Britské Kolumbie a přednášel na European Graduate School. Publikoval eseje o Danovi Grahamovi, Rodneymu Grahamovi, Roy Ardenovi, Kenovi Lumovi, Stephanovi Balkenholovi, Na Kawarovi a dalších současných umělcích.\n\nWall experimentoval s konceptuálním uměním, již jako vysokoškolák na UBC. Až do roku 1977, kdy produkoval své první podsvícené transparentní snímky, nedělal žádné umění. Mnohé z nich jsou inscenovány a odkazují na dějiny umění a filozofické problémy. Tyto kompozice často odkazují na umělce jako Diego Velázquez, Kacušika Hokusai a Édouard Manet nebo spisovatele, jako jsou Franz Kafka, Jukio Mišima nebo Ralph Ellison.\n\nWall představil svou první galerijní výstavu v roce 1978 jako „instalaci“ a nikoli jako fotografickou výstavu. Umístil \"The Destroyed Room (Zničenou místnost\") do okna v průčelí Nova Gallery a uzavřel ji do sádrokartonové zdi.\n\nFotografie \"Mimic\" (1982) charakterizuje Wallův kinematografický styl a podle historika umění Michaela Frieda je \"charakteristický pro Wallovu angažovanost v umění 80. let se sociálními problémy\". 198 × 226   cm ukazuje bílý pár a Asiata při chůzi směrem k fotoaparátu. Chodník, lemovaný zaparkovanými automobily a obytnými a průmyslovými budovami, naznačuje severoamerické průmyslové předměstí. Žena má na sobě červené šortky a bílý top odhalující její bříško; její vousatý neupravený přítel má na sobě džínovou vestu. Asiat je ležérní, ale ve srovnání s bělochem dobře oblečený, v límečkové košili a kalhotách. Když pár míjí muže, přítel dává dvojsmyslné, ale zjevně obscénní a rasistické gesto, drží svůj vztyčený prostřední prst blízko kraje oka a „napodobuje“ své oči jako výsměch očím asijským. Obrázek se podobá záběru \"candid shot\", který byl pořízen ve chvíli, kdy o tom subjekt neví. Ve skutečnosti je to však zrekonstruovaný záběr svědectví umělce, který zachycuje okamžik a jeho sociální napětí.\n\nDílo \"After \"Invisible Man\" by Ralph Ellison, the Preface\" bylo poprvé představené na výstavě documenta 11 a zobrazuje známou scénu z Ellisonova klasického románu. Wallova verze zobrazuje sklepní místnost „teplou a plnou světla“, ve které žije Ellisonův vypravěč, s 1.369 žárovkami.\n\n\"Picture for Women\" (\"Fotografie pro ženy\") je 142,5 × 204,5 cm velký transparentní cibachrom na lightboxu. Autorovou inspirací byl Manetův obraz \"Un bar aux Folies Bergère\" (\"Bar ve Folies Bergère\"). Společně s fotografií \"The Destroyed Room\" (\"Zničený pokoj\") Wall považuje \"Picture for Women\" za svůj první úspěch v náročné fotografické tradici. Podle Tate Modern tento úspěch umožňuje Wallovi odkazovat na „populární kulturu (osvětlená písmena kina a reklamních nápisů) a smysl pro škálu, kterou obdivuje v klasické malbě. Jako trojrozměrné objekty získávají světelné boxy sochařský element, který ovlivňuje divákovu fyzickou orientaci ve vztahu k dílu.“ Na scéně jsou dvě postavy, Jeff Wall osobně a žena, která se dívá do kamery. V magazínu \"The New Republic\", umělecký kritik Jed Perl popisuje obraz \"Picture for Women\" jako typický autorův rukopis, \"neboť zdvojnásobuje portrét umělce z konce dvacátého století v jeho ateliéru.\" Historik umění David Campany nazval \"Picture for Women\" Wallovou důležitou ranou prací , protože stanoví ústřední témata a motivy nalezené ve většině jeho pozdějších děl.\n\nWallova práce podporuje argument potřeby obrazového umění. Některé z Wallových fotografií jsou složité kompoziční produkce s digitální postprodukcí. Ty jsou charakterizovány jako jednorámové filmové produkce, které chválí i umělecká kritička Susan Sontag ve své knize \"Regarding the Pain of Others\" (2003).\n\nZatímco Wall je známý svými rozsáhlými fotografiemi současných každodenních žánrových scén s více postavami, od počátku 90. let se začal zajímat o zátiší. Rozlišuje mezi nestacionárními „dokumentárními“ obrázky, jako je \"Still Creek, Vancouver, winter 2003\" a „kinematografickými“ obrázky, které byly vytvořeny kombinací herců, setů a zvláštních efektů, jako je \"Sudden Gust of Wind (after Hokusai) )\", 1993. Na základě inspirace obrazu \"Yejiri Station, Province of Suruga\" (asi 1832), \"dřevotisk\" Kacušiky Hokusaie, \"A Sudden Gust of Wind\" obnovuje vyobrazenou japonskou scénu z 19. století v současné Britské Kolumbii, využívá herce a zabralo mu více než rok, během něhož vyprodukoval 100 foptografií, aby \"dosáhl plynulé montáže, která dává iluzi zachycení skutečného okamžiku v čase.\"\n\nOd počátku devadesátých let používá Wall digitální technologie k sestavení různých negativů jednotlivců a jejich prolnutí do jedné jedinné fotografie. Jeho rukopisem jsou velké transparentní diapozitivy umístěné ve světelných boxech; říká, že tento formát vymyslel, když viděl podsvícené reklamy na autobusových zastávkách během cesty mezi Španělskem a Londýnem. V roce 1995 začal Wall vyrábět tradiční černobílé fotografie, které se byly stále více důležitější součástí jeho práce. Příklady byly vystaveny v Kasselu na výstavě documenta X.\n\nWall se zúčastnil své první skupinové výstavy v roce 1969 v Seattle Art Museum ve Washingtonu a Vancouver Art Gallery a New Multiple Art v Whitechapel Gallery v Londýně v roce 1970. Jeho první samostatná výstava se konala v Nova Gallery ve Vancouveru v roce 1978.\n\nSamostatné výstavy: ICA, Londýn (1984), Irské muzeum moderního umění, Dublin, Irsko (1993), Whitechapel Gallery, Londýn (2001), Kunstmuseum Wolfsburg, Wolfsburg, Německo (2001), Hasselblad Center, Göteborg, Švédsko (2002), Astrup Fearnley Museum, Oslo, Norsko (2004) a retrospektivy ve Schaulageru, Basileji (2005), Tate Modern (2005) a MoMA, New York (2007), Institut umění v Chicagu (2007), SFMoMA, San Francisco (2008), Muzeum Tamayo, Mexico City a Vancouver Art Gallery, Vancouver (2008) a Staatliche Kunstsammlungen, Dresden (2010). Wall se zúčastnil také výstav documenta 10 a 11.\n\nPro retrospektivu v Palais des Beaux Arts v Bruselu v roce 2011 Wall vybral asi 130 děl svých oblíbených umělců, počínaje fotografem z počátku 20. století Eugènem Atgetem až po filmové ukázky (Fassbinder, Bergman, Bratři Dardennové) k dílům současníků Thomase Struth a Davida Claerbouta.. Byly zobrazeny vedle 25 jeho vlastních fotografií.\n\nV roce 2002 získala Wall cenu Hasselblad Award. V roce 2006 se stal členem Královské kanadské společnosti. Jeff Wall byl jmenován důstojníkem Kanadského řádu v prosinci 2007. V březnu 2008 byla Wallovi udělena cena Audain za celoživotní úspěch, výroční cena Britské Kolumbie za výtvarné umění.\n\n\n\n\n"}
{"id": "312543", "url": "https://cs.wikipedia.org/wiki?curid=312543", "title": "Hymi", "text": "Hymi\n\nHymi je obr v severské mytologii. Jeho manželkou je obryně Hrod a jejich synem je bůh Týr. Hymi vlastnil obrovský kotel, ve kterém chtěli Ásové vařit medovinu, a jež od něj také bůh Thór získal.\n\nVýznamná je jeho role v příběhu, ve kterém se vydává právě s Thórem na ryby, kterému se podaří chytit na vlasec mýtického hada Midgardsorma. Hymi však šňůru přeřízne, než jej Thór stačí zabít.\n\nHymi se objevuje také v severské poemě nazvané Hymiskviða. \n"}
{"id": "312547", "url": "https://cs.wikipedia.org/wiki?curid=312547", "title": "Boxerské povstání", "text": "Boxerské povstání\n\nBoxerské povstání bylo ozbrojeným konfliktem probíhajícím v letech 1899 až 1901 v Číně mezi hnutím tzv. boxerů (tajnou čínskou organizací zaměřenou proti cizincům) a osmičlennou aliancí koloniálních mocností v čele s Velkou Británií. Příčinou povstání byla především snaha zamezit rostoucímu vlivu evropských států a Japonska na čínském území po prohrané první čínsko-japonské válce (1894-95).\n\nKonflikt eskaloval v červnu 1900, kdy boxeři pronikli do Pekingu a 20. června zastřelili německého vyslance von Kettelera.Téhož dne čínská vláda vyhlásila válku všem západním mocnostem a císařská vojska společně s boxery oblehla diplomatickou čtvrť Pekingu, kde sídlila velvyslanectví. Obránci se i přes výraznou počáteční početní nevýhodu a nedostatek zbraní dokázali ubránit až do 17. července, kdy čínská vláda kvůli příjezdu kontingentu asi 20 000 spojeneckých vojáků do Tchien-ťinu podepsala příměří. To Číňané 13. srpna porušili, ale expediční sbor pod vedením generála Gaseleeho již byl se svým vojskem nedaleko a dalšího dne dobyl velkou část města a osvobodil obránce v diplomatické čtvrti. Mezinárodní jednotky pak 28. srpna demonstrativně vpochodovali do Zakázaného města.\n\nVýsledkem bylo vítězství západních mocností. Jednání o příměří trvalo od prosince 1900 až do 7. září 1901, kdy byl podepsán tzv. \"boxerský protokol\". Čína se zavázala do roku 1940 platit vítězům válečné reparace ve výši 450 milionů taelů stříbra (zhruba 333 milionů $ v dané době), které se vinou vysokého úroku vyšplhalo na téměř milardu taelů. Mírová dohoda zároveň vedla k dalšímu posílení vlivu Západu (zejména Velké Británie a Německa) v zemi a prosazení neomezeného obchodu podél pobřeží a velkých řek. Výrazně tak byla oslabena pozice císařství, což ve svých důsledcích vedlo v roce 1911 k sinchajské revoluci a zániku říše Čching.\n\nZvýšený tlak zámořských zemí, které dostaly pod svou kontrolu řadu čínských přístavů a území, způsobil na konci 90. let 19. století obnovení starých tajných spolků, které vystupňovaly aktivitu proti cizincům. Jejich oporou byli zejména rolníci. Tato společenství zakládala svou činnost na prolnutí metafyzické náboženské mystiky a xenofobie. Nejdůležitější takové hnutí se jmenovalo I-che-tchuan (neboli \"„Pěst ve jménu míru a spravedlnosti“\"). Odtud byl odvozen i název boxeři. Ohniska odporu se nacházela v provinciích Šan-tung, Šan-si a Č'-li. Klíčovou se stala neúroda a hlad v roce 1899, kdy došlo k radikalizaci a přerodu v otevřené povstání proti „mořským ďáblům“ – cizincům a rozšíření povstání po celé severovýchodní části Číny. Před Peking dorazili povstalci v květnu roku 1900. Následovala velmi váhavá reakce císařovny-vdovy Cch'-si, která – i přes obavy z možného vojenského zásahu velmocí – nakonec v červnu boxery vpustila do Pekingu a vyhlásila válku cizincům. Došlo k obklíčení cizinecké čtvrti a zavraždění německého vyslance.\n\nReakcí na tyto události byla příprava vojenské výpravy velmocí (jmenovitě: USA, Velké Británie, Japonska, Francie, Německa, Ruska, Rakouska-Uherska a Itálie) do Číny se záměrem nastolení klidu a zajištěním tehdejších pozic. Za velitele tohoto mnohonárodnostního sboru o síle zhruba 50-60 tisíců mužů byl jmenován německý maršál Alfred von Waldersee. Dne 4. srpna 1900 došlo k zahájení válečné akce útokem z Tchien-ťinu. Boxerům chyběla moderní technika a výzbroj, takže nemohli čelit koncentrované síle okupantů. Peking byl dobyt velmi brzy, již 14. srpna, a následně vydrancován. Trestné výpravy cizinců pak v dalších měsících masakrovaly ohniska odporu na venkově.\n\n7. září 1901 byl podepsán \"tzv. boxerský protokol\", ve kterém se čínská vláda zavázala uhradit vysoké válečné reparace, dále nechat zbořit pevnost Ta-ku a souhlasit s přítomností cizích vojsk v Pekingu za účelem ochrany diplomatické čtvrti. Celá trasa mezi Pekingem a Tiencinem byla nadále kontrolována vojsky velmocí a vláda se musela také zříci jakéhokoli dovozu zbraní do země. V přístavu Tiencin, kde byli od roku 1860 přítomní Britové a Francouzi a poté Japonci (1888) a Němci (1899), získaly právo na vlastní koncesi i carské Rusko, Itálie a také Rakousko-Uhersko. Porážka boxerů byla nevyhnutelná kvůli nevyzbrojenosti a absenci jednotného reformního programu, který by motivoval a sjednotil masy Číňanů.\n\n\n"}
{"id": "312549", "url": "https://cs.wikipedia.org/wiki?curid=312549", "title": "The Complete Mike Oldfield", "text": "The Complete Mike Oldfield\n\nThe Complete Mike Oldfield je šesté výběrové album britského multiinstrumentalisty Mika Oldfielda. Vydáno bylo na podzim 1985 (viz 1985 v hudbě) a v britském žebříčku prodeje hudebních alb dosáhlo na 36. příčku.\n\n\"The Complete Mike Oldfield\" je nejrozsáhlejší Oldfieldova kompilace od vydání alba \"Boxed\" v roce 1976. Jedná se také o dvojalbum, které zahrnuje kompletní průřez Oldfieldovou tvorbou mezi roky 1973 a 1984.\n\nPůvodní vydání na gramofonových deskách bylo (podle počtu stran desek) rozděleno na čtyři části:\nEdice na CD toto členění také dodržela, nicméně do instrumentální sekce byly některé skladby přidány.\n\n\n\n\n\n"}
{"id": "312551", "url": "https://cs.wikipedia.org/wiki?curid=312551", "title": "Loire-Atlantique", "text": "Loire-Atlantique\n\nLoire-Atlantique je francouzský departement ležící v regionu Pays de la Loire. Do roku 1957 byl oficiálně zvaný Loire-Inférieure. Člení se na 4 arrondisementy. Původně (do roku 1941, resp. 1956) toto území patřilo k historické zemi Bretaň (\"Bretagne\").\n\n\n\n\n"}
{"id": "312557", "url": "https://cs.wikipedia.org/wiki?curid=312557", "title": "Tanganika (země)", "text": "Tanganika (země)\n\nTanganika je název východoafrického teritoria rozkládajícího se mezi Viktoriiným jezerem, jezerem Malawi a jezerem Tanganika, po něnž je toto území pojmenováno. Do roku 1918 bylo území součástí kolonie Německá východní Afrika (). Dnes je převážná část území součástí Tanzanie.\n\nNázev Tanganika je odvozeno ze swahilského slova \"Tanga\" (plachtit) a \"Nyika\" (neobydlená planina či divočina). Když Evropané v druhé polovině 19. století objevovali a kolonizovali africká teritoria u Zanzibaru, Tanganika pro ně byla země kolem jezer. Území se stalo součástí kolonie Německé východní Afriky. \nPo první světové válce tato kolonie zanikla a uzemí Tanganiky se dostalo pod britskou vojenskou správu. Přechod pod britskou vládu byl potvrzen v roce 1919 Versailleskou smlouvou. Britská správa pak změnila název území na \"Tanganyika Territory\" (Teritorium Tanganika) pro celé spravované území, zbývající části bývalé Německé východní Afriky, kterou později spravovala Belgie připadlo k dnešní Rwandě a Burundi, a také malému území Kiongského trojúhelníku, které přešlo pod správu Mosambiku. V roce 1927 vstoupila Tanganika do celní unie s Keňou a Ugandou a také vstoupila do Východoafrické poštovní unie. Dne 9. prosince 1961 se území Tanganiky, které bylo dosud pod správou Británie stalo nezávislým státem jako konstituční monarchie a 9. června 1962 byla vyhlášena republika v rámci Společenství národů. Dne 25. dubna 1964, kdy k Tanganice byl připojen ostrov Zanzibar došlo ke změně názvu republiky na \"Spojená republika Tanganika a Zanzibar\" a později na Sjednocená tanzánská republika (Tanzanie).\n\nI když území Tanganiky stále existuje, tento název se již formálně nepoužívá, jeho užívání je v Tanzanii politicky citlivé, nejen jako vzpomínka na koloniální časy, ale může značit i odmítavý vztah k unii se Zanzibarem. Dnes se název \"Tanganika\" používá výhradně pro označení jezera.\n\n\n"}
{"id": "312558", "url": "https://cs.wikipedia.org/wiki?curid=312558", "title": "Grigorij Konstantinovič Ordžonikidze", "text": "Grigorij Konstantinovič Ordžonikidze\n\nGrigorij Konstantinovič Ordžonikidze (gruzínsky: გრიგოლ (სერგო) ორჯონიკიძე – Grigol (Sergo) Ordžonikidze, rusky: Григорий Константинович (Серго) Орджоникидзе), znám také pod jménem Sergo Ordžonikidze (24. října 1886 – 18. února 1937) byl gruzínský a sovětský politik, člen sovětského politbyra a blízký Stalinův přítel. Společně se Stalinem a arménským politikem Anastasem Mikojanem tvořil tzv. \"„Kavkazskou kliku“\". Několik měst v Sovětském svazu bylo po něm pojmenováno Ordžonikidze:\n\nOrdžonikidze se narodil v dnešním Charagauli v kraji Imereti. Nejprve studoval medicínu na Charagauliské zdravotnické škole, potom ve studiích pokračoval na zdravotnické škole Michailov Hospital v Tbilisi. Už během studií, v roce 1903, se začal podílet na různých politických aktivitách revolučního charakteru, především se stal zastáncem marxismu. Krátce po ukončení studií v roce 1905, když vypukla revoluce, začal pracovat pro bolševiky jako agitátor a tvůrce propagandy. Během té doby se seznámil se Stalinem, dalším bolševickým revolucionářem. V prosinci 1905 byl ale zatčen za pašování a nedovolené držení zbraní. Propuštěn z vězení byl v květnu 1906 a emigroval do Německa.\nPo roce vyhnanství v Německu se vrátil do Zakavkazska a usadil se v Baku, kde se vrátil k práci v bolševické straně a znovu spolupracoval se Stalinem a dalšími bolševiky. Stal se tak členem místního výboru Ruské SDDS. Ještě téhož roku byl ale opět zatčen a vypovězen na Sibiř. Dva roky nato v roce 1909 utekl ze sibiřské káznice a byl bolševickou stranou poslán do Teheránu, aby tak unikl ruské policii a aby podpořil zdejší revoluční hnutí a pomohl udržet jejich styky a vztahy se zakavkazskými bolševiky. V Íránu totiž tou dobou probíhala Íránská konstituční revoluce, jejíž účelem bylo omezit moc panovníka. Na počátku dvacátých let se tam ještě jednou vrátil, aby podpořil revoluční hnutí za vytvoření tzv. Sovětské republiky Gilan, které vedl Mirza Kučak Chán.\n\nOrdžonikidze nastoupil v roce 1911 po ukončení své íránské mise na studium bolševické politické školy, kterou Vladimir Iljič Lenin zřídil někde v okolí Paříže, a v roce 1912 pomáhal zorganizovat šestý sjezd Ruské SDDS, během nějž byl zvolen do představenstva jejího Ústředního výboru. Po návratu do Ruska hned v dubnu po sjezdu strany byl v Petrohradě opět zatčen a pro svou stranickou příslušnost odsouzen nejprve k nuceným pracím na tři roky a k následnému doživotnímu vyhnanství v Jakutsku.\n\nPo vypuknutí Únorové revoluce v roce 1917 byl Ordžonikidzemu povolen návrat z vyhnanství v Jakutsku a přesídlil do Petrohradu, kde vstoupil do místního výboru bolševické strany a stal se členem Výkonného výboru petrohradského sovětu. Ordžonikidze se poté aktivně podílel na událostech Říjnové revoluce téhož roku a měl jistou zásluhu na převzetí moci bolševiky. V prosinci byl jmenován mimořádným komisařem pro Ukrajinu. Tuto funkci si pak v dubnu 1918 přenesl i do oblastí směrem na Kavkaz.\n\nPo vypuknutí občanské války v Rusku v roce 1918 začal Ordžonikidze sloužit u Rudé armády a vstoupil do Ústředního výkonného výboru Donské republiky a stal se předsedou a severokavkazského obranného výboru. Od roku 1919 byl také členem revoluční vojenské rady v 12. a 14. armádě. V Rudé armádě zaznamenal mnoho válečných úspěchu a podařilo se mu porazit bělogvardějce pod vedením generála Antona Ivanoviče Děnikina a obsadit důležité oblasti na Ukrajině (Charkov, Donbas a další). V lednu 1920 se stal členem kavkazského revolučního vojenského výboru a v květnu 1920 obsadil se svými vojsky Baku, odkud pak začala Rudá armáda upevňovat moc bolševiků. Ještě téhož roku padla do bolševických rukou i Arménie a zbývala už jen Gruzie. Hned brzy v lednu 1921 se pustil do příprav invaze do Gruzie, své domoviny, aby mohl svrhnout menševickou vládu Noeho Žordaniji. I přes mírovou dohodu, kterou Gruzie měla s bolševiky uzavřenou, začal Ordžonikidze v únoru 1921 invazi a v březnu ustanovil Gruzínskou SSR.\n\nSergo Ordžonikidze se po úspěšném provedení obsazení Gruzie stal tajemníkem Kavkazské úřadovny ústředního výboru (Kavbyro) a začal pracovat na okleštění gruzínské autonomie ve prospěch nejprve Ruské SFSR a později nově vzniklé Zakavkazské SFSR. Proslul i svou nekompromisní politikou potlačování nacionalismu a tuhým zaváděním sovětské moci v Gruzii. Jeho činy vyvolaly odpor umírněnějších bolševiků, kteří se proti jeho Stalinem podporovaným metodám začali vzpouzet. To dalo vzniknout Gruzínskému případu, který naplno propukl v listopadu 1922, když Ordžonikidze nejprve slovně, a potom i fyzicky napadl své odpůrce. Celý případ ale nakonec vyhrál a své odpůrce odstranil z jejich funkcí. Sám se potom o tři roky později, konkrétně 26. března 1925, stal Prvním tajemníkem Zakavkazské komunistické strany. Tuto funkci vykonával do září 1926, když dostal příležitost stát se členem sovětského politbyra (získal pozici kandidáta bez hlasovacího práva). V roce 1930 se stal už plnohodnotným členem politbyra a postavil se do čela Sovnarchozu. Od roku 1932 působil ve funkci lidového komisaře pro těžký průmysl. Kromě těchto vysokých funkcí působil ještě v mnoha jiných stranických funkcích, většinou regionálního charakteru.\n\nAčkoliv byl Ordžonikidze Stalinův přítel a loajální následovník, Stalin začal od roku 1936 jeho loajalitu zpochybňovat, zejména od doby, když zjistil, že Ordžonikidze zneužívá svůj vliv ke krytí svých přátel, kteří byli vyšetřováni NKVD během začátků velké čistky. Navíc měl spory s Lavrentijem Berijou, o jehož praktikách odstraňování politických nepřátel a osob překážejících jeho cílům dobře věděl a dokonce před ním varoval i samotného Stalina. Stalin, sám pod vlivem Beriji, místo rázného zakročení nechal volný průběh likvidaci Ordžonikidzeho bratra a Serga tak dohnal ke spáchání sebevraždy. 18. února 1937 byl Sergo Ordžonikidze nalezen mrtev před tím, než měl mít projev na stranické schůzi. Podle pamětí Nikity Chruščova se den před svou smrtí svěřil svému kolegovi Anastasu Mikojanovi, že již nesnese to, co se děje ve straně, nejvíce byl nešťastný právě z probíhajících čistek.\n\n"}
{"id": "312582", "url": "https://cs.wikipedia.org/wiki?curid=312582", "title": "Chevrolet Camaro", "text": "Chevrolet Camaro\n\nChevrolet Camaro je sportovním vozem automobilky Chevrolet, divize General Motors, běžně označovaným jako muscle car nebo spíše pony car. Do prodejů vstoupil 29. září 1966 jakožto modelový ročník 1967 a byl uveden jako konkurenční model pro Ford Mustang. Automobil sdílel podvozkovou platformu a hlavní komponenty s vozem Pontiac Firebird, taktéž představeným pro rok 1967. Během výroby se vystřídaly celkem 4 generace vozu, než byla produkce ukončena v roce 2002. Značka Camaro byla ovšem oživena jako koncept v roce 2006, který nakonec vedl k začátku výroby páté generace v roce 2009.\n\nPrvní zmínky o tom, že Chevrolet připravuje konkurenci pro Ford Mustang, začaly pronikat do tisku již v roce 1965. Roku 1966 uspořádal mateřský koncern General Motors tiskovou konferenci v Detroitu, kde generální manažer divize Chevrolet Pete Estez oznámil novou produkční řadu automobilů se jménem, které odpovídalo tehdejší tradici značení pojmenování automobilů počínaje písmenem C (Corvair, Chevelle, Corvette). Poté, co bylo odhaleno jméno Camaro, se zástupci tisku zeptali, co to slovo znamená. Odpovědí bylo: \"\"Malé zlé zvířátko, které požírá Mustangy.\"\"\n\nPrvní Camaro mělo konkurovat hlavně vozu Ford Mustang, jehož úspěchu ale nikdy nedosáhlo. Bylo vyrobeno 230 799 kusů. Nebyl to ale ryze sportovní vůz jako Chevrolet Corvette, byl dodáván jako 4-místné coupé nebo kabriolet. Vůz měl samonosnou karoserii a velký výběr motorů. Na výběr byly 2 šestiválce (3,8 L a 4 L) a 6 vidlicových osmiválců (od 5,3 L do 6,5 L). Dodávaly se 3 převodovky - třístupňová s pákou pod volantem, čtyřstupňová s pákou na podlaze nebo automatická. Jen málo vozů mělo sportovní SS-package se zesíleným předním odpružením, dvojitým výfukem, koly 15x7 a motorem o výkonu 257,4 kW. Stejnou výrobní platformu (avšak odlišné motorizace a drobné designové změny karoserie) sdílel i Pontiac Firebird.\n\nDruhá generace byla ve všech rozměrech větší (modelový rok 1978-81 dokonce nejdelší v historii) a změnil se i její celkový styl. Původní vnější design vycházející spíše z éry muscle-cars byl poměrně radikálně přepracován, aby více odpovídal moderním trendům a vzhledu sportovních automobilů. Zpočátku byl mírně zvyšován výkon u nejostřejších verzí, od roku 1973 se ovšem začala projevovat ropná krize a spolu s ní přišla i nutnost snižování spotřeby a emisí. Přestaly se vyrábět automobily s velkoobjemovými motory (tzv. Big-Block) a u menších osmiválců byl postupně snižován výkon.\n\nV roce 1980 byl po dlouhých letech nahrazen řadový šestiválec tehdy novou variantou s vidlicovým uspořádáním a celkovém objemu 3,8 l.\n\nRok 1981 přinesl první náznaky řídící jednotky motoru. V tomto případě šlo o tzv. jednotku Computer Command Control schopnout elektronicky řídit emisní systém. Druhou novinkou bylo vybavení automatické převodovky hydrodynamickým měničem se spojkou v rámci zvýšení účinnosi přenosu výkonu a snížení emisí.\n\nTřetí generace opět přinesla výraznou změnu vzhled automobilu - oblé tvary ustoupily tehdy modernějším hranatým. Vůbec poprvé se objevil v nabídce motorů řadový čtyřválec 2,5L, dále byl nově nabízen motor 2,8L V6 a dva vidlicové osmiválce o objemu 5,0 l, resp. 5,7 l. Standardně byly osazovány zpočátku třístupňovou automatickou převodovkou, již v roce 1983 však byla nahrazena převodovkou čtyřstupňovou. Ve stejném roce byla také nahrazena 4-stupňová manuální převodovka novým typem s pěti stupni.\n\nVpředu nezávislé zavěšení kol McPherson, vzadu tuhá náprava s vinutými pružinami. S nejvyšší motorizací byla uváděna maximální rychlost 205 km/h.\n\nČtvrtá generace přinesla zásadní modernizaci a snížení hmotnosti. Části karoserie (např. přední blatníky, víko kufru) byly vylisovány z plastu. K dispozici byla jako kupé nebo kabriolet. Z pohonných jednotek byly na výběr vidlicové šestiválce 3,4L, později 3,8L a samozřejmě taktéž osmiválce 5,7L. V roce 1998 prošel model faceliftem a motor 5,7L LT1 byl nahrazen úplně novým typem pocházející z modelu Corvette C5 - LS1. Jednalo se o úplně novou generaci V8 typu Chevrolet Small-Block, ovšem tato již měla kromě OHV konstrukce pramálo společného s předchozími generacemi. Tento návrh motoru se používá v postupně pozměňovaných verzích a objemových variacích dodnes (2017). \n\nV roce 2002 byla výroba vozidel Camaro a Firebird na dlouholeté platformě F-body ukončena bez přímého nástupce.\n\nV roce 2006 byl představen koncept nové generace vozu Chevrolet Camaro. Vzhled automobilu je inspirován první generací, a to nejen zevnějškem, ale i interiérem. Výroba tohoto modelu byla zahájena na přelomu roků 2008–2009. V současné době je v prodeji několik verzí lišících se výbavou a motorizací. V nabídce motorizací lze nalézt motory V6 o výkonu 304 koní nebo silnější osmiválec o výkonu 426 koní. Všechny varianty vozu používají náhon pouze zadních kol. Brzy po vypuštění na americký trh se podařilo překonat prodeje modelů od tradičních konkurenčních výrobců - Ford Mustang a Dodge Challenger. V roce 2011 se plánují pro uvedení do prodeje modely cabrio a Z28 (vrcholná výkonová varianta). Tento vůz hrál ve 2. polovině filmu \"Transformers\". Výroba Chevroletu Camaro se vrátila díky režisérovi Michaeli Bayovi který použil Camaro ze 70.let v Transformers (2007) a chtěl nový model (camaru se dostalo veliké pozornosti a rostl zájem o něj). Díky jeho žádosti (a velikému zájmu publika) automobilka obnovila výrobu . Camaro lze vidět ve všech Transformers filmech, do Camara se transformoval Bumblebee . Automobilka také dodala že je to pro ně výhodnější aby se auto objevovalo ve filmech než v reklamě. \n\nŠestá generace byla představena veřejnosti 16. května 2015, prodej začal ještě téhož roku ovšem jako modelový ročník 2016. Vůz používá platformu GM Alpha sdílenou s vozy Cadillac ATS a CTS, nově s přední nápravou typu MacPherson. S šestou generací se vrátila výroba do Spojených států amerických z Kanady, kde probíhala už od čtvrté generace. Stejně jako pátá generace se nabízí jako coupé a kabrio. S velmi podobnou výbavou je o 91 kg lehčí. Po dlouhé době se vrací do výroby verze se čtyřválcovým motorem 2,0 EcoTec vybaveným turbodmychadlem (205 kW / 400 N·m). Další motorizace vycházejí z předchozí generace - 3,6 V6 (250 kW / 385 N·m), 6,2 V8 (339 kW / 617 N·m) a 6,2 V8 ve verzi pro packet ZL1 s výkonem 480kW a kroutícím momentem 880 N·m. Motorizace lze (omezeně) kombinovat buďto s manuální 6rychlostní převodovkou nebo 8stupňovou automatickou převodovkou. Model ZL1 ovšem využívá 10stupňovou automatickou převodovkou navrženou a patentovanou koncernem Ford. Model ZL1 je schopen zrychlit z 0-60 mil za hodinu (97 km/h) za 3,5 vteřiny a zajet čtvrt-míli za 11,4s. Oficiální rychlostní limit je 319 km/h.\n\nNové Camaro pro rok 2019 je Yenko/SC Camaro připravené pro modelový rok 2019 ve dvou stupních úprav je toho ukázkovým příkladem. V přídích těchto vozů bude uložen nově postavený a kompresorem přeplňovaný osmiválec LT1 o objemu 6,8 litru s hliníkovým blokem motoru, řadou kovaných komponentů a hlavami válců opracovanými CNC.\n\nPrvní z této dvojice v podobě Yenko/SC Stage I Camaro se díky svému motoru pyšní nejvyšším výkonem 622 kW (846 k), zatímco druhé provedení pojmenované Yenko/SC Stage II Camaro má nabízet výkon 745 kW (1012 k) a točivý moment 1185 N.m.\n\n"}
{"id": "312587", "url": "https://cs.wikipedia.org/wiki?curid=312587", "title": "Lancia Delta", "text": "Lancia Delta\n\nLancia Delta je jedním z nejslavnějších modelů italské automobilky Lancia. V letech 1987 až 1992 získal tento vůz šestkrát v řadě titul mistra světa v automobilových soutěžích — rallye. Vozy Lancia Delta s integrálním pohonem všech kol se právem zapsaly zlatým písmem do dějin světového automobilového vývoje a sportu a jsou hojně vyhledávány sběrateli ze všech zemí světa. Vozy byly vyráběny jako pětidveřový hatchback střední třídy.\n\nPoprvé se představila v roce 1979. Její design vytvořil Giorgio Giugiaro. V roce 1980 získala titul Auto roku. Delta vznikla na platformě společné s Fiatem Ritmo a na vývoji \"projektu 600\" se zpočátku podílel i Saab. Záhy se však Fiat se Saabem rozešli a každá z automobilek si vytvořila na základě společné koncepce vlastní podlahovou plošinu. První generace Delty byla nabízena s motory 1,3 a 1,5 l a odbornou veřejnost při svém představení oslovila zejména variabilním a prostorným interiérem, praktičností, pružnými motory a zejména na svou dobu výjimečnými jízdními vlastnostmi.\nNadčasové řešení celého automobilu a především jeho zadní kinematiky bylo ale časem pro zákazníky zneváženo zejména vysokou poruchovostí elektrických i mechanických částí, korozí karoserie vyráběné z nekvalitního ruského plechu (dodávaného v rámci bártru za výstavbu automobilky VAZ v Togliatti) a vysokými nároky na údržbu podvozku a zavěšení kol.\nV průběhu výroby byl model Delta v mnoha ohledech přepracován zejména s ohledem na zvýšení kvality.\nMotory byly nahrazeny novější řadou 1600 GT a 1600 HF Turbo, později modifikovanými jako 1600 GT i. e. a HF Turbo (1,6 l/140 koní), změnila se elektroinstalace, kompletní interiér a další prvky vozu, ale ani tak model Delta ani přes své nesporné technické kvality zdaleka nenaplnil v něj vkládaná očekávání. Pokles prodeje se ukázal být v letech 1984/1985 kritický a bylo jasné, že se NĚCO musí stát. To NĚCO byl aktivní sportovní program, který Lancia již dříve použila u staršího modelu Lancia Beta. U modelu Delta však nejenže naplnil všechna očekávání, ale byl zdrojem zrození světového fenoménu.\nV roce 1985 byla představena první verze s pohonem všech kol pod označení Lancia Delta S4 v produkci 250 kusů. S4 byla vytvořena pro skupinu sportovních vozů (sk. B podle řádů FIA) jako speciál tvořený příhradovým chrommolybdenovým rámem s vlepenými voštinovými sendviči z Nomexu a Kevlaru.\nPo řadě úmrtí se koncem roku 1986 FIA (mezinárodní automobilová federace) rozhodla ukončit účast automobilů sk. B nad 1600 cm³, což se týkalo rovněž Delty S4. Nahrazena byla velkosériově vyráběným modelem Lancia Delta HF 4WD, který ihned po svém uvedení zcela opanoval světové automobilové soutěže. V roce 1988 byla představena jeho širší evoluční verze nazvaná Lancia Delta HF Integrale, na podzim 1989 přišla Lancia Delta HF Integrale 16v, v létě 1991 Lancia Delta HF Integrale Evoluzione s rozšířenou a zpevněnou karoserií a výrobu řady 831 ukončila v roce 1994 automobilka modelem Lancia Delta HF Integrale 16v Kat (známá spíše jako Delta HF Integrale Evo II).\nModel Lancia Delta HF s integrálním pohonem všech kol byl vyráběn od listopadu roku 1986 do dubna roku 1994. Představeno bylo celkem 7 modelů (HF 4 WD, HF Integrale, HF Integrale 16v, HF Integrale Kat, HF Integrale Evoluzione, HF Integrale Evoluzione Kat, HF integrale 16v Kat/EvoII) a 11 limitovaných edicí (Martini 5, Verde York, Martini 6, Giallo Ginestra, Hi-Fi Club, Club Italia, Bianco Perlato, Blue Lagos, Pearl Red, Dealer's Collection a Final Edition), z nichž dvě poslední putovaly výhradně do Japonska.\n\nLancia Delta HF 4 WD dostala do vínku zejména unikátní trakční systém s mezinápravovým epicyklickým diferenciálem Fergusson, tvořený vnitřním ozubením ve velkém kole stálého převodu a věncem s třemi dvojicemi čelního soukolí. Jako uzávěrka tohoto diferenciálu sloužila viskózní spojka, spojená s mezinápravovým diferenciálem dvojicí dutých hřídelů. V bloku s viskózní spojkou se nacházel i planetový diferenciál přední nápravy, který byl u cestovních provedení volný, přičemž hřídel levého kola procházel zmíněnou dvojicí dutých hřídelů. Zadní náprava byla osazena semiaktivním šnekovým diferenciálem americké firmy Torque Sensiq – TorSen, jehož proměnlivá svornost byla závislá na adhezních schopnostech jednotlivých kol. Tento systém zůstal principiálně zachován pro všechny Delty s integrálním pohonem všech kol.\nRůzné typy vozů byly vybavovány motory DOHC s litinovým blokem s dvojicí protiběžných vyvažovacích hřídelů a hlavou válců z lehkých slitin s dvojicí vačkových hřídelů v kombinaci s pětistupňovými plně synchronizovanými mechanicky řazenými převodovkami, které měly různé odstupňování v závislosti na modelu.\n\nLancia Delta HF 4 WD (1985-1987): model 831AB*019. Motor 831B5*000. DOHC 84 x 90 mm, 1995 cm³; Kompresní poměr 8:1, 2 ventily na válec. Maximální výkon 165 koní (DIN) při 5500/min a největší krouticí moment 283 Nm při 3500/min. Rozdělení krouticího momentu na přední/zadní nápravu v poměru 56/44 %. Vpředu jednopístkové brzdy Girling s plovoucími třmeny, vzadu plovoucí jednopístkové brzdové třmeny Bendix. Pohotovostní hmotnost vozidla 1180 kg. Zrychlení z 0 na 100 km/h za 7,8 s, maximální rychlost 208 km/h.\n\nLancia Delta HF Integrale (1987-1989): model 831AB*024. Motor 831C5*000. DOHC 84 x 90 mm, 1995 cm³; Kompresní poměr 8:1, 2 ventily na válec. Maximální výkon 185 koní (DIN) při 5500/min a největší krouticí moment 294 Nm při 3500/min. Rozdělení krouticího momentu na přední/zadní nápravu v poměru 56/44 %. Vpředu jednopístkové brzdy Girling s plovoucími třmeny a kotouči 284 x 22 mm, vzadu plovoucí jednopístkové brzdové třmeny Bendix a kotouče 227 x 10,9 mm. Pohotovostní hmotnost 1215 kg. Zrychlení z 0 na 100 km/h za 6,9 s, maximální rychlost 215 km/h, sprint na 1 km z místa za 27,8 s.\n\nLancia Delta HF Integrale 16v (1989-1991): model 831AB*026. Motor 831D5*000. DOHC 84 x 90 mm, 1995 cm³; kompresní poměr 8:1, 4 ventily na válec. Maximální výkon 196 koní (CEE) při 5750/min a největší krouticí moment 298 Nm při 3000/min. Rozdělení krouticího momentu na přední/zadní nápravu v poměru 47/53 %. Vpředu jednopístkové brzdy Girling s plovoucími třmeny a kotouči 284 x 22 mm, vzadu plovoucí jednopístkové brzdové třmeny Girling a kotouče 227 x 10,9 mm. Pohotovostní hmotnost 1250 kg. Zrychlení z 0 na 100 km/h za 5,7 s, maximální rychlost 220 km/h, sprint na 1 km z místa za 26,1 s.\n\nLancia Delta HF Integrale Kat (1989-1992): model 831AB*024S. Motor 831C5*046. DOHC 84 x 90 mm, 1995 cm³; Kompresní poměr 7,5:1, 2 ventily na válec. Maximální výkon 181 koní (CEE) při 5500/min a největší krouticí moment 291 Nm při 3250/min. Rozdělení krouticího momentu na přední/zadní nápravu v poměru 47/53 %. Vpředu jednopístkové brzdy Girling s plovoucími třmeny a kotouči 284 x 22 mm, vzadu plovoucí jednopístkové brzdové třmeny Girling a kotouče 227 x 10,9 mm. Pohotovostní hmotnost 1255 kg. Zrychlení z 0 na 100 km/h za 6,9 s, maximální rychlost 215 km/h, sprint na 1 km z místa za 27,9 s.\n\nLancia Delta HF Integrale Evoluzione (1991-1993): model 831AB*027. Motor 831E5*000. DOHC 84 x 90 mm, 1995 cm³; Kompresní poměr 8:1, 4 ventily na válec. Maximální výkon 205 koní (CEE) při 5750/min a největší krouticí moment 298 Nm při 3000/min. Rozdělení krouticího momentu na přední/zadní nápravu v poměru 47/53 %. Vpředu čtyřpístkové brzdy Brembo s pevnými třmeny a kotouči 281 x 24 mm, vzadu plovoucí jednopístkové brzdové třmeny Girling a kotouče 240,5 x 10,9 mm. Pohotovostní hmotnost 1310 kg. Zrychlení z 0 na 100 km/h za 5,7 s, maximální rychlost 220 km/h, sprint na 1 km z místa za 26,1 s.\n\nLancia Delta HF Integrale Evoluzione Kat (1992-1993): model 831AB*028. Motor 831C5*046. DOHC 84 x 90 mm, 1995 cm³; Kompresní poměr 7,5:1, 2 ventily na válec. Maximální výkon 177 koní (CEE) při 5250/min a největší krouticí moment 291 Nm při 3250/min. Rozdělení krouticího momentu na přední/zadní nápravu v poměru 47/53 %. Vpředu čtyřpístkové brzdy Brembo s pevnými třmeny a kotouči 281 x 24 mm, vzadu plovoucí jednopístkové brzdové třmeny Girling a kotouče 240,5 x 10,9 mm. Pohotovostní hmotnost 1315 kg. Zrychlení z 0 na 100 km/h za 6,8 s, maximální rychlost 215 km/h, sprint na 1 km z místa za 27,8 s.\n\nLancia Delta HF Integrale 16v Kat (1993-1994): model 831AB*029. Motor 831E5*046. DOHC 84 x 90 mm, 1995 cm³; Kompresní poměr 8:1, 4 ventily na válec. Maximální výkon 215 koní (CEE) při 5750/min a největší krouticí moment 304 Nm při 2500/min. Rozdělení krouticího momentu na přední/zadní nápravu v poměru 47/53 %. Vpředu čtyřpístkové brzdy Brembo s pevnými třmeny a kotouči 281 x 24 mm, vzadu plovoucí jednopístkové brzdové třmeny Girling a kotouče 240,5 x 10,9 mm. Pohotovostní hmotnost Pohotovostní hmotnost 1325 kg. Zrychlení z 0 na 100 km/h za 5,7 s, maximální rychlost 220 km/h, sprint na 1 km z místa za 26,1 s.\n\nDruhá generace vozu Lancia Delta byla postavena na unifikované podlahové plošině koncernu Fiat, kterou využívala celá řada vozů: Fiat Tipo/Tempra, Fiat Bravo/Brava/Marea, Fiat Coupé, Alfa Romeo 145/146/155/GTV/Spider, Lancia Delta/Dedra. Rovněž konstrukce podvozku byla až na výjimky podobná (GTV/Spider a homologační verze GTA odvozená z modelu Q4 s pohonem všech kol od Alfy Romeo měly jinou konstrukci zadní nápravy), lišila se pouze šířkou ramen a jejich uložením. Přední náprava byla tvořena trojúhelníkovými kovanými rameny a vzpěrami McPherson, zadní vlečená ramena byla ukotvena ve valivých ložiskách na mohutné příčné nápravnici. Modely do 100 koní byly vybavovány brzdovou soustavou se zadními bubnovými brzdami, nad 100 koní disponovaly na všech kolech kotoučovými brzdami. U většiny modelů nad 100 k bylo ABS součástí standardní nabídky.\n\nLancia Delta 2. generace (836) byla vyráběna v letech 1993-99 v provedení třídveřovém i pětidveřovém. Základem nabídky byly čtyřválce koncernu Fiat, konkrétně benzinové motory v několika provedeních:\n\n\nPolomotor, turbodmychadlo Garret TBO367 i elektronika Weber-Marelli IAW 4W modelu HF byly převzaty s drobnými úpravami z fenomenální Delty Integrale. Zajímavostí tohoto modelu byl přední diferenciál s omezenou svorností a na přání byly dodávány elektronicky řízené tlumiče Boge s dvěma jízdními režimy Auto a Sport. Model HF se v letech 1993–1994 vyráběl v tří- i pětidveřovém provedení, od roku 1995 však výhradně v třídveřové verzi, která byla zpevněna (pětidveřové provedení nadále nevyhovovalo svojí tuhostí v krutu).\nZ naftových motorů byly k dispozici pouze čtyřválce 1,9 litru s výkonem 90 koní v provedení TD a od roku 1996 v modernizovaném a ekologičtějším provedení TDS (max. rychlost 180 km/h, zrychlení 0–100 km/h za 12,4 s).\nStupně výbavy byly nabízeny celkem tři: LE, LS a LX.\nLE představovala základní nabídku čítající elektricky ovládaná skla předních dveří, hydraulický posilovač řízení s degresivním účinkem, determická skla, výškově stavitelný volant a centrální zamykání.\nVýbava LS byla obohacena o výškově stavitelné sedadlo řidiče, automatickou digitální klimatizaci a dělená zadní sedadla.\nU výbavy LX byla navíc sedadla a interiér z jelenicové kůže, volant a hlavice řadicí páky byly rovněž obšity kůží a nechybělo samozřejmě dálkové ovládání centrálního zamykání nebo slitinová kola.\n\nDruhá generace Delty se nikdy nenabízela s pohonem všech kol, přestože na stejné podlahové plošině a téměř shodným motorem vybavená Alfa Romeo 155 byla s pohonem všech kol k mání (provedení ozn. Q4 a GTA) a rovněž sesterský model Lancia Dedra byl nabízen se dvěma systémy pohonu všech kol (pod názvem Integrale s přeplňováním 2.0 8v/169 koní nebo 2.0 16v bez přeplňování a s výkonem 144 koní).\nAčkoli byla Lancia Delta druhé generace praktickým, velmi spolehlivým a nenáročným automobilem, nikdy nedosáhla oblíbenosti a výše prodejů své starší sestřičky. Největší popularity se dočkala na domácím trhu, v menší míře pak ve Francii a Španělsku. V ostatních zemí byly prodeje velmi malé. Výroba byla původně ukončena v roce 1997, v polovině roku 1999 byla však znovu spuštěna montáž verzí TDS a sportovního provedení HF ze skladových dílů. Provedení HF z let 1999–2000 se liší od starších verzí mohutnými nárazníky, vpředu s výraznými otvory pro přístup vzduchu, čestnáctipalcovými koly z lehkých slitin Speedline s designem Monte Carlo a upraveným výfukovým potrubím.\nNa trhu ojetých vozidel je druhá generace Lancie Delty vyhledávána díky své nízké ceně, bezproblémovosti a nízkým provozním i serivisním nákladům (s výjimkou modelů HF, jejichž ceny na trhu ojetých automobilů jsou výrazně vyšší).\n\nLancia Delta byl automobil na pomezí nižší střední a střední třídy. Nová Delta se vyznačovala nekonvenční koncepcí karosérie, která v sobě spojovala prvky hatchbacku, kombi a MPV. Podlahová plošina je převzata z Fiatu Bravo, ale rozvor byl prodloužen o 10 cm. Vyráběla se mezi roky 2008 a 2014.\n\nJméno Delta odkazuje na předchozí dvě generace s totožným názvem. Ve výrobním programu Lancie však nová Delta žádný model přímo nenahrazuje a proti předchozím Deltám je dokonce o půl metru delší. Na závodní odkaz Delty Integrale třetí generace téměř jistě nenaváže, protože její karoserie je větší a model se orientuje na komfort a individualizaci, nikoliv na sportovní výkony.\n\nV televizní reklamě na novou Deltu účinkuje americký herec Richard Gere. Gere se angažuje za práva Tibeťanů a s tímto tématem reklama také pracuje. Spekulace o politickém podtextu Lancia sama rozvířila oficiálním prohlášením, že spot je pouze uměleckým dílem a nemá zasahovat do vnitřních záležitostí Číny.\n\nPro Deltu je určeno celkem šest přeplňovaných motorů. Benzínové 1.4 Turbojet jsou známé i z dalších modelů skupiny Fiat. Novinkou bude motor 1.8 Twin Turbojet vybavený přímým vstřikováním paliva a variabilní časování ventilů. Do prodeje se dostane později.\n\nTurbodiesely jsou všechny tři nové. Základní 1.6 Multijet o výkonu 88 kW nahrazuje stejně výkonný 1.9 Multijet, který Fiat používal dříve. Motor 1.9 Twin Turbo Multijet má dvoustupňové přeplňování s jedním větším a jedním menším turbodmychadlem. Je to téměř identický motor jako 1.9 TTiD v Saab 9-3, ale v Deltě je naladěný na vyšší výkon. Nový 2.0 Multijet vzniknul převrtáním původního 1.9 Multijet o 1 mm.\n\nLancia byla jednou z nejúspěšnějších značek v mistrovství světa v rallye všech dob. Zvítězila v 74 světových rally( Lancia Stratos, Lancia 037, Lancia Delta HF integrale), získala celkem 10 titulů mistra světa v hodnocení značek ( 6x Delta, 3x Stratos, 1x 037) a 5x v hodnocení jezdců ( 2x Miki Biasion, 2x Juha Kankkunen, 1x Sandro Munari). Tituly s Deltou HF integrale jsou o to cennější, že následovaly v řadě za sebou a jednalo se o cestovní vůz (skupina A dle řádů FIA - velkosériově vyráběné vozy) vycházející ze sériové produkce. Lancia získala rovněž 3 tituly mistra světa v rally ve skupině N a přinesla titul mistra světa 4 pilotům, titul mistra Evropy 15 jezdcům a Dámský pohár MS Minně Sillankorve z Finska.\n\nSpeciál vyvinutý pro skupinu B - sportovní vozy - dle řádů FIA. Počet vyrobených kusů: 200. Karoserie byla tvořena příhradovým rámem z chrommolibdenových trubek s vlepenými voštinovými sendviči z Nomexu a Kevlaru. Soutěžní vozy byly navíc vybavovány vnitřním duralovým bezpečnostním rámem Heigo. Motor Abarth byl umístěn podélně za předními sedadly a byl mírně skloněn vlevo. Blok válců i hlava válců byly vyrobeny z lehkých slitin. Klikovou skříní procházel hnací hřídel pravého zadního kola. Zdvihový objem motoru byl 1759 cm³ (88,5 x 71,5 mm), kompresní poměr 7,5 : 1, přeplňování v nízkých otáčkách mechanickým dmychadlem Volumex (Roots), od 4000/min byl kompresor vyřazen z činnosti a o přeplňování se staralo turbodmychadlo KKK K26. Maximální výkon komerční verze Stradale byl 250 koní, soutěžní speciály disponovaly výkonem při představení 400 koní (294,4 kW při 8000/min.), během sezony automobilka přiznala 448 koní, avšak spekulace hovoří o výkonech kolem 500 koní na vybraných podnicích MS. Pětistupňová ručně řazená synchronizovaná převodovka ZF (u závodních verzí bezsynchronní) z hořčíkových slitin byla umístěna podélně před motorem ve společném bloku s rozvodovkou a mezinápravovým diferenciálem. Zavěšení obou náprav bylo tvořeno lichoběžníkovými prostorovými nápravami se spodními kovanými a vrchními lisovanými ocelovými rameny uloženými v kulových kloubech UniBall. Vpředu byl na každé kolo jeden teleskopický tlumič kmitů Bilstein uvnitř progresivní vinuté pružiny, vzadu byly na každé kolo dva tlumiče Bilstein a mezi nimi byla umístěna progresivní pružina s pryžovými dorazy. Pohotovostní hmotnost soutěžních speciálů byla pouhých 890 kg. Zrychlení továrních vozů záviselo na zpřevodování a nastavení na povrch trati, pohybovalo se na asfaltu kolem 2,5 sekundy z 0 na 100 km/h při maximální rychlosti kolem 250 km/h.\n\nLancia Delta S4 debutovala na britské RAC Rallye v roce 1985 a dva tovární vozy týmu Martini Racing obsadily první (Toivonen-Cresto) a druhé (Alen-Kivimäki) místo v absolutní klasifikaci. Následující sezona 1986 je někdy označována jako \"zlatá éra\" nebo také \"černá sezona\" světové rally. Automobilové soutěže v popularitě překonalo pouze mistrovství světa ve fotbale a souboje Peugeotů 205 Turbo 16 E2 s Lanciemi Delta S4, Fordy RS 200, Audi Quattro Sport S1 a MG Metra 6R4 v rukou nejlepších pilotů světa byly skutečně strhující. V Portugalsku 4 diváci přišli o život a 20 bylo zraněno, když domácí Santos s Fordem RS 200 ve snaze vyhnout se davu neukázněných diváků havaroval. Tragická smrt posádky Henri Toivonen a Sergio Cresto z týmu Martini Racing na Korsické rally v témže roce pak znamenala zákaz vozů skupiny B nad 1600 cm³ pro další roky. Další oběť si vyžádala havárie expilota formule 1 Marca Surera, při níž zahynul jeho spolujezdec Michel Wyder. Strhující sezona nakonec dopadla rozpačitě, když po manipulaci na Rallye San Remo 1986 získal titul mistra světa Markku Alen na Lancii, avšak po zrušení výsledků Rally San Remo ze strany FIA byl dodatečně mistrem světa korunován Juha Kankkunen z konkurenčního týmu Peugeot.\nPůvodně vznikal ještě prototyp pro skupinu S (tedy skupinu prototypů) odvozený od Delty S4 pod továrním označením Lancia Delta ECV a ECV2 s unikátním \"křížovým\" plněním válců Triflux, avšak vzhledem k ukončení skupiny S ještě před jejím vypsáním a pozdějšímu tragickému ukončení skupiny B v rally (v kubaturách nad 1600 cm³) nikdy tento konstrukčně nesmírně pozoruhodný vůz nespatřil start ani jediné RZ.\n\nRozměry a hmotnost\n\n\nMotor\n\nPřevodové ústrojí\n\nPodvozek\n\nVýkony\nVítězství vůz získal i na Rallye Monte Carlo 1986. O vítězství bojoval i Henri Toivonen i na Korsice. Avšak havaroval a v troskách zahynul. Po této havárii byla skupina B zrušena s platností od následující sezony. Ve zbytku sezony pak Lancia bojovala s Peugeotem o titul a prohrála. Po zrušení skupiny se Lancia úšastnila rallycrossu a závodů do vrchu.\n\nLancia Delta HF: Sportovní verze modelu Delta s osmiventilovým motorem DOHC. Blok motoru se zdvihovým objemem 1585 cm³ litinový, hlava válců s dvěma vačkovými hřídeli z lehkých slitin. Maximální výkon dle provedení 132–140 koní při 5500/min. Motor vpředu napříč, přeplňování výfukovým turbodmychaldem Garrett TBO2. Pětistupňová převodovka, pohon předních kol. Všechny brzdy kotoučové s plovoucími jednopístky Girling vpředu a Bendix vzadu.\n\nLancia Delta HF 4 WD: První generace vozu Lancia Delta s pohonem všech kol měl být model HF 1.6 Turbo 4x4. Podlaha Delty HF byla výrazně zpevněna a uzpůsobena k montáži mezinápravového diferenciálu, kardanu a zadního diferenciálu. Jenže vůz nedosahoval očekávaných parametrů díky velkým ztrátám trakčního systému, a tak byl nakonec po nutných úpravách za pohonnou jednotku zvolen čtyřválec 2.0 s přeplňováním a dvojicí protiběžných vyvažovacích hřídelů, který byl používán ve velkém modelu Lancia Thema. V automobilových soutěžích zahájila Lancia Delta HF 4WD sérii vítězného tažení, když již při prvním startu na Rallye Monte Carlo 1987 získal vítězství Miki Biasion a druhý dojel Juha Kankkunen. Toto tažení bylo ukončeno až v závěru sezony 1992, kdy Lancia po zisku celkově desátého titulu mistra světa v rally světové automobilové soutěže opustila.\n\nLancia Delta HF Integrale: Druhá generace Delty s pohonem všech kol přišla koncem roku 1987 a jejím úkolem bylo zvýšit stabilitu a rychlost vozu zejména na asfaltovém povrchu.\nProto byla zesílena karoserie, přední i zadní zavěšení bylo upraveno a rozšířeno, což si vynutilo vyboulení blatníků. Byly použity větší brzdové třmeny i kotouče jak vpředu, tak i vzadu. Proto byl vůz standardně osazován 15\" koly místo dosavadních 14\". Změny se dále týkaly zejména motoru: nová hlava válců přispěla ke zlepšení objemové účinnosti, celý klikový mechanismus byl upraven pro vyšší tlaky. Zcela koncepčně přepracován byl systém regulace přeplňování, který se v této podobě v podstatě používá u většiny benzinových turbomotorů dodnes. Byl zaveden systém overboostu (krátkodobého zvýšení plnicího tlaku), který si vyžádal zcela nový motormanagement Weber-Magneti-Marelli IAW, pracující na procesoru Motorola 68xxx.\n\nLancia Delta HF Integrale 16v: Třetí generace Delty s pohonem všech kol přinesla zcela jinou pohonnou jednotku a jinou převodovku s pozměněným mezinápravovým diferenciálem. Na voze se změnilo takřka vše: větší záklon předních vzpěr si vyžádal konstrukční zásahy na karoserii, které krom toho měly za úkol přispět k dalšímu zpevnění. Vlivem vyššího sání nového motoru musela být kapota opatřena mohutným prolisem, aby se agregát vůbec do malé Delty vešel. Jednalo se opět o přeplňovaný čtyřválec DOHC, ale tentokráte se 16 ventily a přepracovaným spalovacím prostorem, posunutým více do dna pístů. Vznikl tak agregát s velmi plochou křivkou krouticího mometu v širším pásmu otáček. Spojka dostala hydraulické ovládání a převodovka doznala změn v odstupňování. Mezinápravový diferenciál již nepřenášel 55 % krouticího momentu na přední a 46 % na zadní kola, ale poměr se změnil na 47/53 % ve prospěch zadní nápravy. Tím došlo ke značnému posunu v jízdních vlastnostech vozu.\n\nLancia Delta HF Integrale Evoluzione: Čtvrtá generace Delty s pohonem všech kol byla postavena na zcela nové platformě. Karoserie byla kompletně přepracována a opět výrazně zpevněna. Vůz byl rozšířen na 1770 mm, neboť bylo použito zcela nové zavěšení předních i zadních kol. Změnila se charakteristika vzpěr i jejich uložení, zadní ramena byla vykována z hliníkových slitin. Přední náprava dostala nové čtyřpístkové brzdové třmeny Brembo místo dosavadních plovoucích jednopístků Girling. Zvětšeny byly i zadní kotouče. Zadní diferenciál byl uložen v ochranné kleci. Drobné změny nastaly i v interiéru a výrazně se zlepšila i kvalita zpracování. Motor zůstal prakticky shodný s modelem 16v, úpravy se týkaly pouze motormanagementu a jejich úkolem bylo nadále zploštit výkonovou křivku a zkrátit reakční dobu turbodmychadla. Započata byla výroba limitovaných edicí, kdy každá jedna z nich měla vlastní charakteristické prvky. Výkonové parametry se změnily jen nepatrně. Podstatné změny ale nastaly v oblasti jízdních vlastností, které se díky zvýšené stabilitě a pružnějším přechodům za hranici adheze ještě výrazně zlepšily.\n\nLancia Delta HF Integrale 16v Kat/EvoII: Poslední generace Delty s pohonem všech kol přišla v roce 1993. Kromě drobných změn karoserie přišla zejména s kompletně přepracovaným motorem 16v, vybaveným katalyzátorem výfukových plynů. Byla vybavena jiným turbodmychadlem, zcela novou řídicí jednotkou, zapalování motoru již nemělo mechanický rozdělovač a hlavně splňovala emisní normu US Federal '83, čímž byl umožněn její export do všech zemí Evropy. Motor doznal změn i na odlehčených pístech a v některých případech byl změněn i stálý převod převodovky. Vzhledem k tomu, že většina vyrobených exemplářů Integrale 16v Kat označované nejčastěji jako EvoII tvořily limitované edice, lišily se jednotlivé vozy nejen interiérem, ale i exteriérem (například se používaly 3 druhy světlometů, 2 druhy předních nárazníků, atd.). Kromě zmíněného stálého převodu byly některé edice vybaveny i ostřikem chladiče stlačeného vzduchu (u Evoluzione to byly Martini 5 a Martini 6, u Evo II Dealer's a Final Collection). Poslední dvě edice putovaly výhradně do Japonska.\n\nVůz Lancia Delta ECV se měl stát nástupcem Delty S4, s níž sdílel i většinu nosných dílů. Byl připravován pro vypisovanou kategorii S soutěžních speciálů, která však nebyla nikdy oficiálně spuštěna. Vůz měl startovat od sezony Mistrovství světa v rallye 1987. Jediný dochovaný a dopracovaný exemplář prototypu Lancia Delta ECV (Experimental Composite Vehicle) představil až v roce 2010 na Rally Legend v San Marinu známý italský podnikatel a sběratel pan Giuseppe Volta. Vůz za jízdy předvedl dvojnásobný mistr světa v rally, Miki Biasion, za doprovodu Ing. Lombardiho, který je autorem dodnes unikátního systému \"křížového\" plnění válců Triflux. Přítomni byli rovněž konstruktéři Ing. Lamperti, Ing. Limone, exmanažer týmu Martini-Lancia Cesare Fiorio a další. Druhé a dosud poslední představení tohoto nesporně technicky pozoruhodného vozu následovalo při Rallye Český Krumlov 2011 v České republice.\n\nAutomobil má výkon kolem 450 kW (cca 600 koní) a motor je opět uložen vzadu podélně mezi zadní nápravou, mírně skloněný vlevo. Celohliníkový čtyřválec zdvihového objemu 1759 cm³ se 16 ventily je přeplňován dvěma turbodmychadly, jedním malým vlevo a velkým vpravo. Výfukové plyny jsou k turbodmychadlům přiváděny od výfukových ventilů (jeden v pravé a druhý křížem v levé části hlavy válců) speciálně konstruovanými kanály tak, že v nízkých otáčkách jdou všechny plyny z obou větví výfukového potrubí do menšího turbodmychadla a až ve středním pásmu otáček jsou vedeny do protějšího velkého turbodmychadla. Stlačený vzduch z turbodmychadel je pak přiváděn do jednoho mezichladiče z každé strany motoru (celkem tedy dvou) a následně do zásobníku nad hlavou válců, v jehož spodní části se v ose s písty nachází vstřikovací ventily palivové soustavy. Konstrukce sacích ventilů je pak zrcadlově opačná proti výfukovým, tedy vedle každého jednoho výfukového ventilu se nachází jeden ventil sací proti němuž se opět nachází vždy ventil výfukový. Převodovka a další mechanické díly jsou převzaty z Delty S4 a případně podle potřeby modifikovány.\nKoncem roku 1986 byly zahájeny i přípravné práce na prototypu Lancia Delta ECV II s odlišným systémem pohonu všech kol, který měl mít mezinápravový diferenciál s plynulou změnou přenosu výkonu na přední a zadní nápravu.\n\n"}
{"id": "312598", "url": "https://cs.wikipedia.org/wiki?curid=312598", "title": "Doručovací adresa", "text": "Doručovací adresa\n\n\nÚřední doručovací adresu si v ČR mohou občané zvolit od 1. července 2009. Tuto doručovací adresu musí respektovat všechny orgány veřejné moci (obce, města, kraje, stát). Do zákona 133/2000 Sb. o evidenci obyvatel byl vložen nový § 10b, který zní:\n\n(1) Na písemnou žádost občana lze v evidenci obyvatel vést též údaj o adrese, na kterou mu mají být doručovány písemnosti podle zvláštního právního předpisu…\n\n(4) Adresu podle odstavce 1 poskytuje ministerstvo, krajský úřad a obecní úřad obce s rozšířenou působností správnímu orgánu nebo jinému orgánu veřejné moci pro účely doručování; tím není dotčeno poskytování tohoto údaje podle jiného právního předpisu.\n\nTaková adresa může být kdykoli zřízena i zrušena a je závazná pro správní i trestní řízení. Podle výkladu Min. vnitra není doručovací adresou fax ani mail, ale může to být adresa v zahraničí nebo P. O. Box. Na Portále veřejné správy je proces popsán jako životní situace.\n\nPřestože je žádost o doručování na zvolenou doručovací adresu podáním, volbu adresy pro konkrétní doručování lze provést i podpisem protokolu. Podle judikátu Nejvyššího správního soudu např. tak, že účastník podepíše protokol, v němž je identifikován doručovací adresou. Nevyžaduje se tedy, aby součástí zápisu byla výslovná formulace např. „účastník řízení požaduje, aby mu bylo doručováno na adresu“.\n\nTento formát zveřejnilo Ministerstvo vnitra. Struktura se liší pro různé typy doručovacích adres (adresa, P. O. Box, fax, e-mail, nestrukturovaná).\n"}
{"id": "312600", "url": "https://cs.wikipedia.org/wiki?curid=312600", "title": "Alexej Innokenťjevič Antonov", "text": "Alexej Innokenťjevič Antonov\n\nAlexej Innokent'jevič Antonov (rusky: Aлексей Iннокентьевич Aнтонов) (15. září 1896 Grodno – 18. června 1962 Moskva) byl sovětský generál, člen komunistické strany.\n\nTéměř celou vojenskou kariéru strávil ve štábech. V druhé polovině druhé světové války se vypracoval na faktického šéfa generálního štábu Rudé armády. Ve vysokých vojenských funkcích zůstal do konce života.\n\nNarodil se 15. září 1896 v běloruském městě Grodno do rodiny velitele 26. dělostřelecké brigády. V roce 1915 absolvoval gymnázium, krátce studoval na matematicko-fyzikální fakultě Petrohradské univerzity. Poté pracoval jako dělník. V září 1916 byl odveden do armády, dosáhl hodnosti praporčíka. V květnu 1918 byl demobilizován. Pracoval v zásobovacím výboru Petrohradu.\nOd dubna 1919 opět sloužil v armádě.\n\nMezi válkami pracoval ve štábech, pomalu stoupal ve funkcích. Nadřízenými i spolupracovníky byl vždy hodnocen kladně, jako výborný, dobře připravený důstojník.\n\nPrvní rok války působil jako náčelník štábů frontů na jihu. V prosinci 1942 ho Vasilevskij vytáhl do generálního štábu. Zde se úspěšně prosadil svým talentem, pracovitostí a přesností. Jeho jasná a otevřená hlášení i schopnost hájit své názory před Stalinem mu zajistila pevné místo v sovětské vojenské špičce. Spolu s podřízenými generály z operační správy Štemenkem, Gryzlovem a Lomovem měl rozhodující podíl na plánování všech sovětských ofenzív počínaje jarem 1943. Náčelník generálního štábu Vasilevskij trávil většinu času na frontě, proto Antonov jako jeho první zástupce fakticky generální štáb vedl. V roce 1945 se náčelníkem generálního štábu stal i formálně. Za svůj podíl na vítězství byl oceněn mnoha řády. Zcela výjimečně dostal i nejvyšší vojenské vyznamenání - Řád vítězství, jako jediný štábní generál a jediný nositel nejmenovaný maršálem.\n\nZúčastnil se jaltské konference. V rámci poválečné reorganizace armády byl přeložen do Zakavkazského vojenského okruhu. Zde se stal prvním zástupcem velitele okruhu maršála Tolbuchina, po Tolbuchinově smrti jeho nástupcem. V roce 1954 se vrátil do Moskvy jako první zástupce náčelníka generálního štábu, kterým zůstal až do konce života.\n\n\n\nRuské:\nSovětské:\n\n\nAntonov byl dvakrát ženatý.\n\n"}
{"id": "312603", "url": "https://cs.wikipedia.org/wiki?curid=312603", "title": "Jiří Bartoška", "text": "Jiří Bartoška\n\nJiří Bartoška (* 24. března 1947 Děčín) je český herec a filmový organizátor.\n\nPo studiích na Gymnáziu v Pardubicích a brněnské JAMU asi rok hrál v brněnském Divadle na provázku, poté v roce 1973 přesídlil na sever Čech do ústeckého Činoherního studia, odkud pak v roce 1978 přešel do pražského Divadla Na zábradlí. V roce 1991 z tohoto divadla odešel společně s mnoha svými kolegy herci do nově založeného Divadla Bez zábradlí, kde působí dodnes.\n\nJedná se také o úspěšného filmového a televizního herce. Často také propůjčuje svůj hlas jako voiceover při komentování cestopisných a dokumentárních filmů.\n\nZa socialismu podepsal v roce 1977 tzv. antichartu, ale také petici za propuštění Václava Havla z vězení i prohlášení Několik vět v roce 1989. 19. listopadu spoluzakládal Občanské fórum, patřil mezi blízké Havlovy spolupracovníky. Na manifestaci 10. prosince 1989 oznámil na Václavském náměstí jeho kandidaturu na prezidenta ČSSR.\n\nOd roku 1994 působí coby prezident Mezinárodního filmového festivalu v Karlových Varech, kde spolupracuje zejména s filmovou kritičkou Evou Zaoralovou. V roce 2015 dosáhla pořádající společnost Film Servis Festival Karlovy Vary, kterou vlastní Bartoška, čistého zisku 7 milionů korun.\n\nV reakci na některé výroky prezidenta Miloše Zemana i na prohlášení čtyř z 18. října 2016 Bartoška a Vojtěch Dyk vyzvali českou veřejnost k občanskému neklidu a spolu s dalšími osobnostmi veřejného života podepsali výzvu, ve které mimo jiné stojí: „\"Když to bude nutné, stávkujme. Sedmnáctého listopadu se opět sejděme na náměstích a zvažme další kroky, nutné na ochranu demokracie. My do Ruska a Číny nepatříme! Chtěli jsme zpět do Evropy, ne do Hulvátova\".“\n\nS manželkou Andreou má dceru Kateřinu a syna Jana.\n\n\n\n\n"}
{"id": "312605", "url": "https://cs.wikipedia.org/wiki?curid=312605", "title": "Kolymská přehradní nádrž", "text": "Kolymská přehradní nádrž\n\nKolymská přehrada ( ) je přehradní nádrž v Magadanské oblasti v Rusku v jižní části pohoří Čerského. Sypaná přehradní hráz je 130 m vysoká a asi 780 m dlouhá. Přehradní jezero má rozlohu 441 km², podél Kolymy je 148 km dlouhé a dosahuje maximální šířky 6 km. Maximálně je hluboké 120 m. Má objem 14,56 km³.\n\nNádrž vznikla za hrází Kolymské vodní elektrárny a byla poprvé naplněna v roce 1989\n\nVyužívá se k získávání vodní energie, k regulaci průtoku řeky a k vodní dopravě.\n\n"}
{"id": "312606", "url": "https://cs.wikipedia.org/wiki?curid=312606", "title": "Valdez (Aljaška)", "text": "Valdez (Aljaška)\n\nValdez je město v USA, ležící ve státě Aljaška. Patří mezi nejvýznamnější aljašské přístavy. Podle odhadu z roku 2006 zde žilo 3996 obyvatel. Město je po silnici vzdáleno od Anchorage 490 km, od Fairbanksu 585 km.\n\nNachází se zde ropný terminál (\"Valdez oil terminal\") vybudovaný na konci transaljašského ropovodu, který funguje od roku 1977. Terminál je zde umístěn proto, že Valdez jako jeden z mála aljašských přístavů nikdy nezamrzá. Do tankerů se v něm přečerpává ropa z aljašských nalezišť a je převážena na zpracování do rafinerií v jiných státech USA.\n\n"}
{"id": "312620", "url": "https://cs.wikipedia.org/wiki?curid=312620", "title": "Ladislav Jásek", "text": "Ladislav Jásek\n\nLadislav Jásek (* 16. listopadu 1929 Mořina u Berouna) je český houslista, žák Bedřicha Voldana a Jindřicha Felda. V letech 1948-52 studoval na Akademii múzických umění u Jaroslava Pekelského. Studoval též klavírní hru u Ilony Štěpánové. Po absolutoriu se věnoval koncertní činnosti a zúčastnil se řady mezinárodních soutěží, např. v roce 1947 soutěže Pražského jara (2. cena a cena Jana Kubelíka), v roce 1955 Thibaudovy soutěže v Paříži (5. místo), v roce 1956 soutěže C. Fleshe v Londýně (1. místo). Následovala koncertní turné do Polska, Belgie, Německa, Anglie. Významná byla zejména jeho spolupráce s klavíristou Josefem Hálou, s nímž v roce 1959 uskutečnil turné do Austrálie, Indie a Japonska a v roce 1962 znovu do Japonska. V té době působil již tři roky v Austrálii jako pedagog houslové hry a houslový virtuos. Do Austrálie se po krátkém pobytu v Československu (návrat 1963) opět vrátil, vyučoval také na mistrovských kurzech v Japonsku a dalších zemích. \n\nByl vyhledávaným sólistou, ale i komorním hráčem, uskutečnil řadu nahrávek pro československé i zahraniční nahrávací společnosti.\n\n"}
{"id": "312626", "url": "https://cs.wikipedia.org/wiki?curid=312626", "title": "Bagneux", "text": "Bagneux\n\nBagneux může být:\n"}
{"id": "312627", "url": "https://cs.wikipedia.org/wiki?curid=312627", "title": "Sonora", "text": "Sonora\n\nSonora může být:\n\n"}
{"id": "312638", "url": "https://cs.wikipedia.org/wiki?curid=312638", "title": "Cibachrome", "text": "Cibachrome\n\nCibachrome nebo Ilfochrome, je fotografický proces \"pozitiv - pozitiv\" používaný pro reprodukci (dia)pozitivního filmu na fotografický papír. \n\nProces cibachrome byl vynalezen a poprvé použit v šedesátých letech min. století firmou Ciba-Geigy ve Švýcarsku. Později byl zakoupen firmou Ilford a přejmenován na \"Ilfochrome\" a je registrován pod značkou Ilfochrome Classic.\n\nPopis obrázku vpravo:\n\n\nVýhody: barevná stálost\n\n"}
{"id": "312655", "url": "https://cs.wikipedia.org/wiki?curid=312655", "title": "San Francisco Police Department", "text": "San Francisco Police Department\n\nSan Francisco Police Department (Policejní oddělení San Francisco), známé také jako SFPD, je policejní útvar, zajišťující bezpečnost v tomto městě již od roku 1849, kdy se stal jeho prvním velitelem John Geary.\nPolicisté nosí uniformu černé barvy, opatřenou odznakem a ramenní nášivkou s nápisem San Francisco Police a znakem orla. Vozidla jsou různých značek, automobily jsou například značky Ford, či Chevrolet, motocykly jsou značky Harley-Davidson. Oddělení také disponuje jednotkou vyšetřování a speciální jednotkou S.W.A.T., která je vybavena speciální edicí náramkových hodinek americké značky Luminox, která se vyrábí ve Švýcarsku (jedná se o model Navy Seal Colormark).\n\nV současné době je velitelkou Heather J. Fong.\n\n"}
{"id": "312656", "url": "https://cs.wikipedia.org/wiki?curid=312656", "title": "Operace Ovocný sad", "text": "Operace Ovocný sad\n\nOperace Ovocný sad ( , \"mivca Bustan\", ), byl izraelský letecký útok na jaderný reaktor umístěný v objektu pojmenovaném podle blízkého městečka al-Ibar ležícího poblíž města Dajr az-Zaur v Sýrii po půlnoci 6. září 2007. Izrael se k útoku přiznal až roku 2018.\n\nBílý dům a CIA po útoku prohlásily, že cílem útoku byl jaderný reaktor s vojenskými účely, zatímco Sýrie to dementovala. 24. dubna 2008 CIA předložila Kongresu USA důkazy, že zničené zařízení byl jaderný reaktor. a vláda USA obvinila Sýrii ze stavby jaderného reaktoru. Šéf Mezinárodní agentury pro atomovou energii (MAAE) Muhamad Baradej nálet nejprve odsoudil, po předání informací zpravodajských služeb USA uvedl, že MAAE je prověří s „vážností, kterou zasluhují“ a zopakoval kritiku jednostranného použití síly. V roce 2011 generální ředitel MAAE Jukio Amano prohlásil, že Izrael skutečně v roce 2007 bombardoval tajný syrský jaderný reaktor. Podle novinových zpráv byl útok proveden osmi letouny F-15I a F-16 69. perutě izraelského letectva. Z osmi letounů nejméně čtyři přeletěly syrské území. Letouny byly vybaveny raketami AGM-65 Maverick, 500librovými bombami a přídavnými palivovými nádržemi. Příslušníci elitních jednotek izraelského letectva Sajeret Šaldag a Sajeret Matkal dorazili na místo o den dříve, aby označili cíl laserovými paprsky.\n\nPodle některých informací v roce 2004 agenti Mosadu vnikli do vídeňského domu Ibrahima Othmana, šéfa syrské komise pro jadernou energii. V domě se jim podařilo získat fotografie vnitřku syrského jaderného komplexu. Z fotografií vyplynulo, že se v zájmovém objektu nachází reaktor podobného typu jako v severokorejském Jongbjonu, identifikováni byli i severokorejští pracovníci. V roce 2006 získal Izrael další informace, které definitivně potvrdily spekulace o syrském úsilí o vybudování jaderného reaktoru a identifikoval objekty, kde se jaderné zařízení nachází. V roce 2007 zběhl na západ za pomoci CIA a Mosadu generál íránských Revolučních gard Alí Réza Asgarí, který následně poskytl řadu informací o syrském jaderném programu, včetně íránského tlaku na co nejrychlejší dokončení výstavby reaktoru. O pět měsíců později vnikli v Londýně agenti Mosadu do hotelového pokoje vysokého syrského úředníka a do jeho laptopu umístili trojského koně. Díky tomu získal Izrael velké množství textů a fotografií týkajících se syrského jaderného programu. Podle informací z těchto dokumentů započala jednání o výstavbě reaktoru v roce 2000. V roce 2002 byla mezi Sýrií, Severní Koreou a Íránem uzavřena dohoda, podle které Severní Korea dodá technologii a Írán bude celý projekt financovat, přičemž cena byla odhadována na 2 miliardy dolarů.\n\nABC News oznámila, že Mosad \"„zvládl buď získat jednoho z pracovníků zařízení nebo umístit špiona jako pracovníka“\" uvnitř podezřelého syrského jaderného komplexu a díky tomu pak bylo možné získat fotografie cíle ze země. Podle dalších informací se Mosadu podařilo získat jednoho z vědců pracujících přímo v areálu jaderného reaktoru.\n\nNa základě získaných informací se Ehud Olmert nejdříve pokoušel přesvědčit USA, aby reaktor zničila americké armáda, což američtí představitelé odmítli s poukazem, že neexistuje jednoznačný důkaz.\n\nPodle \"Sunday Times\" pronikli členové elitní izraelské jednotky Sajeret Matkal tajně do syrského jaderného zařízení a přinesli část jaderného materiálu (podle jiných informací půdní vzorky z okolí areálu) zpět do Izraele. Poté co byl materiál otestován a bylo potvrzeno, že pochází ze Severní Koreje a půdní vzorky jsou kontaminovány radiací, daly Spojené státy americké souhlas k útoku. Jiná zpráva uvádí, že Izrael plánoval útok již na 14. červenec, ale někteří představitelé USA, včetně ministryně zahraničí Condoleezzy Riceové se stavěli proti tomu a upřednostňovali veřejné odsouzení Sýrie; tím útok oddálili až do doby, kdy se Izrael začal obávat, že by informace mohla uniknout do médií. \"Sunday Times\" uvádí, že operaci velel ministr obrany Ehud Barak.\n\nPlánováním operace byl pověřen současný velitel izraelského letectva a tehdejší náčelník Plánovacího ředitelství Izraelských obranných sil Amikam Norkin. S provedením operace nesouhlasilo vedení izraelské vojenské zpravodajské služby Aman. Existovaly obavy, že by útok mohl zatáhnout Izrael do otevřené války se Sýrií. Proti tomu stál argument, že funkční jaderné zařízení v občanskou válkou zmítanou Sýrií je pro Izrael velkou hrozbou. Nebezpečí bylo o to větší, že by zařízení mohlo padnout do rukou Islámskému státu nebo jiným islamistickým skupinám, vysokým rizikem bylo už samotné vlastnění jaderné technologie Sýrií.\n\nVelkou část informací o cíli plánovaného útoku poskytly izraelské zpravodajské služby, zejména Mosad. Důležitým faktorem pro posouzení začátku operace bylo zavedení jaderného materiálu do reaktoru. Útok na zařízení obsahující jaderný materiál by mohlo mít pro region dalekosáhlé důsledky. Poskytnuty byly i důležité informace týkající se umístění zařízení v budově s ohledem na cílení střel.\n\nDo plánování samotné operace byl zapojen minimální počet osob. Z pilotů, kteří operaci později provedli byl do celého plánování zasvěcen pouze jediný. Ostatní se o operaci dozvěděli až několik hodin před jejím zahájením.\n\nPodle týdeníku ) americké vojenské zdroje spekulují o tom, že Izraelci použili k nepozorovanému průletu nad Sýrií technologii podobnou americkému systému Suter, který umožňuje předávat nepřátelskému radaru údaje o neexistujících objektech a dokonce přímo ovlivňovat jeho senzory. Sýrie údajně vlastní moderní ruské radarové systémy SA-22, nicméně ty nebyly v době útoku funkční. V době útoku byla syrská protivzdušná ochrana zajišťována střelami Tor M1 a zastaralými S-125 Něva (kód NATO \"SA-3\").\n\nDen před samotným útokem pronikli do blízkosti areálu příslušníci izraelských zvláštních jednotek Sajeret Šaldag a Sajeret Matkal, aby pomocí laserového osvitu navedli izraelské bombardéry na cíl. Na samotném útoku se podílely 4 letouny F-15I z 69. izraelské letky z letecké základny Ramat David a 2 páry letounů F-16I ze 119. letky a 253. letky ze základen Hacerim a Ramon. Vybaveny byly raketami AGM-65 Maverick a 500liberními bombami. Pro let byly stroje dále vybaveny přídavnými nádržemi. Informace o počtu účastnících se letadel se různí, ale vesměs se hovoří o 8 až 10 strojích a to včetně letounu ELINT uzpůsobenému pro elektronickou špionáž. \n\nOperace započala 5. září 30 minut před půlnoci. Formace letěla odklonem přes Středozemní moře a poté se stočila na sever. Do syrského vzdušného prostoru vstoupila z tureckého území. Do syrského vzdušného prostoru ale vstoupily pouze čtyři stroje (podle jiných zdrojů šest), které provedly samotný útok, ostatní letadla byla určena pro zmatení syrské protivzdušné obrany či jako návnada pro stíhací letouny protivníka a od útočící formace se oddělila již nad mořem. Bezpečnost útočících letadel zajišťoval letoun ELINT vybavený prostředky pro rušení protivzdušného zabezpečení protivníka. Díky němu se podařilo elektronicky vyřadit ruský systém pro boj s raketami a leteckými silami nepřítele Pancir S1E. Jiné zdroje ale hovoří o tom, že v inkriminovanou dobu nebyl Pancir S1E ještě v provozu.\n\nBěhem samotného útoku bylo na cílový objekt svrženo 17 tun trhavin. Podle dostupných zdrojů při útoku zahynulo 10 severokorejských pracovníků a dalšího personálu. Samotný objekt byl úplně zničen. Izraelci se zpět na základnu vrátili beze ztrát. 6. září bylo potvrzeno, že reaktor byl zničen bez šance na znovuzprovoznění.\n\nPrvní zprávy CNN hovořily o tom, že letecký útok byl určený na \"„zbraně pro milice Hizballáhu“\" a že po útoku \"„zůstala velká díra uprostřed pouště.“\" 13. září napsal deník \"The Washington Post\", že americké a izraelské zpravodajské služby získaly informaci, že bylo v Sýrii za severokorejské pomoci budováno jaderné zařízení a že cílem bylo \"„zařízení schopné vyrábět nekonvenční zbraně.“\" Podle \"Sunday Times\" cílem útoku byla skrýš jaderného materiálu ze Severní Koreji. Několik dnů předtím v Sýrii zakotvila severokorejská loď a Severní Korea nálet veřejně odsoudila (KLDR se vyjadřuje k mezinárodním událostem jen vzácně). Loď byla později identifikována jako 1700tunová nákladní loď Al Hamed, která byla dříve vlastněna severokorejským obchodníkem. Registrována byla v Jižní Koreji a po cestě přes Suezský průplav 28. července zakotvila v syrském přístavu Tartus. Na zpáteční cestu se vypravila 3. září, poté co údajně vyložila náklad cementu. Kde byla loď v době útoku, není známo.\n\nWebsite \"The Raw Story\" uveřejnil 24. září zprávu, že mu zdroj z amerických tajných služeb sdělil, že skutečným cílem byly severokorejské rakety Nodong-1 „starší generace,“ které se Sýrie měla pokoušet přetvořit na rakety schopné nést chemické hlavice.\n\nSyrský viceprezident Farúk al-Šará oznámil 30. září, že cílem izraelského útoku bylo Arabské centrum pro studia aridních oblastí, což nicméně centrum samo ihned popřelo. Následující den prohlásil syrský prezident Bašár al-Asad, že cílem útoku bylo \"„prázdný nedokončený vojenský komplex, který byl ještě ve výstavbě.“\" Neposkytl však žádné detaily o povaze a účelu komplexu.\n\nKuvajtský deník Al Jareeda přinesl 28. září informaci, že zdrojem informací pro útok byl íránský generál Ali Reza Asgari, který v únoru zmizel.\n\n14. října deník \"New York Times\" citoval americké a izraelské vojenské zpravodajské zdroje, které uvádí, že cílem útoku byl severokorejskými techniky rozestavěný jaderný reaktor a že při útoku zahynulo mnoho techniků.\n\n2. prosince citoval deník \"Sunday Times\" profesora Telavivské univerzity Uziho Evena, zakladatele Negevského jaderného výzkumného centra, který tvrdí, že Sýrie budovala zařízení ke zpracování obohaceného plutonia ze Severní Koreje, které mělo sloužit k sestrojení atomové bomby. Tvrdí také, že fakt, že Syřané místo útoku zasypali tunami zeminy, svědčí o jejich strachu z radiace.\n\nSýrie nejprve prohlašovala, že její protiletecké zbraně ostřelovaly izraelské letouny, které bombardovaly prázdnou oblast v poušti a později, že cílem byly nepoužívané vojenské budovy. 7.–8. září turecká média informovala o nálezu izraelských palivových nádrží v provinciích Gaziantep a Hatay a turecký ministr zahraničí podal formální protest izraelskému velvyslanci. Izrael incident nekomentoval, ačkoliv izraelský premiér Ehud Olmert prohlásil, že \"„Bezpečnostní služby a izraelská armáda projevují neobvyklou odvahu. Přirozeně nemůžeme vždy odkrýt své karty.“\"\nIzraelským novinám bylo zakázáno o leteckém útoku vytvářet vlastní zprávy. 16. září řekl šéf izraelských vojenských tajných služeb Amos Jadlin parlamentní komisi, že Izrael znovuzískal svou „odstrašující schopnost.“ Americký ministr obrany Robert Gates byl dotázán, zda Severní Korea pomáhala Sýrii v jaderné oblasti, ale odpověděl pouze: \"„Sledujeme Severokorejce velmi pozorně. Sledujeme Syřany velmi pozorně.“\" První veřejné uznání akce od izraelských představitelů přišlo 19. září, kdy vůdce opozice Benjamin Netanjahu prohlásil, že byl o útoku informován a že osobně poblahopřál premiéru Olmertovi.\n\n11. září severokorejský ministr zahraničí odsoudil narušení syrského vzdušného prostoru a vyjádřil podporu Sýrii.\n\n2. října oznámil izraelský rozhlas, že izraelské letectvo útočilo „hluboko v syrském území,“ ale nesdělil více podrobností.\n\n28. října sdělil izraelský premiér Ehud Olmert kabinetu, že se omluvil tureckému premiérovi Recepu Tayyipu Erdoğanovi za případné narušení tureckého vzdušného prostoru. V prohlášení pro tisk bylo uvedeno: \"„V rozhovoru s tureckým premiérem jsem mu sdělil, že pokud izraelská letadla narušila vzdušný prostor, nebyl v tom žádný úmysl podkopat tureckou suverenitu, kterou respektujeme.“\"\n\nTéhož dne kritizoval útok šéf Mezinárodní agentury pro atomovou energii Muhamad Baradej se slovy, že nejprve bombardovat a až poté pokládat otázky \"„podkopává systém a nevede k žádnému řešení takového podezření.“\"\n\n26. října přinesl deník \"New York Times\" satelitní fotografie ukazující, že Syřané téměř kompletně odstranili zbytky zařízení. Zdroje z amerických tajných služeb říkají, že podobná operace by trvala normálně přibližně rok, a vyjádřily údiv, v jaké rychlosti se to odehrálo. Bývalý zbrojní inspektor David Albright se domnívá, že práce mají za úkol odstranit důkazy, které by usvědčovaly Sýrii.\n\n10. října přinesly \"New York Times\" informaci, že se Izrael podělil o dokumenty o útoku s Tureckem. Turci prý pak v Damašku konfrontovali Syřany s dokumenty, které uvádějí, že Sýrie vyvíjela jaderný program. Sýrie to však odmítla se slovy, že cíl útoku bylo skladiště strategických raket.\n\n25. října přinesl deník The New York Times komerční satelitní fotografie pořízené před útokem a po něm, které ukazují, že na místě kvádrové budovy již nic neexistuje.\n\n27. října informovaly \"New York Times\", že společnost Geoeye uveřejnila fotografii ze 16. září 2003, z níž bezpečnostní analytik John Pike odhadl, že stavba začala zhruba v roce 2001. Zdroj z bezpečnostních služeb prozradil deníku, že Spojené státy toto místo sledovaly špionážním satelitem. Při zkoumání obdobných satelitních snímků bylo zjištěno, že 5. září 2002 oblast vyfotografoval také astronaut z Mezinárodní vesmírné stanice. Přestože snímek nemá dobré rozlišení, postačí k potvrzení faktu, že v tomto období již budova existovala.\n\nMAAE se pokouší vyšetřovat obvinění z výstavby jaderného zařízení v Sýrii, ale v polovině listopadu 2007 s ní nespolupracoval ani Izrael, ani USA. MAAE prozkoumala komerční satelitní snímky zmiňovaného místa, ale nemohla potvrdit, zda se jedná o jaderné zařízení či nikoliv.\n\n11. ledna 2008 zveřejnila společnost DigitalGlobe satelitní snímek, který ukazuje, že na místě útoku je budováno nové zařízení. Nicméně David Albright uvedl, že je velmi nepravděpodobné, že by se jednalo o jaderný reaktor, a že pravděpodobně jde o zastřešení výkopových prací.\n\n1. dubna 2008 japonský deník \"Asahi Šimbun\" napsal, že Ehud Olmert na jednání 29. února sdělil japonskému premiérovi Jasuovi Fukudovi, že cílem útoku bylo \"„jaderné zařízení, které bylo budováno s pomocí severokorejských techniků vyslaných Pchjongjangem.“\"\n\nPočátkem dubna deník \"Haaretz\" naznačil, že Izrael a Spojené státy koordinovaly, jaké detaily o útoku budou zveřejněny během jednání amerického Kongresu. Nejmenovaný činitel shrnul jeho plánovaný obsah: \"„Dojem je takový, že Syřané se za pomoci Severokorejců pokoušeli o stavbu neoznámeného zařízení, které by mohlo produkovat plutonium.“\" Podle deníku \"Washington Post\" uvnitř syrského zařízení bylo pořízeno video ukazující, že syrský reaktor je totožný se severokorejským reaktorem v Jongbjonu, a bylo předvedeno Bushově administrativě před izraelským útokem. Podle představitelů USA se v reaktoru nenacházel žádný uran, a ačkoliv bylo zařízení téměř kompletní, nemohlo by být spuštěno bez podrobných testů. Podle nejmenovaného vysokého představitele americké vlády pak bylo zařízení pouze několik měsíců před spuštěním.\n\nNa uzavřeném jednání Kongresu Spojených států amerických 24. dubna 2008 byli jeho členové seznámeni s důkazy, že Severní Korea pomáhala Sýrii vybudovat jaderný reaktor. Téhož dne Bílý dům vydal tiskové prohlášení, že USA věří, že Sýrie se severokorejskou pomocí stavěla tajný jaderný reaktor schopný produkovat plutonium a jeho účel nebyl mírový. Zpravodajská služba seznámila s fakty také MAAE.\n\nPodle uniklé zprávy MAAE z počátku roku 2010 se agentura domnívá, že objekt zničený izraelským letectvem byl jaderný reaktor. Konkrétně uvádí: „Přítomnost těchto částic ukazuje na možnost jaderných aktivit na tomto místě a je tak dalším zdrojem znepokojení ohledně povahy zničené budovy.“\n\nNa podzim roku 2017 rozhodl izraelský úřad vojenského cenzora o uvolnění informací o celé operaci. Izrael tak v osmistránkové zprávě s doprovodnou dokumentací oficiálně přiznal provedení celé operace a prozradil některé podrobnosti včetně videí.\n\n"}
{"id": "312671", "url": "https://cs.wikipedia.org/wiki?curid=312671", "title": "Administrativní dělení Mexika", "text": "Administrativní dělení Mexika\n\nMexiko (celým názvem \"Spojené státy mexické\", \"Estados Unidos Mexicanos\") je federativní stát, který se skládá z 31 států a 1 hlavního města Ciudad de México.\n"}
{"id": "312672", "url": "https://cs.wikipedia.org/wiki?curid=312672", "title": "Sefardská výslovnost hebrejštiny", "text": "Sefardská výslovnost hebrejštiny\n\nSfaradim|Sefardská výslovnost hebrejštiny zahrnuje množství variací výslovnosti hebrejského jazyka od západní Afriky až po Irák a Orient. Často se pod termínem „sefardská výslovnost“ myslí veškerá neevropská výslovost hebrejštiny, především pak orientálních Židů (kromě jemenských, jejichž výslovnost má jiné kořeny.\n\nSefardská výslovnost navazuje na výslovnost palestinskou a to jak ve výslovnosti konsonantů, tak i vokálů, čímž se odlišuje od výslovnosti jemenské i aškenázské. Palestinská výslovnost pravděpodobně přešla do Itálie, odtud se rozšířila rovnoměrně mezi aškenázské a sefardské Židy. Zhruba v pol. 10. století se ujímá jako výslovnost španělských Židů. Po reconquistě v 15. století je výslovnost již ovlivněna jak jazykem ladino, tak i arabštinou a po rozptýlení sefardských Židů do zemí Středomoří a do Nizozemí rovněž i tamními jazyky.\n\nJako palestinský dialekt (a tudíž považovaný za „původnější“) byla sefardská výslovnost s menšími obměnami zvolena jako výslovnost moderní hebrejštiny v Izraeli. V současnosti pod vlivem izraelské hebrejštiny přejímá tuto výslovnost řada světových obcí, včetně aškenázských.\n\nJedním z nejcharakterističtějších znaků sefardské hebrejštiny, který se projevuje i v moderní hebrejštině, je vyslovování \"šva\". V řadě případů je ševa vysloveno (nebo spíše nevysloveno) jako neznělé (\"quiescent\") a to i v případech, kdy v biblické hebrejštině je takové \"ševa\" charakterizováno jako znělé (\"mobile\"). Další zajímavou odlišností je rozlišování třené a ražené výslovnosti u všech konsonantů, kterých se to týká (\"bet, gimel, dalet, kaf, pe, tav\"), ovšem pouze při čtení biblického textu – v tradiční výslovnosti textu Mišny se rozdíl mezi třenou a raženou výslovností konsonantů \"gimel\", \"dalet\" a \"tav\" ztrácí.\n\n"}
{"id": "312673", "url": "https://cs.wikipedia.org/wiki?curid=312673", "title": "Josef Langmiler", "text": "Josef Langmiler\n\nJosef Langmiler (12. dubna 1923 Želeč u Tábora – 8. srpna 2006 Praha) byl český herec. \n\nPo absolutoriu pražské konzervatoře v roce 1948 hrál v různých mimopražských divadlech (Zlín 1948–1954, Brno 1954–1955, Ostrava 1955–1960).\nOd roku 1960 až do roku 1986 působil jako herec pražského Divadla E . F. Buriana. Měl velmi kultivovaný, specificky zabarvený a melodický hlas, který ho spolu s vyšší postavou předurčoval zejména pro divadelní postavy milovníků, intelektuálů, ale také velké charakterní role dramatického i veseloherního repertoáru.\n\nI ve filmu a v televizi si zahrál poměrně dost rolí, zejména v kriminálních a detektivních filmech, zde ovšem dost často ztvárnil záporné nebo nepříliš sympatické postavy.\n\nPo celou dobu své profesní kariéry spolupracoval s rozhlasem, byl rovněž uznávaným dabingovým hercem. V roce 2000 obdržel Cenu Františka Filipovského za celoživotní mistrovství v dabingu.\n\n\n \n"}
{"id": "312676", "url": "https://cs.wikipedia.org/wiki?curid=312676", "title": "Las Vegas Metropolitan Police Department", "text": "Las Vegas Metropolitan Police Department\n\nLas Vegas Metropolitan Police Department (LVMPD, česky Metropolitní policejní oddělení Las Vegas) je společná policejní složka města Las Vegas a okresu Clark County. Vznikla v roce 1973 sloučením lasvegaské policie a úřadu okresního šerifa.\n\nPolicisté nosí uniformu šedé barvy, kde je ovšem bunda barvy hnědé, opatřená odznakem tvaru sedmicípé hvězdy. Uniforma je opatřena ramenní nášivkou se znakem útvaru. Jednotka disponuje těmito vozidly:\nAutomobily jsou v bílo-černém barevném vzoru, opatřené nápisem \"police\" a znakem jednotky. Ve vozovém parku se nacházejí také terénní automobily\n\nVýzbroj tvoří pistole značky Glock a brokovnice značky Remington.\n\n"}
{"id": "312682", "url": "https://cs.wikipedia.org/wiki?curid=312682", "title": "Nikolaj Čcheidze", "text": "Nikolaj Čcheidze\n\nNikolaj (\"Nikoloz\", \"Karlo\") Čcheidze (gruzínsky: ნიკოლოზ ჩხეიძე) (21. března 1864 - 13. června 1926) byl gruzínský politik a menševický revolucionář, který sehrál významnou roli během revolučních událostí v Rusku v letech 1917 a 1918.\n\nNikolaj Čcheidze se narodil jako příslušník gruzínského šlechtického rodu ve vesnici Puti v tehdejší Kutaiské gubernii v Ruské říši (gruzínský kraj Imereti). Středoškolské vzdělání získal na kutaiském gymnáziu. V roce 1887 začal studovat na Novorossijské universitě, odkud však byl pro své aktivity ve studentském hnutí vyloučen. Zkusil pokračovat ve studiu na Charkovském veterinárním institutu, avšak v roce 1889 byl vyloučen i z této vysoké školy. Poté se přestěhoval do Batumi. Nejprve dal na dráhu novináře a pracoval jako redaktor pro levicové noviny \"Kvali\", které ho přivedly k revolučním aktivitám na Kavkaze. V roce 1892 spoluzakládal se svým bratrem Kalenikem první legální gruzínskou marxistickou organizaci \"Mesame Dasi\" (česky: Třetí skupina) a stal se ředitelem novin Kvali. Mesame Dasi se pak sloučila s Ruskou sociálně demokratickou dělnickou stranou (RSDDS) a v roce 1903, když nastal ve straně rozkol, se Čcheidze přidal k její menševické frakci. Během revoluce v roce 1905 se aktivně podílel na sociálně demokratických akcích v Batumi. V letech 1907 až 1917 pak působil v ruské státní dumě jako poslanec za tbiliské gubernium a předsedal poslaneckému klubu RSDDS. Zde si vydobyl uznání pro své vynikající řečnické schopnosti. V dumě se soustředil především na uchování jednoty strany RSDDS a na zisk převahy menševiků nad bolševiky. I přes jeho snahu se ale později povedlo Leninovi rozbít klub RSDDS na menševickou a bolševickou frakci. S Leninem se pak Čceidze dostal do otevřeného konfliktu.\n\nKdyž vypukla Únorová revoluce v roce 1917, byl Čcheidze jmenován Předsedou petrohradského sovětu, kde se opět pokusil omezit vliv radikálních bolševiků na politiku, ale opět neuspěl. I když odmítnul nabídku dělat ministra v prozatímní vládě, tak podporoval její politiku. Ovšem když vypukla Velká říjnové revoluce, tak se Čcheidze, který zrovna trávil dovolenou ve své rodné Gruzii, rozhodl zůstat doma a soustředil se na budování místní menševické vlády. V únoru 1918 svolal v Tbilisi sněm, jehož výsledkem bylo vyhlášení Zakavkazské federace a Čcheidze stanul v čele tohoto nově vzniklého státu. Zakavkazská federace se ale brzy rozpadla a vznikla nezávislá Gruzie. V ní byl zvolen předsedou parlamentu a později i Ústavodárného shromáždění. Tuto funkci, která de facto plnila funkci hlavy státu Gruzie, vykonával od 12. března 1919 do 25. února 1921. V roce 1919 se zúčastnil mírové konference ve Versailles, kde se snažil získat uznání nezávislosti Gruzie od Trojdohody, ale jeho snaha zde nebyla úspěšná.\n\nNa počátku roku 1921 dokončil sepisování první gruzínské Ústavy, ale už v únoru začala invaze Rudé armády do Gruzie. Čcheidze byl nucen, stejně jako většina dalších prominentních menševiků, opustit zemi. Nakonec emigroval do Francie, kde působil v emigrantských organizacích a zároveň stál v čele exilové vlády Demokratické republiky Gruzie. Žil zde do 13. června 1926, kdy v městě Leuville-sur-Orge nedaleko Paříže v důsledku neutěšených životních perspektiv spáchal sebevraždu. Pohřben byl na pařížském hřbitově Père Lachaise. Na pohřbu promluvil gruzínský menševický politik a Čcheidzeho krajan Iraklij Cereteli. \n\n"}
{"id": "312684", "url": "https://cs.wikipedia.org/wiki?curid=312684", "title": "Earth Moving", "text": "Earth Moving\n\nEarth Moving je jedenácté studiové album britského multiinstrumentalisty Mika Oldfielda. Vydáno bylo v létě 1989 (viz 1989 v hudbě) a v britském žebříčku prodejnosti hudebních alb se dostalo nejvýše na 30. příčku.\n\nNa albu \"Earth Moving\" bylo použito velké množství syntezátorů a automatický bubeník. Je to jediné Oldfieldovo album, na kterém se nenachází ani jedna instrumentální skladba. Celá deska je popového charakteru s jednotlivými zpívanými písněmi.\n\nDruhá písnička na albu, „Hostage“, začíná rozhlasovým vysíláním v němčině o dívce unesené při bankovní loupeži, které bylo inspirováno skutečnou událostí. Píseň „Blue Light“ nazpívala Maggie Reillyová, což byla pro ni poslední spolupráce s Oldfieldem. Zajímavostí také je, že poslední dvě písničky na albu („Nothing But“ a „Bridge to Paradise“) jsou na všech vydáních desky spojeny do jediné stopy.\n\n\n\n"}
{"id": "312685", "url": "https://cs.wikipedia.org/wiki?curid=312685", "title": "Muzeum Bedřicha Smetany", "text": "Muzeum Bedřicha Smetany\n\nMuzeum Bedřicha Smetany je jedna ze specializovaných expozic Muzea české hudby, jež je organizačně začleněno pod Národní muzeum v Praze.\n\nMuzeum Bedřicha Smetany sídlí v budově bývalé Staroměstské vodárny na adrese Novotného lávka 201/1 na pravém břehu řeky Vltavy nedaleko od Karlova mostu na Starém Městě pražském v městské části Praha 1. Novorenesanční budova byla postavena podle návrhu významného českého architekta Antonína Wiehla.\n\nSoučasné sídlo muzea bylo slavnostně otevřeno dne 12. května 1936, do jeho areálu spadá i Staroměstská vodárenská věž. Před budovou muzea je umístěn i pomník skladatele Bedřicha Smetany od Josefa Malejovského. Pod Muzeum Bedřicha Smetany také organizačně spadá Památník Bedřicha Smetany v Jabkenicích na Mladoboleslavsku.\n\nMuzeum jako takové bylo založeno již v roce 1926 z popudu Společnosti pro výstavbu Smetanova pomníku v Praze. Jeho expozice je zaměřena na život a dílo Bedřicha Smetany, jeho sbírku tvoří jak různé osobní památky a dobové dokumenty pocházející ze skladatelovy pozůstalosti včetně jeho klavíru, tak různé dobové artefakty vztahující se k jeho životu a hudebnímu dílu.\n\nV letech 1941–1945 působilo v koncertní síni muzea Divadélko ve Smetanově muzeu.\n\n\nExpozice obsahuje kopie ze Smetanovy korespondence, kopie originálních notových zápisů jeho děl, množství dobové obrazové dokumentace, expozici o Smetanově rodině, Smetanův klavír, zvukové ukázky z jeho děl. Součástí muzea je také výstavní síň.\n\n"}
{"id": "312688", "url": "https://cs.wikipedia.org/wiki?curid=312688", "title": "Jakub Smolík", "text": "Jakub Smolík\n\nJakub Smolík vlastním jménem Jaroslav Smolík (* 18. září 1959 Domažlice) je český zpěvák.\n\nPochází z Hradových Střimelic, je absolventem Strojní průmyslové školy v Kolíně. V roce 1975 založil se spolužákem Lubošem Trnkou svoji první skupinu, nazvali ji \"Travaléři\". Mezi lety 1978 a 1980 absolvoval vojenskou službu v Českých Budějovicích. Na vojně založil taneční a dechový orchestr \"Horizont\", spolu s touto skupinou získali mnoho ocenění. Po vojně v letech 1982–1985 absolvoval studium na konzervatoři Jaroslava Ježka v Praze. V této době působil v rockových skupinách \"Rockyt\" a \"Kroket\". V roce 1986 započal spolupráci s Lucií Bílou a skupinou Maximum Petra Hanniga. A právě producent Petr Hannig je Smolíkův objevitel, on je také původcem jeho uměleckého jména Jakub – původně se totiž jmenoval Jaroslav po otci (ke změně byl donucen). V tomto období nazpíval hit \"Až se ti jednou bude zdát\", který poprvé zazněl v pořadu \"Pozor, začínáme\".\n\nV následujícím roce 1987 spolupracoval se zpěvačkami Martou Stravovou a Martinou Formanovou. Také vystupoval společně s Lukášem Vaculíkem, Miroslavem Moravcem a Dagmar Veškrnovou.\n\nV letech 1988–1989 absolvoval turné šedesáti koncertů po celém Sovětském svazu. V roce 1992 vydal propagační desku u kamaráda Franty Kasla (Briami) s názvem \"Až se ti jednou bude zdát\". V tomto roce mu u firmy \"Carmen\" Jiřího Zmožka vyšlo CD \"Největší hity country zpívá Jakub Smolík\" a po úspěchu tohoto CD následovalo v roce 1992 CD \"Největší hity country 2\". V roce 1992 se mu narodila první dcera Nikola. Na písně \"Prý chlapi nebrečí\" a \"Ave Maria\" natočil videoklipy. Na koncertním turné vystupoval s Jiřím Zmožkem a Radoslavem Brzobohatým.\n\nV roce 1993 nazpíval dvě alba s herečkou, zpěvačkou a moderátorkou Šárkou Tomanovou. V roce 1995 natočil klip na text Vítězslava Nezvala \"O nespočetné kráse těla\". Další videoklip \"Víš\" vznikl v roce 1996, zahrála si v něm Petra Voláková.\n\nV roce 1997 se mu narodila druhá dcera Karolína, která v současné době žije ve Zlíně, kde se i narodila. \n\nMezi lety 1996 a 1998 spolupracoval s Michalem Davidem na dětských projektech \"Písničky Ferdy mravence\",\" Štědrý večer s panem Ladou\" a \"Méďa Béďa a jeho přátelé\". V roce 1998 natočil další dva videoklipy – \"Živá láska\" (s Evou Vejmělkovou) a úspěšný hit \"Má Jenny\".\n\nV roce 2000 spolupracoval s Petrem Jandou a Alešem Brichtou, společně nazpívali píseň a natočili videoklip \"Každej si meleme svou\". Začal vystupovat i na živých koncertech se skupinou \"Zlatí paroháči\". V polovině září roku 2002 odjel do USA, kde se zúčastnil motocyklové jízdy po slavné Route 66. V roce 2003 byl koncert v pražském Branickém divadle vyprodán, dvakrát za jeden den. V polovině prosince byl v anketě Český slavík vyhlášen skokanem roku. Na koncertě v Lucerně 9. listopadu 2005, kde jako hosté vystupovali Lenka Filipová, Wabi Daněk, Bohouš Josef, Martin Maxa, Josef Vojtek, Gábina Goldová a další, převzal zlatou desku za CD \"Chci ti říct\".\n\nV roce 2006 se mu s přítelkyní \"Petrou\" narodila dcera \"Petruška\". Vlastnil malou cukrárnu ve Stříbrné Skalici. I když cukrárna prosperovala, tak s podnikáním v cukrárně skončil pro nedostatek času. Má kladný vztah k esoterice.\n\n\n\n\n\n"}
