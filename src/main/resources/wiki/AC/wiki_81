{"id": "335892", "url": "https://cs.wikipedia.org/wiki?curid=335892", "title": "Jan Vidím", "text": "Jan Vidím\n\nJan Vidím (* 25. června 1964 Hradec Králové) je český politik ODS, po sametové revoluci československý poslanec Sněmovny lidu Federálního shromáždění za Občanské fórum, pak za ODS, v letech 1996 až 2013 trvale poslanec Poslanecké sněmovny. Byl místopředsedou poslaneckého klubu ODS a předsedou Výboru pro obranu PSP ČR.\n\nMládí prožil na pražském Spořilově. Po absolvování základní školy byl přijat v roce 1978 na pražské gymnázium Botičská, kde v roce 1982 složil maturitní zkoušku. Ve studiích pokračoval na Vysoké škole ekonomické v Praze. Po třech letech je v roce 1985 přerušil a oženil se. V manželství se mu narodil syn Jan a dcera Barbora. Krátce pracoval jako učitel na základní škole a v letech 1985 až 1987 absolvoval tehdejší povinnou dvouletou základní vojenskou službu. V roce 1987 se ke studiu ekonomie vrátil, avšak v důsledku revolučních událostí v Československu v roce 1989 studium nedokončil. Po letech se však k vysokoškolskému studiu opět vrátil, když v letech 2003 až 2009 absolvoval bakalářské studium a následně magisterské studium na Policejní akademii ČR v Praze.\n\nByl účastníkem protirežimních pražských manifestací v letech 1988-1989. V roce 1989 zastupoval Vysokou školu ekonomikou v nelegálním studentském spolku STUHA, který připravil studentský pochod 17. listopadu 1989, jenž se stal spouštěčem listopadových událostí roku 1989. Stal se předsedou \"Stavovské unie studentů\" a v březnu roku 1990 prezidentem \"Českomoravského vysokoškolského studentského parlamentu\".\n\nZapojil se do činnosti Občanského fora. Ve volbách roku 1990 v tehdejší ČSFR kandidoval za OF do Sněmovny lidu (volební obvod Jihočeský kraj). Slib složil dodatečně v září 1990. Byl stoupencem konzervativně-liberálního proudu v OF, který se postupně vydělil v rámci frakce Meziparlamentní klub demokratické pravice a později vedl k rozštěpení OF v roce 1991. Po rozkladu OF nastoupil do poslaneckého klubu ODS, mezi jejíž zakládající členy patřil. Mandát obhájil ve volbách roku 1992. Ve Federálním shromáždění setrval do zániku Československa v prosinci 1992.\n\nV letech 1993 až 1996 působil jako tajemník Magistrátu hlavního města Prahy.\n\nVe volbách v roce 1996 byl zvolen do Poslanecké sněmovny Parlamentu České republiky za ODS za Středočeský kraj. Poslanecký mandát obhájil ve všech následujících volbách, tedy v předčasných volbách roku 1998, volbách roku 2002, volbách roku 2006 i volbách roku 2010.\nV letech 1994 až 2003 byl předsedou regionálního sdružení ODS Středočeského kraje a od 27. října 2003 je jeho čestným předsedou. V letech 1991 až 2009 byl členem oblastního sdružení ODS Mladá Boleslav a od roku 2009 je členem oblastního sdružení ODS Benešov. V roce 2000 vedl volební kampaň celé ODS pro volby do krajských zastupitelstev a do Senátu Parlamentu ČR.\n\nOd roku 1996 pracoval nepřetržitě v Poslanecké sněmovně, kde vykonával mandát poslance. Ve všech volebních obdobích byl vždy členem poslaneckého klubu ODS, předkladatelem návrhů zákonů, členem výborů, podvýborů, komisí a delegací, taktéž členem meziparlamentních skupin přátel zemí v rámci Meziparlamentní unie. Jeho práce spočívala především v aktivitách spojených s výkonem mandátu poslance Poslanecké sněmovny Parlamentu České republiky, kde zastával roli odborníka na bezpečnost a obranu. Od roku 1996 byl členem Výboru pro obranu a bezpečnost PSP ČR a od roku 2002 jeho předsedou a členem Stálé delegace do Parlamentního shromáždění NATO. Po rozdělení výboru byl od roku 2006 členem Výboru pro bezpečnost PSP ČR a předsedou Výboru pro obranu PSP ČR. Po opětovném sloučení ve Výbor pro obranu a bezpečnost PSP ČR byl v letech 2010 a 2011 jeho místopředsedou. Po následném novém rozdělení tohoto výboru se stal od konce roku 2011 opět předsedou Výboru pro obranu PSP ČR a zastával i řadu jiných funkcí ve sněmovních orgánech.\n\nPoté, co byl na středočeské kandidátní listině do předčasných voleb v roce 2013 zařazen až na třinácté místo, rozhodl se nekandidovat a vysokou politiku opustit. Stal se pak místopředsedou představenstva v nově vzniklé akciové společnosti Technická správa komunikací hlavního města Prahy a současně v této firmě zastává pozici ředitele divize 2.\n\nJeho manželka Iveta se věnuje pedagogické práci s postiženými dětmi. Syn Jan studuje Vysokou školu ekonomickou v Praze. Dcera Barbora se v roce 2002 stala matkou jeho vnučky Natálie, vystudovala gymnázium a dnes studuje Univerzitu J. A. Komenského.\n\n\n\n\n\n\n\n\n"}
{"id": "335896", "url": "https://cs.wikipedia.org/wiki?curid=335896", "title": "Hana Orgoníková", "text": "Hana Orgoníková\n\nHana Orgoníková (8. prosince 1946 Přibyslav – 5. června 2014 Hradec Králové) byla česká politička, v letech 1993 až 2013 trvale poslankyně České národní rady a Poslanecké sněmovny, zpočátku za Československou stranu socialistickou, respektive Liberálně sociální unii, pak za ČSSD.\n\nPo maturitě na SPŠ stavební v Havlíčkově Brodě vystudovala obor pozemní stavby na Stavební fakultě ČVUT. Po promoci pracovala jako samostatný projektant v n. p. Konstruktiva Praha, v letech 1973 – 1990 působila na MNV v Přibyslavi na stavebním úřadu, od roku 1989 jako jeho vedoucí.\n\nByla rozvedená, má dvě děti, Vladimíra a Lucii. Její dcera Lucie Orgoníková (*1976) byla tiskovou mluvčí ČSSD a vlády Jiřího Paroubka.\n\nV letech 1990 – 1994 byla členkou Československé strany socialistické, v roce 1993 se stala předsedkyní zemské organizace Čechy. Ve volbách v roce 1992 byla zvolena do ČNR, jako poslankyně za ČSS, respektive za koalici Liberálně sociální unie (LSU), do níž Československá strana socialistická přistoupila, (volební obvod Východočeský kraj). Zasedala ve výboru petičním, pro lidská práva a národnosti.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní zasedala v poslaneckém klubu LSU, od října 1994 byla členkou klubu ČSSD. Již v srpnu 1993 požádala o přerušení členství v Liberální straně národně sociální (LSNS – nástupkyně Československé strany socialistické). Nesouhlasila s podle ní příliš provládním postojem vedení LSNS. Kvůli odlišným názorům již krátce předtím předsednictvo ÚVV LSNS rozhodlo o pozastavení jejího členství. V říjnu 1993 se angažovala na setkání bývalých politiků ČSS, kteří nesouhlasili se směřováním LSNS. Nadále byla ale aktivní v Liberálně sociální unii coby střechové alianci z doby voleb v roce 1992. Zastávala funkci její místopředsedkyně a v roce 1994 jednala o možnosti integrace s dalšími opozičními stranami.\n\nMandát obhájila za ČSSD ve volbách v roce 1996, volbách v roce 1998, volbách v roce 2002, volbách v roce 2006 a volbách v roce 2010. Od roku 1996 do roku 2012 byla místopředsedkyní petičního výboru a v období let 1998-2000 a znovu 2003-2005 a 2006-2010 zastávala funkci místopředsedkyně sněmovního klubu ČSSD. Působila jako předsedkyně královéhradecké organizace ČSSD a členka předsednictva strany.\n\nV komunálních volbách roku 2006 a komunálních volbách roku 2010 byla zvolena do zastupitelstva města Hradec Králové za ČSSD. Profesně se uváděla jako poslankyně a stavební inženýrka. V komunálních volbách roku 2010 vedla kandidátku ČSSD v Hradci Králové.\n\nVe volbách do Poslanecké sněmovny PČR v roce 2013 kandidovala v Královéhradeckém kraji jako lídryně ČSSD. Zvolena ale poprvé od roku 1993 nebyla, díky preferenčním hlasům ji předběhli Robin Böhnisch a Jan Birke. Přesto patřila spolu s Markem Bendou a Petrem Nečasem mezi tři nejdéle sloužící poslance v historii české poslanecké sněmovny.\n\nDne 5. června 2014 v Hradci Králové podlehla dlouhodobé nemoci.\n\n"}
{"id": "335898", "url": "https://cs.wikipedia.org/wiki?curid=335898", "title": "Love Me Two Times", "text": "Love Me Two Times\n\n„Love Me Two Times“ je píseň americké skupiny The Doors. Vyšla roku 1967 jako druhý singl k albu \"Strange Days\" vydaném téhož roku. V americkém žebříčku Billboard dosáhla 25. místa, jejím autorem je Robby Krieger. Skladbu též hráli Aerosmith na svém unplugged vystoupení. Velšský hudebník a skladatel John Cale vydal svou verzi písně na desce \"Live at Rockpalast\".\n"}
{"id": "335899", "url": "https://cs.wikipedia.org/wiki?curid=335899", "title": "People Are Strange", "text": "People Are Strange\n\n„People Are Strange“ je píseň americké skupiny The Doors. Vyšla roku 1967 jako první singl k albu \"Strange Days\", jež vyšlo také v září téhož roku. V americkém žebříčku Billboard skladba dosáhla 12. místa. Píseň „People Are Strange“ složili Robby Krieger a Jim Morrison, autorství je však připisováno celé skupině. Skladba byla několikrát přezpívána různými umělci jako např. kapelami Twiztid či Echo & the Bunnymen.\n"}
{"id": "335901", "url": "https://cs.wikipedia.org/wiki?curid=335901", "title": "Light My Fire", "text": "Light My Fire\n\n„Light My Fire“ je původně píseň americké skupiny The Doors, jež poprvé vyšla na stejnojmenném albu. To bylo nahráno v srpnu roku 1966 a vydáno v dubnu roku následujícího. V hudebním žebříčku Billboard skladba dosáhla 1. místa. Skladba je jedna z vůbec nejznámějších skladeb skupiny. Byla mnohokrát přezpívána různými umělci, jako singl ji vydal též písničkář José Feliciano či anglický zpěvák Will Young.\n"}
{"id": "335902", "url": "https://cs.wikipedia.org/wiki?curid=335902", "title": "Break on Through (To the Other Side)", "text": "Break on Through (To the Other Side)\n\n„Break On Through (To the Other Side)“ je skladba skupiny The Doors, jež poprvé vyšla na debutovém albu \"The Doors\". Jako singl vyšla 1. ledna roku 1967 a je to vůbec první singl skupiny. Jen několik dní po jeho vydání následovalo vydání debutového alba. Skladba byla několikrát přezpívána, na albu \"\" věnované památce The Doors zazněla v podání Stone Temple Pilots.\n"}
{"id": "335903", "url": "https://cs.wikipedia.org/wiki?curid=335903", "title": "Jan Jiří Krnovský", "text": "Jan Jiří Krnovský\n\nJan Jiří Krnovský (německy Johann Georg von Jägerndorf; 16. prosince 1577 Wolmirstedt – 2. března 1624 Levoča) byl krnovský vévoda a český vojevůdce, vrchní velitel armády slezských stavů během českého stavovského povstání z rodu Hohenzollernů.\n\nNarodil se jako druhorozený syn braniborského markraběte Jáchyma Fridricha a jeho první ženy Kateřiny Hohenzollernové.V roce 1588 odcestoval do Štrasburku, kde studoval se starším bratrem Janem Zikmundem kalvínskou akademii. V roce 1604 byl jako představitel protestantů jmenován ve Štrasburku biskupem, po sporech s katolíky se nakonec vzdal úřadu. V roce 1607 mu otec odevzdal Krnov, Bytom a Bohumín. Jan Jiří poté začal na Krnovsku lidem vnucovat Kalvinismus, a když měšťané odpírali, poslal na ně svých 150 žoldnéřů jako výstrahu. Později, když roku 1609 Rudolf II. vydal Majestát na svobodu víry – tj. včetně augsburské konfese (Augsburské vyznání – \"Confessio augustana\"), spokojil s užíváním farního kostela sv. Martina v Krnově společně pro ritus augšpurský i helvetský (kalvínský). Díky úsilí markraběte Jana Jiřího Krnovského uzavřeli Slezané 13. července 1609 česko-slezský obranný spolek. 20. srpna 1609 si slezská šlechta vymohla na císaři Rudolfovi II. slezský Majestát – náboženskou svobodu. V Krnově mohli užívat farního kostel sv. Martina v Krnově společně pro ritus augšpurský i helvetský (kalvínský). 3. června 1610 se oženil s Evou Kristinou, dcerou Würtemberského vévody, a získal tak cenné kontakty s říšskými knížaty. Udržoval konspirativní spojení s předáky českých stavů: Karlem starším ze Žerotína a Petrem Vokem z Rožmberka. V roce 1613 o Janu Jiřím psal císař Matyáš Habsburský jako markrabím krnovském, který měl strojit hanebné úklady vůči Habsburkům.\n\nKdyž roku 1618 vypuklo stavovské povstání, účastnil se jej Jan Jiří jako vůdce slezských sborů proti císaři. Za to byl po porážce povstání dán 22. ledna 1621 do říšské klatby spolu s Fridrichem Falckým, Kristiánem Anhaltským a Jiřím Fridrichem Hohenlohe. Spolu s tím byl prohlášen za zbaveného svých zemí. Jako plnomocný komisař vypuzeného českého krále Fridricha Falckého v čele nemalého vojska opanoval Horní Slezsko, podnikl vojenská tažení na Moravu a do Čech. Následně koordinoval vojenské výpady na Moravu a na Slovensko s Gabrielem Betlenem. Po podepsání mikulovském míru Albrecht z Valdštejna ztratil spojenectví s Gabrielem Bethlenem a následně byly roku 1622 vypuzeny císařskými vojsky jeho posádky ze Slezska. Markrabě se odebral do v Levoči a zde 12. března 1624 zemřel jako nemajetný. Knížectví krnovské dal císař Ferdinand II. 15. března 1622 jako dědičné léno opavskému knížeti Karlovi z Lichtenštejna.\n\n"}
{"id": "335906", "url": "https://cs.wikipedia.org/wiki?curid=335906", "title": "Pískování (golf)", "text": "Pískování (golf)\n\nPískování v golfové terminologii znamená vpravení písku do trávníkového porostu. Používá se na zlepšení kvality trávníkového porostu křemičitým pískem se zrnky o průměru 0-2 mm. Výhody pískování spočívají v lepším okysličování půdy a zabraňuje růstu mechu.\n\nS pískováním souvisí aerifikace a vertikutace.\n"}
{"id": "335907", "url": "https://cs.wikipedia.org/wiki?curid=335907", "title": "The End (píseň, The Doors)", "text": "The End (píseň, The Doors)\n\n„The End“ je název skladby The Doors, americké rockové skupiny přelomu šedesátých a sedmdesátých let 20. století. Poprvé skladba zazněla na albu \"The Doors\", kde jako 11. píseň v pořadí uzavírala celé album. Na albu je takřka 12 minut dlouhá, některé další verze na výběrových albech The Doors mohou být kratší. Kvůli textu písně byli Doors nuceni ukončit své hraní v klubu Whisky a Go Go.\n\nČasopis Rolling Stone v roce 2004 píseň zařadil mezi 500 největších písní všech dob na 328. místo.\n\n"}
{"id": "335908", "url": "https://cs.wikipedia.org/wiki?curid=335908", "title": "Walter Bartoš", "text": "Walter Bartoš\n\nWalter Bartoš (* 23. dubna 1961 Hodonín) je český politik, pedagog a hudebník (basová kytara a kontrabas), člen Občanské demokratické strany, v letech 1998–2013 poslanec Poslanecké sněmovny a expert ODS na tematiku školství.\n\nV roce 1985 vystudoval Filosofickou fakultu Univerzity Jana Evangelisty Purkyně v Brně (nynější Masarykova univerzita). Pracoval potom coby středoškolský učitel, později zástupce ředitele na gymnáziu Strážnice. Je ženatý, má dva syny. V roce 1992 vstoupil do ODS.\n\nV komunálních volbách roku 1994, komunálních volbách roku 1998, komunálních volbách roku 2002, komunálních volbách roku 2006, komunálních volbách roku 2010, komunálních volbách roku 2014 a komunálních volbách roku 2018 byl opakovaně za ODS zvolen do zastupitelstva města Strážnice. Od roku 1995 je také radním města a od 2014 místostarostou.\n\nVe volbách v roce 1998 byl zvolen do poslanecké sněmovny za ODS (volební obvod Jihomoravský kraj). Mandát obhájil ve volbách v roce 2002, volbách v roce 2006 a voleb v roce 2010. V letech 1998-2002 byl místopředsedou, v letech 2002-2010 předsedou, v letech 2010-2011 opět místopředsedou a od roku 2011 řadovým členem sněmovního výboru pro vědu, vzdělání, kulturu, mládež a tělovýchovu, v letech 1998-2002 byl i členem petičního výboru a od roku 2010 členem volebního výboru.\n\nV období vlády ČSSD působil jako stínový ministr školství ODS a napsal programový dokument Modrá šance ve vzdělávání.\n\nPodle zveřejněných dokumentů z archivu vojenské kontrarozvědky figuruje Walter Bartoš v registračních protokolech této bezpečnostní složky bývalého československého komunistického režimu jako důvěrník. Vrchní soud v Praze dne 8. 2. 2011 rozhodl, že Walter Bartoš byl evidován v registračních protokolech vojenské kontrarozvědky neoprávněně, a tudíž s touto organizací nikdy nespolupracoval. Svou spolupráci odmítá a tvrdí, že do protokolů kontrarozvědky se prý mohl dostat jako voják u raketového vojska, které podléhalo přísnému dohledu režimu.\n\nV letech 2011 - 2015 působil na Masarykově univerzitě, kde přednášel témata spojená s problematikou veřejné správy. Od roku 2008 je členem Správní rady Veterinární a farmaceutické univerzity Brno, od roku 2018 zastává v této radě post místopředsedy.\n\nDlouhodobě se v oblasti hudby věnuje blues, jazz rocku a funk-fusion. Jako hráč na basovou kytaru a kontrabas koncertuje převážně v České republice, na Slovensku a v Polsku.\n\n"}
{"id": "335909", "url": "https://cs.wikipedia.org/wiki?curid=335909", "title": "Pult centralizované ochrany", "text": "Pult centralizované ochrany\n\nPult centralizované ochrany neboli PCO je služba nabízená soukromými společnostmi. Tato společnost má vybudované své dispečerské stanoviště, které neustále střeží objekty zabezpečené pomocí elektronické zabezpečovací signalizace (EZS), nebo elektronické požární signalizace (EPS), které jsou na pult připojeny. Na tento pult mohou být přenášeny veškeré informace, které je daný systém elektronické signalizace schopen poskytnout.\n\nInformace jsou na pult přenášeny různými způsoby. Mezi nejčastější patří přenos pomocí telefonní linky, tento způsob však zdaleka nedosahuje takové bezpečnosti jako např. přenos pomocí GSM komunikátoru. Mezi největší nevýhody patří lehká překonatelnost, např. odstřihnutím dané telefonní přípojky. Vzhledem k tomu, že pult kontroluje spojení s objektem většinou pouze jednou denně, je toto zabezpečení dnes již nedostačující.\n\nDalší možností je použití GSM komunikátoru, při použití tohoto typu spojení nehrozí „odstřihnutí“ a vzhledem k možnosti komunikace pomocí GPRS přenosů (kterou ovšem nemusí poskytovat všechny pulty) vychází komunikace velice levně a není problém kontrolovat spojení s objektem např. každých 15 minut. Nevýhodou tohoto komunikátoru je jeho vyšší cena.\n\nPoslední, relativně časté řešení, je použití rádiového přenosu. Při volbě tohoto řešení je nutná domluva s konkrétním PCO. Je totiž nutné, aby tento pult měl vlastní rádiové zařízení a mohl majiteli poskytnout vysílač do jeho objektu.\n\nPři vyhlášení poplachu může PCO vyslat vlastní zásahovou jednotku, která v případě narušení objektu usiluje o zadržení pachatele. Zároveň zavolá Policii a kontaktuje majitele objektu. V případě požárního poplachu je schopna zavolat na Hasičský záchranný sbor ČR. Vzhledem k tomu, že na pult je možné přenášet veškeré informace může PCO sloužit zároveň jako hlídač včasné otevření/uzavření obchodu, nebo příchod dítěte ze školy.\n\nEZS Videofied je zajímavá novinka, respektive nejnovější technologické vylepšení funkce elektronických zabezpečovacích systémů. EZS Videofied po detekci narušení střeženého objektu zasílá operátorům PCO desetivteřinový video záznam. Díky této obrazové kontrole mohou operátoři PCO efektivněji posoudit závažnost narušení objektu a zvolit patřičnou reakci. Případě poplach zrušit, pokud je narušitelem třeba jen zatoulané zvíře.\n\nPult centrální ochrany hlídá objekt majitele když není v dosažení, má vypnutý telefon nebo spí, tím účinně chrání jeho majetek i jeho samotného.\n\n"}
{"id": "335910", "url": "https://cs.wikipedia.org/wiki?curid=335910", "title": "Mondsee (obec)", "text": "Mondsee (obec)\n\nMondsee je obec v rakouském regionu Salzkammergut, v hornorakouském okrese Vöcklabruck, na severním konci jezera Mondsee, asi 20 km východně od Salzburgu. V obci se nachází bývalý benediktinský klášter, založený roku 748, s velkým barokně přestavěným kostelem. Klášterní budovy byly po zrušení kláštera přestavěny na zámek, dnes hotel.\n\nNa břehu jezera Mondsee se našly zbytky sídlišť z 2. a 3. tisíciletí př. n. l. a bylo zde sídliště v římské době, spojené silnicí s \"Juvavem\" (dnešním Salzburgem). Kolem roku 600 se zde začali usazovat Bavoři a roku 748 založil bavorský vévoda Odilo klášter Mondsee, nejstarší v Horních Rakousích. První mniši přišli patrně z Monte Cassino, možná i ze Salzburgu, ale na založení kláštera v Kremsmünsteru se už podíleli i zdejší mniši. Kolem roku 788 zde vznikl tzv. Tassilův žaltář a krátce po roce 800 tzv. Mondseeský Matouš, nejstarší biblický překlad do němčiny. Kolem roku 800 se Mondsee stalo říšským opatstvím a přijalo benediktinskou řeholi.\n\nKlášter i kostel byl pak znovu vybudován v románském slohu a přes všechny další přestavby (pozdně gotická klenba, barokní přestavby po roce 1740) si tuto středověkou podobu zachoval. Z původního kostela z 8. století se zachovala kamenná deska, zazděná v předsíni kostela vedle římských náhrobních kamenů. Z 11. století pochází mramorový náhrobek opata Konráda na levém sloupu hlavní lodi. Roku 1506 přešlo Mondsee z bavorského do habsburského panství a roku 1514 zde vzniklo gymnázium. Za císaře Leopolda II. byl klášter roku 1791 zrušen a přestavěn na zámek. Od roku 1867 sem začali přijíždět turisté, roku 1872 vyplul první parník a roku 1891 se Mondsee spojilo se světem i železnicí.\n\nV obci je kromě toho národopisné muzeum, muzeum prehistorických sídlišť a muzeum místní dráhy.\n\n"}
{"id": "335911", "url": "https://cs.wikipedia.org/wiki?curid=335911", "title": "Don (rozcestník)", "text": "Don (rozcestník)\n\nDon může být:\n\n\n\n\n"}
{"id": "335912", "url": "https://cs.wikipedia.org/wiki?curid=335912", "title": "The Unknown Soldier", "text": "The Unknown Soldier\n\n„The Unknown Soldier“ je píseň americké skupiny The Doors, která vyšla v březnu 1968 jako singl k albu \"Waiting for the Sun\". Skladba byla jakousi reakcí zpěváka skupiny Jima Morrisona na válku ve Vietnamu („The Unknown Soldier“ by se dal přeložit jako „Neznámý voják“). V hudebním žebříčku Billboard se skladba vyšplhala na 39. místo.\n"}
{"id": "335915", "url": "https://cs.wikipedia.org/wiki?curid=335915", "title": "Hello, I Love You", "text": "Hello, I Love You\n\n„Hello, I Love You“ je píseň americké skupiny The Doors, která vyšla v červnu 1968 jako singl k albu \"Waiting for the Sun\". Demo písně z roku 1965 později vyšlo na albu \"Essential Rarities\". Skladba byla několikrát přezpívána např. The Cure či Eurythmics.\n\nV hudebním žebříčku Billboard se skladba vyšplhala na 1. místo, čímž byla společně s písní „Light My Fire“ jedinou skladbou skupiny, které se to podařilo.\n"}
{"id": "335917", "url": "https://cs.wikipedia.org/wiki?curid=335917", "title": "Poděbradská jednota", "text": "Poděbradská jednota\n\nPoděbradská jednota či Jednota poděbradská byla politická strana českých kališníků, založená 24. června 1448 v Kutné Hoře, v jejímž čele stál Jiří z Poděbrad. Prosazovala dodržování kompaktát a bojovala proti Strakonické jednotě českých katolíků. 3. září 1448 vojska Poděbradské jednoty téměř bez boje obsadila Prahu a otevřela tak Jiřímu z Poděbrad cestu k funkci správce země a později krále.\n\nPoděbradská jednota byla založena dne 24. června 1448 na sjezdu v Kutné Hoře a jejím správcem byl zvolen Jiří z Poděbrad. Již v srpnu téhož roku bylo svoláno vojsko jednotky, které se formovalo u Kutné hory. Odtud vytáhlo asi 9000 mužů v čele s Jiřím z Poděbrad vstříc Praze, která padla při útoku v noci z 2. na 3. září. Poděbradská jednota poté pozvala zástupce protistrany a neutrálních šlechticů na sněm, který se měl konat po 28. říjnu. Avšak ten se kvůli vzájemným rozbrojům nakonec nekonal. Jako odpověď na obsazení Prahy vznikla 8. února 1449 Strakonická jednota v čele s pány z Rožmberka. Dne 10. dubna obě strany vyjednali v Jindřichově Hradci roční příměří. V srpnu 1449 byl pak svolán sněm do Jihlavy, který však skončil bez výsledku.\n\nObě strany využily příměří k tomu, aby získaly spojence. Poděbradská jednota si vyjednala podporu braniborských markrabat Albrechta Achilla a jeho bratra Fridricha II., mosbašského falckraběte Oty I. a míšeňského markraběte Viléma, zatímco Strakoničtí získali na svou stranu jeho bratra, saského vévodu Fridricha II. Záminkou k vypuknutí bojů se stala akce Buriana z Gutštejna, který v květnu 1450 zajal jednoho z rožmberských poslů. Vojsko Poděbradů obsadilo 23. května hrad Kostelec nad Sázavou a následně oblehlo Buštěhrad. Obléhání bylo přerušeno zprávou o příchodu strakonického vojska. Obě armády se střetly 1. června v dělostřelecké bitvě u Mýta, po které se Strakoničtí stáhli do Plzně. Následně bylo podepsáno příměří. Poděbradská jednota toho roku ještě na podzim táhla do Míšeňska. \n\nV listopadu byl do Prahy svolán tzv. svatokateřinský sněm, který měl jednat o urovnání sporů mezi jednotami a o obnovení míru v zemi a který trval až do následujícího roku.\n\n\n"}
{"id": "335920", "url": "https://cs.wikipedia.org/wiki?curid=335920", "title": "Stanislav Křeček", "text": "Stanislav Křeček\n\nStanislav Křeček (* 20. května 1938 Praha) je český právník a politik, po sametové revoluci krátce poslanec České národní rady za Československou stranu socialistickou, v letech 1998 až 2013 poslanec Poslanecké sněmovny za ČSSD, dlouholetý předseda Sdružení nájemníků ČR. Od února 2020 působí jako veřejný ochránce práv, u kterého působil, v letech 2013 až 2019, jako zástupce.\n\nVystudoval Průmyslovou školu geologickou, Výtvarnou školu a Právnickou fakultu Univerzity Karlovy. Prošel několika zaměstnáními, pracoval jako horník, dělník, geolog, výtvarník a další. Dlouhodobě působí jako advokát, předseda Sdružení nájemníků ČR (SON). Mimo advokacie i hojně publikuje. Od 50. let 20. století byl členem tehdy ilegálního skautského oddílu a je nositelem skautského vyznamenání \"Stříbrná sfinx\". V době působení ve sněmovně byl členem parlamentního skautského oddílu.\n\nV únoru 1990 se stal poslancem České národní rady v rámci procesu kooptací do ČNR za Československou stranu socialistickou. Mandát zastával jen krátce, do řádných voleb v roce 1990.\n\nPozději byl členem menší levicové formace Demokratická strana práce. Působil jako její tiskový mluvčí. V dubnu 1993 oznámil přestup do sociální demokracie. V únoru 1994 se stal místopředsedou pražské organizace ČSSD. Již v dubnu 1994 ovšem postoupil na pozici předsedy pražské ČSSD poté, co byl zpochybněn mandát nově zvoleného předsedy V. Šilhána. V komunálních volbách roku 1994 byl zvolen za ČSSD do zastupitelstva městské části Praha 2. Zvolen sem byl opětovně v komunálních volbách roku 1998 a komunálních volbách roku 2006. Profesně se uvádí jako advokát.\n\nV roce 1996 vyšlo najevo, že neoprávněně používá titul JUDr. Titul JUDr. získal až složením rigorózní zkoušky na Právnické fakultě UK v roce 2005.\n\nV senátních volbách roku 1996 neúspěšně kandidoval do senátu za senátní obvod č. 23 - Praha 8. V 1. kole získal 19 % hlasů a postoupil do 2. kola, v němž ho porazila a senátorkou se stala Alena Palečková z ODS.\n\nVe volbách v roce 1998 byl zvolen do poslanecké sněmovny za ČSSD (volební obvod Praha). Poslanecké křeslo obhájil ve volbách v roce 2002, volbách v roce 2006 a volbách v roce 2010. Byl trvale členem sněmovního ústavněprávního výboru (od roku 2002 jeho místopředsedou). Kromě toho zasedal v letech 1998-2004 a znovu 2006-2009 v petičním výboru, v letech 1998-2006 a znovu od roku 2010 v mandátovém a imunitním výboru a v období let 2001-2002 byl místopředsedou volebního výboru (v letech 2002-2006 pak jeho řadovým členem).\n\nV senátních volbách roku 2012 podruhé neúspěšně kandidoval do senátu za senátní obvod č. 26 - Praha 2. V 1. kole získal 17 % hlasů a postoupil do 2. kola, v němž ho porazil a senátorem se stal Libor Michálek.\n\nDne 3. dubna 2013 byl poslaneckou sněmovnou zvolen na místo zástupce veřejného ochránce práv. Do funkce nominován jak Senátem, tak i prezidentem Václavem Klausem. Získal 83 ze 164 hlasů, když jeho protikandidát, odborník na správní právo Filip Dienstbier obdržel 37 hlasů.\n\nPo tom, co odstoupil z funkce veřejného ochránce práv Pavel Varvařovský, navrhl ho Poslanecké sněmovně PČR v lednu 2014 prezident Miloš Zeman jako nástupce v této pozici. Na konci ledna 2014 se k prezidentovi připojil i Senát PČR (pro navržení jeho jména hlasovalo 36 senátorů). Dne 13. února 2014 získal v 1. kole volby 44 hlasů od 155 přítomných poslanců. Získal tak sice menší podporu než jeho protikandidátka Anna Šabatová, ale ani ta 78 hlasů nutných ke zvolení nepřekročila. Postoupil však do 2. kola volby. V něm dne 14. února 2014 obdržel pouze 36 hlasů od 168 přítomných poslanců, zatímco Anna Šabatová byla zvolena. Nadále však působil ve funkci zástupce veřejného ochránce práv.\n\nNa konci ledna 2019 jej prezident ČR Miloš Zeman opět navrhl Poslanecké sněmovně PČR k volbě zástupce veřejného ochránce práv, a to společně se Zdeňkem Koudelkou. Během březnové volby získal 26 hlasů od 175 poslanců a postoupil tak ze druhého místa do druhého kola volby. V tom však neuspěl. Celá volba se tak znovu opakovala a prezident jej znovu navrhl, avšak ani tentokrát neuspěl. Úřad zástupce veřejného ochránce práv zastával do prosince 2019, kdy jej vystřídala Monika Šimůnková.\n\nV polovině ledna 2020 jej prezident ČR Miloš Zeman navrhl Poslanecké sněmovně PČR k volbě na post veřejného ochránce práv místo Heleny Válkové, jejíž nominaci stáhl. Dne 12. února 2020 byl do této funkce zvolen, když ve druhém kole volby získal 91 hlasů poslanců (ke zvolení bylo potřeba 88 hlasů). Jeho protikandidát Vít Alexander Schorm získal 53 hlasů. Dne 19. února 2020 se složením slibu ujal úřadu veřejného ochránce práv. \n\n"}
{"id": "335921", "url": "https://cs.wikipedia.org/wiki?curid=335921", "title": "Paulus", "text": "Paulus\n\nPaulus může být:\n\n\n\n\n\n"}
{"id": "335923", "url": "https://cs.wikipedia.org/wiki?curid=335923", "title": "Grand Prix Velké Británie 2008", "text": "Grand Prix Velké Británie 2008\n\nGrand Prix Velké Británie 2008 (LXI Santander British Grand Prix) devátý závod 59. ročníku mistrovství světa vozů Formule 1, historicky již 794. grand prix, se uskutečnila na okruhu Silverstone.\n\n\n\n Kimi Räikkönen- Ferrari F2008-1:32.150\n\n"}
{"id": "335924", "url": "https://cs.wikipedia.org/wiki?curid=335924", "title": "Př. n. l.", "text": "Př. n. l.\n\nČeská zkratka př. n. l. znamená „před naším letopočtem“ a označují se jí všechny roky předcházející prvnímu roku křesťanského letopočtu. Jedná se o zkratku ateistického původu zavedenou během komunistické vlády v Československu. Pojem „před naším letopočtem“ je však znám už v 19. století.\n\nČeskou křesťanskou variantou této zkratky je při stejném významu zkratka „př. Kr.“ znamenající „před Kristem“. Odpovídající zkratka v angličtině je BC (\"Before Christ\"), případně latinské \"Ante Christum Natum\" (před narozením Krista), které se zkracuje různě: A.C.N., a.C.n., a.Ch.n. nebo ACN, případně se dokonce zkratka tvoří jen ze zkráceného \"Ante Christum\": A.C. nebo AC.\n\nMezinárodní norma ISO 8601 používá pro označení let před naším letopočtem pouze záporné znaménko bez dalších zkratek.\n\n"}
{"id": "335925", "url": "https://cs.wikipedia.org/wiki?curid=335925", "title": "Seznam obcí v departementu Charente", "text": "Seznam obcí v departementu Charente\n\nToto je seznam obcí v departementu Charente ve Francii:\n"}
{"id": "335930", "url": "https://cs.wikipedia.org/wiki?curid=335930", "title": "Hex", "text": "Hex\n\nHex je původně řecké slovo, které znamená \"šest\" nebo \"šestiúhelník\" (šestistranný geometrický obrazec). Může mít i několik dalších významů:\n\n"}
{"id": "335931", "url": "https://cs.wikipedia.org/wiki?curid=335931", "title": "Zdeněk Chalabala", "text": "Zdeněk Chalabala\n\nZdeněk Chalabala (18. dubna 1899 Uherské Hradiště – 4. března 1962 Praha) byl český klavírista, houslista, hudební publicista, hudební pedagog a významný operní dirigent, který během svého života působil v Praze, Ostravě, Brně, Bratislavě a v Moskvě.\nPocházel z umělecké rodiny, jeho matka Otýlie byla varhanicí, sbormistryně, dirigentka a klavíristka. V mládí se učil hrát nejprve na klavír, později i na housle. Zpočátku také jako houslista vystupoval na různých společenských akcích zejména během svých studií na gymnáziu v Uherském Hradišti, kde hrál i ve studentském orchestru. Později v Moravských Budějovicích založil i vlastní komorní orchestr, jednalo se o kvarteto, působil zde i jako sbormistr pěveckého sboru vedeného jeho matkou. Na housle hrál i po maturitě během své vojenské služby ve Vídni. Ve Vídni také studoval soukromě hudbu a práva, ve studiu práv pokračoval v Praze, nicméně studia práv nedokončil a přestoupil na brněnskou konzervatoř. Zde studoval kromě hry na klavír především komponování, po absolutoriu této školy pokračoval kompoziční mistrovskou třídou Leoše Janáčka. Během svých studií založil spolek Hudební svaz vysokoškolského studentstva. Od roku 1921 pak na brněnské konzervatoři sám vyučoval. S dirigováním na veřejnosti začal již v roce 1919, v roce 1924 spoluzaložil se svými přáteli Slováckou filharmonii. V roce 1925 odešel dirigovat operu do Brna. V roce 1929 se stal 1. dirigentem tamější opery, později zde působil i jako její hlavní dramaturg. V té době započal také svoji spolupráci s Českou filharmonií. Od roku 1936 pod vlivem dirigenta Václava Talicha odešel do Prahy, kde působil jako dirigent opery Národního divadla. Během svého působení v Praze pracoval také jako významný hudební publicista. Po roce 1945 byl odeslán do Ostravy, kde působil až do roku 1947, poté se na necelý rok vrátil do Prahy a odtud v roce 1948 odešel zpátky do Brna. Od roku 1952 byl šéfdirigentem opery v Bratislavě, v roce 1953 se opět vrátil do Národního divadla v Praze jako šéfdirigent jeho opery. Po úspěšném zájezdu Národního divadla do Moskvy v roce 1955 dostal nabídku dirigovat v moskevském Velkém divadle, kde působil od roku 1956 až do roku 1959. Od počátku 60. let až do své smrti v roce 1962 pak opět působil jako šéfdirigent opery Národního divadla.\n\nV roce 1953 mu byl udělen titul zasloužilý umělec, 1958 byl jmenován národním umělcem.\n\nJe pohřben na pražském Vyšehradském hřbitově.\n\nV Praze 13 a v Brně-Kohoutovicích je po něm pojmenována ulice – Chalabalova., \n\n\n"}
{"id": "335932", "url": "https://cs.wikipedia.org/wiki?curid=335932", "title": "MERGE", "text": "MERGE\n\nMERGE je v oblasti databází příkaz SQL pro zařazení záznamu do tabulky (ve stejném duchu jako příkaz INSERT), kdy v případě splnění specifikované podmínky je záznam změněn (ve stylu UPDATE). Tomuto způsobu (tedy vložení záznamu nebo jeho úprava v případě, že již existuje) se někdy říká UPSERT (coby blending slov UPDATE a INSERT).\n\nPříkaz MERGE byl zařazen do standardu .\n\nSyntaxe MERGE je následující:\n\nNěkteré databáze (MySQL, ProgreSQL, …) mají SQL příkaz, který příkaz codice_2 kombinuje s příkazem codice_3 – tedy: pokud záznam existuje (tj. shoduje v unikátním klíči), pak jej smaže a následně provede vložení ve stylu codice_4.\n\ncodice_5 není zahrnuto ve standardech SQL-92 nebo SQL-99, je na něj nahlíženo jako na „bonus“, s kterým se při případné migraci na jinou databázi nemusí nutně počítat. MySQL hlásí při existenci původního záznamu 2 ovlivněné řádky, jinak 1 ovlivněný řádek – dá se tak (ex post) jedním příkazem zjistit, zdali původní záznam existoval.\n\nMezi codice_1 a codice_7 je rozdíl v tom, že pokud záznam již existuje a v daném příkazu není uveden seznam všech sloupců, codice_5 hodnoty v chybějících sloupcích vymaže (resp. vyplní výchozími hodnotami), kdežto codice_7 je zachová. codice_5 nemění primární klíč (technicky vzato u codice_11 nejde o změnu primárního klíče u jednoho záznamu ale o vymazání tohoto záznamu a následného vložení záznamu s týmž klíčem).\n\ncodice_12 je analogický příkaz pro codice_11, který je používán v databázi SQLite.\n\ncodice_15 je analogický příkaz pro codice_12. Tento zápis je používán v databázi Firebird.\n\ncodice_18 (volitelná klauzule příkazu codice_2 v MySQL)\nMezi další prostředky může patřit technika zkusit záznam vložit a odchytit a zareagovat na chybovou hlášku v případě, že záznam již existuje. Tím se blíží významu příkazu codice_7, dokonce víc než codice_11, neboť stejně jako codice_7 hodnoty nespecifikovaných sloupců záznamu nemaže.\n\ncodice_24 je opět obdoba codice_7, coby portmanteau codice_27 a codice_2. Je podporována např. v Microsoft SQL Azure a MongoDB.\n\n"}
{"id": "335933", "url": "https://cs.wikipedia.org/wiki?curid=335933", "title": "Bin", "text": "Bin\n\nBin je stará jednotka hmotnosti používaná ve Vietnamu.\n\n\n"}
{"id": "335936", "url": "https://cs.wikipedia.org/wiki?curid=335936", "title": "Ellen G. Whiteová", "text": "Ellen G. Whiteová\n\nEllen Gould Whiteová (26. listopadu 1827 − 16. července 1915), rozená Harmonová, patří mezi nejvlivnější postavy první generace Adventistů sedmého dne.\n\nWhiteová se narodila 26. listopadu 1827 v Gorhamu ve státě Maine. V mládí se nechala inspirovat milleritským kazatelem, hlásající blízký konec světa, jež má nastat v roce 1843 nebo 1844. Když se tak nestalo, dostalo se jí zjevení, v kterém byla ujištěna o správnosti počínání komunity, v níž žila. Z této skupinky adventistů, navazujících na W. Millera se v 60. letech 19. století utvořila Církev adventistů sedmého dne.\n\nEllen G. Whiteová dostávala soukromá zjevení a vize po zbytek svého života. Tato zjevení měla charakter jak soukromý, tak i věroučný a ovlivnila tak utváření věrouky adventistů sedmého dne. V polemikách s jinými církvemi však současníci E.G. White zdůrazňovali, že její zjevení neměla nikdy ve věrouce iniciační roli, ale spíše roli potvrzující. Ve věroučných bodech církve, jejichž hlavní část je obsažena také v křestním slibu, je uznána Božská inspirace jejích spisů. Tato inspirace sice není vnímána jako alternativní zdroj Zjevení k Písmu, její zjevení jsou však v adventizmu vnímány jako pro církev závaznější než je tomu např. u soukromých zjevení u světců římskokatolické církve. V adventizmu však existuje široký, především laický proud, který se nazývá progresivní (odpůrci je pak nazýván liberální, ač s teologickým liberalizmem 19. a 20. století nesouvisí), jež je k inspiraci jejích spisů skeptický. Odpůrci víry v inspirovanost zjevení E. G. Whiteové poukazují na vážný úraz hlavy utrpěný v dětství a její celkové chatrné zdraví, jež může stát za jejími zážitky. Její obhájci poukazují na skutečnost, že v jejích viděních byly obsaženy znalosti, jimiž ona sama nedisponovala (např. poznatky ze soudobé astronomie).\n\nZemřela 16. července 1915 v Elmshavenu.\n\nJejím přínosem ve formování adventismu sedmého dne je na prvním místě důraz na zdravý životní styl, především odmítání alkoholu a tabáku a ve vhodných podmínkách také vegetariánství. Velmi se angažovala také v budování adventistického systému školských a zdravotnických zařízení. V teologických debatách v posledních dvou dekádách 19. století také podpořila v adventismu christocentrický směr, jenž reagoval na přehnanou tematizaci adventistických specifických učení na úkor základních křesťanských nauk. Do jisté míry bylo také její zásluhou, že se v adventizmu neprosadily antitrinitární nauky a adventizmus se formoval na křesťanské platformě. Ač je dnes její odkaz spojený spíše s tzv. historickým adventismem, který se snaží pevně stát za teologií prvních generací amerických adventistů, ve své době vystupovala spíše pro zdravý posun teologie a chápání základních biblických pravd a odmítala strnulý dogmatismus.\n\nZa svého života napsala přes 5000 článků a na 40 knih, které se čtou dodnes.\n\n\"Cesta ke Kristu\" (česky poprvé 1894)\n\nsérie pěti knih pod názvem \"Drama věků\"\n\n\"Myšlenky z hory blahoslavenství\"\n\n\"Výchova\"\n\n\n"}
{"id": "335937", "url": "https://cs.wikipedia.org/wiki?curid=335937", "title": "TRUNCATE", "text": "TRUNCATE\n\ncodice_1 je v oblasti databází příkaz SQL pro smazání všech záznamů z tabulky.\n\n\nSyntaxe codice_1 je následující:\n\n"}
{"id": "335941", "url": "https://cs.wikipedia.org/wiki?curid=335941", "title": "Zdeňka Horníková", "text": "Zdeňka Horníková\n\nZdeňka Horníková (* 6. prosince 1952 Náchod) je česká politička ODS, viceprezidentka Nejvyššího kontrolního úřadu, od 90. let 20. století až do roku 2013 trvale poslankyně Poslanecké sněmovny, bývalá starostka města Náchod.\n\nVystudovala náchodské gymnázium a poté Pedagogickou fakultu na dnešní hradecké univerzitě (obor biologie a chemie). Po mateřské dovolené v září 1978 nastoupila opětovně na ZŠ Komenského v Náchodě a jako učitelka pracovala až do roku 1993. Pak krátce soukromě podnikala.\n\nV roce 1994 vstoupila do komunální politiky. V komunálních volbách roku 1994 a komunálních volbách roku 1998 byla zvolena za ODS do zastupitelstva města Náchod. Nejdříve působila jako řadová členka městského zastupitelstva, později jako místostarostka a od února 1996 coby starostka Náchoda. Členkou ODS se stala v roce 1991.\n\nVe volbách v roce 1996 byla zvolena do poslanecké sněmovny za ODS (volební obvod Východočeský kraj). Mandát obhájila ve volbách v roce 1998, volbách v roce 2002, volbách v roce 2006 a volbách v roce 2010. V letech 1996–1998 byla členkou výboru pro vědu, vzdělání, kulturu, mládež a tělovýchovu a v letech 1996–2006 výboru pro veřejnou správu, regionální rozvoj a životní prostředí (z toho v letech 1998–2002 jako jeho místopředsedkyně). V období let 2006–2010 zasedala v sněmovním výboru pro veřejnou správu a regionální rozvoj na postu jeho místopředsedkyně, po roce 2010 coby řadová členka výboru. Od roku 2010 je rovněž místopředsedkyní výboru kontrolního výboru a členkou výboru petičního. V letech 1998–2002 a 2006–2010 působila na postu místopředsedkyně poslaneckého klubu ODS.\n\nV únoru 2012 se stala předsedkyní regionální rady ODS v Královéhradeckém kraji.\n\nV dubnu 2013 byla Poslaneckou sněmovnou PČR zvolena viceprezidentkou Nejvyššího kontrolního úřadu ČR.\n\nJe vdaná a má dvě děti.\n\n"}
{"id": "335943", "url": "https://cs.wikipedia.org/wiki?curid=335943", "title": "Laserdisc", "text": "Laserdisc\n\nLaserdisc (zkratka LD) byl vůbec prvním formátem optických disků, původně licencovaným a prodávaným pod názvem MCA DiscoVision (nebo pouze „DiscoVision“) v USA od roku 1978. Laserdisc měl průměr 30 cm a sloužil k záznamu a distribuci filmů a jiných videozáznamů. Laserdisky byly oboustranné. Obraz s horizontálním rozlišením přibližně 400 čar se na ně zaznamenával analogově, zvuk analogově či digitálně, přičemž mohl využívat i prostorové ozvučení ve formátech Dolby Surround, Dolby Digital či DTS.\n\nI když Laserdisc byl schopen nabídnout vyšší kvalitu videa a zvuku než obchodní soupeři, videosystémy VHS a Betamax, Laserdisc nikdy nedosáhl větších úspěchů v Severní Americe, převážně kvůli vysokým cenám přehrávačů a samotných filmů. V Evropě a Austrálii také zůstal převážně neznámý. Laserdisc byl nicméně populární v Japonsku a bohatších regionech jihovýchodní Asie jako Hongkong, Malajsie a Singapur. Byl také převládajícím médiem půjčoven filmů v Hongkongu v devadesátých letech.\n\nLaserdisc byl poprvé uveden na trh v Atlantě 15. prosince 1978, dva roky po zavedení VHS a VCR a čtyři roky před zavedením kompaktních disků. Původně byl licencován a prodáván jako \"MCA DiscoVision\" (nebo pouze \"DiscoVision\") v Severní Americe. Předešlé interní názvy byly \"Optical Videodisk System\", \"Reflective Optical Videodisc\", \"Laser Optical Videodisc\" a \"Disco-Vision\" (s pomlčkou) a přehrávači označujícími formát jako \"Video Long Play\".\n\nPozději Pioneer Electronics koupil většinový podíl ve formátu a v roce 1980 ho uvedl na trh jako \"LaserVision\" (formát) a \"Laserdisc\" (název značky). Phillips vyráběl přehrávače zatímco MCA vyráběl disky. Kooperace Phillips-MCA nebyla úspěšná a po několika letech skončila. Několik vědců odpovědných za dřívější výzkum (Richard Wilkinson, Ray Dakin a John Winslow) založilo Optical Disc Corporation (nyní ODC Nimbus).\n\nV roce 1979 Muzeum vědy a průmyslu (Museum of Science and Industry) v Chicagu otevřelo svou novou výstavu „Noviny“, která umožňovala návštěvníkům prohledávat a zobrazovat hlavní stránky jakéhokoliv vydání novin \"Chicago Tribune\" pomocí interaktivních Laserdisků. Toto byl první příklad veřejného přístupu k elektronicky uchovaným informacím v muzeu.\n\nPrvní filmový titul vydaný pro Laserdisc v Severní Americe byl v roce 1978 film Čelisti. Posledním filmem v Severní Americe bylo v roce 2000 \"Počítání mrtvých\" (\"Bringing Out the Dead\"). Výroba Laserdiskových přehrávačů pokračovala až do 14. ledna 2009, kdy Pioneer ukončil jejich výrobu.\n\nOdhaduje se, že v roce 1998 vlastnilo laserdiskové přehrávače byly zhruba 2 % domácností v USA (zhruba dva milióny) V Japonsku byly tyto přehrávače zastoupeny z 10 % Laserdisc byl uveden na Japonský trh 10. června 1981 a celkem se prodalo 3,6 milionu přehrávačů. Celkem se prodalo 16,8 milionu laserdiskových přehrávačů, z toho bylo 9,5 miliónu prodáno společností Pioneer.\n\nZačátkem roku 2000 byly na severoamerickém trhu laserdisky zcela nahrazeny DVD. Přehrávače se ještě exportovaly do Severní Ameriky z Japonska až do konce roku 2001. Laserdiskový formát si zachoval určitou popularitu u amerických sběratelů a ve větší míře v Japonsku, kde byl tento formát rozšířenější. V Evropě zůstal Laserdisc prakticky neznámý.\n\nTypický laserdisk měřil 30 cm v průměru a byl vyroben ze dvou jednostranných hliníkových disků zalitých v plastu. I když vypadaly podobně jako kompaktní disky nebo DVD, laserdisky používaly analogové video, s analogovým FM stereo zvukem. Nicméně i tak byly laserdisky zaznamenávány a vyráběny podobným způsobem dnešní CD, DVD a bluraye.\n\nPoněvadž digitální kódovací a kompresní technika nebyla v roce 1978 k dispozici nebo nebyla prakticky využitelná, byly použity tři formáty založené na rychlosti otáčení:\n\n\nZvuk mohl být uložen v analogovém nebo digitálním formátu. NTSC disky mohly nést dvě analogové audio stopy a dvě nekomprimované stopy formátu PCM. PAL disky mohly nést dvě analogové či digitální audio stopy. Dolby Digital a Digital Theater System, které jsou dnes běžné na DVD, byly prvně k dostání na Laserdiscích a film \"\", který byl v Japonsku k dostání na Laserdiscích (1999), byl jedním z prvních filmových titulů, který obsahoval 5.1 kanálový Dolby Digital EX Surround.\n\nLaserdiskové přehrávače poskytovaly lepší ovladatelnost přehrávání. Na rozdíl od mnoha DVD přehrávačů měl uživatel vždy k dispozici funkce pauza, převíjení vpřed a převíjení vzad. Neexistovaly žádné \"uživatelům zakázané funkce\", kde ochranný kód nařizuje přehrávačům neprovést určité příkazy, kdy například nelze přeskočit copyrightové varování. CAV disky byly schopné skočit přímo na libovolný snímek ve videu pouze zadáním čísla snímku na dálkovém ovladači.\n\nI přes výhody oproti konkurenčním technologiím měl formát Laserdisc určité nedostatky. Disky byly těžké (vážily téměř čtvrt kilogramu), snáze poškoditelné než VHS kazety a na trhu nebyly disky a přístroje s možností nahrávání. LD přehrávače byly také hlučnější a to kvůli větší hmotnosti disků, a tedy větším nárokům pohonnou soustavu.\n\n"}
{"id": "335944", "url": "https://cs.wikipedia.org/wiki?curid=335944", "title": "Haruspex", "text": "Haruspex\n\nHaruspex (z latinského \"haruspex\", pl. haruspikové, pod vlivem čehož se někdy uvádí i singulárový tvar \"haruspik\", lat. pl. \"haruspices\") bylo označení pro etruské a později starořímské kněze, kteří se věnovali předpovídání budoucnosti mj. ze zkoumání změn ve vnitřnostech obětovaných zvířat, hlavně jater. Tento způsob věštění se nazývá \"haruspicie\" či též \"hepatoskopie\", \"hepatomancie\", nebo i \"drobopravectví\". Věštili také z předmětů zasažených bleskem a ze zrůd.\n\nV etruské tradici pokračovali kněží římští – ti byli na konci období římské republiky sjednoceni do státem placeného řádu, v jehož čele stál \"haruspex maximus\".\n\nPřestože je již od 1. století př. n. l. někteří vzdělanci měli za podvodníky, jako státní znalci a proroci byli váženi až do konce 4. století n. l..\n\n\n"}
{"id": "335945", "url": "https://cs.wikipedia.org/wiki?curid=335945", "title": "Modul", "text": "Modul\n\nTermín modul má více významů.\n\n\n\n\n"}
{"id": "335948", "url": "https://cs.wikipedia.org/wiki?curid=335948", "title": "Marion Bartoliová", "text": "Marion Bartoliová\n\nMarion Bartoliová (* 2. října 1984 Le Puy-en-Velay, Auvergne) je francouzská tenisová trenérka a bývalá profesionální tenistka. Na okruh ITF vstoupila v sezóně 1999 a profesionálkou se stala v únoru 2000. V srpnu 2013 poprvé ukončila kariéru na Cincinnati Masters, šest týdnů po wimbledonském triumfu, když figurovala na sedmé příčce světové klasifikace. V prosinci 2017 pak oznámila návrat k profesionálnímu tenisu v průběhu sezóny 2018. Na French Open 2018 však od záměru upustila, když se vyšší tréninková zátěz opět projevila bolestmi ramene.\n\nVe své dosavadní kariéře vyhrála na okruhu WTA osm turnajů ve dvouhře a tři ve čtyřhře. Ten nejcennější v její kariéře získala ve Wimbledonu 2013, když porazila ve finále Němku Sabine Lisickou. Finále Wimbledonu si zahrála i o šest let dříve, v něm ale podlehla Američance Venus Williamsové. Na okruhu ITF získala šest titulů ve dvouhře a jeden ve čtyřhře.\n\nNejvýše byla v singlovém žebříčku WTA klasifikovaná v lednu 2012 na 7. místě, ve čtyřhře pak v červenci 2004 na 15. místě. Trénuje ji otec, lékař Walter Bartoli.\n\nVe francouzském fedcupovém týmu debutovala v roce 2004 semifinálovým utkáním Světové skupiny proti Španělsku, v němž spolu s Émilií Loitovou vyhrály čtyřhru. Ve finále pak se stejnou spoluhráčkou prohrály rozhodujícího debla za stavu 2:2 na zápasy a Francie podlehla Rusku 2:3. Jednalo se o její jediné dvě vystoupení ve Fed Cupu. Absence v soutěži jí také znemožnila start na londýnských Hrách XXX. olympiády, když bylo toto kritérium jednou z podmínek účasti. V roce 2013 se opět vrátila a přispěla Francouzkám dvěma body proti Kazachstánu.\n\nV říjnu 2019 začala trénovat lotyšskou hráčku Jeļenu Ostapenkovou. \n\nStyl Marion Bartoliové je neortodoxní a velmi agresivní. Hraje obouručně jak forhend, tak i bekhend, což pramení z výchovy jejího otce, který je také osobním trenérem. Rozhodujícím momentem k tomu, že začne dceru učit tomuto stylu, byl pro něj ženský finálový zápas na French Open1992 mezi Monikou Selešovou a Steffi Grafovou. Selešová praktikovala naprosto stejný agresivní a oboustranně obouručný tenis a v tomto duelu Grafovou porazila.\n\nTypickým poznávacím znamením jsou také její přehnaná gesta a poskakování mezi výměnami.\n\nNa tomto Grand Slamu se probojovala do svého prvního velkého finále ve dvouhře. Ve čtvrtém kole porazila třetí nasazenou hráčku Srbku Jelenu Jankovičovou. Ve čtvrtfinále pak zůstala na její raketě Holanďanka s českými kořeny Michaëlla Krajiceková, jejíž bratr Richard je wimbledonským vítězem. V semifinále dosáhla svého prozatím největšího vítězství v kariéře, když jako naprostá outsiderka vyzvala světovou jedničku Belgičanku Justine Heninovou. Kurs na výhru Francouzsky byl 10:1.\n\nZápas se pro Francouzku nevyvíjel dobře. Rychle prohrála první sadu 1-6, ale po zápase se svěřila co, ale spíše kdo, byl jejím hnacím motorem v obrácení zápasu. V královské loži totiž seděl jeden z jejích nejoblíbenějších herců, představitel Jamese Bonda, Pierce Brosnan. Řekla si, že před ním nemůže hrát špatný tenis, ba naopak. Zápas otočila a porazila Heninovou. V pozápasovém rozhovoru požádala Brosnana, aby přišel i na její sobotní finále. Ten se však nemohl zúčastnit kvůli předem přislíbené účasti na jedné svatbě, ale poslal jí květiny s dopisem. Ve finále Francouzka prohrála s již trojnásobnou wimbledonskou vítězkou Venus Williamsovou ve dvou setech\n\nNásledně se v klasifikaci žebříčku posunula až na 11. místo a prémie za finálovou účast činily 712 000 dolarů.\n\nV sezóně 2011 dosáhla na pět finálových utkání. Při debutovém finále kategorie Premier Mandatory na BNP Paribas Open prohrála s Caroline Wozniackou ve třech sadách. V dalším boji o titul nestačila ve štrasburském turnaji na Andreu Petkovicovou, když skrečovala ve druhé sadě.\n\nPremiérový titul sezóny a první od roku 2009 získala na trávě AEGON International po finálové výhře nad Petrou Kvitovou 6–1, 4–6, 7–5. Ve Wimbledonu došla do čtvrtfinále, v němž podlehla Sabine Lisické, přestože předtím vyřadila obhájkyni Serenu Williamsovou. S touto Američankou naopak prohrála ve finále Bank of the West Classic. Druhý turnajový triumf vyhrála na japonském HP Open po finálovém vítězství nad Samanthou Stosurovou.\n\nDo svého druhého grandslamového semifinále došla na domácím French Open.\n\nPo vyřazení ve druhém kole na turnaji v Cincinnati 2013, kde vypadla s Rumunkou Simonou Halepovou, oznámila francouzská tenistka, že končí s profesionálním tenisem. Důvodem byl její zdravotní stav. Tělo již po řadě zranění nezvládalo zápasový režim. Aktuálně sedmá hráčka světové klasifikace se tak poprvé rozloučila necelých šest týdnů poté, co na trávě v All England Clubu získala svůj první grandslamový titul. Po prohře uvedla: „\"Moje tělo už prostě nemůže. Od začátku roku jsem si prošla řadou zranění. Po 45 minutách nebo hodině hry mě všechno bolí … Jsem na okruhu už hodně dlouho. Ve Wimbledonu jsou do toho dala všechno, co jsem v sobě měla. Splnila jsem si sen a to mi zůstane napořád.\"“ Přesto na zářijovém US Open, kde působila v roli televizní komentátorky, nevyloučila návrat na okruh WTA, když uvedla: „\"Nikdy nevíte, co se může stát. … Je hodně těžké říct, že už se nikdy nevrátím\"“. Ženská tenisová asociace ji nadále uváděla na žebříčku WTA, když akceptovala žádost bývalé tenistky, aby mohla zjistit, na jakém místě by figurovala v konečné klasifikaci sezóny.\n\n"}
{"id": "335952", "url": "https://cs.wikipedia.org/wiki?curid=335952", "title": "GROUP BY", "text": "GROUP BY\n\ncodice_1 je syntaktická konstrukce jazyka SQL pro agregaci záznamů vybíraných pomocí příkazu SELECT.\n\nMáme tabulku článků a u každého z nich je mj. uložen i rok, kdy byl napsán. Chceme získat přehled toho, kolik článků bylo napsáno který rok.\nVýstupem by mohlo být např.:\n\nPoužití codice_1 nabízí možnost volat tzv. agregační funkce. Nejběžnější použití je získání počtu záznamů odpovídající každé jednotlivé hodnotě jiného sloupce (v tomto případě roku), časté je také získání součtu, aritmetického průměru či jiných statistických hodnot z vybíraných záznamů.\n\nPokud chceme výpis s codice_1 ještě nějak dodatečně omezit, nelze použít klausuli codice_6, neboť ta s agregačními funkcemi nepočítá; je proto nutno použít speciální klíčové slovo a to codice_4, za kterým můžeme definovat podmínku, která operuje s agregačními funkcemi.\n\nNěkolik málo databázových systémů (jako např. MySQL) podporuje navíc konstrukci codice_8, která se umisťuje za klausuli codice_1. Výpis s konstrukcí codice_8 způsobí, že za standardním výpisem se objeví řádek s hodnotou NULL na místo sloupce, podle kterého jsou data agregována (je-li uveden), který znamená celkový údaj a na místě hodnoty agregační funkce pak hodnota za všechny právě uvedené výsledky těchto funkcí – např. pro počet (Count) je to počet všech výskytů, pro součet (Sum) je to celkový součet (grand total) atp.\n\nPro výše uvedený příklad by tedy dotaz\n\nvygeneroval výstup podobný tomuto:\n\nHodnota NULL v posledním řádky zde tedy reprezentuje souhrnný údaj pro všechny roky. Agregovaných sloupců nebo výrazů z nich může být i víc – v tom případě do výstupu výběru budou jako NULL začleněny souhrnné hodnoty pro sloupce v opačném pořadí, než které bylo uvedeno za klauzulí codice_1.\n"}
{"id": "335956", "url": "https://cs.wikipedia.org/wiki?curid=335956", "title": "Otryskávání", "text": "Otryskávání\n\nTryskání, nazývané též abrazivní tryskání, otryskávání nebo pískování, je technologický postup opracování povrchu nejrůznějších, obvykle tvrdých, materiálů proudem natlakovaných abrazivních částic. Nejvíce se jako abrazivum používají pro tvrdé materiály ocelové broky a ocelový granulát S, křemičitý písek, korund, balotina, ocelová drť, drť z bílé litiny či struska nebo keramické mikrokuličky a pro měkké materiály (jako dřevo, plasty ap.) drť z pecek (např. z mandlí) nebo skořápek ořechů, drtě z měkkých hornin či piliny z tvrdého dřeva. Pro některé účely se používá otryskávání suspenzí abraziva v kapalině.\n\nProces pískování byl patentován v roce 1870 Bejnaminem Chew Tilghmanem v USA (US patent 104 408). Ten patentoval pískovací dmýchadlo, které mu umožnilo hloubkově porušovat tvrdé předměty např. kov, kameny nebo sklo. Později proces vylepšil o šablony, které mu umožňovaly vytvářet stále stejný vzorek u mnoha výrobků.\n\nO osm let později dostal patent také Němec Holstein z Osnabrucku, který matoval povrch skla pískem. Písek při matovaní působí na sklo samospádem. Na přelomu století se dostalo pískování také do Čech.\n\nProces se nazývá pískování, protože se k tryskání používal jako abrazivum hlavně písek. Byl nejvíce dostupný a nejlevnější. Nástroje k pískování se dle toho nazývaly pískovačky.\n\nDělník provádějící pískování přicházel do styku s jemnými, obvykle křemičitými, částicemi. Zejména vdechování těchto částic vedlo poměrně rychle k rozvoji těžkého a smrtelného poškození plic, silikóze.\n\nDnes se pískování používá nejčastěji ve strojírenství k závěrečnému čištění odlitku před povrchovou úpravou např. lakováním, protože dokonale odstraňuje stopy po obrábění. Jsou dva možné způsoby, jak dodat jemným částicím velkou rychlost. Prvním způsobem je unášení abrazivních částic proudem stlačeného vzduchu (tlakovzdušné tryskání), druhým způsobem je mechanické metání abrazivních částic rotujícími lopatkami.\n\nPískování je používáno i ve stavebnictví k opracování zdiva, betonu a kamene. Zejména ve městech je otryskávání jednou z technologií, jak odstraňovat z fasád, sloupů a jiných ploch zbytky plakátů, graffiti a podobná znečistění.\n\nVe výtvarnictví a zejména v reklamě je pískování velice efektní a luxusní technika povrchové úpravy, kterou se značí lahve vína, sklenice, dárkové sklo, hrnky, půllitry, těžítka, zrcadla atd. Technologií tryskaní jemného písku přes šablonu s motivem lze dosáhnout zajímavých výsledků na povrchu pískovaných reklamních předmětů. Pískovat lze i dekorační předměty vyrobené např. ze dřeva a keramiky.\n\nK pískování se používají mobilní nebo kabinové pískovačky. Mobilní pískovačky jsou přenosné. Nejsou omezené prostorem, na kterém se nacházejí, ani velikostí předmětu k otryskávání. Pohánět je může např. dieselový kompresor. Nevýhoda těchto pískovaček je však skutečnost, že abrazivo nedopadá obvykle jen na opracovávaný předmět, ale i na blízké okolí. Tento problém ale mohou řešit bezprašné mobilní pískovačky nebo speciální komory pro mobilní tryskání/pískování.\n\nKabinové pískovačky jsou oproti mobilním uzavřeným systémem, který umožňuje otryskat předmět bez zasažení okolí nečistotami nebo prachem. Pískuje se tak, že pracovník zvenku umístí ruce do rukavic v kabině a skrze ochranné sklo hledí na předmět, který s pomocí uvnitř umístěné pískovačky otryskává. Tyto tryskací kabiny fungují na principu rekuperace abraziva, tj. abrazivo neustále koluje. \n\nKabinové pískovačky používají dva druhy systémů: \n\n\n(odpovídá DIN 55928, resp. švédskému standardu SIS 055900):\n\nSa 3 – Čištění tryskáním na čistý kov. Odstraní se veškeré viditelné stopy okují, rzi a jiných nečistot. Povrch vykazuje jednotný kovový vzhled.\n\nSa 2,5 – Čištění tryskáním na téměř čistý kov. Odstraní se viditelné okuje, rez a jiné nečistoty. Jakékoliv zbývající stopy znečištění se budou jevit pouze jako lehké skvrny ve formě ploch nebo pásů.\n\nSa 2 – Čištění tryskáním. Odstraní se viditelné nepřilnavé okuje, rez a jiné nečistoty. Všechny zbytky musí pevně ulpívat na podkladu.\n\nSt 2 – Ruční a mechanizované nástrojové čištění.Odstraní se špatně přilnavé okuje, rez a jiné nečistoty.\n\nSt 3 – Ruční a mechanizované nástrojové čištění. Obdobně jako při St2, ale povrch musí vykazovat zřetelný kovový lesk.\n\nPískování funguje na tlakovém principu. Pod tlakem se z pískovací pistole vypouští tzv. pískovací médium neboli abrazivo, které při dopadu na tryskaný předmět ničí starou nebo nepotřebnou vrstvu. Pro vytvoření potřebného tlaku se kompresorem stlačí vzduch do tlakové nádoby tryskacího zařízení, který je následně společně s abrazivem uvolňován do tryskací hadice a přes tryskací pistoli ven.\n"}
{"id": "335960", "url": "https://cs.wikipedia.org/wiki?curid=335960", "title": "Kondicionér", "text": "Kondicionér\n\nKondicionér je přípravek pro zlepšení kvality vlasů . Používá se zpravidla po umytí vlasů šamponem.\n\nKondicionér sestává z prosíťované gelovité části (kationické surfaktanty, mastné kyseliny a voda) pro pocit zvýšené vlhkosti a kombinace aktivních látek (silikony, mastné kyseliny a kationické surfaktanty) pro zvýšení pocitu sucha. Kationické surfaktanty jsou klíčové pro tvorbu lamelární gelové sítě v kondicionéru a taktéž působí jako lubrikant a složka upravující statické napětí, neboť jejich pozitivní náboj vyrovnává negativní náboj vlasů. Mastné kyseliny jsou užívány pro lubrikaci a zjemnění vlasového povrchu, krom tvorby gelové sítě. \n\nObecně lze kondicionéry rozdělit do dvou skupin:\n"}
{"id": "335965", "url": "https://cs.wikipedia.org/wiki?curid=335965", "title": "Nouzov", "text": "Nouzov\n\nNázev Nouzov má více sídel:\n\n\nNouzov je také poměrně častý pomístní název – takto je označena např. základní sídelní jednotka města Semil () nebo lokality v Praze-Kbelích (\"Nouzov, Nouzovské náměstí\" ) a Praze-Točné (\"Točná-Nouzov\" ).\n"}
{"id": "335978", "url": "https://cs.wikipedia.org/wiki?curid=335978", "title": "Touch Me", "text": "Touch Me\n\n„Touch Me“ je píseň americké skupiny The Doors, která vyšla v prosinci 1968 jako singl k albu \"The Soft Parade\". Jejím autorem je Robby Krieger.\n\nV hudebním žebříčku Billboard se skladba vyšplhala na 3. místo, což z písně činí třetí nejúspěšnější singl kapely hned po „Hello, I Love You“ a „Light My Fire“.\n"}
{"id": "335981", "url": "https://cs.wikipedia.org/wiki?curid=335981", "title": "Wishful Sinful", "text": "Wishful Sinful\n\n„Wishful Sinful“ je píseň skupiny The Doors, jejímž autorem je Robby Krieger. Vyšla v březnu 1969 jako singl k albu \"The Soft Parade\", na samotném albu pak byla osmá v pořadí. Na B-straně singlu je píseň „Who Scared You?“, což je jedna ze tří B-stran Doors, která se později neobjevily na albu.\n\nV hudebním žebříčku Billboard se skladba v roce 1969 vyšplhala na 44. místo.\n"}
{"id": "335988", "url": "https://cs.wikipedia.org/wiki?curid=335988", "title": "Zdvih", "text": "Zdvih\n\nZdvih může být :\n\n\n\n\n\n\n"}
{"id": "335990", "url": "https://cs.wikipedia.org/wiki?curid=335990", "title": "Čivava", "text": "Čivava\n\nČivava je nejmenší psí plemeno na světě a jeho jméno je odvozeno od největší mexické provincie Chihuahua. Předpokládá se, že tito psi dříve v oblasti střední Ameriky žili volně v norách a v době existence civilizace Toltéků byli domorodci chytáni a domestikováni. Pověsti jihoamerických indiánů zmiňují čivavy jako ochránce zemřelých náčelníků na cestě do světa duchů, malé pejsky lze nalézt i na mnoha dobových vyobrazeních a soškách. Čivavy se dožívají 12 až 20 let. \n\nMezinárodní kynologická organizace FCI uznala standard tohoto plemene v roce 1942, do České republiky byla první čivava dovezena v roce 1971 z USA. Skutečnou oblibu si však čivava v Evropě získala až v 80. letech a od této doby se stále drží mezi nejpopulárnějšími a nejžádanějšími plemeny.\n\nČivava má kompaktní, téměř kvadratické tělo, délka těla je poněkud větší než kohoutková výška. Charakteristickým znakem plemene je zakulacená hlava jablíčkového tvaru, s krátkým a rovným čumákem. Oči jsou kulaté, výrazné, ale nevystupující, uši někdy malé , velké a vztyčené. Trup je dobře stavěný, záda rovná, končetiny silné a dobře osvalené, tlapky malé a oválné. Ocas nese čivava vždy charakteristicky ohnutý nebo zatočený  v půlkruhu se špičkou směřující proti bedrům.\n\nToto plemeno se vyskytuje ve dvou varietách: krátkosrstá (srst je krátká, lesklá a měkká, přiléhá po celém těle, je mírně delší na krku a ocase) a dlouhosrstá (srst je jemná a hedvábná, rovná nebo lehce vlnitá, tvoří třásně na uších, krku, na zadní straně hrudních a pánevních končetin, na tlapkách a na ocase).\n\nBarvy jsou přípustné všechny, ve všech odstínech a kombinacích, mimo merle barev.\n\nČivavy mají velké sebevědomí a odvahu, ale kvůli své velikosti se často bojí. Nedůvěřují cizím lidem a mají teritoriální instinkt. V případě podcenění výchovy může být agresivní, proto je důležitá socializace od štěněte (nejlépe hned od 3 měsíců). Miluje procházky a teplo (často se vyhřívá na slunci). Je vhodná do bytu. Většinou bývá fixována na jednoho majitele.\n\n\n"}
{"id": "335993", "url": "https://cs.wikipedia.org/wiki?curid=335993", "title": "Philipp Ludwig Statius Müller", "text": "Philipp Ludwig Statius Müller\n\nPhilipp Ludwig Statius Müller (25. dubna 1725 – 5. ledna 1776) byl německý zoolog.\n\nNarodil se v Esensu a dlouhodobě působil jako profesor přírodních věd v Erlangenu, kde také zemřel. V letech 1773 až 1776 sepisoval německý překlad Linneova díla \"Natursystem\". V roce 1776 u mnoha živočichů prvně sestavil vědeckou klasifikaci, například u dugonga, guanaky, potta, volavky tříbarvé nebo hoacina chocholatého. Jeho dílo je značně rozsáhlé a čítá asi 11 prací:\n\n"}
{"id": "335996", "url": "https://cs.wikipedia.org/wiki?curid=335996", "title": "Bisfenol A", "text": "Bisfenol A\n\nBisfenol A (BPA) je organická sloučenina ze skupiny bisfenolů, která se využívá při výrobě plastů. Jedná se o derivát difenylmethanu (viz schéma) Systematický název pro látku je 4,4′-(propan-2,2-diyl)difenol. Název 2,2-bis(4-hydroxyfenyl)propan není preferovaný, jelikož funkční skupina není vyjádřena koncovkou, ale předponou.\n\nBisfenol A se připravuje chemickou reakcí fenolu s acetonem v kyselém prostředí.\n\nBPA se používá jako monomer při výrobě polykarbonátů, a ty se využívají při výrobě např. CD a DVD, kojeneckých lahví, barelů na vodu, sportovních pomůcek, plastových příborů, dóz na potraviny, ale také ve stomatologii, stavebnictví, elektronice nebo medicíně.\nPoužívá se také pro výrobu termocitlivých papírů, na které se tisknou například některé jízdenky, účty v obchodech nebo stvrzenky v bankomatech.\n\nJeho celosvětová produkce činí kolem tří milionů tun ročně a roste.\n\nAvšak pro jeho škodlivost je v některých aplikacích nahrazován jinými bisfenoly, např. bisfenolem S (BPS), který ale také může představovat riziko pro reprodukci.\n\nPři pokusech na zvířatech se ukázalo, že vystavení bisfenolu A během nitroděložního vývoje ovlivňuje vývoj prsní tkáně plodu a zvyšuje riziko výskytu rakoviny prsu v pozdějším věku, a také způsobuje úbytek spermií u mužů.\n\nVedou se polemiky, zda BPA způsobuje onemocnění srdce nebo cukrovku, jelikož při těchto nemocech je často prokázána vyšší hladina BPA. Výzkum prováděný u mužských zaměstnanců továren vystavených vysokým koncentracím BPA ukázal, že měli čtyřikrát vyšší frekvenci problémů s erekcí a sedmkrát častěji problémy s ejakulací.\n\nVýsledky studie prováděné v USA v letech 2003-2006 a publikované v listopadu 2010 nasvědčují tomu, že má bisfenol A (a podobně také triclosan) negativní účinky na fungování imunitního systému člověka. Podle závěrů této studie bude žádoucí prozkoumat mechanismy, které se těchto účincích podílejí a také jaké expozice (z hlediska množství a času) mají významný vliv na imunitní systém a na náchylnost k nemocem (a jejich vážnost) v pozdějších obdobích lidského života.\n\nBisfenol A je stále nejhojnějším bisfenolem, a proto regulace směřovaly proti němu (FDA: 2012), nicméně stejné či vyšší riziko představují i ostatní bisfenoly - což je pro veřejné zdraví zásadní, protože od té doby, co je veřejnost obeznáměnější s toxickými efekty BPA obsah ostatních bisfenolů ve výrobcích stoupá.\n\nBisfenol A je nalezitelný v moči 93 % Američanů a v 82 % textilu. Nejčastěji dochází k expozici skrze plastové obaly potravin, uzávěry plechovek, kuchyňské nádobí či z Tetrapacku (BPA je nejčastější složkou polykarbonátů). BPA se také používá jako v epoxidové pryskyřici, ze které pochází např. laminát.\n\nToxická dávka je 5 mg/kg, letální 40 mg/kg. Absorbance z textilu je zanedbatelná, v potravinách byla natolik vysoká, aby FDA označila r. 2010 látku za nebezpečnou. Roku 2011 FDA zakázala jejich použití v kojeneckých lahvích a firmy začaly nálepkovat své produkty jako BPA free, produkty, které nejsou v kontaktu s potravinami ale regulacemi dosud zasaženy nebyly, přestože z výzkumů na měření hladiny BPA pokladních před a po směně vyplývá, že pokladní může být vystaven až 90,52 mg/kg za rok skrze účtenky. Bisfenoly bývají totiž potaženy magazínové papíry či účtenky pro lepší odolnost.\n\nU lidí vystavených BPA bylo naměřeno snížení IQ o 5 bodů vlivem působení na dopamin v prefrontální kůře. Uvažuje se o spojení se steatohepatitidou, hyperaktivitou, rakovinou prostaty a prsu.\n\nEFSA jako autoritativní evropská instituce vydala začátkem roku 2015 po nových rozsáhlých studiích prohlášení, že BPA není zdrojem rizika a to ani pro novorozené děti, pokud jsou dodrženy předepsané migrační limity. Studie nepotvrdily, že jde o endokrinní disruptor. BPA je od 2.sv. války používán jako monomer pro výrobu epoxidových pryskyřic pro konzervový lak. Je tedy chemicky zabudován. Je také jednou z dlouhodobě nejsledovanějších a nejtestovanějších chemických látek.\n\nFrancouzský soud 17.6.2015 pak revidoval své původní rozhodnutí o zákazu používání polykarbonátu na bázi BPA pro kojenecké lahve.\n\nRoku 1980 byla stanovena maximální dávka bezpečné absorbance jako 50 mg/kg. Tato hranice se snižovala až k dnešním 5 mg/kg.\n\nRoku 2002 Stockholmská úmluva zařadila mezi \"dirty dozen\" také bisfenolům příbuzné polychlorované bifenyly, které mají podobné toxické efekty.\n\nRoku 2010 označila FDA bisfenol jako nebezpečnou látku.\n\nOd 1. června 2011 se v Evropské unii nesmějí prodávat kojenecké láhve s obsahem bisfenolu A. Nicméně podle zjištění organizace Greenpeace byly v obchodní síti v ČR prodávány ještě za účinnosti zákazu.\nV dubnu 2012 švédská vláda ohlásila zákaz použití bisfenolu A v obalech potravin určených dětem do 3 let věku.\n\n"}
{"id": "336000", "url": "https://cs.wikipedia.org/wiki?curid=336000", "title": "Pavel Vošalík", "text": "Pavel Vošalík\n\nPavel Vošalík (* 17. července 1963 Jindřichův Hradec) je český diplomat. Byl náměstkem ministra zahraničí a podílel se v této funkci na dojednání Smlouvy mezi Českou republikou a Vatikánem. Byl českým velvyslancem v Jihoafrické republice (1997–2001), v letech 2004–2008 zastával úřad českého velvyslance v Kanadě, během jeho úřadu Kanada zrušila vízovou povinnost pro české občany. V roce 2008 byl jmenován novým velvyslancem České republiky u Svatého stolce, funkci zastával do roku 2018.\n\n"}
{"id": "336002", "url": "https://cs.wikipedia.org/wiki?curid=336002", "title": "Mezinárodní divadelní festival Na hranici", "text": "Mezinárodní divadelní festival Na hranici\n\nMezinárodní divadelní festival Na hranici je nejstarším divadelním festivalem v polistopadové republice. Vznikl z iniciativy členů polsko–česko–slovenské Solidarity filosofa Jakuba Mátla a básníka Jerzego Kronholda v roce 1990. Ideou bylo setkávání diváků a divadelníků z regionu střední Evropy. Koná se každoročně koncem května, (v posledních letech v říjnu) v Těšíně a Českém Těšíně. V květnu 2004 po vstupu Polské, České a Slovenské republiky do Evropské unie se festival přejmenoval na \"Mezinárodní divadelní festival Bez hranic\". Účinkují tam soubory z Polska, Česka, Slovenska a v poslední době i z Maďarska.\n\n2. června 2009 se uskutečnil XX. Mezinárodní divadelní festival „Bez hranic”.\n\nV roce 2011 se XXII. ročník festivalu konal od 29. září do 1. října.<br>\nV roce 2017 se konal XXVII. ročník festivalu 3.–8. října.\n<br>\nV roce 2018 se 26. ročník festivalu konal od 23. května do 1. června.\n\n\"Autorem většiny plakátů je Ladislav Szpyrc.\"\n"}
{"id": "336004", "url": "https://cs.wikipedia.org/wiki?curid=336004", "title": "Petr Kužvart", "text": "Petr Kužvart\n\nPetr Kužvart (* 2. květen 1956) je český právník, ekologický aktivista a publicista.\n\nJako právník se specializuje na zastupovaní obcí, občanů a občanských sdružení, které vystupují proti poškozování životního prostředí. Zastupoval např. Kašperské Hory proti firmě Bohemia TVX Gold, která usilovala o těžbu zlata. Za tuto aktivitu obdržel mimo jiné Cenu Josefa Velka. Angažoval se také ve sporu o devastaci CHKO Český kras výstavbou cementárny u obce Tmaň. Zastupoval též obce, občanská sdružení a vlastníky pozemků na jižním Plzeňsku ve sporu o trasu dálnice D5 v úseku obchvatu Plzně.\n\nJe členem Společnosti pro trvale udržitelný život (STUŽ). Publikuje např. v časopise A2,\nna portálu Britské listy,\nv Deníku Referendum Literárních novinách.. Je spoluzakladatelem a členem prezidia Asociace sdružení pro ochranu a rozvoj kulturního dědictví ČR, kterou zároveň zastupuje v soudních sporech s Karlovarskými minerálními vodami, a.s. ohledně devastace lázní Kyselka na Karlovarsku.\n\nPřednáší Právo a státní správu životního prostředí na Přírodovědecké fakultě Univerzity Karlovy v Praze.\n\nJeho bratrem je geolog a bývalý ministr životního prostředí Miloš Kužvart.\n\n\n"}
{"id": "336009", "url": "https://cs.wikipedia.org/wiki?curid=336009", "title": "Tell All the People", "text": "Tell All the People\n\n„Tell All The People“ je píseň skupiny The Doors, jejímž autorem je Robby Krieger. Vyšla v červnu 1969 jako v pořadí třetí singl k albu \"The Soft Parade\", kde byla umístěna jako první z celého alba. B-stranu singlu tvořila skladba „Easy Ride“.\n\nV hudebním žebříčku Billboard skladba v roce 1969 dosáhla na 57. místo.\n"}
{"id": "336013", "url": "https://cs.wikipedia.org/wiki?curid=336013", "title": "Runnin' Blue", "text": "Runnin' Blue\n\n„Runnin' Blue“ je píseň skupiny The Doors, jejímž autorem je Robby Krieger. Skladba vyšla na albu \"The Soft Parade\", kde byla jako sedmá v pořadí. V srpnu 1969 pak byla píseň „Runnin' Blue“ vydána i jako samostatný singl s písní „Do It“ na B-straně.\n\nV hudebním žebříčku Billboard se píseň roku 1969 dostala na 64. pozici.\n"}
{"id": "336015", "url": "https://cs.wikipedia.org/wiki?curid=336015", "title": "Aquaria", "text": "Aquaria\n\nSlovo Aquaria může mít více významů:\n\n"}
{"id": "336017", "url": "https://cs.wikipedia.org/wiki?curid=336017", "title": "You Make Me Real", "text": "You Make Me Real\n\n„You Make Me Real“ je píseň skupiny The Doors, která vyšla roku 1970 na albu \"Morrison Hotel\". Tentýž rok pak vyšla jako samostatný singl s písní „Roadhouse Blues“ na B-straně.\n\nV hudebním žebříčku Billboard se píseň roku 1969 dostala na 50. pozici.\n"}
{"id": "336021", "url": "https://cs.wikipedia.org/wiki?curid=336021", "title": "Roadhouse Blues", "text": "Roadhouse Blues\n\n„Roadhouse Blues“ je blues-rocková píseň skupiny The Doors, která vyšla roku 1970 na albu \"Morrison Hotel\". Tentýž rok však byla zařazena na B-stranu singlu „You Make Me Real“ a za nedlouho vydána jako samostatný singl. „Roadhouse Blues“ je jedna z nejznámějších skladeb skupiny a byla několikrát přezpívána.\n\nV hudebním žebříčku Billboard se píseň roku 1969 dostala na 50. pozici.\n"}
{"id": "336022", "url": "https://cs.wikipedia.org/wiki?curid=336022", "title": "Cernunnos (rozcestník)", "text": "Cernunnos (rozcestník)\n\nSlovo Cernunnos má více významů:\n"}
{"id": "336023", "url": "https://cs.wikipedia.org/wiki?curid=336023", "title": "Love Her Madly", "text": "Love Her Madly\n\n„Love Her Madly“ je píseň skupiny The Doors, která vyšla roku 1971 na albu \"L.A. Woman\", posledním albu nahrané s Jimem Morrisonem. Autorem písně je Robby Krieger. V březnu 1971 pak byla skladba vydána jako samostatný singl, kdy B-stranu zabírala píseň „(You Need Meat) Don't Go No Further“.\n\nV hudebním žebříčku Billboard se píseň roku 1971 dostala na 11. pozici.\n"}
{"id": "336027", "url": "https://cs.wikipedia.org/wiki?curid=336027", "title": "Albín Heinrich", "text": "Albín Heinrich\n\nAlbín Heinrich (1. března 1785 Břidličná – 5. dubna 1864 Brno) byl muzejní pracovník, knihovník, mineralog, přírodovědec, historik a pedagog.\n\nNarodil se v Břidličné. Vzdělání získal na univerzitě ve Vídni. Působil v Šeršníkově muzeu v Těšíně a ve Františkově muzeu v Brně.\n\nvýběr\n\n"}
{"id": "336030", "url": "https://cs.wikipedia.org/wiki?curid=336030", "title": "Lech (řeka)", "text": "Lech (řeka)\n\nLech je řeka v Rakousku (Vorarlbersko, Tyrolsko) a v Německu (Bavorsko). Její celková délka je 248 km. Plocha povodí měří 4100 km².\n\nPramení na západních svazích Lechtalských Alp a na území Rakouska protéká převážně horami v úzké dolině. Na území Německu protíná Švábskobavorskou vysočinu. Ústí zprava do Dunaje.\n\nPrůměrný průtok vody na středním toku u města Landsberg činí 85 m³/s a v ústí přibližně 120 m³/s. V létě dochází k povodním.\n\nŘeka se využívá k získávání vodní energie a v Německu také k plavení dřeva. Leží na ní města Füssen, Schongau, Landsberg am Lech, Augsburg.\n\n10. srpna 955 jižně od Augsburgu vojsko východofranského krále Oty I. porazilo v bitvě na Lechu kočovné Maďary, kteří od začátku 10. století pustošili střední Evropu, a ukončilo jejich nájezdy.\n"}
{"id": "336042", "url": "https://cs.wikipedia.org/wiki?curid=336042", "title": "Ian Astbury", "text": "Ian Astbury\n\nIan Astbury (* 14. května 1962, Heswall, Cheshire, Anglie) je anglický rockový zpěvák a textař. Svou hudební kariéru započal v roce 1981 se skupinou Southern Death Cult, ze které později vzešla kapela The Cult, ve které Astbury působí dodnes. Spolupracoval s mnohými hudebními skupinami, v roce 2002 založil s bývalými členy The Doors Robby Kriegerem a Ray Manzarekem skupinu The Doors of the 21st Century, později přejmenovanou na Riders On the Storm, kde Astbury působil na postu zpěváka místo zemřelého Jima Morrisona.V roce 2010 natočil desku s Japonskou skupinou Boris.\n"}
{"id": "336044", "url": "https://cs.wikipedia.org/wiki?curid=336044", "title": "Mick Jones (The Clash)", "text": "Mick Jones (The Clash)\n\nMichael Geoffrey \"Mick\" Jones (* 26. červen 1955) je britský kytarista a zpěvák, který se proslavil jako člen legendární punk rockové skupiny The Clash, ve které působil do roku 1983. Poté působil v kapele Big Audio Dynamite a Big Audio.\n\nV posledních letech vystupuje s Tony Jamesem pod názvem Carbon/Silicon a mezi lety 2002 a 2007 vydali několik alb.\n\nNarodil se ve čtvrti Brixton v jižním Londýně Welšanovi a ruské Židovce, ale hodně času strávil se svou babičkou Stellou. Nejdřív chodil na Strand School a poté na uměleckou školu, protože to byl způsob jak získat lidi do kapely.\n"}
{"id": "336046", "url": "https://cs.wikipedia.org/wiki?curid=336046", "title": "Postrk", "text": "Postrk\n\nPostrk je v železniční terminologii část soupravy vlaku, která je sestavena z jednoho nebo více činných hnacích vozidel (zpravidla lokomotiv) umístěných (ve směru jízdy) na konci vlaku. \n\n\nUvedené definice vycházejí z českých předpisů, v jiných zemích mohou být definice odlišné.\n\nPostrky se používají především u vlaků nákladní dopravy pro zvládnutí sklonově náročných úseků. Z tohoto důvodu nemusí být postrkové lokomotivy používány v celé trase vlaku, ale na konec vlaku mohou nastoupit před začátkem stoupání a po jeho zdolání z vlaku odstoupit. V případě, že lokomotiva je na konci vlaku i v úseku, kde není potřebná a nevyvíjí proto tažnou sílu, nepovažuje se za postrk, ale za zavěšenou lokomotivu.\n\nPodobnou úlohu jako postrk mají přípřeže, které se však nacházejí na začátku vlaku.\n\n"}
{"id": "336047", "url": "https://cs.wikipedia.org/wiki?curid=336047", "title": "Pavel Jajtner", "text": "Pavel Jajtner\n\nPavel Jajtner (* 31. prosince 1947 Havlíčkův Brod) je český lidovecký politik a diplomat, po sametové revoluci československý poslanec Sněmovny národů Federálního shromáždění, od 90. let velvyslanec ČR v Rakousku, Maroku a velvyslanec u Svatého stolce.\n\nJeho rodina byla pronásledována komunistickým režimem a on se tak v roce 1965 se musel nejprve vyučit elektromontérem. V roce 1967 získal maturitu na SVVŠ v Žďáru nad Sázavou. V roce 1972 absolvoval Elektrotechnickou fakultu Vysokého učení technického v Brně, kde pak ještě 1977 dokončil postgraduální studium v oboru teorie programování. Pracoval pak v 70. letech v podniku Tesla Pardubice jako konstruktér a zkušební technik. V letech 1976–1989 byl zaměstnán v podniku ŽĎAS (Žďárské strojírny a slévárny ve Žďáru nad Sázavou) jako referent odbytu, později coby revizní technik.\n\nDo Československé strany lidové vstoupil roku 1987. Po sametové revoluci se začal politicky angažovat. Patřil mezi zakládající členy Občanského fóra v Přibyslavi. V letech 1989–1990 byl prvním porevolučním předsedou odborové organizace v podniku ŽĎAS. V roce 1990 se stal prvním svobodně zvoleným starostou Přibyslavi a v letech 1990–1992 působil jako přednosta Okresního úřadu v Havlíčkově Brodu. Ve volbách roku 1992 byl zvolen za KDU-ČSL do české části Sněmovny národů (volební obvod Východočeský kraj). Ve Federálním shromáždění setrval do zániku Československa v prosinci 1992. Zastával post místopředsedy Federálního shromáždění.\n\nPo zániku ČSFR vstoupil do diplomatických služeb. V letech 1993–1998 byl prvním velvyslancem České republiky v Rakousku a od roku 1999 do února 2002 velvyslancem v Maroku. V roce 2003 se stal českým velvyslancem u Svatého stolce, při Suverénním řádu maltézských rytířů a v Republice San Marino. Na tomto postu setrval do roku 2008. Ve volbách v červnu 2004 neúspěšně kandidoval za lidovce do Evropského parlamentu.\n\nMluví německy, francouzsky, anglicky, rusky a italsky, zvládá základy arabštiny. V roce 2010 se uvádí jako předseda Evropské federace katolického vzdělávání dospělých.\n\n\n\n"}
{"id": "336048", "url": "https://cs.wikipedia.org/wiki?curid=336048", "title": "Rhino Records", "text": "Rhino Records\n\nRhino Records je americké hudební vydavatelství, které vlastní Warner Music Group. Bylo založeno v roce 1978, vydává alba mnoha skupin jako je např. Chicago či remasterované nahrávky The Doors či Grateful Dead.\n\n"}
{"id": "336050", "url": "https://cs.wikipedia.org/wiki?curid=336050", "title": "Göta", "text": "Göta\n\nGöta (čti jéta; ) je řeka v jihozápadním Švédsku (Västra Götaland). Vytéká z jezera Vänern a celková délka toku činí přibližně 95 km. Plocha povodí měří 50 115 km². Jedná se o nejmohutnější řeku ve Skandinávii, pokud jde o průtok a velikost povodí. Počítáme-li dohromady délku celého říčního systému od pramene řeky Klarälven (731 km), jde také o nejdelší skandinávský vodní tok.\n\nOdtéká z jezera Vänern v nadmořské výšce 44 metrů. Údolí řeky je tvořeno starým tektonickým zlomem. Na horním toku překonává vodopády Trollhättefallen o výšce 33 m. Další vodopády jsou u Lilla Edet (6,5 m) a u Vargönu (4,5 m). V Göteborgu ústí do Kattegatu. Pod pevností Bohus u města Kungälv se řeka rozdvojuje (bifurkace). Odpojuje se severní rameno řeky, označované jako Nordre älv. Toto rameno má samostatné vyústění do moře.\n\nVodní stav je rovnoměrný po celý rok. Průměrný průtok vody činí 565 m³/s. Zamrzá od listopadu do května. Nejvyšších vodních stavů dosahuje na přelomu jara a léta (průměrná roční maxima 930 m³/s).\n\nVyužívá se k zisku vodní energie, přičemž největší vodní elektrárna na řece se nachází u vodopádů Trollhättefallen ve městě Trollhättan. Po postavení kanálu kolem tohoto vodopádu je možná vodní doprava po celé délce řeky a ta se stala součástí Göta kanálu.\n"}
{"id": "336052", "url": "https://cs.wikipedia.org/wiki?curid=336052", "title": "Rick &amp; the Ravens", "text": "Rick &amp; the Ravens\n\nRick & the Ravens je americká hudební skupina založená roku 1961, ve které hrál i Ray Manzarek, než se připojil k The Doors. Kvůli svému hlasu, který byl svým zabarvením bližší spíše tradičnímu blues než rock'n'rollu, byl Manzarek znám jako „Screamin' Ray Daniels“ (Manzarekovo prostřední jméno bylo Daniel), „Screamin' Ray“, „the Bearded Blues Shouter“, nebo jednoduše „the Screamer“. Jméno Rick patřilo Rayovu bratrovi, Ricku Manzarekovi.\n\nSkupina byla zpočátku složená z Raye Manzareka jako zpěváka a klávesisty, Ricka Manzareka hrajícího na kytaru, Jima Manzareka na harmoniku, Rolanda Biscaluze hrajícího na basu, Pata Stonnera na saxofon a Vince Thomase jako bubeníka. Roku 1964 přichází do skupiny nový zpěvák, Jim Morrison. Stonner, Biscaluz a Thomas odchází. Poté přichází nový bubeník John Densmore a basistka Pat Sullivan. Tato sestava nemá dlouhého trvání, Morrison se s ostatními členy kromě Raye Manzareka a Densmorea nepohodne a ti odcházejí. Přidá se kytarista Robby Krieger a v roce 1965 tak vzniká skupina The Doors.\n\nKapela Rick & the Ravens vydala tři singly ve vydavatelství Aura Records.\n\nV roce 2011 Rick Manczarek skupinu obnovil, přičemž Rob Stanfield zpívá a hraje rytmickou kytaru, Steve Cress hraje sólovou kytaru, Pete Tebow na baskytaru, Paul Estrip bicí a na harmoniku hraje Scott Ferris.\n"}
{"id": "336056", "url": "https://cs.wikipedia.org/wiki?curid=336056", "title": "Philip Whalen", "text": "Philip Whalen\n\nPhilip Whalen (20. října 1923 – 26. června 2002) byl americký básník, novelista, zen-buddhista a jedna z ústředních postav sanfranciské beatové scény (beat generation).\n\nWhalen se narodil v Portlandu (Oregon) a žil také v Dalles (Oregon). Během druhé světové války sloužil u letectva Spojených států. Navštěvoval Reed College, kde se poprvé setkal s Gary Snyderem a Lew Welchem. Své bakalářské studium umění ukončuje promocemi roku 1951. Zúčastnil se slavného čtení poezie v Six Gallery roku 1955, kde poprvé vešel do očí veřejnosti jako jeden ze známých protagonistů beat generation. Stal se námětem pro jednu z hlavních postav knihy \"Dharmoví tuláci\" pod jménem „Warren Coughlin“, kterou napsal roku 1957 Jack Kerouac; v této knize Philip Whalen (Warren Coughlin) vystupuje v roli nenápadného zamlklého intelektuála, který stejně jako ostatní propadá uvolněnému stylu života, přírodě a hlavně zen-buddhismu, který ho koneckonců silně ovlivnil i v reálném životě a naplno se mu věnoval až do své smrti. V pozdější novele Kerouaca se ještě objevuje jako: „Ben Fagan“.\n\nV letech 1966 a 1967 žije v Kjótu v Japonsku pod záštitou the American Academy of Arts and Letters a pracuje zde jako učitel angličtiny, během svého pobytu denně praktikuje Zen, píše básně a dokončuje druhou novelu.\n\nPozději se vrací do San Franciska a začíná se studiem v \"San Francisco Zen Center\" u Richarda Bakera v roce 1972. V roce následujícím se z něj stal mnich. Po určité době strávené v Novém Mexiku se roku 1991 vrací zpět do San Franciska a stává se opatem v \"Hartford Street Zen Center\" až do doby, kdy musí ze zdravotních důvodů odejít. V této době již mnoho nepublikuje v souladu se svým přesvědčením.\n\nV jeho tvorbě ho do značné míry ovlivňoval Gary Snyder, se kterým začátkem padesátých let trávil mnoho času při hlídání lesů proti požárům a při dalších ekologických aktivitách, proto mají jejich básně mnohdy společné místo, čas i vyznění. Na rozdíl od Snydera jsou ovšem Whalenovi básně o poznání komplikovanější a pro nezasvěceného čtenáře příliš těžké pro své narážky, parafráze a citace.\n\n\n"}
{"id": "336063", "url": "https://cs.wikipedia.org/wiki?curid=336063", "title": "Prstence Uranu", "text": "Prstence Uranu\n\nUranův systém planetárních prstenců je nezřetelný. Prstence jsou velmi tenké (maximálně 150 m), většinou úzké a jsou složeny z decimetrových až metrových tmavých balvanů. Dosud (rok 2009) bylo objeveno 13 prstenců.\n\nSložení prstenců je podobné jako u prstenců planety Saturn: jde o směs prachu a ledu. Oproti Saturnu v nich však nebyly zjištěny drobné a prachové částice: skládají se z balvanů o velikosti od 10 cm do 30 metrů.\nNa rozdíl od prstenců ostatních velkých planet je tato soustava prstenců znatelně tmavší, užší a mezi jednotlivými prstenci jsou mnohem větší rozestupy.\n\nTmavá barva prstenců je dána tím, že na jejich povrchu většinou není led. Občas se zde však vytvoří – v tom období prstence zesvětlí a lze je lépe pozorovat.\n\nVětšina prstenců Uranu je natolik úzká, že k jejich existenci se kolem nich musí pohybovat tzv. pastýřskě měsíce. Ty svou gravitací ovlivňují částice v prstenci a drží takto úzké prstence pohromadě. Sondě Voyager 2 se podařilo vyfotografovat dva z nich: Cordelia a Ophelia (jejich vliv na prstence popsal v roce 2000 E. Karschkov). Další pastýřské měsíce jsou pravděpodobné, zatím však nebyly objeveny.\n\nMezi prstenci se pohybuje několik dalších měsíců Uranu (v roce 2009 jich je známo 12). Největší z nich je Puck s průměrem 150 km.\n\nPrvní prstenec byly objeveny v březnu 1977 Jamesem L. Elliotem, Edwardem W. Dunhamem a Douglasem J. Minkem v Kuiperově observatoři v Aiborne (\"Kuiper Airborne Observatory\"). Objev byl neočekávaný; plánovali využít zákrytu hvězdy Uranem pro studium planetární atmosféry, ale při pozorování zjistili, že se hvězda ztratila z dohledu celkem 5×. Z toho usoudili, že kolem planety pravděpodobně musí být systém prstenců. Analýzou záznamu bylo předpovězeno celkem 8 prstenců: 6, 5, 4, alfa, beta, gama, delta, epsilon.\n\nExistence prstenců byla potvrzena sondou Voyager 2, která prolétla kolem Uranu v roce 1986. Ta při průletu objevila další malé prstence 1986U1R a 1986U2R.\n\nHubbleův vesmírný dalekohled zpozoroval v srpnu 2003 další dva slabé prachové prstence Uranu; jejich objev byl oznámen v prosinci 2005. Další nové prstence a množství informací o již známých bylo objeveno v letech 2007 – 2008, kdy se prstence nacházely ve vhodné poloze vzhledem k Zemi. V roce 2009 bylo známo již 13 prstenců.\n"}
{"id": "336066", "url": "https://cs.wikipedia.org/wiki?curid=336066", "title": "Zakynthos", "text": "Zakynthos\n\nZakynthos (druhý pád Zakynthu, řecky Ζάκυνθος, anglicky nebo italsky Zante) je ostrov v západní části Řecka. Nachází se v Jónském moři v kraji Jónské ostrovy. Rozloha 410 km a délka pobřeží 123 km z něj činí třetí největší ostrov v tomto kraji. V roce 2011 dosáhl počet jeho obyvatel 40 759 a hustota obyvatel byla 100,5 na km.\n\nPojmenování ostrova Zakynthos má podle četných zdrojů hned tří možné původy. První je spojen s řečtinou, ve které tento název znamená přibližně cosi jako „mnohohoří“, místo velkých hor, což není vůbec daleko od pravdy. Druhý původ má kořeny v historii. Roku 1500 př. n. l. vládl Zakynthosu král Dardanos, kterým měl syna Zakyntha. Ten se prý zasloužil o výstavbu prvního města ostrova, Zakynthosu. Poslední vychází z přírody a hyacintů. Ty zde rostou a jejich název je názvu ostrova značně podobný.\n\nPodle řecké mytologie našla na ostrově Zakynthos domov bohyně Artemis se svým bratrem Apollónem. Ostrov se v dávných dobách jmenoval Hyria. Archeologické nálezy lidských kostí v zálivu Laganas prokázaly, že byl obydlen již ve starší době kamenné.\n\nVypráví se, že o zakladatelích ostrova psal již Homér. Podle něj byl ostrov pojmenován po synovi trójského krále Dardana, jehož jméno bylo Zakynthos. Má se za to, že právě on byl jedním z prvních obyvatel ostrova, kteří sem přišli v letech 1600 - 1500 př. n. l.\n\nOstrov Zakynthos byl poprvé osídlen kmenem Achájů roku 1500 př. n. l., přičemž 500 let poté přišli na ostrov Arkadijci s úmyslem založit zde nové kolonie. Začali se zúrodňováním půdy a s jejím obděláváním. Celá jejich éra byla poznamenána kultem a uctíváním bohyně Artemis a boha Apollóna. Vlády nad ostrovem se zmocnil král Kefalonie Akrisios, který později podlehl králi Ithaky Odysseovi. Pod jeho vládou se ostrované zúčastnili také trojské války. Následně král podepsal s ostrovany smlouvu a Zakynthos byl prohlášen za první nezávislé a demokratické helénské území.\n\nV průběhu řecko-perských válek (500 – 494 př. n. l.) zůstal ostrov neutrální, v peloponéských válkách (455 př. n. l.) se přidal na stranu Athén. Válku ale vyhráli Sparťané, kteří vnutili Zakynthosu vládu oligarchie. Vzpurní Arkadijci přesto později zavedli demokracii a dovedli ostrov do prvního období skutečného rozkvětu. V této době založili kolonie Zakantha ve Španělsku (tu dobyl a vyplenil roku 218 př. n. l. Hannibal) a Kodonis na Krétě.\n\nV makedonské válce roku 217 př. n. l. se ostrov znovu ocitl v područí cizí mocnosti, tentokrát Makedonie, a roku 191 př. n. l. Makedonce nahradili Římané. Autonomie, kterou ostrovu Římané poskytli, byla vykoupena vysokými daněmi, což se ostrovanům ani trochu nelíbilo. Zorganizovali proto hned několik povstání. Jejich vzpurnost skončila až příchodem admirála Fulvia v roce 150 př. n. l. Na ostrově byl ustanoven vlastní parlament a přijaty vlastní zákony. Ostrov také zavedl svou vlastní měnu. Během této doby došlo k velkému kulturnímu rozmachu.\n\nV roce 34 přinesly Marie Magdalena a Marie Kleofášova na Zakynthos křesťanství. Během své cesty do Říma se zastavili v městečku Maries, kde se nyní na jejich počest koná každoročně velkolepá slavnost. S koncem římské nadvlády spojené se zánikem Římské říše se ostrov včetně všech Jónských ostrovů dostal na celá desetiletí do stavu nejistoty, která byla doprovázena vytrvalými nájezdy. Nejprve roku 467 zpustošili Zakynthos Vandalové, později v roce 533 byl ostrov používán jako námořní stanice pro byzantské jednotky válčící proti Vandalům v Itálii. V roce 880 trpěl pod nájezdy arabských pirátů a roku 1099 byl napaden vojáky z provincie Pisa.\n\nOd 8. století až do roku 1185, kdy si Zakynthos podmanili Normané z Království Sicilského, byl ostrov součástí byzantské říše. Roku 1185 se vlády nad ostrovem a sousední Kefalónií ujmuly šlechtické rodiny Orsíni, d'Ánjou a Tókkos. Roku 1479 ostrov na dva roky ovládli Turci. Jejich nadvláda však trvala pouze do roku 1484. Potom ostrov postoupili Benátčanům za 500 zlatých ročně. Tehdy zde vznikl nechvalně proslulý aristokratický politický systém s knihou urozených a privilegovaných rodin „Libro d'Oro“. Benátčané přesto Zakynthosu velkou měrou napomohli ke kulturnímu i architektonickému rozkvětu. Za jejich vlády byl ostrov nazýván \"Řeckou Florencií\". Benátčané zde vládli až do roku 1797.\n\nPo zániku Benátské republiky přišli na ostrov Zakynthos 4. července 1797 francouzští republikáni. Spolu s tím došlo ke zrušení veškeré diskriminace a k zavedení povinné školní docházky. Na hlavním náměstí byly spáleny staré šlechtické erby (Libro d’Oro) a Zakynthos se stal administrativním sídlem celých Jónských ostrovů.\n\nProtože však tyto změny popíraly nároky místní šlechty na její dosavadní výsady, šlechta v roce 1798 podpořila dohodu Ruska s Tureckem. Kvůli tomu v témže roce napochodovaly na ostrov rusko-turecké oddíly a obsadily ho. Tento stav přetrvával až do 22. března roku 1800. Tehdy se Rusko s Tureckem dohodly, že se Jónské ostrovy přidruží k prvnímu nezávislému řeckému státu, k republice „Epstanisa“. Kvůli tomu mohla stará šlechta vládnout ještě dalších 7 let.\n\nV roce 1809 se na Zakynthosu s velkou armádou vylodili Angličané a prohlásili jeho hlavní město za hlavní město Jónských ostrovů. Během jejich vlády došlo k dalším zmodernizování veřejné správy a infrastruktury. Na rozdíl od Zakynthosu byl zbytek Řecka stále ještě obsazen Turky. Zakynthos se proto stal jedním z útočišť odboje a přispěl i ke vzpouře proti Turkům na řecké pevnině. Na ostrově tehdy napsal svou báseň i básník Dionissos Solomos. Podle ní Nikolas Mantzaros složil hudbu, ze které se poté stala řecká národní hymna.\n\nŘecko získalo nezávislost roku 1830 a spolu s ní přišel i požadavek na jeho sjednocení Jónskými ostrovy. Angličané byli silně proti, veškeré úsilí ostrovanů se snažili potlačit násilím, ale ti se nevzdali. Pod vedením Konstantinose Lomvardose pokračovali v boji a po připlutí řecké armády 21. května roku 1864 se konečně ostrov připojil k Řecku.\n\nBěhem 2. světové války byl ostrov Zakynthos obsazen italskými a německými vojsky. Osvobozen byl až 12. září roku 1944. V následujících letech, 12. srpna 1953, přišla však další velká pohroma. Ničivé zemětřesení o síle 7,3 Richterovy stupnice zničil skoro všechny budovy ve městě. Bez poškození tu zůstala stát jen katedrála sv. Dionýsa, budova Národní banky a kostel sv. Nikolase. Přesto obyvatelé dokázali centrum města obnovit do původní podoby a podnikli nezbytné kroky, aby následkům podobných událostí v budoucnosti předešli.\n\nTerén ostrova Zakynthos, nazývaného někdy „Ostrov vůní“, se mění od úrodných nížin na východě po hory na západě; moře lemují skalnaté útesy. Nejvyšší hora se jmenuje Vrachionas a dosahuje výšky přes 750 m.\n\nHlavním městem je Zakynthos někdy též zvaný Chora, nachází se na východním pobřeží ostrova. Žije v něm přibližně 10 tisíc obyvatel z celkových 40 tisíců. V přístavu na první pohled upoutá věž kostela svatého Dionýsa, která zvlášť vynikne osvětlená v noci. Nachází se zde i části staré benátské pevnosti. Současná podoba města je však z velké části výsledkem rozsáhlých přestaveb a rekonstrukcí, které byly nutné po ničivém zemětřesení v roce 1953.\n\nVe městě Alykes se nachází solná pole, kde se vyráběla z mořské vody sůl.\n\nZakynthos je nejslunnějším ostrovem v celém Řecku. Zdejší klima je označováno jako středomořské. Vyznačuje se vysokými teplotami s horkými a suchými léty a s mírnou zimou s množstvím srážek. S tím je spojená dostatečná vlhkost, která má zásluhu na úrodnosti ostrova.\n\nNa Zakynthosu se daří všem teplomilným rostlinám, které zajišťují místním obyvatelům bohatý zdroj obživy. Patří mezi ně fíky, hroznové víno, olivy, mandle, pistácie, oříšky, citrusové plody a čerstvá zelenina plné chuti. Dále zde rostou platany, borovice, husté keře myrty a vavřínu, jasmín, ibišek nebo orchidej. Krom toho tu lze nalézt mnoho druhů léčivých bylin a voňavého koření. Patří k nim šalvěj, tymián nebo jalovec. Ostrovu je proto ne náhodou přezdíváno „Ostrov vůní“, „Ostrov květů“ nebo „Květina východu“.\n\nHlavními produkty jsou olivy, olivový olej, citrusy, domácí med nebo známé Zantské rozinky.\n\nOstrov se může pochlubit přírodovědeckou raritou, kterou je vzácný druh želvy, karety obecné. Tato želva patří k ohroženým druhům, jimž hrozí vyhynutí. Zátoka s pláží Laganas na jihu Zakynthosu se ale pravidelně stává místem, kam se zde narozené želvy vrací, aby tu nakladly zhruba tisíc vajíček. Šanci na přežití však má pouze několik jedinců, a místní obyvatelé dělají vše proto, aby tento druh zcela nevymřel. V období líhně proto platí řada opatření: je omezeno umělé osvětlení, zakázán vstup do některých lokalit a přítomnost domácích zvířat v místě líhně. Často platí i zastavení veškeré dopravy (např. v nočních hodinách je zastaven letecký provoz).\n\nDospělá kareta měří až jeden metr a váží neuvěřitelných 150 kg. Návštěvník ji může spatřit při potápění v moři. Krom ní lze v moři běžně zahlédnout kraby, mořské ježky, medúzy, hvězdice, vzácně dokonce i delfíny, velmi vzácně i ohrožený druh tuleně středomořského. Posledních několik kusů žije ve špatně přístupných jeskyních na malém ostrůvku Pelouzo jihovýchodně od pobřeží Zakynthosu, kam je ale zakázán vstup. \nMezi velké turistické atrakce patří zálivy s průzračně modrou vodou a vraky lodí na západním pobřeží. Mezi vyhledávané patří záliv Navagio či tzv. Blue Caves neboli Modré jeskyně, kam se lze dostat pouze lodí.\n\nVšudypřítomná bujná zeleň, květy hrající všemi barvami, tyrkysové moře, písčité pláže, potápění s mořskými želvami, plavání v tajemných jeskyních, vraky lodí na západním pobřeží, surfování, jachting, horské pěší túry, horké klima, výlety za vzácnými tuleni, stoleté vesničky s poklidným rytmem života, množství kostelů, klášterů a historických památek, to vše je možné nalézt na Zakynthosu. Ostatně četné fotografické galerie, které jsou lehce dohledatelné na internetu, to přesvědčivě dokumentují.\n\nK nejoblíbenějším atrakcím patří samozřejmě pláže. Všem je jim společné krásné azurové moře, pestrá krajina v okolí, zlatavý písek a západy slunce, které berou dech. Nejznámější z nich jsou Argassi, Alykes, Alykanas, Banana, Gerakas, Kalamaki, Laganas (proslavená jako líheň vzácné karety obrovské), Limni Keri, Navagio, Tsilivi a Planos. Přičemž není nic obtížného sehnat ubytování poblíž některé z nich.\n\nVelmi populární jsou návštěvy časem zapomenutých vesnic, ke kterým patří Volimes (známá díky tradičním řemeslům), Maries (do ní prý přinesla Máří Magdalena křesťanství) nebo Maherado (nachází se v ní kostel s kouzelnou ikonou černé madony). Na západním pobřeží se nachází Modrá jeskyně se zářivě blankytnou vodou a u jihovýchodního pobřeží nedaleko Strofádských ostrovů se nachází nejhlubší mořský příkop ve Středozemním moři, který dosahuje hloubky neuvěřitelných 4 – 5 kilometrů.\n\nZakynthos je díky své poloze ideálním výchozím bodem pro poznávání krás Řecka. Nedaleko něj se nachází ostrov Kefalonie s unikátními jeskyněmi, pevnostmi a kláštery. Kousek je to i do Athén, kde je možné spatřit Akropoli, Parthenón, četná muzea a další historické stavby. A ani poloostrov Pelopones, domov města Sparty, Olympie nebo Mykén, není daleko.\n\nDoprava na ostrov je letecká a let z Prahy trvá 2 hodiny 10 minut.\n\nPožáry na Zakynthu nejsou ojedinělou záležitostí. Ostrov Zakynthos byl také zasažen lesními požáry, které sužovaly Řecko v roce 2006. 18. července bylo zasaženo západní pobřeží.\n\n"}
{"id": "336070", "url": "https://cs.wikipedia.org/wiki?curid=336070", "title": "Granulace (astronomie)", "text": "Granulace (astronomie)\n\nGranulace je označení jevů, k nimž dochází ve fotosféře Slunce (a obecně hvězd). Jsou to projevy konvektivních proudů ve viditelném oboru spektra elektromagnetického záření. Granulace jsou způsobeny teplými, vzestupnými proudy a chladnými, sestupnými proudy. Mají nepravidelný, mnohoúhelníkový tvar a jejich velikost dosahuje 200 – 1 000 km, na povrchu jsou viditelné cca 5 minut. Na slunečním rovníku mají granule pravidelnější tvar, dále je deformuje sluneční rotace. V blízkosti slunečních skvrn jsou vlivem magnetických polí granule protáhlé. \n\nTeplotní rozdíl mezi granulemi a prostoru mezi nimi činí přibližně 100 – 300 K. Tento teplotní rozdíl tedy způsobuje celkem 15 – 25% rozdílu ve svítivosti. Prostor mezi granulemi (tmavé části) je občas tvořen tzv. póry. Ty jsou v oboru optického spektra elektromagnetického záření snadno pozorovatelné. Po čase se buď rozpustí, nebo se s nich později stanou skvrny. Pomocí Dopplerova jevu se zjistilo, že rychlost stoupajícího plazmatu ve vzestupných proudech je kolem 1 800 km/h.\n\nPokud se granule spojí v jasnější a komplexnější celky, jedná se o tzv. supergranulaci. Jejich velikost se pohybuje okolo 25 000 km a vydrží i celý den. Může k nim docházet i v nižších vrstvách chromosféry.\n"}
{"id": "336071", "url": "https://cs.wikipedia.org/wiki?curid=336071", "title": "Altenach", "text": "Altenach\n\nAlenach je francouzská obec v departementu Haut-Rhin v regionu Grand Est.\n\nObec leží 116 kilometrů od Strasbourgu.\nVesnice sousedí s obcemi: Dannemarie, Seppois le Bas, Ballersdorf, Rezwiller, Hagenbach, Friesen, Manzpach, Hindlingen.\n\nExistuje více výkladů původu jména obce. Mimo jiné deformací latinského slova \"Attiniacum\" nebo z německého \"zur alten ache\".\n\n\"Počet obyvatel\"\n\n\n"}
{"id": "336072", "url": "https://cs.wikipedia.org/wiki?curid=336072", "title": "Pavel Severa", "text": "Pavel Severa\n\nPavel Severa (* 6. května 1965 Litomyšl) je český politik, od 90. let 20. století poslanec České národní rady a Poslanecké sněmovny za KDU-ČSL, od roku 2009 politik TOP 09.\n\nPo studiu Střední průmyslové školy stavební Vysoké Mýto pracoval od roku 1984 v investičním oddělení podniku Sigma Česká Třebová. Do podniku se vrátil po základní vojenské službě roku 1987, nyní na post stavbyvedoucího. \n\nV září 1990 založil se Zdeňkem Sedlákem společnost \"G.H.P. spol. s r.o.\", o měsíc později se stal jedním ze čtyř komplementářů komanditní společnosti \"Stavopres\". \n\nVystudoval Vysokou školu veřejné správy a mezinárodních vztahů (pozdější Metropolitní univerzita Praha), kde v roce 2008 složil bakalářskou zkoušku. Je ženatý, má tři děti.\n\nBěhem svého působení ve sněmovně byl znám svým vystupováním proti drogám. Byl mimo jiné iniciátorem tzv. protidrogového zákona. \n\nVe volbách v roce 1992 byl zvolen do České národní rady za KDU-ČSL (volební obvod Východočeský kraj). Zasedal ve výboru pro právní ochranu a bezpečnost.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde mandát obhájil za KDU-ČSL v sněmovních volbách v roce 1996 a volbách v roce 1998. Po volbách v roce 2002 se poslancem nestal. Od srpna 2002 do června 2003 byl náměstkem ministra obrany. Po ukončení svého působení na ministerstvu obrany nastoupil v červnu 2003 jako náhradník do poslanecké sněmovny. Znovu byl zvolen v sněmovních volbách v roce 2006. V letech 1992–2002 a znovu v letech 2003–2006 byl místopředsedou branného a bezpečnostního výboru. V období let 2006–2010 byl místopředsedou nově utvořeného výboru pro bezpečnost a členem výboru pro obranu.\n\nSjezd KDU-ČSL v květnu 1999 ho zvolil jedním z místopředsedů strany. Dlouhodobě patřil k významným politikům strany. V období únor 2008 – červen 2009 zastával funkci předsedy poslaneckého klubu lidovců. Z KDU-ČSL, do které se přihlásil v roce 1992, ovšem vystoupil v červnu 2009. \n\nNásledně se stal politikem nově utvořené politické strany TOP 09. Na podzim roku 2009 figuroval Severa jako lídr kandidátní listiny TOP 09 pro volby do Poslanecké Sněmovny PČR v Pardubickém kraji, ale kvůli preferenčním hlasům, které získali jeho spolustraníci, se do sněmovny nedostal.\n\nAngažoval se i v komunální politice. V komunálních volbách v roce 1994 byl za KDU-ČSL zvolen do zastupitelstva města Litomyšl. Byl i členem městské rady. O zvolení do tamního zastupitelstva se neúspěšně pokoušel i v komunálních volbách v roce 2010 za TOP 09.\n\nV letech 2010 až 2018 byl generálním sekretářem TOP 09.\n\nPřed parlamentními volbami v roce 2006 umožnil novinářům získat přísně tajnou Kubiceho zprávu o prorůstání organizovaného zločinu do státní správy. Později to bylo vyhodnoceno jako přestupek, za který zaplatil pokutu 25 tisíc korun.\n\nV rámci dědického řízení vdovy Dagmar Švecové bylo zjištěno, že Pavel Severa vlastní směnky za 4,5 miliónů Kč, které měl údajně zemřelému podnikatelovi Zdeňku Švecovi zapůjčit a o nichž neexistuje žádný doklad, který by tuto skutečnost dokládal. Dle usnesení vyšetřovatelů zde panuje podezření, že si „\"je opatřil nezákonným\"\", či dokonce podvodným\" \"jednáním\"“.\n\n"}
{"id": "336074", "url": "https://cs.wikipedia.org/wiki?curid=336074", "title": "Ladislav Šustr", "text": "Ladislav Šustr\n\nLadislav Šustr (* 13. května 1944, Telnice) je český politik, na konci 20. století a v první dekádě 21. století poslanec Poslanecké sněmovny za KDU-ČSL, v roce 2009 spoluzakladatel strany TOP 09. Rezignoval na poslanecký post po skandálu s možným ovlivňováním zákonů výměnou za peníze od loterijních společností. Po parlamentních volbách 2010 se stal poradcem poslankyně Jaroslavy Schejbalové (TOP 09).\n\nVyučil se soustružníkem a maturoval na gymnáziu a na stavební průmyslovce. V letech 1968 až 1990 pracoval v podniku Zbrojovka Brno. V roce 1990 byl zvolen starostou Telnice za KDU-ČSL. V komunálních volbách roku 1994 a komunálních volbách roku 1998 byl znovu zvolen do zastupitelstva obce Telnice za KDU-ČSL.\n\nVe volbách v roce 1998 byl zvolen do poslanecké sněmovny za KDU-ČSL (volební obvod Jihomoravský kraj). Byl členem sněmovního rozpočtového výboru (v letech 2005-2006 a 2007-2009 jeho místopředsedou). V období let 2006-2009 rovněž působil jako místopředseda kontrolního výboru. Mandát poslance obhájil ve volbách v roce 2002 a volbách v roce 2006. Na poslanecké křeslo rezignoval v září 2009.\n\nV červnu 2009 ohlásil svůj odchod z KDU-ČSL. Kandidoval do předčasných voleb v roce 2009 za TOP 09, ale po afeře „Zákon za milion“ byl z kandidátky stranou vyškrtnut. Po sněmovních volbách v roce 2010 se spolu se svým synem stal poradcem poslankyně za TOP 09 Jaroslavy Schejbalové.\n\nV letech 1997-2009 byl členem dozorčí rady loterijní společnosti Sazka, a. s. V roce 2007 činila jeho odměna za tuto činnost dva miliony korun. V letech 1997-2010 byl také starostou křesťanské sportovní organizace Orel.\n\nV září 2009 byl tajně nahrán Šustrův rozhovor s redaktorem deníku MF DNES, který se vydával za majitele neexistující sítě heren Jackpot. Byl ochoten vzít až miliónový úplatek za to, že zabrání přijetí novely zákona o loteriích. Šustr nejprve popíral, že by se s figurantem MF Dnes vůbec setkal, ale přiznal se ve chvíli, kdy mu stanul tváří v tvář. Portál idnes.cz zveřejnil následně záznam částí schůzek Šustra ve kterých nabízel, aby milionový sponzorský dar byl rozdělen na několik částí a oficiálně vykázán subjekty blízkými TOP 09, např. agenturou, které zajišťuje volební kampaň.\nŠustr se rozhodl rezignovat na poslanecký post i na funkci v dozorčí radě loterijní společnosti Sazka. Nicméně uvedl „\"nejsem vědom žádných nečestných motivů či snahy osobně se obohatit\"“. Stranou byl následně stažen ze čtvrtého místa kandidátky v Jihomoravském kraji.\n\nPo volbách v roce 2010 se spolu se svým synem stal poradcem poslankyně za TOP 09 Jaroslavy Schejbalové.\n\n"}
{"id": "336076", "url": "https://cs.wikipedia.org/wiki?curid=336076", "title": "Jiří Carbol", "text": "Jiří Carbol\n\nJiří Carbol (* 4. února 1959) je český politik, v letech 2009 až 2010 místopředseda KDU-ČSL, od října 2014 senátor za obvod č. 69 – Frýdek-Místek, v letech 2006 až 2010 poslanec Poslanecké sněmovny PČR, počátkem 21. století náměstek hejtmana Moravskoslezského kraje a zdravotnický expert KDU-ČSL.\n\nVystudoval Vysoké učení technické v Brně, v letech 1982 až 1985 pracoval v podniku Vítkovické železárny a v letech 1985 až 1990 jako stavbyvedoucí v podniku IPS. V období let 1990–1994 byl OSVČ.\n\nV letech 1994 až 1998 byl místostarostou obce Dobrá a poté do roku 2001 starostou. V komunálních volbách roku 1994, komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byl zvolen do zastupitelstva obce Dobrá za KDU-ČSL. Profesně se k roku 1998 uvádí jako zástupce starosty, následně k roku 2002 coby zástupce hejtmana, v roce 2006 jako poslanec a v roce 2010 coby vedoucí projektu. V komunálních volbách roku 2014 obhájil post zastupitele obce Dobrá, když vedl kandidátku subjektu \"Aby Dobrá byla dobrá – Sdružení KDU-ČSL a nezávislých kandidátů\". Tento subjekt vyhrál v obci volby.\n\nV krajských volbách roku 2000 byl zvolen do Zastupitelstva Moravskoslezského kraje za KDU-ČSL. Mandát krajského zastupitele obhájil v krajských volbách roku 2004. V letech 2000 až 2006 byl náměstkem hejtmana Moravskoslezského kraje Evžena Tošenovského.\n\nVe volbách v roce 2006 byl zvolen do poslanecké sněmovny za KDU-ČSL (volební obvod Moravskoslezský kraj). Angažoval se v petičním výboru a byl místopředsedou výboru pro zdravotnictví. V letech 2007–2009 rovněž zasedal ve výboru pro evropské záležitosti. Ve sněmovně setrval do voleb v roce 2010. V době vlády Mirka Topolánka se profiloval jako expert KDU-ČSL na zdravotnickou tematiku a byl kriticky k některým aspektům zdravotnické reformy prosazované ministrem Tomášem Julínkem. Prohlásil, že kvůli neochotě ODS podporovat přísnější regulaci potratů, pro něj nebude samozřejmostí hlasovat pro Julínkovy reformy.\n\nV roce 2006 se uvádí jako předseda OV KDU-ČSL Frýdek-Místek, člen KV (MSL), člen CK a člen CV strany.\n\nDne 31. května 2009 byl na sjezdu strany ve Vsetíně zvolen jedním ze čtyř jejích místopředsedů. V červnu 2009 byl na krajské konferenci zvolen lídrem KDU-ČSL v Moravskoslezském kraji do předčasných voleb do poslanecké sněmovny (později odloženy na řádný termín v roce 2010, v nich ale KDU-ČSL nezískala zastoupení ve sněmovně).\n\nVe volbách do Senátu PČR v roce 2014 kandidoval za KDU-ČSL v obvodu č. 69 – Frýdek-Místek. Se ziskem 21,94 % hlasů vyhrál první kolo a postoupil tak do kola druhého. V něm porazil v poměru hlasů 56,01 % : 43,98 % sociálního demokrata Jiřího Hájka a stal se senátorem.\n\nV krajských volbách v roce 2016 obhájil za KDU-ČSL post zastupitele Moravskoslezského kraje. V komunálních volbách v roce 2018 obhájil post zastupitele obce Dobrá, když vedl kandidátku subjektu \"\"Aby Dobrá byla dobrá – Sdružení KDU-ČSL a nezávislých kandidátů\"\". I nadále zůstal také starostou obce.\n\n"}
{"id": "336079", "url": "https://cs.wikipedia.org/wiki?curid=336079", "title": "Jiří Hanuš (politik)", "text": "Jiří Hanuš (politik)\n\nJiří Hanuš (* 18. dubna 1948 Červený Kostelec) je český politik, počátkem 21. století poslanec Poslanecké sněmovny za KDU-ČSL.\n\nVyučil se kovářem a podkovářem a maturoval na Střední zemědělské technické škole v Litomyšli. V roce 1973 dokončil studium Vysoké školy zemědělské v Praze. Pracoval pak postupně jako vedoucí ústředních dílen JZD Jaroměř, mechanizátor Okresní zemědělské správy v Náchodě a vedoucí technického úseku JZD ÚPA Horní Radechová.\n\nDo ČSL vstoupil v roce 1989. V roce 1990 byl zvolen starostou města Červený Kostelec. V komunálních volbách roku 1994, komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byl zvolen do zastupitelstva města Červený Kostelec za KDU-ČSL. Profesně se k roku 1998 uvádí jako starosta, následně roku 2002 a 2006 coby poslanec a roku 2010 jako důchodce.\n\nV senátních volbách roku 1996 kandidoval neúspěšně do horní komory parlamentu za senátní obvod č. 47 - Náchod. Získal v 1. kole 17 % hlasů a ve 2. kole ho porazil a senátorem se stal Miloslav Müller. Ve volbách v roce 2002 byl zvolen do poslanecké sněmovny za KDU-ČSL (volební obvod Královéhradecký kraj). Byl členem zemědělského výboru sněmovny. Mandát poslance obhájil ve volbách v roce 2006. Stal se místopředsedou zemědělského výboru a členem volebního výboru. V letech 2007–2010 navíc zasedal v rozpočtovém výboru (v letech 2009–2010 jako jeho místopředseda). Ve sněmovně setrval do voleb v roce 2010.\n\nV roce 2006 se zmiňuje jako předseda krajské organizace lidové strany v Královéhradeckém kraji. V únoru 2008 požadoval okresní výbor KDU-ČSL v Hradci Králové jeho rezignaci na poslanecký mandát, protože Hanuš hlasoval v prezidentské volbě pro Václava Klause, čímž měl porušit usnesení krajské organizace. Hanuš rezignaci odmítl s tím, že ve volebním programu, se kterým byl zvolen do sněmovny, nestálo nic o tom, koho bude volit za prezidenta.\n\nJe ženatý, má dvě dcery a syna.\n\n"}
{"id": "336081", "url": "https://cs.wikipedia.org/wiki?curid=336081", "title": "Miroslav Opálka", "text": "Miroslav Opálka\n\nMiroslav Opálka (* 9. října 1952 Opava) je český politik, v letech 2002 až 2017 poslanec Poslanecké sněmovny za KSČM, v letech 2000 až 2002 zastupitel Moravskoslezského kraje a v letech 1998 až 2014 zastupitel města Opavy.\n\nVychodil ZDŠ v Opavě (1959-1968) a v letech 1968-1972 absolvoval Střední školu společného stravování v Opavě. Pracoval v hotelových zařízení a v mládežnických organizacích. V letech 1983-1987 vystudoval Vysokou školu politickou v Praze, kde získal v roce 1988 titul RSDr. Bydlí v Opavě, je vdovec, má dvě dcery.\n\nV komunálních volbách roku 1994 za KSČM neúspěšně kandidoval do zastupitelstva statutárního města Opava. Zvolen sem byl v komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010. Profesně se k roku 1998 uvádí coby finanční poradce. V krajských volbách roku 2000 byl zvolen do Zastupitelstva Moravskoslezského kraje za KSČM. Zasedal zde do roku 2002.\n\nVe volbách v roce 2002 byl zvolen do poslanecké sněmovny za KSČM (volební obvod Moravskoslezský kraj). Byl místopředsedou sněmovního výboru pro sociální politiku a zdravotnictví. Poslanecký mandát obhájil ve volbách v roce 2006. Byl místopředsedou výboru pro sociální politiku. Opětovně byl do sněmovny zvolen ve volbách v roce 2010. Zůstal místopředsedou výboru pro sociální politiku. V letech 2004 až 2005 zastupoval KSČM ve vyjednávání příprav důchodové reformy (tzv. Bezděkova komise).\n\nVe volbách do Poslanecké sněmovny PČR v roce 2013 kandidoval v Moravskoslezském kraji jako lídr KSČM a byl zvolen z druhého místa, počtem preferenčních hlasů jej překonala Kateřina Konečná.\n\nVe stínové vládě KSČM zastává post jejího místopředsedy pro sociální strategii a spravuje resort práce a sociálních věcí. Ve volbách do Poslanecké sněmovny PČR v roce 2017 již nekandidoval.\n\n"}
{"id": "336082", "url": "https://cs.wikipedia.org/wiki?curid=336082", "title": "Zuzka Bebarová-Rujbrová", "text": "Zuzka Bebarová-Rujbrová\n\nZuzka Bebarová-Rujbrová, též Zuzka Rujbrová, (* 13. ledna 1951 Jičín) je česká komunistická politička, v letech 1994 až 2010 zastupitelka města Blansko a v letech 1996 až 2017 poslankyně Poslanecké sněmovny.\n\nVystudovala Právnickou fakulta UJEP v Brně a poté pracovala v justici komunistického režimu. V letech 1974 až 1981 u Městského soudu v Brně (nejprve jako justiční čekatelka, pak v letech 1975–1981 na pozici předsedkyně soudního senátu), v letech 1981 až 1992 jako předsedkyně senátu Okresního soudu Blansko. Od roku 1992 je advokátka (výkon advokátní praxe ovšem z důvodů parlamentní kariéry pozastaven).\n\nVe volbách v roce 1996 byla zvolena do poslanecké sněmovny za KSČM (volební obvod Jihomoravský kraj). Mandát ve sněmovně obhájila ve volbách v roce 1998, volbách v roce 2002, volbách v roce 2006, volbách v roce 2010 a volbách v roce 2013. V letech 1996-2000 byla členkou ústavněprávního výboru, pak v letech 2000–2002 členkou výboru pro veřejnou správu, regionální rozvoj a životní prostředí. V období let 2002–2006 byla členkou výboru mandátového a imunitního a v letech 2002–2010 předsedkyní petičního výboru sněmovny. Dále působila v letech 2006–2010 a znovu po volbách v roce 2010 coby členka bezpečnostního výboru. V letech 1996–2002 zastávala post místopředsedkyně poslaneckého klubu KSČM. V prosinci 2013 se stala předsedkyní sněmovního petičního výboru.\n\nV letech 1999 až 2004 zastávala post místopředsedkyně ÚV KSČM. V senátních volbách roku 2004 neúspěšně kandidovala do senátu na Blanensku. V 1. kole získala 23 % hlasů a postoupila do 2. kola, kde ji porazil a senátorem se stal Vlastimil Sehnal z ODS.\n\nDlouhodobě se angažuje v komunální politice. V komunálních volbách roku 1994, 1998, 2002 a 2006 byla zvolena za KSČM do zastupitelstva města Blansko, jehož členem byla do roku 2010.\n\nVe stínové vládě KSČM spravuje průřezový resort legislativy a lidských práv. Ve volbách do Poslanecké sněmovny PČR v roce 2017 již nekandidovala.\n\nJe vdova, má dvě děti.\n\n"}
{"id": "336083", "url": "https://cs.wikipedia.org/wiki?curid=336083", "title": "Mezinárodní komise pro ochranu průmyslového dědictví", "text": "Mezinárodní komise pro ochranu průmyslového dědictví\n\nMezinárodní komise pro ochranu průmyslového dědictví, zpravidla známá pod zkratkou TICCIH (\"The International Committee for the Conservation of the Industrial Heritage\"), je mezinárodní společnost, věnující se studiu průmyslové archeologie a ochraně, podpoře a analýze průmyslového dědictví. Je vědeckou komisí Mezinárodní rady pro památky a sídla (\"ICOMOS\") ohledně industriálního dědictví.\n\nJejím cílem je zdokumentovat a zachovat nejvýznamnější památky a dokumenty, týkající se vzniku a vývoje manufaktur a rozvoje průmyslu, dopravy a veřejně obslužné infrastruktury od počátku nástupu průmyslové revoluce. Odrážejíc mezivědní povahu průmyslové archeologie, čerpá z pomoci nadšenců a profesionálů nejrůznějších vědních oborů.\n\nTICCIH byla založena na druhé mezinárodní konferenci ohledně zachování industriálního dědictví, konané v německé Bochumi roku 1975, na základě jednohlasného požadavku účastníků volajících po mezinárodní spolupráci pro uchování průmyslového dědictví. Generální shromáždění členů se v současnosti konají každým třetím rokem, roku 2006 se tak v Itálii konalo již třinácté. Kongres v roce 2009 proběhl v německém Freibergu.\n\nTICCIH je spravována výborem a prezidentem, kteří jsou vybíráni národními zástupci různých národních komisí nebo přidruženými společnostmi. Členy TICCIH jsou jak osoby, tak i národní společnosti jako např. americká North American Society for Industrial Archaeology (SIA), francouzská Comité d'information et de liaison pour l'archéologie, l'étude et la mise en valeur du patrimoine industriel (CILAC) nebo britská Association for Industrial Archaeology (AIA). Česká republika je zastoupena v TICCIH Sekcí ochrany průmyslového dědictví (SOPD) při Národním technickém muzeu v Praze. Členové organizace dostávají čtvrtletník \"TICCIH Bulletin\" a slevu na dvakrát ročně vycházející časopis \"Patrimonie de l'industrie/Industrial Patrimony\".\n\nKomise má od roku 2000 v ICOMOSu svého poradce specialistu a hodnotí průmyslové prostory pro seznam Světového dědictví.\n"}
{"id": "336091", "url": "https://cs.wikipedia.org/wiki?curid=336091", "title": "Pavel Kováčik", "text": "Pavel Kováčik\n\nPavel Kováčik (* 2. července 1955) je český politik Komunistické strany Čech a Moravy, od roku 1996 poslanec Poslanecké sněmovny a od roku 2002 předseda poslaneckého klubu KSČM.\n\nHlásí se ke slovenské národnosti. Jeho děd, Pavel Kováčik (1901–1976), původem ze Slovenska, pracoval v meziválečném období ve Francii, kde se za 2. světové války zapojil do československého zahraničního odboje, byl zajat Němci a vězněn. Od roku 1963 přesídlil do Třebíče. Současný poslanec Pavel Kováčik absolvoval ZDŠ (1961–1970) a gymnázium (1970–1974) v Třebíči. V roce 1979 vystudoval Vysokou školu zemědělskou v Brně (obor zootechnik). V letech 1980 až 1988 pracoval v JZD Dalešice jako střediskový zootechnik a zootechnik krmivář. V období prosinec 1988 - duben 1990 byl profesionálním funkcionářem Okresního výboru KSČ v Třebíči. Následně v letech 1990–1991 působil opět v zemědělském družstvu v Dalešicích jako ošetřovatel dojnic a v letech 1991–1996 coby ředitel Kooperačního sdružení Hrotovice.\n\nVe volbách v roce 1996 byl zvolen do poslanecké sněmovny za KSČM (volební obvod Jihomoravský kraj). Křeslo ve sněmovně obhájil ve volbách v roce 1998, 2002, 2006 a 2010. Od roku 1996 do současnosti (stav ke konci roku 2012) je členem zemědělského výboru sněmovny (od roku 2002 i jako jeho místopředseda). Kromě toho od roku 2002 zasedá v organizačním výboru. Od září 2002 je trvale předsedou poslaneckého klubu KSČM.\n\nPočátkem roku 2003 patřil v rámci KSČM ke skupině vlivných politiků, která podpořila Václava Klause na post českého prezidenta. Uvedl tehdy po volbě: „\"Václav Klaus, aniž ho chci nějak vynášet či chválit, tak přece jenom je prezidentem, o kterém víme, co od něj můžeme čekat, který je Čechem, a mně osobně je na něm sympatické to, že je příslušníkem Církve československé husitské. To znamená církve ryze české, která vychází i z hlubokých tradic českého národa\".“\n\nAngažoval se i v místní politice. V komunálních volbách roku 1994, komunálních volbách roku 1998, komunálních volbách roku 2002 a komunálních volbách roku 2006 byl zvolen do zastupitelstva města Hrotovice za KSČM. Opětovně kandidoval v komunálních volbách roku 2010, ale nebyl zvolen. Neuspěl ani v komunálních volbách v letech 2014 a 2018.\n\nV senátních volbách roku 2000 neúspěšně kandidoval do horní komory parlamentu za senátní obvod č. 53 - Třebíč. V 1. kole získal téměř 25 % hlasů, ale v 2. kole ho porazil a senátorem se stal lidovec Pavel Janata.\n\nV roce 2007 při sněmovní rozpravě omylem oslovil přítomné poslance slovem \"soudruzi\".\n\nVe volbách do Poslanecké sněmovny PČR v roce 2013 kandidoval v Kraji Vysočina jako lídr KSČM a byl zvolen. Ve stínové vládě KSČM spravuje resort zemědělství. Také ve volbách do Poslanecké sněmovny PČR v roce 2017 byl lídrem KSČM v Kraji Vysočina. Získal 2 552 preferenčních hlasů a obhájil tak mandát poslance. Dne 27. října 2017 byl opět zvolen předsedou Poslaneckého klubu KSČM.\n\n"}
{"id": "336094", "url": "https://cs.wikipedia.org/wiki?curid=336094", "title": "Juraj Raninec", "text": "Juraj Raninec\n\nJuraj Raninec (* 16. února 1968 Trenčín) je český politik ODS, v letech 2006–2010 poslanec Poslanecké sněmovny, od roku 2008 nezařazený poslanec kritický k vládě Mirka Topolánka. V komunálních volbách v roce 2014 byl zvolen zastupitelem města. Pro období 2014–2018 působil jako první místostarosta České Lípy.\n\nV letech 1982–1986 vystudoval Střední průmyslovou školu stavební v Trenčíně (obor dopravní stavby), pak pracoval v letech 1986–1990 jako referent na úseku požární prevence na Okresné správe zboru požiarnej ochrany Trenčín. V letech 1987–1989 absolvoval vojenskou základní službu. V období let 1991–2002 byl příslušníkem hasičského záchranného sboru v České Lípě, v letech 1995 až 2002 byl zástupcem ředitele. Od roku 1994 je ženatý, má jedno dítě.\n\nUž v letech 1991–1995 byl členem ODS, ale členství přerušil roku 1995 kvůli pracovnímu zařazení. Opětovně se členem ODS stal roku 2003. Roku 2005 se stal místopředsedou oblastního sdružení ODS Česká Lípa. V roce 2014 se stal předsedou oblastního sdružení ODS v České Lípě.\n\nV roce 1991–1993 studoval na Střední odborné škole požární ochrany MV ČR ve Frýdku-Místku (pomaturitní kvalifikační studium při zaměstnání). V období let 1993–1996 absolvoval bakalářské studium na Právnické fakultě Masarykovy univerzity v Brně. V letech 2001 až 2007 studoval magisterské studium na Právnické fakultě Západočeské univerzity v Plzni (absolvoval roku 2007). V roce 2006 působil jako poradce hejtmana Libereckého kraje Petra Skokana pro oblast legislativy a byl asistentem senátora Karla Tejnory. Pracoval pro zastupitelstvo Libereckého kraje (člen kontrolního výboru).\n\nVe volbách v roce 2006 byl zvolen do Poslanecké sněmovny Parlamentu ČR za ODS (volební obvod Liberecký kraj). Působil jako člen výboru pro bezpečnost, výboru pro obranu a volebního výboru. Byl členem podvýboru pro Integrovaný záchranný systém, volební komise, stálé komise pro kontrolu činnosti Bezpečnostní informační služby a stálé komise pro otázky Ústavy České republiky. Do září 2008 byl členem poslaneckého klubu ODS, pak zasedal jako nezařazený poslanec. Ve sněmovně setrval do voleb v roce 2010.\n\nJeho odklon od ODS a politiky vlády Mirka Topolánka vyvrcholil v roce 2008, kdy se opakovaně vyjadřoval kriticky k politice koaliční vlády. Odmítl podpořit návrh zákona o církevních restitucích. Spolu s dvěma dalšími členy ODS (Vlastimilem Tlustým, Janem Schwippelem) dvakrát zablokoval projednávání vládní předlohy. \n\nDne 15. září 2008 po déle trvajících sporech s vedením ODS vystoupil z poslaneckého klubu ODS na znamení nesouhlasu s tím, jak se vedení klubu postavilo ke kauze jejich stranického kolegy Jana Moravy, jenž se měl snažit shromažďovat kompromitující materiály na některé poslance (včetně Juraje Ranince). Prohlásil: „\"Jsem osobně přesvědčený o tom, že tato kauza svoji závažností útočí přímo na základy demokratického právního státu, a pokud nebude důsledně objasněna, nelze očekávat, že se v budoucnosti něco podobného nebude opakovat.\"“ V lednu 2009 pak mluvil o tom, že plánuje i vystoupení z ODS, jejím členem ale zůstal.\n\nNa rozdíl od poslanců Vlastimila Tlustého a Jana Schwippela nehlasoval v březnu 2009 pro vyslovení nedůvěry vládě Mirka Topolánka. V projevu ve sněmovně řekl: „\"Mám tisíc výhrad proti této vládě, ale jako odpovědný pravicový politik nechci pomáhat nástupu levice k moci, a proto nebudu dnes hlasovat pro vyslovení nedůvěry této vládě.\"“\n\nPodle zveřejněných dokumentů z archivu vojenské kontrarozvědky figuruje Juraj Raninec v registračních protokolech této bezpečnostní složky bývalého československého komunistického režimu jako důvěrník. Svou spolupráci odmítá a tvrdí, že do protokolů kontrarozvědky se mohl dostat nevědomky během základní vojenské služby. Má čisté lustrační osvědčení.\n\n"}
{"id": "336095", "url": "https://cs.wikipedia.org/wiki?curid=336095", "title": "Eva Dundáčková", "text": "Eva Dundáčková\n\nEva Dundáčková (* 11. června 1964 Plzeň) je česká právnička a politička, v letech 1998–2010 poslankyně Poslanecké sněmovny za Občanskou demokratickou stranu.\n\nV roce 1986 vystudovala Právnickou fakultu Univerzity Karlovy. V letech 1986 až 1998 pracovala jako právnička se zaměřením na obchodní, pracovní a správní právo.\n\nVe volbách v roce 1998 byla zvolena do poslanecké sněmovny za ODS (volební obvod Středočeský kraj). Obhájila mandát ve volbách v roce 2002 a volbách v roce 2006. Ve sněmovně setrvala do voleb v roce 2010. V letech 1998-2010 byla členkou sněmovního ústavněprávního výboru (v letech 2007-2010 jeho místopředsedkyní). V letech 2002-2006 byla rovněž předsedkyní mandátového a imunitního výboru (v letech 2006-2010 jeho místopředsedkyní). Byla i stínovou ministryní spravedlnosti ODS za sociálnědemokratických vlád.\n\nAngažovala se i v místní politice. V komunálních volbách roku 2002 byla zvolena do zastupitelstva města Příbram za ODS. Již předtím sem neúspěšně kandidovala v komunálních volbách roku 1994 (tehdy jako bezpartijní na kandidátní listině ODA). Opětovně se o zvolení do příbramského zastupitelstva pokoušela v komunálních volbách roku 2010. V té době již ale opustila ODS a objevila se jako bezpartijní na kandidátce Strany svobodných občanů. Profesně se uvádí jako advokátka. Zvolena ale nebyla.\n\nV roce 2010 ji prezident Václav Klaus navrhl Poslanecké sněmovně jako kandidátku na funkci Veřejného ochránce práv, ale zvolena nebyla.\n\nJe rozvedená a má dva syny, Jana (* 1984) a Jakuba (* 1995).\n\n"}
{"id": "336097", "url": "https://cs.wikipedia.org/wiki?curid=336097", "title": "Edward Lhuyd", "text": "Edward Lhuyd\n\nEdward Lhuyd (*1660 - 30. června 1709) byl velšský přírodovědec, botanik, zeměpisec, lingvista a antikvář. V letech 1690-1709 byl ředitelem prestižního Ashmolean Museum, v této funkci přitom nahradil předchůdce Roberta Plota. Lhuyd měl velmi široké spektrum zájmů a dnes je obecně považován za jednoho z největších přírodovědců v dějinách Anglie. \n\nLhuyd je také považován za prvního člověka, který fakticky, i když z dnešního pohledu neplatně, popsal (aniž to vůbec věděl) dinosauří fosílii: v roce 1699 udělil zubu sauropodního dinosaura cetiosaura název \"Rutellum implicatum\" (Delair a Sarjeant, 2002). Velmi pozoruhodně sepsal na základě osobních návštěv a výzkumu r. 1707 dílo \"Archaeologia Britannica\", ve kterém jako první porovnává gramatiku všech šesti keltských jazyků. Do tohoto díla sebral i fonetické záznamy jednotlivých jazyků, čímž pomohl zachránit a zrekonstruovat fonetiku živé kornštiny před tím, než byla angličtinou zcela pozměněna. Krom toho zde zachoval i cenné literární památky, které by jinak byly úplně ztraceny. \n\n"}
{"id": "336098", "url": "https://cs.wikipedia.org/wiki?curid=336098", "title": "FC Písek", "text": "FC Písek\n\nFC Písek je fotbalový klub z města Písek, který v sezóně 2018/19 působí ve třetí nejvyšší soutěži, v České fotbalové lize.\n\n\n"}
{"id": "336099", "url": "https://cs.wikipedia.org/wiki?curid=336099", "title": "Fotodynamická terapie", "text": "Fotodynamická terapie\n\nFotodynamická terapie je diagnostická a léčebná metoda využívaná zejména při léčbě tumorů. Je založená na aplikaci fotosenzitivní látky, jež se po aplikaci hromadí přednostně v nejrychleji proliferujících (tedy nádorových) buňkách a po ozáření světlem určitého spektra způsobí smrt odpovídajících buněk. Díky svému stimulačnímu efektu se metoda používá také v kosmetice.\n\nSvětlocitlivá látka tzv. fotosenzibilizátor se aplikuje v zásadě trojím způsobem. Buďto je aplikována mastí obsahující příslušnou látku nebo je zavedena injekčně a to buď intravenózně (nitrožilně) či intralezionálně (přímo do místa novotvaru). Koncentrace fotosenzibilizátoru v postižených buňkách dosahuje optimální hodnoty v různých časech od 5 minut až po 72 hodin v závislosti na způsobu aplikace a druhu použité látky.\nPro diagnostiku se následně používá Woodova lampa (UV lampa), jež způsobuje fluorescenci fotosenzibilizátoru zpravidla v červené či růžové barvě; diagnostikovi je tak odhalena velikost,tvar a poloha nádoru.\nPři léčbě se v závislosti na použité látce používá červené či blízké infračervené záření. Nejčastěji se pro generaci žádaného světla používá laserových diod, které mají vynikající světelný výkon a úzké spektrum světla bez nutnosti použití barevných filtrů. Navíc je lze napojit na optická vlákna, která se pak dají použít ke katetrizaci nebo vpichu do postižené tkáně pro kvalitnější osvícení nádoru. K osvícení se obvykle používá výkonů okolo 100mW/cm (u některých aplikací však i 600 mW/cm) a doba osvitu se pohybuje od jedné minuty po několik desítek minut.\nPo osvitu tumoru absorbují molekuly fotosenzibilizátoru fotony světla a přechází do singletového excitovaného stavu s dobou života řádově 10s. Z tohoto stavu pak přechází vnitřním přechodem do tripletního excitovaného stavu s podstatně delší dobou života (~ 10s). Takto dlouhá doba života umožňuje excitované formě fotosenzibilizátoru reagovat s molekulami v jejím okolí. Při kontaktu s molekulou, jež je v základním stavu tripletem může dojít k přenosu energie na tuto molekulu za současného přechodu obou molekul do singletního stavu. Jednou z mála tripletních molekul v základním stavu je molekula kyslíku, který je hojně přítomen v každé buňce. Dochází tedy k přenosu energie z molekuly fotosenzibilizátoru na molekulu kyslíku, jehož výsledkem je singletní molekula fotosenzibilizátoru v základním stavu a singletní molekula kyslíku v excitovaném stavu. Takováto molekula kyslíku je asi 1000 krát reaktivnější než základní molekulární stav kyslíku. Singletový kyslík (a ostatní formy aktivního kyslíku např. superoxidový radikál, hydroperoxidový a hydroxylový radikál vzniklé procesem podobným popsanému procesu) pak reaguje s buněčnými membránami za vzniku lipidperoxidového radikálu a následné nekrózy či apoptózy buněk. Poměr apoptotické a nekrotické smrti buněk závisí na typu nádoru, ale především na koncentraci fotosensibilizátoru a dávce ozáření. Nižší dávky fotosenzibilizátoru a záření způsobují apoptózu, vyšší nekrózu, ovšem při každé aplikaci dochází k oběma typům smrti buněk. Kromě poškození buněk samotného nádoru, způsobuje fotodynamická terapie také zničení cévního systému nádoru, což vede k jeho ischemické nekróze.\n\nVýhodou fotodynamické terapie je téměř nulová toxicita použité látky, takže je možno ji (na rozdíl například od chemo- či radioterapie) v krátkém čase mnohokrát opakovat. Další výhodou je poměrně přesná selekce nádorových buněk. Metoda tedy zničí pouze nádorové buňky a okolní zdravé zůstanou neporušeny. Za zmínku také stojí asi nejzřejmější výhoda, a totiž že se řadí mezi neinvazivní metody. Mezi nevýhody patří omezená možnost použití, neboť světlo používané k aktivaci fotosenzibilizátoru proniká nejvýše 1cm do tkáně a lze tedy použít pouze na povrchu těla případně na části orgánů dostupné pomocí endoskopů a katetrů. Metoda vpichu optického vlákna s aktivizujícím světlem přímo do tkáně se zatím příliš nepoužívá. Nevýhodou při nitrožilní aplikaci fotosenzibilizátoru je několikahodinová (až 48h) fotosenzitivita kůže po léčbě; pacient se tedy musí vyvarovat pobytu na slunci a vystavení silného světelného záření.\n\nVhodná látka by měla být netoxická, stabilní a se známou chemickou strukturou. Měla by se hromadit v buňkách tumoru a ze zdravých buněk se rychle vyplavit. A také by měla mít absorpční maximum pro světlo, jehož energie je dostatečně velká (vlnová délka dostatečně krátká) pro produkci singletového kyslíku, ale zároveň je jeho vlnová délka co největší (proniká hlouběji než světlo s kratší vlnovou délkou). Světlo splňující předešlé požadavky je na rozhraní infračerveného a viditelného červeného světla. Zároveň by ovšem fotosenzibilizátor neměl absorbovat na ostatních vlnových délkách (zejména pro viditelné světlo), aby se do co největší míry omezila fotosenzitivita a možné poškození zdravé tkáně při nitrožilní aplikaci látky.\n\nFotosenzibilizátory první generace jsou deriváty hematoporfyrinu, jejichž nevýhodou je to, že nejsou přesně chemicky definovány a při nitrožilní aplikaci dochází k fotosenzitivitě kůže. V současné době se používají pod různými firemními názvy jako Photofrin (USA), Photocarcinorin (Čína), Photosan (Německo), Photogem (Rusko) nebo Haematodrex (Bulharsko). Jedním z derivátů hematoporfyrinu, jehož chemická struktura je známá, je TPPS4, jehož původní varianta byla ve velkých množstvích neurotoxická. V České republice byla vyvinuta jeho speciálně purifikovaná obměna nevykazující toxické účinky, jež je u nás schválena pro lokální použití.\n\nDo druhé generace fotosenzibilizátorů patří chloriny (degradační produkty chlorofylu), delta-aminolevulová kyselina (ALA), ftalocyaniny, bakteriochloriny, benzochloriny, purpuriny, naftalocyaniny, pheoforbidy, pyropheoforbidy a další. Většinou se jedná o látky izolované z chlorofylu a látky patřící do skupiny porfyrinů. Kupříkladu ftalocyaniny jsou syntetické látky obsahující porfyrinový kruh, k němuž je kovalentní vazbou připoután kov, jenž zvyšuje fototoxicitu látky a tím i účinnost fotodynamické terapie. Fotosezibilizátory druhé generace se vyznačují především podstatně nižší kožní fotosenzitivitou po léčbě.\n\nNejvýznamnější uplatnění nalézá fotodynamická terapie při léčbě různých druhů tumorů, a to jak maligních (zhoubných) tak benigních (nezhoubných). Nejčastěji se zatím jedná o léčbu paliativní nebo doplňkovou léčbu léčby jiného druhu (většinou chirurgického zásahu). Jak již bylo zmíněno výše, největším omezením fotodynamické terapie je průchod aktivizujícího světla nejvýše 1cm do hloubky tkáně. Přesto byla s úspěchem použita pro léčbu nádorů žaludku, tlustého střeva, hlavy a krku, ústní a nosních dutin, hrtanu, hltanu, jícnu, plic, močového měchýře, jater, prsu, genitálií i mozku. Nejčastěji se ovšem používá pro léčbu nejrůznějších kožních tumorů a lézí; za všechny zmiňme např. aktinickou keratózu, basaliom či T-lymfom. V kožním lékařství se používá také léčbě lupénky, bradavic, nebo v estetické medicíně k vyhlazení jizev po akné či vrásek, kdy aktivuje fibroblasty k novotvorbě kolagenu. Využití nachází metoda také při léčbě senilní degenerace makuly (AMD). Velmi nadějnou aplikací je čištění kostní dřeně od leukemických buněk, kdy se pacientovi odebere kostní dřeň, vyčistí se metodou fotodynamické terapie a coby autologní štěp vrátí zpět pacientovi.\n\n"}
{"id": "336101", "url": "https://cs.wikipedia.org/wiki?curid=336101", "title": "Zdeněk Matějka", "text": "Zdeněk Matějka\n\nZdeněk Matějka (30. dubna 1937 – 2. října 2006) byl český chemik a vysokoškolský pedagog, který se zabýval iontovou výměnou.\n\nNarodil se v Teplicích a po vystudování gymnázia začal v roce 1955 studovat chemii na VŠCHT Praha. Studium dokončil v roce 1960 a začal pracovat ve výzkumném ústavu ČKD Dukla. Později započal externí kandidaturu na Ústavu tepelné techniky (nyní Ústav energetiky), VŠCHT Praha pod vedením profesora Františka Karase, zakladatele ústavu. Kandidátskou práci, která se zabývala elektrodeionizací, obhájil v roce 1967.\n\nV letech 1972 až 1990 pracoval jako odborný asistent na Ústavu energetiky VŠCHT Praha. Zabýval se jak teoretickými základy iontové výměny, tak i jejími praktickými aplikacemi. V roce 1990 se habilitoval na docenta. Jeho pracovní skupina v tu dobu pracovala hlavně na selektivním odstraňování iontů toxických kovů z vodných roztoků a odstraňování dusičnanů pomocí ionexů. V roce 1997 se stal vedoucím Ústavu energetiky. V tu dobu se již jeho hlavní zájem začal přesouvat od sorpce toxických kationtů k oxoaniontům.\n\n16. května 2000 byl za svoji celoživotní práci v oblasti výzkumu a pedagogiky jmenován profesorem. V roce 2002 musel po dosažení věku 65 let odejít do důchodu, zůstal však na ústavu na poloviční úvazek. Stále vedl s plným nasazením svou skupinu. V roce 2006 po dlouhotrvající nemocí zemřel.\n\nBěhem své práce na VŠCHT vychoval Matějka asi 60 studentů inženýrského studia a 20 doktorandů. Navázal spolupráci s mnoha pracovišti zejména v Japonsku, Německu, USA, Spojeném království a Turecku.\n\n"}
{"id": "336103", "url": "https://cs.wikipedia.org/wiki?curid=336103", "title": "Dominik Dán", "text": "Dominik Dán\n\nDominik Dán (* 1955) je slovenský spisovatel detektivních románů. Píše pod pseudonymem a v roce 2010 se autorsky podílel při tvorbě seriálu \"Kriminálka Staré Město\". \n\nO autorově identitě se na veřejnosti i mezi příznivci jeho díla vedou spory. Objevují se konspirační teorie předpokládající nikoli autora jednoho, ale několik. Poté, co vydal první desítku knih, se o něho média začala zajímat, jako o úspěšného autora. Začal komunikovat prostřednictvím elektronických médií. Neodhalil však svou totožnost. Jediné, co takto vedenými rozhovory potvrdil, že patří mezi kriminalisty. Více, z profesionálního pohledu, odhalit nehodlá. Jeho identitu, kromě nejbližších spolupracovníků, zná i několik novinářů. Nesprávný je i rok jeho narození uváděný na přebalech knih.\n\nAutor ve svých knihách řeší kriminální případy, které se staly v tzv. \"Našem městě\" (toto město není nijak konkrétně pojmenováno, ale z knih je zjevné, že se jedná o Bratislavu). Ačkoliv je jeho dílo monotematické a tyto případy vždy řeší detektivové z oddělení vražd policejního sboru Našeho města, každá jeho kniha je specifická a je psána z jiného úhlu pohledu. Autor nepoužívá stejnou šablonu a proto jsou vždy jeho knihy překvapivé a nedá se dopředu očekávat, kam bude jejich příběh směřovat.\n- v Česku vydáno v roce 2015 pod názvem \"Popel všechny zarovná\"\n- vydáno slovenským nakladatelstvím Slovart CZ v českém překladu v podobě elektronické knihy pod názven \"Popel všechny zarovná\"\n- v Česku vydáno v roce 2017 pod názvem \"Nestydaté neviňátko\"\n- v Česku vydáno v roce 2010 a 2015 pod názvem \"Bestie\"\n\n- vydáno slovenským nakladatelstvím Slovart CZ v českém překladu v podobě elektronické knihy pod názven \"Bestie\"\n- v Česku vydáno v roce 2011 a 2016 pod názvem \"Cela 17\"\n- v Česku vydáno v roce 2010 pod názvem \"Kapitán Smrt\". V roce 2015 vyšlo jako \"Rudý kapitán\" (první filmová adaptace)\n\n- vydáno slovenským nakladatelstvím Slovart CZ v českém překladu v podobě elektronické knihy pod názven \"Rudý kapitán\"\n- v Česku vydáno v roce 2011 pod názvem \"Noc plná lží\"\n- v Česku vydáno v roce 2012 pod názvem \"Moucha\"\n- v Česku vydáno v roce 2012 pod názvem \"Mucholapka\"\n- v Česku vydáno v roce 2014 pod názvem \"Uzel\"\n- vydáno slovenským nakladatelstvím Slovart CZ v českém překladu v podobě elektronické knihy pod názven \"Uzel\"\n- v Česku vydáno v roce 2014 pod názvem \"Kráska a zvíře\"\n- vydáno slovenským nakladatelstvím Slovart CZ v českém překladu v podobě elektronické knihy pod názven \"Básník\"\n- v Česku vydáno v roce 2016 pod názvem \"Krev není voda\"\n- vydáno slovenským nakladatelstvím Slovart CZ v českém překladu v podobě elektronické knihy pod názven \"Krev není voda\"\n- v Česku vydáno v roce 2016 pod názvem \"Něžná fata morgána\"\n- v Česku vydáno v roce 2017 pod názvem \"Smrt na druhém břehu\"\n\n\n\nDominik Dán byl autorem námětu seriálu Kriminálka Staré Město. Česko-slovenský koprodukční seriál, inspirovaný skutečnými případy nedávné doby, vytvořila Česká televize spolu s Trigon production, s. r. o. a Rozhlas a televízia Slovenska v roce 2010. Jednalo se celkem o sedm dílů detektivek. V hlavních rolích hráli Zuzana Fialová a Matěj Hádek.\n\nDetektivní thriller režiséra Michala Kollára odehrávající se v roce 1992 v rozpadajícím se Československu. Předlohou filmu byla kniha \"Červený kapitán\". Natočen v roce 2016 v česko-polsko-slovenské koprodukci.\n\n"}
{"id": "336105", "url": "https://cs.wikipedia.org/wiki?curid=336105", "title": "Hamerský potok (přítok Mže)", "text": "Hamerský potok (přítok Mže)\n\nHamerský potok ( , nebo též Lohbach) je významný levostranný přítok řeky Mže v okrese Tachov v Plzeňském kraji. Délka toku činí 33,6 km. Plocha povodí měří 200,0 km².\n\nHamerský potok pramení jihovýchodně od vrchu Čupřina (864 m) v Českém lese, nedaleko hranic s Německem, v nadmořské výšce 754 m. Zprvu teče jižním směrem. Po zhruba 2 km vtéká na území Německa, kde protéká obcí Mähring, pod kterou se obrací na jihovýchod a vrací se zpět na české území. Jihovýchodní směr si udržuje až k městu Planá, u něhož se stáčí více k jihu. Na dolním toku bývá též nazýván Tichá. Dále protéká obcí Brod nad Tichou, pod níž ústí zleva do Mže na jejím 77,7 říčním kilometru. Sjízdný úsek měří 15 km.\n\nV pohraniční části protéká Hamerský potok lesy, pod Broumovem silně meandruje v místních lučinách a lesy protéká až před svým ústím. Koryto řeky je široké maximálně 3-5 metrů. Jezy jsou stavidlové, čili nesjízdné a další překážky tvoří popadané stromy a břehový porost.\n\n\nHlásné profily:\n"}
{"id": "336111", "url": "https://cs.wikipedia.org/wiki?curid=336111", "title": "VY Canis Majoris", "text": "VY Canis Majoris\n\nPrvní pozorování v historii provedl Jérôme Lalande dne 7. března 1801, který zaznamenal hvězdnou velikost 7. Další studie její hvězdné velikosti z 19. století prokázaly, že hvězda slábne od roku 1850. Od roku 1847 je známo, že VY Canis Majoris je rudá hvězda. V průběhu 19. století bylo nacházeno celkem 6 různých dílů, což naznačuje, že by se mohlo jednat o vícero hvězd. Dnes už je ale známo, že tyto domnělé hvězdy jsou jen zářící plochy v okolí mlhoviny.Vizuální pozorování v roce 1957 s obrazem ve vysokém rozlišení prokázalo, že VY CMa, jako jedna z mála, není dvojhvězda.\nPodle studie Philipa Masseyho a kol. z roku 2006 se jedná o běžného červeného veleobra o průměru přibližně 600násobku Slunce. Pokud by se taková hvězda nacházela ve středu sluneční soustavy, dosahovaly by její okrajové části až k oběžné dráze Jupitera.\n\nAstronomka Roberta M. Humphreysová z \"University of Minnesota\" však ve své studii z téhož roku odhadla průměr hvězdy na 1800 až 2500 průměrů Slunce. Taková hvězda by ve sluneční soustavě sahala až k oběžné dráze Saturnu. Při průměru o 2100násobku Slunce by světlu trvala cesta kolem celého disku hvězdy 8 hodin.\n\nBylo zjištěno, že VY CMa je velice nestabilní. Důvodem je, že mnoho své hmoty vyvrhuje do okolní mlhoviny. Astronomové, s pomocí Hubbleova vesmírného dalekohledu předpověděli, že VY Canis Majoris bude zničen (jako supernova) za méně než 100 000 let.\n\n\n"}
{"id": "336115", "url": "https://cs.wikipedia.org/wiki?curid=336115", "title": "Eric Singer", "text": "Eric Singer\n\nEric Singer (* 12. května, 1958 Cleveland, Ohio) je americký bubeník, který je v současnosti člen skupiny Kiss a hraje i s Alice Cooper. Za dvě desetiletí se objevil na více než 50 různých albech.\n\nJeho první profesionální job byla tour s Litou Ford v roce 1984. V roce 1985 se připojil k Black Sabbath za původního Billa Warda a podílel se na albech \"Seventh Star\" a \"The Eternal Idol\". Poté hrál se skupinou Badlands.\n\nOd roku 1991 hrál s Kiss, kde převzal místo po zemřelém Ericu Carrovi. V roce 1996 se do Kiss dočasně vrátil dřívější bubeník Peter Criss. Po pěti relativně klidných letech jel Singer na tour s kytaristou Brianem Mayem z Queen a roku 2001 se do Kiss vrátil. V roce 2003 se Criss na několik vystoupení stal znovu členem, ale Singer se na konci roku vrátil.\n\nEric Singer se také účastnil projektu Avantasia, kde se podílel na albech \"The Metal Opera Part II\", EP \"Lost in Space Part I\", \"Lost in Space Part II\" a také na albu \"The Scarecrow\".\n"}
{"id": "336117", "url": "https://cs.wikipedia.org/wiki?curid=336117", "title": "Bureš", "text": "Bureš\n\nČeské příjmení Bureš nese více různých osobností:\n\n\n\n\n"}
{"id": "336118", "url": "https://cs.wikipedia.org/wiki?curid=336118", "title": "Bitva u Cambrai", "text": "Bitva u Cambrai\n\nKdyž Britové vůbec poprvé nasadili tanky podporované pěchotou (úplně poprvé byly nasazeny v bitvě na Sommě 15. září 1916) šlo v podstatě o výmluvnou ukázku nástupu nové taktiky. Zdálo se, že dosáhnou očekávaného vítězství, ale německé protiútoky, vedené údernými oddíly, odhalily nové účinné ostří způsobu německého vedené boje na západní frontě, což hrozilo dalším prodloužením této nesmírně ničivé války. Za klíč k bojovým úspěchům v první světové válce se začala považovat kvantita nikoliv kvalita. Předvedl to již Brusilov na východní frontě a britská vítězství na počátku roku 1917 tuto skutečnost jen potvrdila. Avšak Liddel Hart, jeden z prvních uznávaných odborníku na boje pancéřových jednotek, se o bitvě u Cambrai vyjádřil: „Zde dokázalo nasazení 378 tanků a asi 4000 tankistů asistujících pouhým šesti divizím pěchoty za cenu asi pětitisícových ztrát dosáhnout větší územní zisk a způsobit nepříteli větší otřes, než co se u Ypres podařilo několika tuctům divizí za tři měsíce se ztrátami 400 000 mužů.“\n\nNěmci byli i za cenu milionů životů postupně zatlačováni, ale ještě ovládali část Francie a skoro celou Belgii. Avšak krvavé bitvy a neustále odvody do armády začaly deptat společnost všech zúčastněných národů. Rusko zmítané nepokoji muselo nakonec přestat válčit. Německá a francouzská armáda se začínala bouřit, jediná britská armáda byla ještě relativně v klidu, i když malé revolty byly i zde. Pro spojence tu ale byla naděje. USA se postupně přibližovaly ke spojencům a dalo se očekávat, že se zapojí do války. Na druhé straně mohlo Německo po uzavření míru s Ruskem přesunout mnoho vojáků z východní fronty.\n\n1. světová válka, doposud nejkrvavější konflikt v dějinách, už stál mnoho životů. Žádná z bitev (ať to byla bitva na Sommě nebo u Verdunu) nepřinesla žádné straně výhodu či nějaký větší úspěch. Vzhledem k tomu, že staré metody nedokázaly vyhrávat bitvy, začaly se rozvíjet nové taktické postupy. Spojenci začali používat nový stroj, který jim měl pomoci - tank. Ovšem tyto tanky byly poruchové a často zapadaly do bláta. Jejich hlavní účinek byl ze začátku pouze psychický, protože pro Němce, kteří viděli tank po prvé, to byl velký šok a dávali se na útěk. Jakmile si však na tanky zvykli, přestali se jich bát a ničili je. V létě 1917 byl vyvinut dokonalejší typ Mark IV a ve třetí bitvě u Ypres jich bylo nasazeno 190, i když očekávání nesplnily. Němci v obrněné vozy moc nevěřili a začali používat takzvané úderné jednotky (Sturmtruppen). Tyto jednotky byly vybavené nejlepším vybavením a také skvěle vycvičené. Měly míjet opevněná střediska obrany, využívat krytí a operovat po malých, napůl samostatných jednotkách. Měly postupovat místy nejmenšího odporu, ale především měly neustále postupovat kupředu. Jejich vybavení bylo velice moderní, používaly kulomety a samopaly značky Bergmann, plamenomety, protitankové granáty a minomety. Obě strany věřily, že jim tyto nové postupy zajistí vítězství.\n\nVlastní útok byl původně zamýšlen jako dělostřelecký přepad s tím, že hlavním účelem bojového vystoupení tanků bude likvidace drátěných zátarasů, což ušetří dělostřelectvo. Pokud se měl celkový záměr uskutečnit, úkolem klasické kavalerie bylo tento celkový úspěch dále rozvíjet do hloubky. Ať tomu bylo tak či onak, velitelé tanků měli nejlepší vůli prokázat své kvality.\nVe snaze dosáhnout největšího možného překvapení se generál Byng, velitel britské 3. armády, rozhodl vynechat obvyklou dělostřeleckou přípravu; vojáci měli být kryti dělostřeleckou přehradní palbou a útok se uskutečnil ráno pod závojem mlhy.\n\nBritská armáda, jak už bylo řečeno, trpěla nejméně vzpourami a revoltami. Britští vojáci velice věřili v tanky a doufali, že jim tento nový stroj usnadní jejich strasti a pomůže vyhrát válku. Většina britských vojáků už byli veteráni a moc dobře věděli co je čeká a jak se mají při boji chovat. Měli větší počet vojáků a jako vždy skvělé vybavení (italský samopal Beretta, americkou auto-pušku Winchester M17, plynové masky atj. Také věřili, že nová taktika přinese méně ztrát na životech.\n\nNěmecká armáda se začala už pomalu bouřit a neměla chuť stále bojovat a trpět tak velkými ztrátami. Němečtí generálové ale zavedli nový druh jednotek, takzvané úderné jednotky. Tyto jednotky se považovaly za elitu německé armády a zvyšovaly morálku mužů. Tato taktika se ukázala jako velice účinná a spojenci si ze začátku nevěděli rady s tímto druhem boje (viz výše). Můžeme tedy říct, že německý voják byl už velice znechucen válkou, ale nová taktika mu dávala naději na vítězství a rozhodně se nehodlal vzdát.\n\nBritští vojáci a tanky zaútočili ráno pod závojem mlhy bez nějaké větší dělostřelecké přípravy. Němečtí vojáci byli překvapeni a vyděšeni. Při pohledu na tanky se dávali na hromadný útěk a opouštěli své zákopy bez boje, a Britům se tak podařilo díky tankům prorazit německou obranou linii za pouhých deset hodin a postoupili o osm kilometrů.Tanky postupovaly ve trojicích. První prolamoval zátarasy a pak se zastavil před nepřátelským zákopem, aby kulometnou palbou kryl postup ostatních. Druhý tank pak shodil na zákop svazek hatí a zároveň do něho spustil palbu z kulometu. Třetí tank po hatích přejel první zákop a shodil svůj svazek hatí na pomocný zákop a rovněž do něho namířil svou kulometnou palbu. Tímto způsobem tanky přejížděly zákopy a zároveň je čistily od nepřítele. Avšak u Flesquiéres měli němečtí dělostřelci pevné nervy a podařilo se jim zneškodnit sedm britských tanků, dříve než mohly přejet zákopy. Čeho všeho tanky skutečně dosáhly? Bylo známo, že německé pozice u Cambrai měly slabší první obranou linii, což byl důvod, proč si Britové zvolili pro svůj útok právě tento úsek. Britské dělostřelectvo si snadno poradilo se 34 děly, které zde měli Němci k dispozici. Němci ovšem svou obranu rozčlenili do hloubky s tím, že měli v pohotovosti zálohy připravené zasáhnout do protiútoku. Když se pak postup britských tanků v závěru jejich prvního útoku zpomalil, Němci soustředili své zálohy, aby Britům znemožnili další územní zisky. Ačkoliv se potom tanky zastavily a uvízly na místě, Britům se podařilo pokračovat v útoku až do 28. listopadu, kdy vzali do zajetí asi deset tisíc německých vojáků a ukořistili 200 děl.\n\nSpojenci se těšili ze svého úspěchu jen krátce. Již 30. listopadu zahájili Němci velkou protiofenzivu pokrývající v podstatě celé území, které předtím Britové dobyli tankovým útokem. Od roku 1916 Němci chápali, že se musí snažit vyvíjet novou taktiku. Jednou z jejích součástí byla pružnost v obraně, což znamenalo, že vojáci byli vedeni k tomu, aby opustili starý způsob \"vydržet na místě nebo padnout\", ale aby se naopak snažili o pohyb, třeba i v podobě ústupu před spojeneckým útokem, zatímco německá kulometná hnízda vytvoří síť, která se pro spojenecké vojáky stane pastí. Spojenecký postup tak byl kulometnou palbou otupován, přičemž nejzkušenější německé jednotky a většina dělostřelectva zůstávaly v záloze jako hlavní síla k provedení protiútoku. Tento pružný přístup se pak ještě rozšířil o rozvoj taktiky úderných skupin. Spojenečtí vojáci, vyčerpaní úsilím, které museli vyvíjet při odrážení trvalé německé protiofenzivy, měli chvílemi již tak málo sil, že kolísali. Německá dělostřelecká palba byla tak agresivní a vražedná, že se spojenci museli stáhnout.\n\nNa konci německého protiútoku 6. prosince již měly obě strany ztráty asi 45 000 mužů, takže na tom oba protivníci byli znovu stejně jako před bitvou. Neúspěchy u Ypres a Cambrai se zasloužily o pochmurnou náladu ve spojeneckém štábu, který vyvíjel maximální úsilí o zavedení nové metody vedení válečné činnosti, s jejíž pomocí by se překonal mrtvý bod na frontě. Krátký triumf s nasazením tanků u Cambrai posloužil spíše úspěchu propagandy než skutečnému strategickému zisku. Je pozoruhodné, že spojenecké velení se navzdory svému nadšení pro tanky už nepokusilo v roce 1918 tuto zbraň do hromadného útoku znovu nasadit. Čas tanků měl teprve přijít. Avšak doba úderných jednotek již nastala a německé velitele jejich úspěchy při protiútoku u Cambrai velice povzbuzovaly v domněnce, že jejich nová taktika byla dovedena k takové dokonalosti, že si mohou dovolit riziko velké ofenzivy.\n\n1. B. H. Liddell Hart, \"Historie První Světové Války\", Pan Books, 1972: 337\n\n\n\n"}
{"id": "336119", "url": "https://cs.wikipedia.org/wiki?curid=336119", "title": "Ty vole, na základní škole…", "text": "Ty vole, na základní škole…\n\nTy vole, na základní škole… je páté album skupiny Sto zvířat z roku 2002.\n"}
{"id": "336120", "url": "https://cs.wikipedia.org/wiki?curid=336120", "title": "Španělská Legie", "text": "Španělská Legie\n\nŠpanělská Legie (španělsky , nebo zkráceně ), dříve Španělská cizinecká legie, je elitní jednotka španělské armády. Legie byla původně založena jako cizinecká jednotka () jako španělský ekvivalent Francouzské cizinecké legie, ale na rozdíl od ní se její příslušníci rekrutovali téměř výhradně z Hispánců.\n\nŠpanělská cizinecká legie vzniklá roku 1920 nicméně historicky nebyla první jednotkou svého druhu vzniklou ve Španělsku. 28. června roku 1835 se francouzská vláda rozhodla podpořit španělskou královnu Isabellu v boji o trůn a vyslala 4000 příslušníků francouzské cizinecké legie do Španělska. Legionáři se 17. srpna vylodili v Tarragoně, aby se přidali na stranu královny Isabelly. Tento útvar byl první Španělskou cizineckou legií až do roku 1838, kdy útvaru zbylo jen 500 mužů. Během této občanské války na Isabellině straně bojovala i dobrovolnická Britská legie.\n\nŠpanělská cizinecká legie byla vytvořena královským dekretem španělského krále Alfonsa XIII. dne 28. ledna 1920. Ještě téhož roku Legie měla pět praporů složených převážně z rodilých Španělů, a cizinců, kteří přišli většinou z Kuby, která nedlouho před tím získala nezávislost na Španělsku, ale byla vytvořena jednotka z Japonců a Číňanů. Španělská legie byla vybudována po vzoru Francouzské cizinecké legie jako útvar profesionálních vojáků, který bude schopen nahradit armádu složenou z branců ve vojenských operacích ve španělských koloniích. Její první velké nasazení přišlo roku 1920, kdy ve španělském protektorátu Španělské Maroko vypuklo velké povstání vedené Abdem el-Krimem.\n\n2. září roku 1920 král Alfonso XIII. rozkázal vytvořit nový pluk ke Španělské Legii pod velením podplukovníka pěchoty Josého Millána Astraye. Astray byl schopný voják, ale osobitý a poněkud výstřední. Jeho postoje se staly součástí mystiky celé Legie. 20. září se k novému pluku přidal první rekrut a toto datum je každoročně slaveno. Prvotní seskupení pluku byly tři prapory plus velitelský štáb. Každý prapor se skládal ze dvou střeleckých rot, velitelské roty a kulometné roty. Legie sídlila v Cuartel del Rey en Ceuta na Plaza de Colón.\n\nBěhem španělské občanské války se Legie rozrostla na 18 praporů pěchoty plus jeden tankový prapor, jeden technický prapor a skupinu pro zvláštní operace. Dvanáctý až osmnáctý prapor byly útvary s vlastním nezávislým velením.\n\nFrancisco Franco byl jedním ze zakládajících členů Španělské Legie a byl jejím „druhým mužem“. Legie bojovala v letech 1921-1926 v Maroku proti tzv. Rifské republice, kterou vyhlásili tamní příslušníci rifských kmenů proti španělské nadvládě. Společně s Regulares – marockými koloniálními jednotkami – Legie vytvořila španělskou Africkou armádu. Roku 1934 byly jednotky Regulares a Španělské Legie převeleny do Španělska novou republikánskou vládou, aby potlačily dělnické povstání v Asturii. Pod velením podplukovníka Juana Yagüe hrála Legie důležitou úlohu v španělské občanské válce na straně Francových fašistů. Profesionální vojáci Španělské Legie a Regulares dala fašistům důležitou počáteční převahu nad méně vycvičenými republikánskými vojsky. Africká armáda zůstala elitní špičkou fašistických armád během občanské války. Po vítězství fašistů v občanské válce roku 1939 byly Španělské Legii sníženy stavy a byla odvolána zpět na své základny ve Španělském Maroku. Když roku 1956 získalo Maroko samostatnost, Španělská Legie pokračovala v existenci jako součást posádky chránící zbývající španělské enklávy a teritoria na africkém pobřeží. V letech 1957-58 po boku francouzských jednotek bojovali legionáři proti Arabům v Západní Sahaře.\n\n17. června 1970 španělští legionáři zahájili ostrou palbu do demonstrantů za nezávislost ve čtvrti Zemla ve městě Al-´Ajún v Západní Sahaře a jedenáct jich zabili. Tato akce se nazývá „Zemelská intifáda“ a měla zásadní vliv na obyvatelstvo Západní Sahary aby se připojilo k ozbrojenému odporu antikoloniálního hnutí, které pokračuje dodnes, dlouho poté, co Španělsko vyklidilo své pozice v západní Africe, neboť po Španělích Západní Saharu anektovalo Maroko.\n\nDíky povaze Španělské legie jako cizinecké jednotky působící v zahraničí, pocházeli v koloniálních dobách naprostou většinou legionáři z řad národů z kolonií (např. Španělské Guiney). Další cizinci tvořili kolem 25 procent vojáků. Ve 20. letech, v době povstání v Maroku v Africe bojovali převážně španělsky mluvící cizinci z Latinské Ameriky. V roce 1987 útvar přestal přijímat do svých řad cizince a změnil název ze \"Španělské cizinecké legie\" na \"Španělská legie\". Po roce 2000 španělská armáda opustila brannou povinnost pro Španěly a začala do svých řad znovu přijímat cizince, ale jen z některých národů. Do Španělské Legie se dnes přijímají muži i ženy, pokud jsou rodilí mluvčí španělštiny, nejčastěji tak ze zemí střední a Jižní Ameriky. Po cizincích je požadováno platné povolení k pobytu na španělském území a také vyhlídky povýšení pro cizince jsou ve Španělské Legii omezené.\n\nV současnosti je Španělská Legie čítá na 5000 mužů ve dvou plucích pod přímou kontrolou španělského generálního štábu. Legie je nasazována převážně v mírových misích NATO. Legionáři se účastnili mise v Bosně a Hercegovině jako součást SFOR a jednotky Španělské Legie byly též rozmístěny v Iráku v oblasti Nadžáfu společně se salvadorskými jednotkami, dokud španělská vláda premiéra Josého Luise Rodrígueze Zapatera z Iráku španělskou armádu nestáhla. Roku 2005 byla Legie umístěna v Afghánistánu jako součást ISAF () pod velením NATO. V roce 2006 byl 10. prapor odvelen do jižního Libanonu jako součást mírových sil OSN ().\n\nŠpanělská Legie je v současnosti rozmístěna v španělských afrických enklávách, jmenovitě Ceutě, Melille, ale také v Rondě a Almeríi v Andalusii.\n\n\n"}
{"id": "336124", "url": "https://cs.wikipedia.org/wiki?curid=336124", "title": "Jan z Jičína", "text": "Jan z Jičína\n\nJan z Jičína (zemřel pravděpodobně v roce 1432) byl kněz a reformátor v období husitství.\n\nJan z Jičína působil na univerzitě v Praze. V roce 1408 se stal mistrem svobodných umění. Pozitivně se vyjadřoval k učení anglického reformátora Jana Viklefa, společně s Janem Husem viklefovské učení obhajoval a snažil se ho šířit dál. Později patřil mezi hlavní postavy odpustkových bouří, které začaly v roce 1412. Byl to on, kdo slavnostně pohřbil v Betlémské kapli jako mučedníky tři mládence (Martina, Jana a Staška), kteří byli popraveni, protože se slovně bouřili proti hlásání odpustků. Záporně se stavěl ke kacířské náboženské sektě pikartů, kteří pocházeli z Francie a začali se v českých zemí objevovat někdy kolem roku 1418. Jan se zařadil mezi umírněné stoupence Tábora a patřil k blízkým spolupracovníkům Mikuláše Biskupce, později se ale s Táborem loučí. Proti Mikuláši Biskupcovi pak napsal nedochovaný traktát o transsubstanciaci a názorově se přiblížil sirotkům.\n\n"}
{"id": "336131", "url": "https://cs.wikipedia.org/wiki?curid=336131", "title": "Mokřiny (Aš)", "text": "Mokřiny (Aš)\n\nMokřiny () jsou od 1. ledna 1975 místní částí města Aše, se kterou tvoří, na rozdíl od ostatních ašských částí, jednotný městský celek. Po Aši jsou nejlidnatější částí města. V roce 2011 zde trvale žilo 557 obyvatel.\n\nMokřiny se rozprostírají na poměrně velkém území. Na severu přiléhá město Aš, na východě se nachází ves Vernéřov, na jihu Nový Žďár, na jihovýchodě Nebesa a na západě se táhne státní hranice s Německem.\n\nMokřiny byly založeny Zedtwitzi někdy před rokem 1413, kdy jsou poprvé zmíněny v historických dokumentech. V roce 1874 se odtrhly od Vernéřova, a staly se samostatnou obcí. V této době zde žilo okolo 400 lidí. Rozvoj textilního průmyslu v Aši způsobil v druhé polovině 19. století nárůst obyvatel ve všech okolních obcích, včetně Mokřin, kde v roce 1930 žilo ve 174 domech již 1726 obyvatel. Po 2. světové válce se počet obyvatel razantně snížil, a dnes zde žije kolem 550 obyvatel.\n\nObchody a firmy v Mokřinách využívají výhodné pozice obce na hlavním tahu do města a také návaznost na něj. Přes Aš v současnosti proudí doprava již přes tři hraniční přechody, což je pro Mokřiny ekonomicky stejně výhodné jako pro Aš. V současné době se v Mokřinách nachází stavebniny, autobazar, množství auto- a pneuservisů, benzínová čerpací stanice nebo také tržnice. Ještě před několika lety zde také produkovala své výrobky porcelánka, která ale již zanikla.\n\n\nMokřinami prochází cyklotrasy číslo 2057 a 2063, a turistické trasy značené modrou a červenou značkou. Po červené značce se dá dostat například k nejbližším, historickým hraničním mezníkům.\n\n\n"}
{"id": "336132", "url": "https://cs.wikipedia.org/wiki?curid=336132", "title": "Harry Potter a princ dvojí krve (film)", "text": "Harry Potter a princ dvojí krve (film)\n\nHarry Potter a Princ dvojí krve (anglicky \"Harry Potter and Half-Blood Prince\") je dobrodružné fantasy, filmová adaptace stejnojmenného románu od J. K. Rowlingové. Film režíroval David Yates, stejně jako předchozí film série, \"Harry Potter a Fénixův řád\". Natáčení začalo 24. září 2007, film byl ve světové premiéře uveden 15. července 2009 a v české o den později.\n\nI přes vysoký rozpočet ve výši 250 mil. USD (asi 4,7 mld. Kč) film sklidil komerční úspěch, když celosvětově utržil 934 mil. USD. Překonal kupříkladu víkendový rekord v tržbách v českých kinech, celkově se v nich za rok 2009 umístil na třetím místě z hlediska tržeb i návštěvnosti. Divácká hodnocení a recenze kritiků byly rozporuplné; někteří recenzenti poukazovali na přílišnou sešněrovanost díla s knihou.\n\nHarrymu začíná šestý rok v Bradavicích. Chce se stát bystrozorem, proto musí jít studovat lektvary, které však už neučí jeho neoblíbený profesor Severus Snape. Od nového profesora Horacia Křiklana dostane starou učebnici, ve které je mimo dosti dobrých rad upřesňujících učivo vepsáno: „Tato kniha je majetkem Prince dvojí krve.“ Otázka, kdo je Princ dvojí krve, tvoří důležitou část zápletky knihy, která je ve filmu mírně redukována: omezuje se na jediný zaujatý dialog mezi hrdiny a závěrečné rozuzlení.\n\nVýraznou složku filmu tvoří rostoucí citové zmatky, kterým podléhá Ron, Hermiona i Harry. Hermiona je smutná, že Ron kouká po ostatních děvčatech, a Harrymu se líbí Ginny, které se však bojí vyznat své city, jelikož je to Ronova sestra. Toto je postaveno do výrazného kontrastu s problémy Draca Malfoye, jenž je lapen ve spárech zla a je nucen najít způsob, jak na hrad dostat ostatní smrtijedy, zatímco se snaží zabít Brumbála.\n\nNejdůležitější část dějové linie tvoří postupné odhalování minulosti lorda Voldemorta skrze vzpomínky, které Harry vidí v myslánce profesora Brumbála. V jejím rámci musí Harry přesvědčit Křiklana k vydání vlastního, poněkud kompromitujícího zážitku, který je klíčem k odhalení, že Voldemort uložil zlomky své duše do předmětů zvané viteály, díky nimž je nesmrtelný.\n\nTento objev iniciuje závěrečnou výpravu Brumbála a Harryho za zničením jednoho z viteálů. Ta skončí veskrze špatně, jelikož ve svém důsledku umožní zabití Brumbála Snapem a vede pouze ke zjištění, že hledaný viteál už před nimi z úkrytu ukradl někdo další, vystupující pod iniciálami R.A.B. Totožnost tohoto kouzelníka zůstává otázkou otevřenou do dalšího dílu.\n\n\n\n"}
{"id": "336134", "url": "https://cs.wikipedia.org/wiki?curid=336134", "title": "Vondráček", "text": "Vondráček\n\nČeské příjmení Vondráček může označovat:\n\n\n"}
{"id": "336136", "url": "https://cs.wikipedia.org/wiki?curid=336136", "title": "Julio Cesar Serrano", "text": "Julio Cesar Serrano\n\nJulio Cesar Serrano (1. března 1981, La Matanza, Buenos Aires, Argentina) je argentinský fotbalový záložník. Od roku 2010 působí v argentinském klubu CA Nueva Chicago.\n\nV CA Nueva Chicago působil v roce 2007, v letech 2008-2010 byl hráčem slovenského klubu ŠK Slovan Bratislava. V roce 2010 se vrátil do Argentiny do CA Nueva Chicago.\n\n"}
{"id": "336137", "url": "https://cs.wikipedia.org/wiki?curid=336137", "title": "Merchandiser", "text": "Merchandiser\n\nMerchandiser, laicky v českém překladu doplňovač či vybalovač zboží, druh pracovního povolání spojeného zejména s rozvojem hypermarketů. Pro činnost, kterou vykonává, se používá označení merchandising.\n\nS rozvojem sítě supermarketů a hlavně hypermarketů ve světě docházelo k specializaci prodavačů, kolektivu obsluhy. V hypermarketech je zaměstnáno několik desítek pracovníků na jednotlivých odděleních a je zde řada specializovaných profesí, např. skladníci, pokladní, účetní, uklízeči, obsluha výpočetní techniky, obsluha na prodejně atd.\n\nMimo těchto kmenových pracovníků na prodejnách občas pracuje či sem pravidelně dochází řada obchodních zástupců dodavatelských firem a merchandiserských agentur. Tyto agentury najímají na trhu práce pracovníky – merchandiery, kteří dle pokynů agentury, dodavatelské firmy a obchodu v něm vykonávají řadu činností. Zajišťují tak dodavateli zboží jeho pravidelné objednávání, vybalení a umístění v regálech či určených prostorách takovým způsobem, že jej zákazník přednostně koupí. Některé dodavatelské firmy používají agentury, jiné si obstarávají merchandisery samy.\n\nMimo této činnosti provádí občas cenový monitoring (srovnání ceny s konkurencí, záznam nastavení cen obchodem), mimořádné reklamní akce, kontroly záruk zboží a dalších jeho parametrů, které ovlivňují jeho prodejnost.\n\nČást těchto merchandiserů pracuje přes živnostenský list, tedy agentuře stanoveným způsobem svou činnost vykazuje a fakturuje, další pracují na smlouvu o provedení práce (s příslušnými omezeními). \n\nAgentury rozvíjí nabídku svých služeb nejen na merchandising, ale i ochutnávkové či jiné propagační akce. Počet agentur a merchandiserů roste spolu s rozvojem prodejní sítě a existují i agentury mezinárodní.\n\n"}
{"id": "336138", "url": "https://cs.wikipedia.org/wiki?curid=336138", "title": "Ara zelenokřídlý", "text": "Ara zelenokřídlý\n\nAra zelenokřídlý (\"Ara chloropterus\") je velký, pestře zbarvený papoušek, jeden z největších a nejrozšířenějších arů.\n\nNápadný, až 100 cm velký pták s rozpětím křídel kolem 125 cm a hmotností nad 1 kg. Stejně jako ostatní arové má nápadně zbarvené štíhlé tělo, nápadně dlouhý ocas a silný zobák. Má červené břicho, lopatky a hlavu s bílou kůží na obličeji, světle modrý kostřec, hřbet a křídla s temně zeleně zbarvenými předními krovkami. Samec i samice jsou zbarveni stejně, mladí ptáci se podobají dospělcům, ale mají kratší ocasy. Ve volné přírodě bývá velice často zaměňován s podobným arem arakangou (\"Ara macao\"), v jehož společnosti se běžně zdržuje.\n\nHojně se vyskytuje v tropických lesích na severu a středu Jižní Ameriky. Celá jihoamerická populace nebyla zatím vyčíslena, ale již se odhaduje, že žije na ploše větší jak 8 100 000 km. V současné době pro něj představuje největší hrozbu vymítání jeho přirozeného biotopu, vybíjení dospělých ptáků pro maso a pera a vybírání mláďat z hnízd pro oblíbený domácí chov.\n\nPro své výrazně zbarvené peří bývá tento pták součástí soukromých chovů, a to i přes skutečnost, že jeho odchov je relativně náročný, mimo jiné z důvodu jeho častého a pronikavého křiku. V České republice lze tohoto výrazně zbarveného ptáka spatřit na vlastní oči v zoologických zahradách: ZOO Zlín, Zoo Praha, ZOO Jihlava, ZOO Liberec, Zoo Ústí nad Labem a Zoo Tábor. Na Slovensku je chován v Zoo Bojnice.\n\nŽije v párech nebo hejnech, často se mísí s hejny ostatních druhů arů. Dospělí ptáci se mezi sebou dorozumívají hlučnými skřeky, díky kterým můžeme jejich společnost zpozorovat i na delší vzdálenost. Je velice dobrým letcem, ale většinou nepodniká žádné dlouhé výpravy.\n\nŽiví se semeny, plody, květy a ořechy, jejichž tvrdou skořápku dokáže snadno zdolat díky velice silnému zobáku, který dokáže při pevném stisku rozlomit v polovině i násadu od koštěte. Z důvodů potravní konkurence se živí i nezralými plody a rostlinami, které se chemicky postřikují proti okusu. Před otravou se pak brání polykáním zeminy, která v jeho žaludku působí jako protijed.\n\nRočně klade obvykle 3 vejce, na kterých sedí 23–27 dnů. Mláďata, o která pečují oba rodiče, opouštějí hnízdo asi po 12 týdnech. Pohlavní dospělosti ara zelenokřídlý dosahuje v 8. roce života a při dobrých podmínkách v zajetí se může dožít i 70–80 let.\n\n\n"}
{"id": "336145", "url": "https://cs.wikipedia.org/wiki?curid=336145", "title": "George Robert Gray", "text": "George Robert Gray\n\nGeorge Robert Gray (8. července 1808 – 6. května 1872) byl anglický zoolog. \n\nNarodil se jako syn botanika Samuela Fredericka Graye a starší bratr zoologa Johna Edwarda Graye. V roce 1831 nastoupil v zoologickém oddělení Britského muzea jako pomocný asistent. Zde se začal zabývat hmyzem a popsal množství motýlů. V roce 1833 sepsal dílo s názvem \"Entomology of Australia\" (Entomologie Austrálie) a přispíval entomologickými poznatky v Cuvierově \"Animal Kingdom\" (Království zvířat). Téhož roku založil také Královskou londýnskou entomologickou společnost a od roku 1841 až do své smrti působil jako ředitel ornitologického oddělení Britského muzea.\n\nJeho nejvýznamnějším dílem je \"Genera of Birds\" (Ptačí rody) z let 1844 – 1849, které ilustroval David William Mitchell a Joseph Wolf.\n"}
{"id": "336147", "url": "https://cs.wikipedia.org/wiki?curid=336147", "title": "Virus Marburg", "text": "Virus Marburg\n\nVirus Marburg je RNA virus patřící do skupiny tzv. filovirů.\n\nVirus byl objeven v Německu v roce 1967; tehdy se jím ve městě Marburg nakazilo 25 laboratorních pracovníků, dalších 6 lidí včetně lékařů a patologa se nakazilo od nemocných lidí. Sedm nakažených zemřelo. Původ nákazy pocházel od opic dovezených na pokusy z africké Ugandy.\n\nPři epidemii v Demokratické republice Kongo v letech 1998–2000 zemřelo 83 % nakažených pacientů. V roce 2000 zemřelo v Ugandě 140 ze 354 nakažených lidí. Jedna z největších nákaz tímto virem propukla v letech 2004 a 2005 v Africe; tato epidemie zasáhla jih Afriky, Demokratickou republiku Kongo a Angolu. Z 399 nakažených osob jich tehdy zahynulo 355.\n\nV roce 2008 se tímto virem nakazila Nizozemka během dovolené v Ugandě, kde navštívila jeskyně obývané netopýry. Žena následně viru podlehla po selhání jater a silném krvácení.\n\nVirus se šíří tělesnými tekutinami, včetně krve, výkalů, slin a zvratků. Stejně jako ebola způsobuje krvácivé (hemorhagické) horečky. Dalšími příznaky je průjem, zvracení a silné krvácení z tělesných otvorů. Nakažené oběti obvykle umírají do týdne.\n\nNa Marburg podobně jako na ebolu neexistuje účinný lék ani preventivní očkování. Je zároveň nebezpečnější než ebola, mortalita dosahuje 87 %. Původ viru není znám. Vědci však zjistili, že se nachází u některých druhů kaloňů a netopýrů, kterým ale nezpůsobuje žádné zdravotní komplikace; jsou tedy pouhými přenašeči nemoci.\n\nVirus Marburg se vyskytuje v Ugandě a Angole.\n\n"}
{"id": "336149", "url": "https://cs.wikipedia.org/wiki?curid=336149", "title": "Andrej Stankovič", "text": "Andrej Stankovič\n\nAndrej Stankovič (22. června 1940 Prešov – 12. července 2001 Praha) byl básník, knihovník, editor a filmový kritik, jeden z představitelů pražského undergroundu.\n\nOd roku 1946 žil s rodiči v Čechách, na Univerzitě Karlově vystudoval knihovnictví a vědecké informace (absolvoval roku 1975 s diplomovou prací o Josefu Florianovi).\n\nPoezii publikoval nejprve v revui \"Tvář\", do jejíž redakce se zapojil v roce 1968. Po nástupu normalizace se živil převážně manuálně, publikoval v samizdatu (například filmové kritiky, překlady). Byl signatářem \"Charty 77\" a monarchistického manifestu \"Návrat krále\" hnutí České děti spisovatele Petra Placáka a členem Výboru na obranu nespravedlivě stíhaných.\n\nPo roce 1989 byl zaměstnán jako knihovník na Pražském hradě, přispíval do \"Respektu\" a \"Kritické přílohy Revolver Revue\", působil v redakci časopisu \"Střední Evropa\" a ve Státním fondu pro podporu a rozvoj české kinematografie. Roku 1999 signatářem monarchistického prohlášení \"Na prahu nového milénia\". \n\nJedním z počinů Andreje Stankoviče bylo udělování Ceny samozvanců, a to „mimořádnému, leč konformní a zvulgarizovanou filmovou kritikou přehlíženému tvůrčímu počinu v oblasti české kinematografie“.\n\n\nNa protest proti všeobecné bulvarizaci českého kulturního prostředí se na podzim 2002 rozhodla v tradici Stankovičových cen pokračovat skupina Samozvanci, resp. skupina „stoupenců kritických intencí Andreje Stankoviče“. Od června 2003 uděluje každoročně ve spolupráci s Národním filmovým archivem v Praze Cenu Andreje „Nikolaje“ Stankoviče.\n\nJeho manželka Olga Stankovičová (1945–2011) byla také disidentka, politická aktivistka a signatářka Charty 77.\n\nLaureát Ceny Revolver Revue za rok 2000.\n\nV roce 2012 mu byla udělena Cena Václava Bendy in memoriam.\n\n"}
{"id": "336154", "url": "https://cs.wikipedia.org/wiki?curid=336154", "title": "Xena (seriál)", "text": "Xena (seriál)\n\nXena (v anglickém originále Xena: Warrior Princess) je americký fantastický televizní seriál, který byl premiérově vysílán v syndikaci letech 1995–2001, kdy bylo v šesti řadách natočeno celkem 134 dílů. Je spin-offem seriálu \"Herkules\". Seriál \"Xena\" se odehrává ve starověkém Řecku a sleduje příběh stejnojmenné amazonské bojovnice. Natočen byl na Novém Zélandu, produkován byl společností Renaissance Pictures.\n\nCelý seriál je historická fantasy, odehrávající se ve starověkém Řecku. Není však časově ohraničen a obsahuje různé orientální, egyptské i středověké prvky. Seriál zobrazuje dobrodružství udatné bojovnice jménem Xena (Lucy Lawless), která bojuje s vlastní minulostí a snaží se napravovat své hříchy. Xenu během jejího putování doprovází Gabriella (Renee O'Connor), dívka, která se stane její nejlepší přítelkyní. Z Gabrielly se postupem času stává sebevědomá žena a její charakter se naplno vyvíjí.\n\n\"Xena\" si půjčuje jména i témata z různých mytologií po celém světě, a tyto mytologie a především zápletky jednotlivých epizod si upravuje podle potřeby. Historické osobnosti a události z různých časových epoch a mýtů se často v seriálu objevují, zatímco Xeně a Gabrielle jsou mnohdy připisovány důležité historické události. Hlavní dvojice se tak setkává s Homérem či Helenou Trojskou, ale i s Caesarem. Právě mix těchto různých období a mytologických prvků udělal z \"Xeny\" kultovní seriál konce 90. let. Zároveň byla \"Xena\" jedna z mála show, která se dostala mezi fanoušky pomocí internetu - lidé tak mohli okamžitě diskutovat o aktuálních věcech týkající se seriálu. Fandom \"Xeny\" je proto stále živý i v současné době.\n\nSeriál obsahuje drama, komedii, bizarní epizody, epizody plné akce nebo dobrodružství. Ačkoliv se \"Xena\" zdánlivě odehrává v antické době, témata jsou v zásadě nadčasová: přijmutí zodpovědnosti za svoje skutky, cena lidského života, osobní svoboda a obětování se, přátelství. Jak již bylo zmíněno, žánrů je v seriálu hned několik, proto se fanoušci dočkali i dvou muzikálních epizod.\n\n\n\nZnělka seriálu, kterou složil Joseph LoDuca, vychází z tradiční bulharské písně „Kaval Sviri“, a nazpíval ji ženský sbor Le Mystere Des Voix Bulgares. V seriálu \"Herkules\", v epizodě „The Warrior Princess“, je původní verze „Kaval Sviri“ použita ve scéně, kdy Xena přijíždí do bitvy.\n\nJoseph LoDuca získal za svoje dílo v roce 2000 cenu Emmy.\n\n\"Xena\" získala Emmy v roce 2000 ocenění za vynikající hudební kompozice.\n\n"}
{"id": "336157", "url": "https://cs.wikipedia.org/wiki?curid=336157", "title": "Romeo a Julie (rozcestník)", "text": "Romeo a Julie (rozcestník)\n\nRomeo a Julie může být:\n\n\n"}
{"id": "336161", "url": "https://cs.wikipedia.org/wiki?curid=336161", "title": "Podlaha (rozcestník)", "text": "Podlaha (rozcestník)\n\nPodlaha může být:\n\n"}
{"id": "336162", "url": "https://cs.wikipedia.org/wiki?curid=336162", "title": "Sankt Florian", "text": "Sankt Florian\n\nSankt Florian (Svatý Florián) je městys v Rakousku, asi 15 km jihovýchodně od Lince. V obci je klášter, založený na místě pohřbu starokřesťanského mučedníka svatého Floriana († 304), později barokně přestavěný.\n\nPodle pověsti vznikl klášter na místě, kde byl pohřben křesťanský mučedník svatý Florián. Florian byl plukovník římské legie v provincii Noricum, který se obrátil na křesťanství a byl utopen v nedaleké řece Enns; proto se později stal patronem proti požáru a povodni. Kostel se poprvé připomíná kolem roku 800, roku 1071 zde vznikl klášter augustiniánů a roku 1291 byl po požáru postaven nový kostel, z něhož se však zachovala pouze krypta. Dnešní veliký barokní kostel byl postaven v letech 1686-1708 podle plánů italského architekta Carlo Antonio Carlone, klášter pak přestavěl Jakob Prandtauer. Klášter má tři dvory, tzv. Mramorový sál, obrazovou galerii a knihovnu s více než 130 000 svazky, mezi nimi mnoho rukopisů a prvotisků. Malířskou výzdobu vytvořil Bartolomeo Altomonte. V klášteře je také internát slavného chlapeckého pěveckého sboru \"Florianer Sängerknaben\".\nV kostele s kopulí nad křížením je mohutný hlavní oltář z červeného mramoru, vysoký 20 m, a bohatě vyřezávané barokní lavice. V kryptě je pohřbena poustevnice Wilbirgis, která žila přes 40 let blízko kláštera a zemřela roku 1289. Na kruchtě jsou slavné tzv. Brucknerovy varhany podle hudebního skladatele Antona Brucknera (1824-1896), který zde dlouho působil jako varhaník a pod kruchtou je také pohřben. Na věži je 8 velkých zvonů, čtyři nejstarší pocházejí z roku 1318, největší zvon z roku 1717 váží 8640 kg.\n\nV bývalých hospodářských budovách kláštera je hasičské muzeum. V obci je také zemské muzeum Summerauerhof s exponáty ze života místních rolníků v 18. a 19. století.\n\nOd roku 1997 se zde každoročně pořádá hudební festival „Brucknerovy dny“.\n\nV blízkosti je barokní zámek Hohenbrunn, kde je myslivecké muzeum.\n\n\n"}
{"id": "336163", "url": "https://cs.wikipedia.org/wiki?curid=336163", "title": "Ciferace", "text": "Ciferace\n\nCiferace je pojem z oblasti aritmetiky označující zobrazení, které každému přirozenému číslu přiřazuje jednociferné číslo vzniklé opakováním ciferného sčítání původního čísla. Je-li výsledek jednociferný, jedná se o ciferaci původního čísla. V opačném případě se opakuje sčítání cifer výsledku, dokud nedostaneme jednociferné číslo – ciferaci původního čísla.\n\nCiferace řetězce písmen označuje zobrazení, které každému řetězci písmen přiřazuje jednociferné číslo, které vznikne ciferací součtu pořadových čísel jednotlivých písmen řetězce. Pořadí písmen je dáno použitou abecedou, např. anglickou abecedou s 26 znaky. Abecedu je případně možné dále rozšířit a znakům navíc přiřadit odpovídající čísla.\n\nCiferným součtem čísla v dané číselné soustavě rozumíme číslo, které získáme prostým sečtením všech cifer (číslic) v jeho zápisu v této číselné soustavě. \n\nMáme číslo formula_1 (zapsané v desítkové soustavě). Jeho ciferace (v desítkové soustavě) je 6, protože formula_2 a následně formula_3.\n\nPro desítkovou soustavu má ciferace signaturu zobrazení formula_4. Dále pro anglickou abecedu má ciferace řetězce písmen signaturu zobrazení: formula_5.\n\n"}
{"id": "336164", "url": "https://cs.wikipedia.org/wiki?curid=336164", "title": "Bursting at the Seams", "text": "Bursting at the Seams\n\nBursting at the Seams je studiové album anglické skupiny Strawbs.\n\n\n\nNahráno ve studiu Sound Techniques, Manor a Morgan Studios\n\n"}
{"id": "336167", "url": "https://cs.wikipedia.org/wiki?curid=336167", "title": "Fonda", "text": "Fonda\n\nExistuje několik nositelů anglosaského příjmení Fonda :\n\n"}
{"id": "336170", "url": "https://cs.wikipedia.org/wiki?curid=336170", "title": "Hlasatel", "text": "Hlasatel\n\nHlasatel může být:\n\n\n\n"}
{"id": "336171", "url": "https://cs.wikipedia.org/wiki?curid=336171", "title": "Kanzelsberger", "text": "Kanzelsberger\n\nKanzelsberger a.s. je akciová společnost provozující v Česku stejnojmennou síť knihkupectví nabízející sortiment knih přes beletrii až po odbornou publikaci. Společnost má 66 kamenných prodejen (stav v lednu 2020). Je to největší řetězec knihkupectví v Česku.\n\nPrvní firemní prodejnou bylo knihkupectví Orbis na Václavském náměstí v Praze. Knihkupectví zde na rohu se Štěpánskou ulicí fungovalo již od roku 1922. Zde také dlouhá léta působil jako vedoucí Jan Kanzelsberger a v roce 1990 založil rodinný podnik. V roce 1998 firma otevřela ve spodní části Václavského náměstí v bývalém Obchodním paláci Lindt Dům knihy Kanzelsberger , velký knižní dům západoevropského typu. V jeho literární kavárně se pořádaly kulturní a společenské akce, knižní křty, autogramiády či autorská čtení. Na jaře 2011 firma obchodní dům uzavřela s tím, že během pár měsíců obchod přesune do nových prostor nedalekého Ehlenova paláce na Jungmannově náměstí , z čehož nakonec sešlo. V roce 2000 firma otevřela na pražském Smíchově dvoupatrové knihkupectví v objektu Zlatý Anděl. Prodejna na Andělu prošla v květnu 2011 kompletní změnou designu . Obchod tak byl druhým firemním knihkupectvím ve „tmavém stylu“ uplatněném poprvé v roce 2009 v Domě knihy v Českých Budějovicích. V prosinci 2013 firma knihkupectví Zlatý Anděl uzavřela. Firma průběžně upravuje počet prodejen, v listopadu 2019 otevřela nový obchod mj. v novém obchodním centru Stromovka v Praze . Ačkoli o uzavření prvního firemního knihkupectví Orbis na Václavském náměstí se objevovaly pravidelné spekulace, skutečně poslední zákazníky zde obsloužili v prosinci 2019.\n\nVlastní e-shop začala firma provozovat na adrese www.dumknihy.cz v únoru 2012.\n\nFirma je akciovou společností ve 100% vlastnictví jejího zakladatele Jana Kanzelsbergera, který společnost řídí spolu se svými dvěma syny. Jan Kanzelsberger st. je také generálním ředitelem společnosti a předsedou představenstva.\n\nFirma provozuje čtyři typy obchodů: velké prodejny, střední a malé obchody a prodejny umístěné v obchodních centrech. V roce 2005 firma zavedla vlastní věrnostní program Klub Kanzelsberger.\n\nKnihkupecký řetězec klade důraz na jednotnou korporátní grafickou a komunikační strategii . Jednotný vizuální styl firmy je dílem architekta Jana Růžičky a grafika Jana Koláře, kteří byli za jeho koncipování ocenění v roce 2005 cenou Dobrý design udělovanou tehdejším Design centrem České republiky. V roce 2008 firma vyhrála soutěž „O nejkrásnější knihkupecký interiér“, kterou uspořádali organizátoři 14. mezinárodního knižního veletrhu a literárního festivalu Svět knihy.\n\nSpolečnost Kanzelsberger staví svou obchodní filozofii na široké nabídce sortimentu knih. Podle jejích informací firemní databáze čítá přes 60 000 titulů a díky objednávkové službě je knihkupectví schopné zajistit i specializované publikace. V letech 2010-2012 získala společnost grant z Evropského sociálního fondu na školení zaměstnanců.\n\nKnihkupectví vyvíjí aktivity také na sociálních sítích: na Facebooku je od roku 2009, v roce 2011 začala využívat i Twitter.\n\nFirma byla až do roku 2009 hlavním partnerem \"Kanzelsberger ceny čtenářů\" – nestatutární ceny udělované v rámci Magnesia Litera na základě hlasování čtenářů.\n\nSpolečně s Českým rozhlasem propagovala luštění sudoku v éteru, společně s ČRo a Českými drahami zorganizovala PR akci, při níž se ve vlaku na trase Praha – Brno konal turnaj v sudoku. Společnost sponzoruje i online sudoku turnaj.\n\n"}
{"id": "336178", "url": "https://cs.wikipedia.org/wiki?curid=336178", "title": "Urbès", "text": "Urbès\n\nUrbès (alsasky \"Onrvéss\", německy \"Urbis\") je francouzská obec v departementu Haut-Rhin v regionu Grand Est.\n\nObec leží v údolí ledovcového původu, u Bussangského průsmyku.\n\"Počet obyvatel\"\n"}
{"id": "336179", "url": "https://cs.wikipedia.org/wiki?curid=336179", "title": "Chiméra běloskvrnná", "text": "Chiméra běloskvrnná\n\nChiméra běloskvrnná (\"Hydrolagus colliei\" Lay & Bennett, 1839) je druh paryby z čeledi chimérovitých, která se vyskytuje na celém západním pobřeží Ameriky v Tichém oceánu. Jedná se o přibližně metr dlouhou parybu, která ale není hospodářsky využívána při rybolovu. Jsou známy případy, kdy chiméra zaútočila na člověka a bolestivě ho zranila.\n\nChiméra běloskvrnná dorůstá velikosti až 97 cm. Její tělo se zužuje od hlavy k ocasu. Na nepravidelně tvarované hlavě, která připomíná pancéřování, má na stranách dvě velké vyklenuté oči. Na straně se nacházejí dvě velké prsní ploutve. Na hřbetě můžeme pozorovat menší hřbetní ploutev.\n\nTělo má načervenalou, narezlou, až nahnědlou barvu, která je místy narušována bílými nepravidelnými skvrnami.\n\nChiméra obývá oblast Tichého oceánu v rozmezí od 58° severní šířky až po 28° jižní šířky, což odpovídá oblasti celého pobřeží Ameriky od Aljašky, přes Kalifornský záliv až na pobřeží Jižní Ameriky. Obývá vody od pobřežní čáry až po hloubku 913 metrů, které jsou převážně chladnější.\n\nI přes to, že se jedná o rozšířenou velkou rybu, není nikterak komerčně využívána. Je mimo zájem rybářských lodí. Je chována v některých akváriích. V dřívějších dobách byla její játra používána pro výrobu strojního oleje.\n\n\n"}
{"id": "336187", "url": "https://cs.wikipedia.org/wiki?curid=336187", "title": "Motorový vůz 812", "text": "Motorový vůz 812\n\nMotorový vůz řady 812 je prototyp železničního motorového vozu v provozu Českých drah, který vznikl přestavbou motorového vozu 810. Jediný vyrobený kus je známý pod jménem „Esmeralda“ a nese označení 812.613. Poznatky z této rekonstrukce byly použity při přestavbě vozů řady 810 na řadu 814, tzv. jednotky „Regionova“.\n\nCílem rekonstrukce bylo nikoli pouze vylepšení vlastností vozu, jako u dřívější přestavby dvou vozů řady 810 na motorové vozy 811, ale také zvýšení komfortu pro vlakovou četu i cestující. Na voze bylo provedeno maximum možných úprav s tím, že do sériové výroby budou využity pouze úpravy, které se ukáží jako účelné.\n\nOproti řadě 810 byl zvýšen výkon o více než 100 kW na 242 kW (nový přeplňovaný motor LIAZ a převodovka Voith), vůz je také o půl metru delší díky dosazení nových laminátových čel, které zvětšily malý prostor pro strojvedoucího. Snížil se však počet míst k sezení z původních 55 na 36, zato se zvýšil komfort cestujících díky uspořádání sedadel vždy po páru proti sobě s opěrkami hlavy i rukou (ve voze 810 byla sedadla uspořádána také naproti sobě, na jedné straně však po třech a na druhé po dvou a byla bez opěrek). Vůz je také vybaven informačním systémem pro cestující.\n\nJediný motorový vůz 812.613 vznikl v roce 2001 přestavbou z původního vozu 810.613, který byl vyroben v roce 1982 v rámci šesté série motorových vozů řady 810 ve Vagónce Studénka. Modernizace byla provedena v šumperské společnosti Pars nova. Vůz 810.613 byl vybrán, neboť se měl podrobit opravě po těžké nehodě, proto bylo rozhodnuto, že prototypová rekonstrukce na řady 812 bude provedena právě u něj. Modernizace proběhla v Šumperku od jara do září 2001, kdy byl jako nepojízdný exponát představen na Mezinárodním strojírenském veletrhu v Brně.\n\nZačátkem roku 2002 absolvoval různé zkoušky, od února 2002 byl zařazen do zkušebního provozu v okolí Valašského Meziříčí v režimu motorové lokomotivy (tedy jako prázdný vůz bez cestujících táhnoucí přípojné vozy). Důvodem tohoto opatření byl fakt, že vůz jezdil stále s původními nápravami, nové ještě nebyly dodány. Ty byly osazeny v lednu 2003, do zkušebního provozu s cestujícími byl vůz zařazen v dubnu 2003. Poté jezdil v Šumperku, Valašském Meziříčí a Klatovech, od konce roku 2003 byl vůz provozován v PJ Rakovník a to nejčastěji na trati Rakovník – Kladno – Praha v soupravě s řídicím vozem 912.001 (od roku 2010 označen řadou Bfbdtanx), který vznikl v roce 2002 rovněž pouze jako prototyp. Od roku 2008 byl pravidelně řazen na trať 174 Beroun – Rakovník s řídicím vozem řady Bfbdtanx a vloženým vozem řady Btax taktéž zelené barvy. V červnu 2012 byl i s řídicím vozem odstaven v Rakovníku a v listopadu převezen do depa Louny.\n\nV květnu 2014 byla celá souprava (Esmeralda s vloženým vozem v zelené barvě a s řídícím vozem Bfbdtanx) upravena na tzv. Cyklohráček. Tento vlak je vybavený dětskými hrami a hračkami a zároveň uzpůsobený pro přepravu kol a je tak určený pro rodinné výlety a/nebo cyklovýlety. Nasazen byl na trať Praha Masarykovo nádraží – Slaný. Na jaře roku 2016 přibyl do soupravy další vložený vůz, který byl upraven na hernu. Tomuto vozu byl jako jedinému ze soupravy ponechán původní červeno-krémový nátěr. V roce 2019 byl vůz 812.613 v soupravě Cyklohráčku nahrazen lokomotivou řady 714. Tuto výměnu si vyžádal pro čtyřvozovou soupravu nedostatečný výkon a adhezní hmotnost motorového vozu, kterému již v roce 2018 musela za zhoršených adhezních podmínek pomáhat právě lokomotiva řady 714. S motorovým vozem je dále počítáno pouze jako s posilou či zálohou za některý vložený vůz Cyklohráčku. S dalším pravidelným provozem motorového vozu České dráhy nepočítají.\n\n"}
{"id": "336191", "url": "https://cs.wikipedia.org/wiki?curid=336191", "title": "Motorový vůz 820", "text": "Motorový vůz 820\n\nMotorový vůz řady 820 (do roku 1988 řada M 240.0, prototypy původně M 230.5) je typ železničního motorového vozu, který byl v první polovině 60. let vyráběn pro ČSD Vagonkou Tatra Studénka (nyní Škoda Vagonka). V roce 1993 přešly vozy této řady do majetku nástupnických společností ČSD, Českých drah a ŽSR (a následně i ZSSK). V současnosti již nejsou v pravidelném provozu.\n\nVozová skříň motorového vozu řady 820 (M 240.0) je samonosné konstrukce svařená z ocelových profilu. Je usazena na dvou dvounápravových podvozcích, z nichž jeden je hnací. Motor je upevněn na samostatném rámu a nachází se pod karoserií mezi podvozky. Kroutící moment je převáděn přes hydrodynamickou převodovku kloubovým hřídelem na nápravovou převodovku jedné nápravy hnacího podvozku (pod zavazadlovým oddílem). Druhá náprava se opět spojena přes hřídel a vlastní nápravovou převodovku. Výbavu některých vozidel tvořila, kromě obvyklých brzd, také elektromagnetická kolejnicová brzda. Interiér vozu je rozdělen na dvě koncová stanoviště strojvedoucího (obě jsou průchozí), zavazadlový oddíl, nástupní prostor s WC, velký oddíl pro cestující, druhý nástupní prostor a malý oddíl pro cestující.\n\nDva prototypy, označené původně jako řada M 230.5, se částečně lišily od sériových vozů řady M 240.0. Byly kratší (18 m přes nárazníky) a měly menší počet míst k sezení (48).\n\nMotorové vozy řady M 230.5 byly původně zamýšleny jako náhrada tzv. hurvínků (řada M 131.1). Výroba dvou prototypů byla studénecké vagónce zadána v roce 1957, podle původního plánu se mělo jednat o částečně odlišné vozy – jeden z nich měl mít mechanický přenos výkonu (označení M 230.4), druhý přenos hydrodynamický (řada M 230.5). Vzhledem k problémů ve vývoji mechanické převodovky byly oba vozy (rok výroby 1959) vybaveny převodovkou hydrodynamickou a oba tedy označeny jako řada M 230.5. Po různých zkouškách byly zařazeny do osobního provozu a ve Studénce byla zahájena sériová výroba, v letech 1963 a 1964 bylo vyrobeno dalších 120 vozů označených již řadou M 240.0 (díky zvýšené maximální rychlosti). Prototypům byla v té době zvýšena maximální rychlost, přeznačeny ale byly až v roce 1977. K řadě M 240.0 bylo vyrobeno také 711 přípojných vozů Balm-k (přípojné vozy řady 020) a 30 vozů s poštovním oddílem řady BFalm (řada 022), které byly s motorovými vozy sladěny jak tvarově, tak barevně.\n\nV provozu částečně nahradily vozy řady M 131.1, za které přinesly na místní tratě pohodlnější cestování. Provozně však byly poměrně nespolehlivé a začaly být vyřazovány již v roce 1982 při dodávkách vozů řady M 152.0 (810). Od roku 1988 byla řada M 240.0 přeznačena na řadu 820. Rekonstruován byl pouze jediný vůz 820.114, a to roku 1995; po této rekonstrukci je možné jej spojovat s přípojnými vozy řady 010 a jim podobnými (řady 011–016).\n\nPoslední pravidelný vlak vedený vozem řady 820 vyjel v Česku v květnu 2002, na Slovensku tomu bylo již o rok dříve. V některých oblastech České republiky ale byly nasazovány i nadále přibližně do roku 2007, kdy jezdily jako náhradní vozy za nepojízdná vozidla řady 810.\n\nV současné době je v Česku 9 zachovaných kusů a na Slovensku 3 kusy. Většinou se jedná o historické vozy, které vyjíždí na občasné mimořádné jízdy. Vůz M 240.113 vyrobený v roce 1964 jezdí v současnosti (od června 2009) pro JHMD na trati trati 164 (Kadaň – Vilémov u Kadaně – Kaštice). Jeden vůz slouží dosud firmě Unipetrol Doprava jako nehodový vůz.\n\n\n"}
{"id": "336194", "url": "https://cs.wikipedia.org/wiki?curid=336194", "title": "Esmeralda", "text": "Esmeralda\n\nEsmeralda může označovat:\n\n\n\n"}
{"id": "336199", "url": "https://cs.wikipedia.org/wiki?curid=336199", "title": "Pantheon (rozcestník)", "text": "Pantheon (rozcestník)\n\nPanteon či pantheon je slovo pocházející ze starořeckého Πάνθειον, \"pantheion\" („chrám všech bohů“) a πανθεῖος, \"pantheios\" („všech bohů“ nebo „společné všem bohům“), v přeneseném slova smyslu svatyně nejvýznamnějších hrdinů nebo osobností národa, \"Síň slávy\" či \"Slavín\".\n\n\n\n"}
{"id": "336200", "url": "https://cs.wikipedia.org/wiki?curid=336200", "title": "Řád svatojakubských rytířů", "text": "Řád svatojakubských rytířů\n\nŘád svatojakubských rytířů nebo též Řád ze Santiaga či nejpřesněji Řád sv. Jakuba z Compostely je španělským rytířským řádem, který je aktivní i v současnosti. Byl založen r. 1170 na základě rytířského bratrstva, chránícího poutníky do poutního místa Santiago de Compostela v Galicii.\n\nŘád byl založen leonským králem Ferdinandem II., který spolu s ním bojoval proti muslimům. Prvním sídlem řádu byl hrad Cáceres, ale již r. 1174 rytíři přesídlili na hrad Uclés v Kastilii a kastilský král Alfons VIII. Kastilský se stal hlavním protektorem řádu. Jako řád potvrdil bratrstvo papež Alexandr III. r. 1175.\n\nSymbolem řádu je červený svatojakubský kříž na bílém poli, patronem řádu je sv. Jakub Větší. Cílem řádu byla obrana proti muslimům. Rytíři nosili bílý oděv s červeným řádovým křížem.\n\nJejich řehole, založená na augustiniánské, byla specifická, neboť od počátku bylo možné přijímat ženaté muže. Ti pobývali v řádových pevnostech se svými rodinami, o které se řád v případě válečné výpravy staral a členkami řádu se mohly stát i ženy. Děti rytířů, poté co odrostly, mohly vstoupit do řádu, nebo si mohly vybrat světské povolání. Samozřejmě, že si ženatí rytíři museli předem vyžádat souhlas krále, a že museli žít během církevních svátků uvnitř kláštera. Přesto díky této možnosti řád velice rychle rostl v počtech členů i na majetku, a na svém vrcholu měl řád více majetku než calatravští rytíři a alcantárští rytíři dohromady.\n\nV samotném Španělsku měl řád 83 komend, 2 města, 178 vesnic, 200 farností, 5 nemocnic, 5 konventů a univerzitu v Salamance. Řád měl asi 400 rytířů a mohl postavit dalších 1000 kopiníků. Kromě Španělska měli majetky i ve Francii, Itálii, Svaté zemi a Uhrách.\n\nPortugalská větev řádu Řád svatého Jakuba od meče se stala autonomní r. 1288 a r. 1316 se stala samostatnou.\n\nStejně jako ostatní španělské řády se r. 1499 řád stal monarchickým řádem, pevně spojeným se španělskou korunou, což r. 1523 potvrdil i Svatý stolec. Od té doby má řád jako velmistra španělského krále a z původně duchovního vojenského bratrstva se stalo vyznamenání, udělované za zásluhy o stát a dynastii.\n\nŘád přišel r. 1835 o majetek, ale funguje dodnes. Velmistrem řádu je španělský král Filip VI. Španělský, velkokomandérem je Carlos, vévoda z Kalábrie. Řád má 35 rytířů a 30 noviců, kteří musejí být urozeného původu až ke všem svým prarodičům, musejí být katolíci a nesmí být z nekřesťanských předků.\n\n\n\n"}
{"id": "336208", "url": "https://cs.wikipedia.org/wiki?curid=336208", "title": "Akce u Arzenálu", "text": "Akce u Arzenálu\n\nAkce u Arzenálu (pl.: \"Akcja pod Arsenałem\", kódové jméno \"Meksyk II\") je označení legendární akce polské harcerské odbojové organizace \"Szare Szeregi\", k níž došlo 26. března 1943. Skupina 28 skautů vedených Stanisławem Broniewským a Tadeuszem Zawadzkim před varšavským Arzenálem zaútočila na vůz, který převážel vězně z úřadovny gestapa do nechvalně známého Pawiaku.\n\nPři akci bylo osvobozeno přes 20 vězňů, včetně harcera ze skupiny \"Szare Szeregi\" Jana Bytnara, kvůli kterému byla zorganizována. Ten však zemřel 30. března na následky smrtelných zranění, která utrpěl při výslechu. Zároveň byl neplánovaně osvobozen jiný významný člen organizace, Henryk Ostrowski.\n\nBěhem akce byli těžce raněni Tadeusz Krzyżewicz a Aleksy Dawidowski (oba na následky zranění zemřeli) a zajat Hubert Lenk (zastřelen 7. května). Gestapo v odvetě v Pawiaku povraždilo 140 vězňů. Konce války se dožilo pouze 11 účastníků akce.\n\nNa motivy události natočil režisér Jan Łomnicki v roce 1977 film \"Akcja pod Arsenałem\".\n\n\n\n\n\n\n\n\n"}
{"id": "336211", "url": "https://cs.wikipedia.org/wiki?curid=336211", "title": "Renault Mégane", "text": "Renault Mégane\n\nRenault Mégane je osobní automobil nižší střední třídy vyráběný francouzskou automobilkou Renault od roku 1995 do současnosti. Mégane je nástupcem vozů Renault 19 a v současnosti se vyrábí už jeho čtvrtá generace. Název Mégane (francouzské ženské jméno) pochází z velmi odlišného prototypu představeného v roce 1988.\n\nRenault Mégane přišel na trh v roce 1995 ve verzích pětidveřový hatchback a dvoudveřové kupé. Následující rok se objevilo MPV Renault Mégane Scénic (po faceliftu již pouze Scénic). V roce 1997 se objevil sedan, zároveň začala automobilka nabízet kabriolet odvozený od kupé. Faceliftem prošla modelová řada v roce 1999, nabídka karosářských variant se rozrostla o kombi označené Grandtour vyráběné v Turecku.\n\n\n\n\n\n\nDruhá generace se vyráběla v letech 2002–2008 v karosářských variantách 3 a 5dveřový hatchback, 4dveřový sedan, 5dveřové kombi Grandtour a místo klasického kabrioletu zaujala modernější varianta kupé-kabrioletu s kovovou panoramatickou skládací střechou pod názvem Mégane CC. S předchozí generací měla společné pouze jméno, design vycházel z avantgardních, až extravagantních modelů Avantime nebo Vel Satis. Prodejním číslům vládly všechny verze kromě 3 a 5dveřového hatchbacku, veřejnost nepřijala hlavně tvar zádě inspirovaný již zmíněnými modely.\n\nMégane Trophy je závodní speciál vyvinutý společností Renault Sport Technologies. Vůz je postaven na trubkovém podvozku. Pohání ho motor V6 24V o objemu 3.5 litru a výkonu 320 koní. Ten je převzat z modelů Vel Satis a Espace. Byl připraven pro evropské soutěže v roce 2005.\n\nDesign vychází ze sériového modelu, ale aerodynamické prvky připomínají šampionát DTM. Vůz je vybaven polosekvenční převodovkou s řazením na volantu. Poměr váha výkon činí pěkných 2,9 kg/k.\n\n\n\nJiž třetí generace vozu Renault Mégane se začala prodávat v 4. čtvrtletí roku 2008. Vyráběla se v karosářských variantách 5dveřový hatchback a kupé. V červnu 2009 přibylo 5dveřové kombi.\n\n\n\nRenault Fluence je čtyřdveřový sedan založený na modelu Mégane třetí generace, čímž de facto nahrazuje verzi Mégane sedan. Firma se maximálně snažila designově odlišit Fleunce od modelu Mégane III a vydává ho tak za samostatný model. Prodává se s motory 1.6 16V 81 kW/110 k a 1.5 dCi ve dvou výkonech 63 a 78 kW/85 a 105k, od podzimu 2010 s výkony 66 a 81 kW/90 a 110k a filtrem pevných částic FAP, a od února 2011 i s motorem 2.0 16V 103 kW/140k. Větší motory do výroby firma neplánuje, protože by jinak z marketingového hlediska mohl Fluence ohrozit prodeje většího modelu střední třídy Laguna. V Koreji se tento model prodává jako Samsung SM3.\n\nČtvrtá generace se představila ve Frankfurtu na jaře 2015 a k zákazníkům se dostala až rok poté, tedy na jaře 2016. Čtvrtá generace znamenala revoluci v kvalitě zpracování a výbavě na palubě. Poprvé je u tohoto vozu vidět náznak evoluce a spojitost s minulou generací (u předchozích generacích se vždy jednalo o designový převrat). Tato generace, stejně jako model Talisman, sází na výrazný design s velkým logem na masce, ve které se skrývá radar a světelným podpisem ve tvaru C. Velmi výrazná je také záď, na které jsou největší dominantou podlouhlá, vodorovně zasazená světla, která dělí logo. Poprvé je automobil možné vybavit systémem 4Control, tedy natáčením všech čtyř kol, sloužícím ke snadnějšímu manévrování ve městě i mimo něj. V malých rychlostech se zadní kola natáčejí na opačnou stranu než přední a ve vyšších rychlostech se pak zadní kola natáčejí ve stejném směru. Ve voze nechybí adaptivní tempomat, hlídání chodců, automatické brzdění, systém opouštění jízdního pruhu, nebo již od druhé generace neodmyslitelné bezklíčové ovládání s tlačítkem start a automatické zamykání se sklopením zrcátek při vzdálení od vozu. Již tradičně se nová generace pyšní 5 hvězdičkami v nárazových testech EuroNCAP.\n\nVyrábí se ve variantách hatchback (Dynamique), sedan (Intens Saloon) a kombi (GrandTour). Renault Mégane GT je nová sportovní verze.\n\nInteriéru dominují obří 8,7“, svisle usazený, tablet, který slouží k obsluze vozu. V tabletu je ukryt multimediální systém R-LINK 2, na kterém se dá nastavit opravdu vše, od barev ambientního osvětlení interiéru, k změně barvy a stylu přístrojového štítu, přes nastavení jízdních režimů, až k nastavení zvuků a hudby v kabině. Novinkou jsou také odvětrávaná sedadla s masážní funkcí. V nižších výbavách je k dispozici menší, horizontálně instalovaný, displej.\n\n\n\n\n\nVozy Renault Mégane byly upraveny pro okruhové závody, i pro rallye. Jeden speciál se účastni i Rallye Dakar 2007.\n\nRenault Mégane Maxi byl speciál z let 1996-1997 postavený pro rallye ve třídě Kit Car. Poháněl ho motor o objemu 1995 cm, který dosahoval výkonu 280 koní a točivého momentu 258 Nm. Celý vůz vážil 1000 kg. Technicky vycházel z vozu Renault Clio, Maxi ale měl lepší kvalitu podvozku. Jednalo se o první vůz v kategorii, který používal systém kontroly trakce. Byla také testována viskózní spojka.\n\nMégané Maxi vyhrálo Evropské mistrovství. Kromě toho vyhrál i národní šampionáty v Belgii a dvakrát ve Velké Británii. Nezískal ale titul ve Francii i přes to, že Philippe Bugalski vyhrál ne Korsice. První start proběhl na Vauxhall rally Wales.\n\n\n"}
{"id": "336223", "url": "https://cs.wikipedia.org/wiki?curid=336223", "title": "Institut pro sociální a ekonomické analýzy", "text": "Institut pro sociální a ekonomické analýzy\n\nInstitut pro sociální a ekonomické analýzy (ISEA) je sdružení odborníků (též Think tank) založené v roce 2002. Výzkumnými projekty, publikacemi a konferencemi pokrývá řadu klíčových sociálně-ekonomických oblastí: vzdělávání, konkurenceschopnost, veřejné finance, penzijní systém, mzdová a příjmová diferenciace, daňové stránky rozvoje výzkumu a vývoje, fungování politického systému, problém korupce.\n\nHlavním cílem institutu ISEA je kultivace veřejné debaty k probíhajícím reformám. Mottem institutu je „Diagnóza a dialog“. Kritériem úspěšnosti projektů je dosažení konsenzu mezi odborníky a politiky v otázkách spojených s uskutečňováním reforem. \n\nInstitut ISEA je finančně podporován a spolupracuje s Nadací Open Society Fund Praha, Nadací VIA, nadací Konrad Adenauer Stiftung, asociací Global Development Network, Grantovou agenturou ČR, zahraničními vysokými školami State University of New York at Buffalo a University of Minnesota a grafikem Petrem Honzátkem. V minulosti pak se společností Škoda Auto.\n\nČlenové institutu ISEA jsou Tomáš Jelínek (v roce 2008 předseda), Simona Weidnerová (v roce 2008 výkonná ředitelka), Ondřej Schneider, Jiří Večerník, Jana Straková, Radim Valenčík, Petr Matějů a Michael L. Smith. Institut dále spolupracuje s Danielem Münichem, Oldřichen Botlíkem a Ondřejem Hausenblasem. Mezi příležitostné zahraniční spolupracovníky patří Watson Scott Swail (Educational Policy Institute), T. Scott Murray (Education Outcomes UNESCO Institute for Statistics), Hans Vossensteyn (Universiteit Twente), Nicholas Barr (London School of Economics and Political Science), Bruce Johnstone (State University of New York at Buffalo), Robert M. Hauser (University of Wisconsin-Madison), a Josef A. Mestenhauser (University of Minnesota).\n\n\n\n"}
{"id": "336225", "url": "https://cs.wikipedia.org/wiki?curid=336225", "title": "Seznam obcí v departementu Bouches-du-Rhône", "text": "Seznam obcí v departementu Bouches-du-Rhône\n\nToto je seznam obcí v departementu Bouches-du-Rhône ve Francii, jichž je celkem 119:\n"}
{"id": "336227", "url": "https://cs.wikipedia.org/wiki?curid=336227", "title": "Losky", "text": "Losky\n\nLosky jsou přírodní památka ev. č. 2202 na lokalitě Ježov v okrese Hodonín. Chráněné území je ve správě Krajského úřadu Jihomoravského kraje.\n\nJedná se o opuštěnou východní část hliniště, kde se prováděla těžba čtvrtohorních sprašových sedimentů. V takto vzniklé stěně je patrných několik sedimentačních vrstev fosilních půd a jejich derivátů.\n\nNedaleko se nachází další přírodní památka, Ježovský lom.\n\n"}
{"id": "336228", "url": "https://cs.wikipedia.org/wiki?curid=336228", "title": "Seznam obcí v departementu Corse-du-Sud", "text": "Seznam obcí v departementu Corse-du-Sud\n\nToto je seznam obcí v departementu Corse-du-Sud na Korsice, jež náleží Francii:\n"}
{"id": "336229", "url": "https://cs.wikipedia.org/wiki?curid=336229", "title": "Giotto (sonda)", "text": "Giotto (sonda)\n\nGiotto je kosmická sonda organizace ESA, určená na výzkum Halleyovy komety, během své prodloužené mise však také zkoumala kometu Grigg-Skjellerup. Své jméno dostala po italském malíři a architektu Giottu di Bondonemu, který žil na přelomu 13. a 14. století.\n\nVzorem pro stavbu sondy byla evropská družice řady GEOS. Konstrukčně však byla upravena. Přístroje byly umístěny na kruhovém nosném rámu. Výška sondy byla 2,85 metru a průměr 1,87 m. Sonda byla vybavena ochranným štítem (tzv. Whippleho štítem) proti kometárnímu prachu. Štít nebyl tvořen jednolitou vrstvou materiálu, ale několika tenkými štíty, poskládanými za sebou. Konkrétně se jednalo o 1 mm silný hliníkový a 12 mm silný kevlarový štít.\n\n\nSonda 14. března 1986 v 00:03:02 UTC prolétla ve vzdálenosti pouhých 596 kilometrů od jádra komety, avšak v nestabilizované poloze, která neumožnila získání vědeckých dat. Dvě sekundy před maximálním přiblížením byla většina přístrojů vyřazena nebo poškozena zásahem prachové částice s hmotností asi 0,1 g. Na čas bylo také přerušené radiové spojení. Systémy Giotto se naštěstí z nárazu vzpamatovaly a přibližně půl hodiny po srážce se podařilo obnovit orientaci a komunikaci. Přístroje pokračovaly ve vědeckém měření a 49 minut po těsném průletu byl zaznamenán poslední dopad prachové částice. Sonda pořídila mj. 2112 unikátních snímků jádra komety. Dne 2. dubna 1986 byla sonda Giotto uvedena do stavu hibernace a její výzkum na čas skončil.\nGiotto byla reaktivována 14. února 1990. Test systémů proběhl v pořádku a řídící středisko rozhodlo o prodloužení mise výzkumem další komety. Z několika objektů (26P/Grigg-Skjellerup, 103P/Hartley, 41P/Tuttle-Giacobini-Kresák, 45P/Honda-Mrkos-Pajdušáková) byla jako cíl vybrána krátkoperiodická kometa Grigg-Skjellerup. Sonda vykonala gravitační průlet kolem Země a v červenci 1990 byla opět uvedena do hibernace. Probuzena byla 8. května 1992. První částice pocházejících z komety Grigg-Skjellerup byly detekovány ve vzdálenosti 440 000 kilometrů od jádra (téměř 20x blíže než u Halleyovy komety). K největšímu přiblížení došlo 10. července 1992 v 15:30:43 UT. To sonda prolétla ve vzdálenosti pouhých 200 kilometrů od komety (některé zdroje tvrdí 100 kilometrů).\n\nDne 23. července 1992 byla mise oficiálně ukončena. Sonda je v současnosti na heliocentrické oběžné dráze.\n\n\n"}
{"id": "336234", "url": "https://cs.wikipedia.org/wiki?curid=336234", "title": "Tamaryn Hendlerová", "text": "Tamaryn Hendlerová\n\nTamaryn Hendlerová, známější jako Tammy Hendler (* 12. srpen 1992 v Kapském Městě, Jihoafrická republika), je belgická profesionální teniska okruhu WTA. Její otec pochází z Jihoafrické republiky a tak se narodila v tamní metropoli Cape Town, už od sedmi let však žije v americkém Brandentonu, kde je rovněž tenisová akademie. Jejím vzorem je česká teniska Nicole Vaidišová.\n\nTamaryn Hendlerová se k roku 2009 zúčastnila 5 zápasů ve Fed Cupu za tým Belgie s bilancí 0-4 ve dvouhře a 0-2 ve čtyřhře. K roku 2011 v něm drží rekord jako nejmladší hráčka, když k utkání v roce 2007 nastoupila ve 14 letech a 252 dnech věku.\n\n\n"}
{"id": "336236", "url": "https://cs.wikipedia.org/wiki?curid=336236", "title": "Tricia Helfer", "text": "Tricia Helfer\n\nTricia Janine Helfer (* 11. dubna 1974, Donalda, Alberta, Kanada) je kanadská herečka a bývalá modelka. Její nejznámější role je Číslo šest v seriálu \"Battlestar Galactica\".\n\nNarodila se na venkově v Donaldě v okrese Stetler. Vyrůstala na obilné farmě svých rodičů Dennise a Elaine Helferových se svými sestrami Trinou, Tammy and Tarou.\nKdyž jí bylo 17 let, objevil ji agent modelingové agentury. Tricia Helfer má německé, anglické, švédské a norské předky.\n\nV roce 1992 vyhrála soutěž Ford Models' Supermodel of the World. Od modelingu odešla v roce 2002 a uvedla, že odteď se všechny její snímky smí zveřejnit pouze s jejím souhlasem. Objevila se v kampaních, včetně Ralph Lauren, Chanel a Giorgio Armani. Helfer předváděla na nejlepších módních přehlídkách jako Carolina Herrera, Christian Dior, Claude Montana, Givenchy, John Galliano a Dolce & Gabbana. Fotila pro obálky \"Flare\", \"Amica\", \"ELLE\", \"Cosmopolitan\", \"Marie Claire\" a \"Vogue\". Také se objevila na snímcích pro magazín \"Maxim\" a byla hodnocena jako 57. sexy žena pro rok 2007. Také pózovala bez podprsenky (ale ne úplně nahá) pro únorové vydání 2007 časopisu \"Playboy\".\n\nZatímco pracovala v New Yorku, uváděla módní program \"Ooh La La\". V roce 2002 přesídlila do Los Angeles, aby se mohla plně věnovat své herecké kariéře. Její první herecké angažmá byla role Sarah v televizním seriálu \"Jeremiah\". Potom hrála modelku Ashleigh James v epizodě \"The Hunger Artist\" seriálu \"CSI: Crime Scene Investigation\". V roce 2002 hrála velitelku Evu v nezávislém filmu \"White Rush\". Následujícího roku byla vybrána pro roli Caprica Six v seriálu \"Battlestar Galactica\" (viz níže).\n\nPočátkem roku 2003 jí byla nabídnuta role Farrah Fawcett ve filmu NBC \"Behind the Camera: The Unauthorized Story of 'Charlie's Angels\"'. Začala režírovat a uvádět reality show \"Canada's Next Top Model\" (31. května 2006). V roce 2006 se Helfer objevila ve filmech \"Spiral\" a \"The Green Chain\".\n\nV říjnu roku 2006 bylo oznámeno, že se nevrátí, aby uváděla druhou řadu \"Canada's Next Top Model\", protože se musí soustředit na svou práci v \"Battlestar Galactica\". Hrála také hlavní roli v \"Command & Conquer 3: Tiberium Wars\" se svou spoluúčinkující z \"Battlestar Galactica\" Grace Park.\n\nV roce 2003 byl původní televizní seriál \"Battlestar Galactica\" použit jako základ pro novou tříhodinovou minisérii na americké kabelové televizní stanici Sci-Fi Channel. Napsal ji Ronald D. Moore a režíroval Michael Rymer. Helfer hrála postavu Číslo šest, Cylona (robota lidského vzhledu). S rolí pokračovala v následujícím seriálu Battlestar Galactica, který uvedl svou čtvrtou a poslední sérii v roce 2008, a v navazujících televizních filmech \"Břitva (Razor)\" (2007) a \"Plán (The Plan)\" (2009).\n\nOd roku 2003 je vdaná za právníka Johnathana Marshalla, se kterým se poznala na narozeninové oslavě jejich společného přítele. Má čtyři umělé ploténky v zádech a dvě v krku po nehodě, kdy ji na hlavu v letadle spadlo zavazadlo. Další dvě ploténky má v dolní části zad jako následek vlastních kaskadérských počinů. Společně s Katee Sackhoff založily charitativní webovou stránku \"Acting Outlaws\" pro účely sponzorování v různých případech a při různých charitativních akcích. Také se sama angažuje v různých charitativních akcích od ochrany zvířat po ochranu životního prostřední v Mexickém zálivu.\n\n\n"}
{"id": "336239", "url": "https://cs.wikipedia.org/wiki?curid=336239", "title": "Vlasta Štěpová", "text": "Vlasta Štěpová\n\nVlasta Štěpová (* 7. června 1938 Letohrad) je česká ekonomka a bývalá politička, po sametové revoluci česká ministryně obchodu a cestovního ruchu a poslankyně České národní rady za Občanské fórum a Občanské hnutí, v 90. letech 20. století a počátkem 21. století poslankyně Poslanecké sněmovny za ČSSD, pak velvyslankyně ČR při Radě Evropy.\n\nVystudovala Vysokou školu ekonomickou v Praze (obor vnitřní obchod). Titul kandidát věd získala na Vysoké škole ekonomické v Bratislavě. Po studiu pracovala v letech 1961–1989 (podle jiného pramene od roku 1970) ve Výzkumném ústavu obchodu, kde zastávala pozici vedoucí oddělení. Po delší dobu působila jako předsedkyně občanského výboru ve svém bydlišti a vykonávala funkci soudkyně z lidu. Do roku 1989 nebyla členkou žádné politické strany.\n\nDne 5. prosince 1989 byla jmenována Ministryní obchodu a cestovního ruchu České socialistické republiky (vláda Františka Pitry a Petra Pitharta) za Občanské fórum. Tento post si udržela i ve vládě Petra Pitharta vzniklé po svobodných volbách v červnu 1990. Po rozpadu Občanského fóra vstoupila roku 1991 do Občanského hnutí. Ministerský post zastávala do července 1992. Mezitím byla ve volbách v roce 1990 za Občanské fórum zvolena do České národní rady.\n\nPo dočasném odchodu z parlamentní politiky působila v letech 1992–1993 jako generální ředitelka firmy Suez investiční Ltd., v letech 1994–1995 jako ředitelka pobočky společnosti Cyanamid ČR. V letech 1990–1994 byla členkou vědecké rady VŠE v Praze, v roce 1991 místopředsedkyní Světového kongresu cestovního ruchu.\n\nZ Občanského hnutí (respektive nástupnických Svobodných demokratů) přešla v březnu 1994 do ČSSD. Šlo o součást širšího trendu přestupu četných politiků OH do sociální demokracie. Společně s Vlastou Štěpovou do ČSSD vstoupila například i další polistopadová ministryně Květoslava Kořínková. Již v komunálních volbách na podzim 1994 byla Štěpová zvolena do zastupitelstva městské části Praha 2 za ČSSD. V ČSSD byla manažerkou volební kampaně v sněmovních volbách roku 1996 a zastávala post odborné mluvčí pro rezort obchodu a cestovního ruchu.\n\nVe volbách v roce 1996 byla zvolena do poslanecké sněmovny za ČSSD (volební obvod Východočeský kraj). Mandát obhájila ve volbách v roce 1998 a ve sněmovně setrvala do voleb v roce 2002. Byla členkou sněmovního zahraničního výboru (v letech 1998-2002 jeho místopředsedkyní). V roce 1998 se o ní spekulovalo jako o možné kandidátce na post ministryně pro místní rozvoj v nové vládě Miloše Zemana. Post ale nakonec nezískala.\n\nPak mezi roky 2002–2007 zastávala diplomatický post velvyslankyně při Radě Evropy.\n\nJe vdaná. S manželem Milošem mají syny Jiřího a Adama a dceru Lucii.\n"}
{"id": "336242", "url": "https://cs.wikipedia.org/wiki?curid=336242", "title": "Pohledávka", "text": "Pohledávka\n\nPohledávka je právo věřitele (fyzické či právnické osoby) požadovat na dlužníkovi plnění vzniklé z určitého závazku. Pohledávka může být peněžitá i nepeněžitá. Věřitel má v době splatnosti právo vymáhat pohledávku po dlužníkovi a ten má povinnost tento závazek vůči věřiteli vyrovnat. Je to vlastně obchodní úvěr, který vzniká tím, že prodávající umožní odklad platby kupujícímu za dodané výrobky či služby. Splatnost pohledávky ve většině případů určuje smlouva. Pokud není pohledávka uhrazena do konce data splatnosti uvedeném na smlouvě, dostává se dlužník do prodlení.\n\nPohledávka vznikne již vystavením daňového dokladu. Když odběratel nebo osoba, která si půjčila, nezaplatí určitou částku do splatného termínu, na kterém se věřitel a dlužník dohodli, nebo když nepodepsali smlouvu, stává se tak pohledávka dlužnou a věřitel je oprávněný vymáhat tuto pohledávku zákonnými prostředky.\n\nRozdělujeme dva druhy pohledávek:\n\n\nNejčastěji pohledávka zaniká zaplacením dlužné částky věřiteli. Uhrazení dlužné částky může být jednorázové a nebo ve splátkách.\n\nDalší způsoby zániků pohledávek:\n\n\nPro evidenci pohledávek se používá kniha pohledávek a závazků a vykazujeme je v účetní rozvaze. Pohledávky vedeme rozděleně dle data splatnosti, tj. pohledávky krátkodobé a dlouhodobé.\n\nPohledávky jsou většinou evidovány pro každého dlužníka zvlášť. Ke každému dlužníkovi a věřiteli je vedeno samostatné analytické konto, jehož zůstatek udává výši pohledávky nebo dluhu.\n\nU pohledávek musí být zřejmé tyto údaje:\nPodkladem pro záznamy jsou především vydané faktury a výpisy z peněžního ústavu o došlých úhradách. Je dobré, aby byl k dispozici seznam dlužníků s jejich adresami a bankovním spojením.\n\nPromlčecí doba:\n\nPrávo - představuje oprávnění příslušného subjektu k plnění ze strany druhé osoby.\n\nNárok - je oprávněním osoby přímo se daného plnění domáhat a toto vymoci soudní cestou.\n\nTedy nemusejí se vždy právně i fakticky překrývat.\n\n\n\nPohledávky jsou ukotveny ve dvou zákonných normách:\n\n· Zákon č. 89/2012 Sb., občanský zákoník\n\n· Zákon č. 563/1991 Sb., zákon o účetnictví\n\n"}
{"id": "336243", "url": "https://cs.wikipedia.org/wiki?curid=336243", "title": "Plnění", "text": "Plnění\n\nPlnění může znamenat\n"}
{"id": "336246", "url": "https://cs.wikipedia.org/wiki?curid=336246", "title": "Projekt 613", "text": "Projekt 613\n\nProjekt 613 (v kódu NATO třída Whiskey) je třída stíhacích ponorek středního dosahu, postavených v Sovětském svazu v době studené války. Pro sovětské námořnictvo bylo postaveno plných 215 ponorek této třídy (dalších 21 vzniklo v ČLR), která byla rovněž rozsáhle exportována. Celkem bylo spřáteleným zemím dodáno 37 ponorek projektu 613.\n\nPonorky projektu 613 byly vyvinuty jako náhrada druhoválečných ponorek třídy \"S\". V jejich konstrukci byly využity zkušenosti ze studia čtyř německých ponorek typu \"XXI\", které SSSR získal po druhé světové válce. Na rozdíl od oceánských ponorek typu \"XXI\" však projekt 613 představoval poněkud menší plavidla se středním dosahem (původní německé konstrukci v tomto ohledu mnohem více odpovídala sovětská třída \"Zulu\"). Sovětské loděnice v Leningradu, Nikolajevu a Gorkém postavily mezi lety 1951–1957 plných 215 ponorek této třídy, což mělo nemalý vliv na fungování protiponorkové obrany NATO v Severním Atlantiku. Plavidla byla provozována po celou studenou válku a ještě v roce 1992 jich mělo Námořnictvo Ruské federace 20 kusů. Poté je však rychle vyřadilo.\n\nSpolečnou výzbroj všech základních variant byly čtyři příďové a dva záďové 533mm torpédomety. Celkem ponorky nesly 12 torpéd či 24 námořních min. Pohonný systém tvořily dva dieselové motory a dva elektromotory. Ponorka dosahovala nejvyšší rychlosti 18 uzlů na hladině a 13,5 uzlu pod hladinou.\n\n\n\nDosud takovou ponorku vystavují jen 3 muzea na světě.\n\nJedna z těchto ponorek projektu 613 z roku 1954 se měla přepravovat do Prahy z Albánie v roce 2008 a mělo se v ní vytvořit vojenské muzeum. Byla v provozu do roku 1999.\n\n\n"}
{"id": "336247", "url": "https://cs.wikipedia.org/wiki?curid=336247", "title": "Haggard", "text": "Haggard\n\nHaggard je německá symphonic metalová hudební skupina založená v roce 1991 v Mnichově. Ve své hudbě kombinuje doom metal a gothic metal s vážnou hudbou zejména z období středověku a renesance.\n\nJmenný seznam šestnácti členů:\n\n\n\n\n"}
{"id": "336252", "url": "https://cs.wikipedia.org/wiki?curid=336252", "title": "Parrotspitze", "text": "Parrotspitze\n\nParrotspitze (italsky Punta Parrot) (4432 m) je jedním z vrcholů masivu Monte Rosa na hranici Švýcarska a Itálie. Hora je pojmenována po německém doktoru Johannu Jakobu Friedrichu Wilhelmu Parrotovi, který se v roce 1816 pokusil spolu s Josephem Zumsteinem o prvovýstup na Piramide Vincent (4215 m).\n\nPrvovýstup provedli Reginald S. Macdonald, Florence Crauford Grove, Montagu Woodmass a William Edward Hall s průvodci Melchiorem Andereggem a Peterem Perrenem 16. srpna 1863, čtyři dny poté co ta samá skupina (s dalším průvodcem) provedla prvovýstup na vrchol Dent d'Hérens.\n\nO rok dříve, 8. července 1862, Adolphus Warburton Moore a Hereford Brooke George s průvodci Christianem Almerem a Matthiasem Zumtaugwaldem dosáhli východního hřebene Parrotspitze, ale hřeben přešli směrem do Švýcarska a pominuli možnost přejít po hřebeni 60 metrů k vrcholu.\n\nNa hřeben vedou dvě obvyklé výstupové trasy, z východu a západu. Vrchol není příliš vzdálen od hlavní trasy mezi chatou Capanna Regina Margherita na vrcholu Signalkuppe a chatou Rifugio Gnifetti na jižním okraji masivu, proto je často prováděn přechod hřebene jako zpestření této cesty.\n\n"}
{"id": "336257", "url": "https://cs.wikipedia.org/wiki?curid=336257", "title": "Poruchy hybnosti", "text": "Poruchy hybnosti\n\nPoruchy hybnosti (\"motoriky\") jsou souborem poruch vyvolaných nejrůznějšími příčinami, které se projevují změnou volních a mimovolních pohybů svalů nebo svalových skupin.\n\nNejjednodušším pohybem je \"reflexní odpověď na podráždění\", např. na bolestivý podnět. Jedná se o stereotypní a rychlý úkon, do kterého je zapojeno relativně málo neuronů a je prováděn automaticky. Někdy lze jednoduché reflexy potlačit volním úsilím. Také ale existují volní pohyby vykonávané s pomocí mnoha nervových struktur, jsou proto pomalejší a lze je snadno měnit. U zvládnutí složitějších činností (např. psaní) se zapojuje i proces učení a dochází ke vzniku tzv. \"centrálních pohybových vzorců\". Některé rytmické pohyby mají základ v reflexní činnosti, ale mohou začínat pod volní kontrolou (např. žvýkání).\n\n\"Dvěma základními jednotkami, které se účastní hybnosti jsou:\"\n\n\n\"Dále se do řízení hybnosti zapojují:\"\n\n\nVšechny tyto části jsou vzájemně propojeny a postižení každé z nich vyvolá poruchu svalového napětí nebo poruchu hybnosti.\n\nI. Primární svalové poruchy beze změn nervového zásobení\n\nSem řadíme např. myoplegie nebo myopatie.\n\nII. Poruchy převodu vzruchu na nervosvalové ploténce\n\nSem řadíme myastenie a intoxikace.\n\nIII. Poruchy periferního motorického neuronu\n\nSem řadíme poliomyelitis anterior acuta, amyotrofickou laterální sklerózu.\n\nIV. Poruchy centrálního motorického neuronu\n\nSem řadíme cévní mozkové příhody, zranění, které mohou vyvolat příslušné postižení.\n\nV. Poruchy tzv. mimopyramidového systému.\n\nJedná se o možnost řady poruch bazálních ganglií, mozečku, vestibulárního systému, retikulární formace či jejich drah, které vedou k poruchám hybnosti. Řadíme sem např. Parkinsonovu chorobu, Huntingtonovu chorobu, intoxikace mozečku atd.\n\nSvalové napětí (tonus) je reflexně udržované svalové napětí, které se mění v závislosti na informacích z periferních receptorů a na informacích z CNS. Je výsledkem působení \"reflexního oblouku segmentárních míšních reflexů\" (tzv. γ-kličky, \"míšní regulace\" svalového napětí) , dále \"vestibulárního systému\" (\"labyrintová regulace\"),\" tonoregulačních struktur mozkového kmene\" (tzv. extrapyramidových drah), \"mozečku\" (ten zvyšuje svalový tonus) a \"centrálního motoneuronu\" (má pravděpodobně tlumivý vliv na svalové napětí).\n\nPokud dojde k poruše reflexního oblouku, corpus striatum nebo mozečku.\n\nPokud dojde k poruše v pyramidové dráze, pak následuje spasticita, kdy sval klade při pasivním natahování stále větší odpor. Po uvolnění držení se končetina vrací do původní polohy. Avšak po dosažení určité hranice pohybu odpor svalu náhle zmizí a končetinou lze pohybovat. Jedná se o tzv. \"fenomén kapesního nože\".\n\nČistá porucha v mimopyramidovém systému hybnosti (hlavně \"substantia nigra\") vyvolá rigiditu, tj. zvýšení plastického svalového napětí. Odpor svalu proti pasivnímu napínání je stabilní a při velmi pomalém pasivním pohybu končetiny jsou viditelné sakadovité změny svalového napětí. Jedná se o tzv. \"fenomen ozubeného kola\".\n\nPokud dojde ke svalovému zranění, pak následuje \"reflexní hypertonie\".\n\n\nPeriferní obrny jsou chabé, centrální jsou spastické.\n\nŘadíme sem hyperkinezi, tj. mimovolní pohyby, které ruší reflexní hybnost a zasahují do aktivních pohybů:\n\n\n\n\n\n\n\n\nvznikají při postižení hybnosti větších svalových skupin. Většinou jsou projevem poškození jednotlivých motorických struktur nebo výsledkem jejich nedokonalé koordinace.\n\nSystémy, které se nejvíce podílejí na udržování rovnováhy jsou tyto:\n\n1. \"motorické dráhy\" - při jejich postižení se rozvine \"paréza\".\n2. proprioreceptory a dráhy hloubkové citlivosti - jejich poruchou vznikne \"spinální ataxie\".\n3. vestibulární systém - jeho poruchou vznikne \"vestibulární ataxie\".\n4. \"mozečkové okruhy\" - jejich poruchou vznikne také \"vestibulární ataxie\".\n\n"}
{"id": "336259", "url": "https://cs.wikipedia.org/wiki?curid=336259", "title": "Vyg", "text": "Vyg\n\nVyg ( , ) je řeka v Karelské republice v Rusku. Je dlouhá 237 km. Povodí řeky je 27 100 km².\n\nŘeka se skládá ze dvou částí. Nad jezerem Vygozero se nazývá Horní Vyg ( , , 135 km) a pod ním Dolní Vyg ( , , 102 km).\n\nHorní Vyg odtéká z jezera Verchotinnoje. Protéká mezi nízkými bažinatými břehy přes jezera Verchněje, Uzkoje, Nižněje. Ústí do Vygozera.\n\nDolní Vyg odtéká z Vygozera. Dříve než byl její tok zregulován, překonávala řadu peřejí. Ústí do Oněžské zátoky Bílého moře dvěma rameny u města Bělomorsk.\n\nK výraznému vzestupu hladiny dochází na jaře na konci dubna a na začátku května. Průměrný roční průtok vody u vesnice Vorožgora činí 267 m³/s.\n\nVyužívá se k plavení dřeva.\n\nNa řece byla vybudována kaskáda vodních elektráren. Celý tok řeky je regulovaný a je součástí systému Bělomořsko-baltského kanálu.\n"}
{"id": "336263", "url": "https://cs.wikipedia.org/wiki?curid=336263", "title": "Římskokatolická farnost Lanžhot", "text": "Římskokatolická farnost Lanžhot\n\nŘímskokatolická farnost Lanžhot je jedno z územních společenství římských katolíků ve městě Lanžhot s farním kostelem Povýšení svatého Kříže. Farnost má své vlastní webové stránky.\n\n\nPísemný údaj o farním patronátu je v Zemských deskách Markrabství moravského z roku 1373, kdy je zmínka o farské škole a kostele. Fara se v obci připomíná v roce 1384. V roce 1565 se zde usadili novokřtěnci, kteří si tady postavili svůj společný dvůr. Ten však byl několikrát vypálen (v letech 1602, 1605 a 1619). Na císařský příkaz museli novokřtěnci v roce 1622 odejít i z Lanžhota. Fara byla znovu obsazena katolickým duchovním na přelomu let 1612/1613. Kostel byl opravován roku 1716. I přes různé úpravy nestačil kostel svou kapacitou pojmout návštěvníky bohoslužeb, a proto se usilovalo o jeho rozšíření. K tomu došlo až v závěru 19. století.\nV dubnu 1945 obsadila německá vojska věž kostela, ze které si udělali rozhlednu. Při osvobozovacích bojích byla věž ustřelena a zřítila se na zem. Kostel byl znovu opraven a zasvěcen Povýšení sv. Kříže. V katastrálním území města se nachází také mnoho drobných sakrálních staveb. \n\nV letech 2018-2019 proběhla generální oprava varhan a v plánu je i oprava zevnějšku kostela.\n\nPrvním farářem ve farnosti se stal Štěpán Bučič (jeho příjmení často psáno i jako Bušič či Bučiš). Na přání tehdejšího majitele panství Karla z Liechtensteina zde byl ustanoven r. 1613. Následovalo jej dalších 27 kněží. 28. farářem byl od srpna 2011 R. D. ThLic. Josef Chyba, nynější děkan děkanátu Břeclav. K 1. srpnu 2017 byl 29. farářem jmenován R. D. Mgr. Pavel Römer. Ten byl k 13. 1. 2020 přeřazen do Římskokatolické farnosti Velké Bílovice, ale ve farnosti Lanžhot stále zůstává materiálním správcem. Duchovní povinnosti ke stejnému dni převzal, jako 30. oficiální farář, R. D. Mgr. Robert Prodělal, farář farnosti Tvrdonice a nyní i administátor excurrendo farnosti Lanžhot.\n\nVe farnosti se tradičně vydávají ohlášky i farníkům. K 13. 1. 2020 převzal tuto službu .\n\nVe farnosti funguje ekonomická i pastorační rada farnosti.\n\nVýuku náboženství ve farnosti pro 1. a 2. roč. ZŠ zajišťuje katechetka Věra Hostinová a pro 3. - 9. roč. ZŠ od 13. 1. 2020 R. D. Mgr. Robert Prodělal. Výuka probíhá v budově staré školy, nynější ZŠ a na faře.\n\nDnem vzájemných modliteb farností za bohoslovce a bohoslovců za farnosti brněnské diecéze je 19. květen. Adorační den připadá na 9. července.\n\nNa území farnosti se od r. 2000 každoročně tato akce koná. V roce 2016 se při ní vybralo 104 000 korun. O rok později činil výtěžek sbírky 103 391 korun. V r. 2019 to bylo zaokr. 113 000 a následující rok stejně tak.\n\n"}
{"id": "336265", "url": "https://cs.wikipedia.org/wiki?curid=336265", "title": "Prager gelehrte Nachrichten", "text": "Prager gelehrte Nachrichten\n\nPrager gelehrte Nachrichten (\"Pražské učené zprávy\") byl první přírodovědecký časopis v českých zemích, který vycházel v letech 1771–1772. Vycházel v Praze jako týdeník, neměl však dlouhého trvání.\n\nU jeho zrodu stál mineralog a geolog rakouského původu Ignác Antonín Born, který časopis poté vydával a stal se hlavní postavou tohoto časopisu, do časopisu přispívali i ostatní lidé – profesoři a studenti.\nČasopis se zaměřoval hlavně na vědeckou problematiku. Hlavní zájem se v časopise kladl na přírodovědné a společenské vědy, na svobodné vědecké bádání. Obsahoval plno materiálů, referátů a kritických článků z těchto oblastí. Obsahoval také plno tezí, např. o přírodovědeckých a uměleckých sbírek a jejich významu, i díky těmto tezím bylo vytvořeno první muzeum přírodnin, pro které nalezl Ignác Antonín Born místo v pražském Klementinu.\n\nČasopis měl ale i své odpůrce. V roce 1772 ukončil svou činnost.\n\n"}
{"id": "336278", "url": "https://cs.wikipedia.org/wiki?curid=336278", "title": "Tomáš Hasil", "text": "Tomáš Hasil\n\nTomáš Hasil (* 1. října 1961 Toužim) je český politik, počátkem 21. století poslanec Poslanecké sněmovny za ODS.\n\nVystudoval Střední zemědělskou školu ve Frýdlantu. Od roku 1981 pracoval jako zootechnik, mistr odborného výcviku na SOU a vedoucí kulturního zařízení PKO. Po roce 1989 se stal podnikatelem. Vydával kulturní měsíčník \"Kalendář Liberecka\".\nV roce 1997 vstoupil do ODS. V komunálních volbách roku 1998 byl zvolen do zastupitelstva města Liberec za ODS. Profesně se uvádí jako novinář. Stal se náměstkem primátora. Funkci zastával do roku 2002.\n\nVe volbách v roce 2002 byl zvolen do poslanecké sněmovny za ODS (volební obvod Liberecký kraj). Byl členem sněmovního výboru pro veřejnou správu, regionální rozvoj a životní prostředí. Mandát poslance obhájil ve volbách v roce 2006. Stal se místopředsedou výboru pro vědu, vzdělání, kulturu, mládež a tělovýchovu. Ve sněmovně setrval do voleb v roce 2010. Ve volbách 2010 svůj mandát neobhájil kvůli tzv. kroužkování.\n\nV letech 1998 – 2009 byl členem MR ODS Liberec, od roku 2001 i člen OR ODS Liberec a v letech 2001 – 2009 členem RR ODS Liberecký kraj.\n\nPodle zveřejněných dokumentů z archivu vojenské kontrarozvědky figuruje Tomáš Hasil v registračních protokolech této bezpečnostní složky bývalého československého komunistického režimu jako důvěrník. Městský soud v Praze 18. března 2010 rozhodl, že záznam o spolupráci je neoprávněný, tedy, že Hasil důvěrníkem vojenské kontrarozvědky nebyl.\n\nPodle tohoto dokumentu si Tomáš Hasil zaregistroval slovní spojení \"Memoriál Františka Horáka\". Memoriál Františka Horáka je každoročně vyhlašován klubem Českého teriéra, při pořádání DNŮ ČESKÉHO TERIÉRA.\n\nK říjnu 2012 je uváděn jako poradce premiéra Petra Nečase pro kulturu.\n"}
{"id": "336280", "url": "https://cs.wikipedia.org/wiki?curid=336280", "title": "Roger Penrose", "text": "Roger Penrose\n\nSir Roger Penrose (* 8. srpna 1931, Colchester, Essex) je anglický matematický fyzik a matematik, znám především svými příspěvky k obecné relativitě, kosmologii a k teorii zobecněných inverzí matic. Mezi jeho přínosy patří např. spolupráce na objevu Hawkingova záření. Je také rekreačním filosofem. Jeho Erdősovo číslo je 3.\n\nNarodil se do rodiny, ve které byla matematika významný spojovací prvek zálib téměř každého člena rodiny. Jeho otec byl vystudovaný genetik, ale matematika byla jeho velkou zálibou, jeho starší bratr vystudoval matematiku i fyziku. Jeho mladší bratr se stal desetinásobným britským šachovým mistrem a jeho matka byla lékařka.\n\nJeho zálibami byla matematika a biologie, ještě před počátkem studia matematiky na Univerzitě v Cambridgi se mezi jeho vytoužená povolání ocitla mozková chirurgie. Při výběru vysokoškolského studia váhal mezi studiem matematiky a biologie, rozhodl se pro matematiku. Narazil však na značný odpor svého otce, který byl toho názoru že jako matematik nebude mít schopnost uživit se. On však na svém rozhodnutí trval, a tak jej děkan cambridgeské univerzity podrobil testu, ve kterém předpokládal, že vyřeší pouze polovinu daných matematických úloh. On však všechny úlohy vyřešil ještě před vypršením časového limitu, otec tedy ustoupil.\nVystudoval topologii, ale téměř celý život se zabývá teoretickou fyzikou. V 60. letech 20. století se věnoval obecné teorii relativity a jejím důsledkům na astrofyziku a kosmologii.\n\nRoku 1988 získal spolu se Stephenem Hawkingem Wolfovu cenu za fyziku. Rok poté vydal svoji první knihu s názvem \"Císařova nová mysl\", roku 1994 vydal \"Stíny mysli\" a roku 1997 konečně \"Makrosvět, mikrosvět a lidská mysl\", ve které se zabývá svou teorií, která pracuje s myšlenkou, že lidská mysl je jev na rozhraní mezi kvantovou fyzikou a fyzikou makrosvěta.\n\nRovněž je autorem tzv. Penroseova dláždění. Jde o geometrickou konstrukci, kterou lze vydláždit rovinu pomocí malého počtu druhů dlaždic, a to tak, aniž by se vzorek dláždění kdekoli opakoval. Navázal tak na článek \"Deux types fondamentaux de distribution statistique\" (vyšlo česky v roce 1941 ve Statistickém obzoru, r. 22, str. 171-222, pod názvem \"Přírodní dualita statistického rozložení\") českého geografa, demografa a statistika Jaromíra Korčáka z roku 1938.\n\nJe učitelem fyzika Stephena Hawkinga, ten však některé jeho teorie odmítá a označuje za „kacířské“.\n\nPenrose je ateista. Věří však v (kvantový) posmrtný život.\n"}
{"id": "336282", "url": "https://cs.wikipedia.org/wiki?curid=336282", "title": "Oprávněná organizace", "text": "Oprávněná organizace\n\nOprávněnou organizací v oblasti archeologické památkové péče se rozumí fyzická nebo právnická osoba, která je držitelem povolení Ministerstva kultury ČR k provádění archeologických výzkumů a zároveň uzavřela dohodu s Akademií věd ČR o rozsahu a podmínkách provádění archeologických výzkumů (viz § 21 zákona č. 20/1987 Sb., o státní památkové péči, ve znění pozdějších předpisů). Jejich seznam vydává Ministerstvo kultury.\n\nPředpoklady pro uzavření smlouvy s oprávněnou organizací jsou dostatečná odborná kvalifikace a pracovní prostory dotčené organizace. Odborná kvalifikace je zaručena zaměstnáním fyzické osoby, která má nejméně magisterské vysokoškolské vzdělání se zaměřením na archeologii a dva roky odborné praxe. Ohledně pracovních prostor je vyžadována laboratoř, prostor k vědecké práci, k dokumentaci a k bezpečnému uložení archeologických nálezů. \n\nOprávněná organizace je povinna oznamovat zahájení archeologických výzkumů Archeologickému ústavu (v Praze nebo v Brně) a následně tamtéž podávat zprávy o jejich výsledcích (obvykle ve formě nálezové zprávy).\n\n\n"}
{"id": "336284", "url": "https://cs.wikipedia.org/wiki?curid=336284", "title": "Petr Bratský", "text": "Petr Bratský\n\nPetr Bratský (* 8. dubna 1955 Klatovy) je český politik, v letech 2010 až 2016 senátor za obvod č. 25 – Praha 6, v letech 1990 až 2002 starosta pražské městské části Praha 13, v letech 2002 až 2010 poslanec Parlamentu České republiky, člen Občanské demokratické strany.\n\nVystudoval obor provoz a ekonomika železniční dopravy na Vysoké škole dopravy a spojů. V letech 1982 – 1990 pracoval jako odborný asistent v Dopravním rozvojovém středisku Praha. S manželkou Ludmilou má syny Petra (1986) a Pavla (1988).\n\nBěhem sametové revoluce v roce 1989 spoluzakládal Občanské fórum na Lužinách. V roce 1991 patřil mezi zakládající členy Občanské demokratické strany (ODS), jejímž členem je dodnes.\n\nV roce 1990 byl zvolen starostou Městské části Praha – Stodůlky (od 1. 4. 1991 Praha – Jihozápadní město, JZM – Praha 13), v této funkci působil až do roku 2002. V komunálních volbách roku 1994, komunálních volbách roku 1998, komunálních volbách roku 2002 a komunálních volbách roku 2006 byl zvolen do zastupitelstva městské části Praha 13 za ODS. Profesně se uvádí jako starosta a dopravní inženýr. V letech 1990 – 2002 zasedal i v zastupitelstvu hlavního města Prahy. Byl sem zvolen v komunálních volbách roku 1994 a komunálních volbách roku 1998.\nVe volbách v červnu 2002 byl zvolen do poslanecké sněmovny za ODS (volební obvod Praha). Byl členem sněmovního výboru pro vědu, vzdělání, kulturu, mládež a tělovýchovu. Současně přesedal podvýboru pro tělovýchovu. Svůj poslanecký mandát obhájil ve volbách v roce 2006 a opět se angažoval ve výboru pro vědu, vzdělání, kulturu, mládež a tělovýchovu a byl členem výboru pro evropské záležitosti. Předsedal podvýboru pro evropské fondy a byl členem Stálé komise pro sdělovací prostředky a podvýboru pro kulturu, mediální legislativu, podvýboru pro mládež a sport, podvýboru pro dopravu a podvýboru pro přípravu návrhů na propůjčení nebo udělení státních vyznamenání. Zároveň vedl českou Stálou delegaci do Parlamentního shromáždění Organizace pro bezpečnost a spolupráci v Evropě. V parlamentu setrval do voleb v roce 2010. V nich kandidoval až na 15. místě a nebyl zvolen.\n\nVe volbách 2010 se stal senátorem za obvod č. 25 – Praha 6. když v obou kolech porazil člena TOP 09 Bedřicha Moldana.\n\nNěkolik let již pozorně sleduje vývoj v Latinské Americe, a má proto úzké vztahy s představiteli politické a hospodářské sféry. Byl na návštěvě v Kostarice, na Kubě a v Mexiku. Jeho mezinárodním poradcem je chilský analytik českého původu Carlos González Sháněl.\n\nPrakticky po celá 70. a 80. léta se věnoval ilegálnímu skautingu, pořádání zálesáckých táborů a souvisejícím aktivitám. V rámci skautu dodnes s manželkou vede svůj 96. oddíl Šipka a pořádá pravidelné letní tábory na Šumavě. Po svém prvním zvolení poslancem také inicioval vznik parlamentního skautského oddílu složeného z poslanců a senátorů demokratických stran. Od roku 1990 je členem obnoveného Junáka – svazu skautů a skautek ČR.\n\nIng. Petr Bratský je laureátem Ceny PŘÍSTAV, kterou mu v roce 2002 udělila Česká rada dětí a mládeže za podporu mimoškolní práce s dětmi a mládeží.\n\n"}
{"id": "336289", "url": "https://cs.wikipedia.org/wiki?curid=336289", "title": "Alena Páralová", "text": "Alena Páralová\n\nAlena Páralová (* 11. srpna 1948 Ústí nad Labem) je česká politička, koncem 20. století a v první dekádě 21. století poslankyně Poslanecké sněmovny za ODS.\n\nVystudovala elektrotechnickou fakultu ČVUT a poté do roku 1996 pracovala v podniku Tesla Pardubice.\n\nV roce 1991 vstoupila do ODS. V komunálních volbách roku 1994 byla zvolena do zastupitelstva městské části Pardubice I za ODS. V komunálních volbách roku 1998 pak byla zvolena za ODS do zastupitelstva městské části Pardubice II. Znovu se byla zvolena v komunálních volbách roku 2006. V letech 1997 až 1998 zde byla starostkou.\n\nVe volbách v roce 1998 byla zvolena do poslanecké sněmovny za ODS (volební obvod Východočeský kraj). Byla místopředsedkyní sněmovního výboru pro sociální politiku a zdravotnictví. Poslanecký mandát obhájila ve volbách v roce 2002. I po nich působila na pozici místopředsedkyně výboru pro sociální politiku a zdravotnictví. Opětovně byla poslankyní zvolena ve volbách v roce 2006. V letech 2006-2010 působila jako místopředsedkyně výboru pro sociální politiku. V období let 2006-2009 byla navíc členkou sněmovního organizačního výboru. V parlamentu setrvala do voleb v roce 2010.\n\nV letech 2003 až 2006 byla stínovou ministryní práce a sociálních věcí ODS.\n\nV polovině února 2009 prohlásila, že vystoupí z ODS, pokud parlament schválí Lisabonskou smlouvu. Dále uvedla, že důvodem pro odchod z ODS by bylo i to, kdyby strana nepodpořila její návrh na zvýšení rodičovské pro rodiče těžce nemocných dětí. Rodičovský příspěvek 7600 korun by podle Páralové měli rodiče dostávat až do 15 let věku dítěte. Poté co 6. května 2009 Senát Parlamentu České republiky schválil Lisabonskou smlouvu, když ji podpořilo 54 ze 79 hlasujících senátorů, oznámila skutečně Páralová novinářům, že odchází z ODS. Od roku 2010 pracuje jako ředitelka sekretariátu předsedkyně Poslanecké sněmovny.\n\n"}
{"id": "336290", "url": "https://cs.wikipedia.org/wiki?curid=336290", "title": "Římskokatolická farnost Bedřichov u Lysic", "text": "Římskokatolická farnost Bedřichov u Lysic\n\nŘímskokatolická farnost Bedřichov u Lysic je jedno z územních společenství římských katolíků v obci Bedřichov s farním kostelem svatého Mikuláše.\n\nKostel byl v Bedřichově postaven již ve 13. století, během husitských válek byl zničen a následně obnoven. Samostatná farnost zde existovala už v patnáctém století, v letech 1601 až 1785 byl Bedřichov s osadami Kozárovem a Kunčinovem filiálkou lysické farnosti. Roku 1785 byly k Bedřichovu přifařeny obce Lhota a Kunice a byla obnovena bedřichovská farnost. Budova fary byla postavena o dva roky později. V roce 1789 byl v obci postaven nový kostel a po jeho otevření byl původní kostel zbourán. Lidové misie se zde konaly v roce 1949. Na konci 20. století byla fara přebudována na rekreační budovu a slouží nyní zejména křesťanské mládeži brněnské diecéze. \n\nPřehled kněží působících ve farnosti je známý od 17. století. \nDuchovním správcem farnosti je nyní kněz z lysické farnosti. Administrátorem excurrendo byl od července 1996 do července 2014 P. Slavomír Bedřich.Po něm jako nový administrátor excurrendo nastoupil od 1. srpna 2014 D. Vít Martin Červenka, OPraem.Toho o rok později vystřídal jako administrátor excurrendo R. D. Mgr. Michal Cvingráf.\n\nDne 5. července 2003 měl ve farním kostele primici novokněz P. Tomáš Holcner. \n\nDnem vzájemných modliteb farností za bohoslovce a bohoslovců za farnosti brněnské diecéze je 17. leden. Adorační den připadá na 31. prosince.\n\nKaždoročně se koná tříkrálová sbírka. V roce 2017 dosáhl výtěžek sbírky v Bedřichově 8 458 korun.\n\n"}
{"id": "336291", "url": "https://cs.wikipedia.org/wiki?curid=336291", "title": "Stav vylučující způsobilost", "text": "Stav vylučující způsobilost\n\nStav vylučující způsobilost je právní pojem, který je znakem objektivní stránky skutkové podstaty některých přestupků a trestných činů souvisejících s alkoholem a jinými návykovými látkami. Samotný pojem „stav vylučující způsobilost“ žádný právní předpis přímo nedefinuje. Obecně lze však říci, že je to takový stav, kdy již osoba není schopna bezpečně vykonávat určitou činnost. \n\nKe vztahu řidičů motorových vozidel a alkoholu existuje nicméně poměrně bohatá judikatura Nejvyššího soudu, a to ještě z dob československých. Této judikatury se drží i současný český Nejvyšší soud. Mimo jiné tak bylo několikrát judikováno: \"Podle poznatků lékařské vědy není žádný, tedy ani nadprůměrně disponovaný řidič, schopen bezpečně řídit motorové vozidlo, dosáhne-li hladina alkoholu v jeho krvi nejméně 1,00 g/kg (1 promile).\" (z poslední doby např. usnesení Nejvyššího soudu ČR, ze dne 28. listopadu 2007, č.j. 3 Tdo 1215/2007, www.nsoud.cz).\n\nPojem stav vylučující způsobilost je v právních předpisech užit jednak v trestním zákoně (trestný čin ohrožení pod vlivem návykové látky podle § 274 TrZ), jednak v souvislosti s přestupky na úseku ochrany před alkoholismem a jinými toxikomaniemi a přestupky proti bezpečnosti a plynulosti provozu na pozemních komunikacích.\n"}
{"id": "336293", "url": "https://cs.wikipedia.org/wiki?curid=336293", "title": "Písničkář", "text": "Písničkář\n\nPísničkář (nebo písničkářka, v anglickojazyčném prostoru singer-songwriter, tedy doslova \"zpěvák-skladatel\") je autor a interpret věnující se umění autorské písně. Pro toto umění je charakteristické poměrně civilní jevištní provedení a program opírající se z větší části o autorskou tvorbu, tedy o písně, které písničkář sám napsal (text) a zkomponoval (hudba, aranžmá) a které také sám (event. v duu) zpívá a instrumentálně doprovází. \n\nPřestože v hudebních (a mnohdy i politických) dějinách hráli a hrají písničkáři významnou roli a přestože se na české hudební scéně průběžně pohybují stovky tvůrců, kteří se sami označují za písničkáře, pravděpodobně neexistuje žádná česky psaná kvalitní vědecká práce na toto téma a především žádná ustálená definice pojmu. Ten se ovšem osvědčil v umělecké a novinářské praxi. \n\nPísničkářství nabývá v praxi nejrůznějších podob, a na jistém stupni jedinečnosti a autenticity přímo staví. Nelze proto jednoduše popsat ideální typ písničkáře. V obecném povědomí českého publika nicméně panuje několik typických představ, které vycházejí obvykle z konkrétní české, případně zahraniční zkušenosti. U písničkářů je ostatně příznačná mimořádně vysoká míra, jakou se na vnímání jejich díla podílí jejich vlastní osobnost a charakter – v tomto směru patří písničkářství na poli múzických umění docela zvláštní místo.\n\nVelká část písničkářů má nejblíže k folku, umění autorské písně je však užším žánrovým kategoriím nadřazené. Výjimečným způsobem kombinuje formy literární (text), hudební (hudba) a divadelní (interpretace) a pohybuje se tak často na jejich pomezí. Z příbuzných uměleckých forem stojí nejblíže šanson, kabaret, recitace, happening nebo lidová píseň.\n\nV anglickojazyčném prostředí se mezi singer-songwritery řadí i popoví (např. Madonna, Michael Jackson, Lady Gaga) i rockoví (např. Bob Dylan, Neil Young, Bruce Springsteen) hudebníci, kteří si píšou vlastní skladby.\n\n"}
{"id": "336295", "url": "https://cs.wikipedia.org/wiki?curid=336295", "title": "Vylodění v Inčchonu", "text": "Vylodění v Inčchonu\n\nVylodění v Inčchonu (kódové označení Operace Chromite) bylo vojenské vylodění během korejské války. Jejím cílem bylo mimo jiné ulehčit pusanskému perimetru a obklíčit na něj útočící jednotky.\n\nOperaci provedl 10. sbor pod velením generála Edwarda Almonda. Vzhledem k tomu, že se ve zdejším zálivu nachází mnoho pro lodě nebezpečných skalisek se jednalo celkem o nebezpečnou akci.\n\nPrvní část vylodění spoléhala na zničení baterie na ostrově Wolmi-do, potom mělo přijít samotné vylodění do Inčchonského přístavu. To následovalo po předcházejících odstřelováních a bombardováních, kolem šesté hodiny ranní. Inčchon padl do půlnoci. Spojenci zde ztratili 222 mrtvých a Severokorejci 1 350 mužů. Americké ztráty zde byly poměrně malé v porovnání s následným tažením na Soul.\n"}
{"id": "336300", "url": "https://cs.wikipedia.org/wiki?curid=336300", "title": "Gigolo", "text": "Gigolo\n\nGigolo je muž nabízející ženám za úplatu společnost, doprovod do společnosti a poskytující sexuální služby. Tak jako prostitutka poskytuje sexuální uspokojení mužům, gigolo poskytuje sexuální uvolnění ženám. Vzhledem k povaze žen, které obecně hledají spíše porozumění a pozornost, na rozdíl od mužů, kteří platí prostitutkám za možnost realizovat sexuální uvolnění, je gigolo vyhledáván často jako dobrý společník. Některé ženy ve skutečnosti nemají zájem s gigolem realizovat sexuální akt. Některým ženám se od jejich partnerů v dlouhodobých vztazích nedostává galantnosti, pozornosti, něhy, pocitů důležitosti a uznání. Řada žen chce, aby k nim byl muž, kterému zaplatí za to, že jim bude dělat společnost, především zdvořilý, pozorný a milý, chodil s nimi po nákupech, zašel s nimi na večeři apod.\n\n"}
{"id": "336304", "url": "https://cs.wikipedia.org/wiki?curid=336304", "title": "Gjumri", "text": "Gjumri\n\nGjumri (arménsky: Գյումրի; též Gyumri) je arménské město, nachází se na krajním západě Arménie, vedle hranice s Tureckem, na Širakské rovině. Je to metropole provincie Širak a zároveň největší město této severozápadní provincie. Nachází se 126 km od hlavního arménského města Jerevanu a s 116 800 obyvateli je druhým největším městem v Arménii.\n\nJméno města bylo v historii mnohokrát měněno. Nejprve (od 8. století před naším letopočtem.) bylo město známo jako Kumajri nebo Gjumri, poté Alexandropol (nebo Alexandrapol v letech 1840–1924), poté Leninakan (1924–1990), poté opět Gjumri.\n\nOblast dnešního města byla známa jako Kumajri v době Království Urartu ve 8. století před naším letopočtem. Kimmeriové dobyli oblast a založili město. Pravděpodobně název Kumajri vychází od Kimmeriu. Kumajri bylo přejmenováno na Alexandropol po manželce Cara Mikuláše I. Alexandře Fjodorovně. Poté v době Sovětského svazu byl název města Leninakan po Vladimíru Leninovi. Po vyhlášeni nezávislosti (rok 1991) byl původní název Kumajri používán do roku 1992, pak bylo město přejmenováno na Gjumri.\n\nVykopávky archeologického naleziště ukázaly, že oblast dnešního Gjumri byla osídlena v době bronzové. Oblast byla zmíněna jako Kumajri v historických urarštinských nápisech pocházejících z 8. století před naším letopočtem. V roce 720 před naším letopočtem Kimmeriové dobyli oblast a pravděpodobně založili osídlení Kumajri.\n\nV roce 331 před našim letopočtem byla cela oblast zahrnuta v provincii Ajrarat Království Arménie jako součást kantonu Širak. Od roku 190 před před našim letopočtem do roku jedna našeho letopočtu bylo Kumajri pod nadvladou artaxidské dynastie. Od roku jedna byl Širak přidělen rodině Kamsarakan, která vládla nad Kumajri během artaxidského království Arménie.\n\nPo rozdělení Arménie v roce 387 mezi Byzanty a Peršany a v důsledku pádu království Arménie Aršakuni v 428, se Širak včetně Kumajri stal součástí Sásánovské říše Persie. \n\nPo dvou stoletích islámské vlády nad Arméni, Bagratidové vyhlásili nezávislost v roce 885 založením Bagrádského království Arménie. Kumajri vstoupil do nové éry růstu a pokroku, zvláště když se blízké město Ani stalo hlavním městem království v roce 961.  \n\nPo pádu Arménie v roce 1045 patřil do Byzantské říše a později byl okupovan Seljukovými útočníky v roce 1064. Pod zahraniční nadvládou město získalo v následujících stoletích svůj význam, až do založení Zakaridského knížectví Arménie v roce 1201 bylo pod gruzínským protektorátem. Poté, co Mongolové obsadili Ani v roce 1236, se Arménie stala mongolským protektorátem jako součást Ílchanátu a Zakaridy se staly vazaly Mongolům. Po pádu Ílchanátu v polovině 14. století princezna Zakarid vládla nad Lori, Širakem a Araratskou oblasti až do roku 1360, kdy tyto oblasti padly pod invazí Turkických kmenů. \nV roce 1501 byla většina východních arménských území včetně Kumajri dobytá nově vznikající Safíovskou dynastií Íránu vedenou šáhem Ismá‘ílem I. Během první poloviny 18. století se Kumajri stal součástí Erivanského chanátu. V červnu 1804 ovládaly ruské síly přes region Širak na počátku Rusko-perské války 1804 a 1813. Kumajri se stal oficiálně součástí Ruské říše podle Gulistánské smlouvy podepsané 1. ledna 1813 mezi Ruskem a Persií. \n\nBěhem období ruské vlády se Gjumri stalo jedním z rozvíjejících se měst v Zakavkazsku. V roce 1829, po Rusko-turecké válce, došlo k velkému přílivu arménské populace, neboť okolo 3 000 rodin, které se stěhovaly z území v osmanské říši, se usadilo v Gjumri. Ruský básník Alexander Puškin navštívil Gjumri během své cesty do Erzurumu v roce 1829.\n\nV roce 1837 dorazil do Gjumri ruský car Mikuláš I. a změnil jeho jméno na Alexandropol po své manželce Alexandře Fjodorovně. Alexandropol byl rychle přeměněn na jedno z hlavních center ruských vojsk během Rusko-turecké války 1877-78. Po založení železniční stanice v roce 1899 se Alexandropol významně rozrostl a stal se největším městem ve východní Arménii.\n\nV roce 1902 byla ve městě otevřena první banka a až do sovětizace Arménie v roce 1920 vzniklo v Alexandropolu 31 výrobních center včetně piva, mýdla, textilu apod. Nově založená Arménská republika byla vyhlášená 28. května 1918, včetně města Alexandropol. Dne 10. května 1920 se místní bolševici Arménií, podporovaní muslimskou populací, pokoušeli převzít vládu v Alexandropolu proti arménské vládě Dašnakcuthjun. Povstání bylo potlačeno arménskou vládou dne 14. května a jeho vůdci byli popraveni. Během turecké invaze však turecké jednotky napadly Alexandropol a obsadily město dne 7. listopadu 1920. Arménie byla nucena podepsat 3. prosince smlouvu z Alexandropolem, aby zastavila turecký pokrok směrem k Jerevanu, nicméně souběžná invaze Sovětského svazu vedla k pádu arménské vlády dne 2. prosince. Turecké jednotky se stáhly z Alexandropolu poté, co byla v říjnu 1921 podepsána smlouva o Karsu mezi sovětskou a tureckou vládou.\n\nPod sovětskou vládou se název města změnil v roce 1924 na Leninakan po sovětském vůdci Vladimíru Leninovi. Město zasáhlo zemětřesení v roce 1926, kdy bylo zničeno mnoho jeho významných budov včetně řeckého kostela svatého Jiří. Leninakan se stal hlavním průmyslovým centrem v Arménské sovětské socialistické republice a jeho druhým největším městem po hlavním městě Jerevan. Město utrpělo velké škody během dalšího zemětřesení v Arménii v roce 1988, které zdevastovalo mnoho částí země. Zemětřesení proběhlo podél známé tahové vady s délkou 60 km. Jeho postup byl rovnoběžný s kavkazským masivem a stočil se na severovýchod. Zemřelo mezi 25 000 a 50 000 obyvatel a až 130 000 bylo zraněno.\n\nV době rozpadu Sovětského svazu bylo město přejmenováno na Kumajri mezi lety 1990 a 1992, pak nakonec dostalo jméno Gjumri.\n\nEkonomika města je i desítky let po zemětřesení v troskách. Tisíce lidí stále ještě žijí v „domiksech“ – přestavěných nákladních kontejnerech, zatímco nově přebudované byty jsou zatím prázdné. Všude jsou patrné mezinárodní instituce na různých projektech v rámci pomoci.\n\nVe městě je 102. ruská vojenská základna s několika tisíci vojáky, která vznikla z původní sovětské základny.\n\nGjumri je domovem arménského fotbalového týmu FC Širak. Domácí zápasy hrají na městském stadiónu postaveném v roce 1924. Další týmy z tohoto města jsou Aragats, Kumairi a FK Gyumri.\n\nPočet obyvatel Gyumri postupně rostl od roku 1840 po získání statutu města. Obrovský pokles počtu obyvatel byl způsoben katastrofálním zemětřesením z roku 1988. Obyvatelé zde mají odlišný vzhled a styl, a jsou bezmezně hrdí na své město. Jejich vlastní dialekt je velmi blízký k západní arménštině.\nObyvatelstvo Gjumri během let:\n\n\n"}
{"id": "336306", "url": "https://cs.wikipedia.org/wiki?curid=336306", "title": "FK Tatran Prachatice", "text": "FK Tatran Prachatice\n\nFK Tatran Prachatice je český fotbalový klub z Prachatic. V současnosti hraje I. A třídu Jihočeského kraje. Největším úspěchem klubu bylo dvouleté působení ve 2. lize a umístění na 13. místě v této soutěži v sezóně 2003/04. Díky tomu byl druhým nejúspěšnějším jihočeským fotbalovým klubem předchozího desetiletí. Od roku 2007 se však potýká se značnými finančními potížemi a postupně se vzdal účasti v ČFL i v Divizi A.\n\nPrvní fotbalové kluby v Prachaticích vznikaly ve dvacátých letech 20. století – \"Studentský SK\", \"Rudá hvězda\" i některé neregistrované spolky. Přímý předchůdce dnešního Tatranu byl založen studenty prachatického gymnázia v roce 1931 pod názvem \"Český SK\". Ačkoliv za barvy klubu byly zvoleny bílá, červená a modrá, k zápasům nastupovali v rudých dresech, bílých trenýrkách a černých štulpnách darovaných pražskou Spartou. Místní konkurenci nově vzniklému klubu představoval německý fotbalový klub \"DSV\" (Deutscher Sport Verein), ve kterém vedle hráčů německé národnosti často hostovali i čeští fotbalisté. Výsledky obou klubů nepřekračovaly rámec župy.\nPo druhé světové válce zůstal ve městě již jen český klub. Ten v roce 1951 přešel v rámci TJ pod dřevozpracující podnik Jitona Prachatice a tím krátce dochází také ke změně názvu na \"TJ Jitona Prachatice\". V důsledku Zákona o tělovýchově a sportu byly od roku 1953 vytvářeny dobrovolné sportovní organizace (DSO) při odborových svazech s jednotnými názvy - pro dřevařský průmysl, Jitonu Prachatice nevyjímaje, zněl název \"Tatran\". Tento název se udržel v názvu prachatického klubu až do současnosti. V roce 1992 došlo k doplnění názvu o zkratku VTJ (vojenská tělovýchovná jednota), neboť do oddílu přešel nakrátko i místní vojenský fotbal. Zkratka v názvu setrvačností přetrvávala i po zrušení vojenské posádky ve městě. Nakonec byla z názvu konečně vypuštěna v roce 1999 a oddíl se vrátil k původnímu názvu TJ Tatran Prachatice. V létě roku 2004 došlo k transformaci fotbalového oddílu na Tatran Prachatice a.s. Před sezónou 2007/08 byl přeřazen do divize A poté, co svou pozici v ČFL odprodal FK Sezimovo Ústí. V důsledku nedostatečných finančních prostředků se Tatran Prachatice před sezónou 2009/10 vzdal účasti v divizi a jeho místo zaujal druhý tým jihočeského krajského přeboru ročníku 2008/09 FK Tábor.\n\n\n"}
{"id": "336307", "url": "https://cs.wikipedia.org/wiki?curid=336307", "title": "Ludwigshöhe", "text": "Ludwigshöhe\n\nLudwigshöhe (4342 m) je nevýrazný vrchol masivu Monte Rosa na hranici Švýcarska a Itálie. Podobně jako Parrotspitze je Ludwigshöhe ledovcovým hřebenem vedoucím z východu na západ. Vzhledem k nevelkému převýšení nad okolní ledovcovou plání nebývá Ludwigshöhe cílem samostatných výprav, často je ale vrchol využíván jako zpestření cest na blízké výraznější vrcholy.\n\nPrvovýstup byl proveden 25. srpna 1822 Ludwigem von Weldenem, rakouským vojenskýnm topografem, podle něhož je hora pojmenována.\n\nObvyklá výstupová trasa vede ze západu po hřebeni, směrem od sedla Lysjoch, které je nejlépe přístupné z chat Rifugio Gnifetti a Capanna Regina Margherita. Možný je též výstup severní stěnou (led ~45°, převýšení kolem 60 m). Je také popsána cesta z východu z údolí Valsesia, která vede 600 m vysokou strmou skalní stěnou z bivaku Capanna Fratelli Gugliermina, obtížnost IV-V.\n\n"}
{"id": "336313", "url": "https://cs.wikipedia.org/wiki?curid=336313", "title": "Rota Nazdar", "text": "Rota Nazdar\n\nRota Nazdar (oficiálně \"1ère compagnie, bataillon C du 2e Régiment de Marche du 1er Étranger\", v překladu \"1. rota praporu C 2. pochodového pluku 1. pluku Cizinecké legie\") byla první československá vojenská jednotka působící na území Francie. Působili v ní převážně čeští dobrovolníci. Jednotka se uplatnila v první světové válce.\n\nRota Nazdar vznikla v rámci francouzské Cizinecké legie 31. srpna 1914, tedy na začátku první světové války. O její vznik se zasloužil Prozatímní výbor tvořený zástupci francouzské pobočky Sokola a sociálně-demokratického spolku Rovnost, podporovaný některými známými francouzskými osobnostmi, zejména Ernestem Denisem. Vstup do Cizinecké legie byla jediná možnost, jak vytvořit na území Francie zahraniční jednotku. Hromadný odvod dobrovolníků proběhl 22. července 1914 v pařížské Invalidovně, za způsobilé k službě bylo uznáno 341 Čechů a 2 Slováci. Dvouměsíční výcvik prodělali v Bayonne. Slavnostní přísahu složili 12. října a rota byla začleněna do praporu C tzv. Marocké divize. Kvůli nedostatku českých důstojníků – k dispozici byli jen dva – rotě veleli Francouzi. Prvním velitelem byl jmenován kapitán M. L. J. Sallé.\n\nNa začátku 1. světové války (1914–1915) se rota v rámci Cizinecké legie účastnila střetnutí na francouzsko-německé frontě a počet vojáků, kteří se do ní dobrovolně hlásili, narůstal. Měl však své limity, protože jednotka nemohla být doplňována o nové síly. Hranice byly uzavřeny, další Češi a Slováci do Francie nepřicházeli a nemohli se tam dostat ani jako dezertéři či zajatci, neboť rakousko-uherská armáda na západní frontě nebojovala. (K rotě se připojilo asi třicet dobrovolníků z Velké Británie, která na svém území vznik české jednotky nepovolila, a v jednotce sloužilo i několik Poláků a jeden Švýcar.) Rota Nazdar byla poprvé nasazena do boje 11. listopadu 1914 v kraji Champagne (nedaleko Remeše). V květnu 1915 se rota účastnila vítězně bojů u Arrasu, kde po útoku na kótu 140 na hřebenu Falaise de Vimy mezi vesnicemi La Targette a Souchez zbylo pouze 75 bojeschopných mužů, 42 mužů včetně všech důstojníků padlo, ostatní byli raněni a prapor C byl rozpuštěn. \n\nPozději byli její příslušníci dále zařazeni do jiných jednotek. Jsou zmiňováni i při pokusu Milana Rastislava Štefánika vytvořit ve Francii letecký oddíl. Ještě na konci 1. světové války (1918) je o rotě zmínka, když se několik desítek vojáků této roty dostalo do československé brigády ve Francii.\n\n\n"}
{"id": "336315", "url": "https://cs.wikipedia.org/wiki?curid=336315", "title": "Vodla", "text": "Vodla\n\nVodla ( ) je řeka v Karelské republice v Rusku. Je dlouhá 149 km. Povodí řeky je 13 700 km².\n\nŘeka odtéká dvěma rameny (Vjama, Suchá Vodla) z Vodlozera. Na řece je mnoho peřejí. Ústí do Oněžského jezera.\n\nPrůtok je po celý rok rovnoměrný díky regulační funkci Vodlozera. Průměrný roční průtok vody činí přibližně 130 m³/s.\n\nŘeka je splavná pro vodáky. Vodní doprava je kvůli peřejím možná jen na dolním toku. Leží na ní město Pudož.\n"}
{"id": "336323", "url": "https://cs.wikipedia.org/wiki?curid=336323", "title": "Rapcore", "text": "Rapcore\n\nRapcore je hudební styl, vycházející z rap rocku, který mísí vokální a někdy instrumentální prvky hip hopu s punk rockem, často i hardcore punkem.\nVznikl v první polovině 80. let. Za rapcore jsou považovány první hip-hopové kapely jako Public Enemy, a někdy i latinskoamerická hip-hopová skupina Cypress Hill např. se svým albem \"Skull & Bones\". Dalšími významnými rapcorovými skupinami jsou Hed PE, Phunk Junkeez, Bloodhound Gang, Hollywood Undead, Crazy Town nebo francouzští Pleymo. Typickým zpěvem je rap, zpěv/screamo, A hudebními nástroji jsou elektrická kytara a baskytara, Scrathing.\n\nŽánry související s rapcorem jsou např. horrorcore a alternativní hip-hop. Mezi rapcore se řadí i populární skupiny jako Limp Bizkit, P.O.D., nebo legendární skupina Beastie Boys.\n"}
{"id": "336326", "url": "https://cs.wikipedia.org/wiki?curid=336326", "title": "Poison", "text": "Poison\n\nPoison je americká glam metalová skupina, která největší popularitu získala na přelomu 80. a 90. let. Působí dodnes. Po celém světe prodali víc jak 30 milionů nahrávek\n\n\n"}
{"id": "336330", "url": "https://cs.wikipedia.org/wiki?curid=336330", "title": "Čirka-Kem", "text": "Čirka-Kem\n\nČirka-Kem () je řeka v Karelské republice v Rusku. Je dlouhá 221 km. Povodí řeky má rozlohu 8270 km².\n\nVzniká soutokem řek Čirka a Kem, které pramení na západě Karelské vysočiny. Protéká přes řadu jezer a ústí do jezera Jaškojarvi. Je pravým přítokem řeky Kem.\n\nZdrojem vody jsou sněhové a dešťové srážky. Průměrný roční průtok vody činí přibližně 81 m³/s. Zamrzá na konci října až v prosinci a rozmrzá na konci dubna až v květnu.\n"}
{"id": "336332", "url": "https://cs.wikipedia.org/wiki?curid=336332", "title": "KW Sagitarii", "text": "KW Sagitarii\n\nKW Sagitarii je červený veleobr, nacházející se ve vzdálenosti přibližně 9 800 ly v souhvězdí Střelce. Jeho velikost činí 1 460 průměrů Slunce a řadí se tak mezi největší známé hvězdy. Svítivostí překonává naše Slunce 370 000krát.\n\n\n"}
{"id": "336334", "url": "https://cs.wikipedia.org/wiki?curid=336334", "title": "Kem", "text": "Kem\n\nKem může znamenat:\n\n\n"}
{"id": "336336", "url": "https://cs.wikipedia.org/wiki?curid=336336", "title": "Corno Nero", "text": "Corno Nero\n\nCorno Nero (německy Schwarzhorn, v překladu „Černý roh“) (4322 m) je jeden z vedlejších vrcholů masivu Monte Rosa. Nachází se mezi hřebenem Ludwigshöhe a vrcholem Piramide Vincent, velmi blízko frekventované cesty mezi chatami Capanna Regina Margherita a Rigugio Gnifetti. Vzhledem k malé výšce nad okolním terénem (výškový rozdíl mezi patou hory a vrcholem je asi 30 m) je vrchol využíván jako zajímavá odbočka z cesty na jiné vrcholy spíše než jako cíl samostatných výprav.\n\nPrvovýstup byl proveden 18. srpna 1873 Marcem Maglionim a Albertem de Rothschildem s průvodci Peterem a Nikolausem Knubelem, Eduardem Cupelinem a třemi nosiči.\n\nVrchol je ze tří stran obklopen ledovcem, východní stěna ale strmě klesá až do údolí Valsesia. Hora je skalnatá z výjimkou severozápadní stěny, která je pokryta ledem; touto stěnou vede také jediná obvyklá cesta na vrchol.\n\n"}
{"id": "336341", "url": "https://cs.wikipedia.org/wiki?curid=336341", "title": "Bradenton", "text": "Bradenton\n\nBradenton, město s populací zhruba 54 000 obyvatel leží na západním břehu floridského poloostrova a východním pobřeží Mexického zálivu. Bradenton je rovněž hlavním sídlem Manatee County.\n\nBradenton byl založen v roce 1539 španělským průzkumníkem Hernandem de Sotem, je pojmenováno po Dr. Josephu Bradenovi, který během indiánských útoků nabídl obyvatelům města azyl ve svém domě.\n\nBradenton leží na americké dálnici číslo 41, vedoucí z Michiganu do Miami mezi Tampou a Sarasotou. Na západě omývá břehy Bradentonu Mexický záliv.\n\nVe sčítání lidu roku 2000 zde žilo 49 504 lidí, 21 379 vlastníků domů a 12 720 rodin.\n\nV Bradentonu sídlí firma Tropicana Products, jeden z největších světových výrobců a prodejců pomerančového džusu. V roce 1947 tuto firmu založil italský imigrant Anthony Talamo Rossi. V roce 2004 zde pracovalo okolo 8 000 zaměstnanců.\n\nNedaleko Bradentonu sídlí pobočka Lake Erie College of Osteopathic Medicine (LECOM). V nedaleké Tampě je University of South Florida, na niž míří mnoho studentů z okolí Bradentonu. Přímo v Bradentonu je známá tenisová akademie, ale také IMG Soccer Academy, fotbalová akademie. Touto akademií si prošlo hned několik významných amerických fotbalistů.\n\nPoblíž Bradentonu leží letiště Sarasota - Bradenton International Airport. Bradenton je propojený se\nSt.Petersburgem přes Sunshine Skyway Bridge, vysoký 76 m a dlouhý téměř 9 km.\n\nV Bradentonu žilo či žije mnoho vynikajících tenistů, např. Max Mirnyj, Tommy Haas, Jelena Jankovičová, Mary Pierceová, Nicole Vaidišová, Maria Šarapovová, Martina Hingis, Tamaryn Hendlerová, Andre Agassi, Jim Courier, Marcelo Rios, Monika Selešová. Důvodem je zdejší sídlo nejslavnější tenisové akademie na světě Nicka Bollettieriho, který je vyhledávačem talentů.\n\nSvou rezidenci zde mají také špičkoví fotbalisté, mj. Landon Donovan, DaMarcus Beasley a Jozy Altidore.\n"}
{"id": "336344", "url": "https://cs.wikipedia.org/wiki?curid=336344", "title": "Bertran de Born", "text": "Bertran de Born\n\nBertran de Born (čtyřicátá léta 12. století – kolem roku 1215) byl francouzský rytíř a jeden z největších okcitánských trubadúrů 12. století.\n\nBertrand de Born trávil své dětství pravděpodobně na hradě Hautefort, který zdědil společně se svým bratrem v tzv. nedílu, pro neshody bratra z rodného hradu vyhnal.\n\nBertrand pravděpodobně byl návštěvníkem Eleonory Akvitánské v Poitou, kastilského dvora Alfonse VIII. či toulouského hraběte Raimonda. Zúčastnil se povstání Jindřicha Mladíka proti \"starému\" králi Jindřichovi a byl po jeho boku až do samého konce.\n\nSložil osm milostných písní o netělesné lásce k dámě a především byl mistrem satirických písní, které si braly na mušku aktuální události své doby. Dante Alighieri o něm napsal, že \"zpíval o válkách\".\nNeměl rád kupce a lichváře, své nenávisti dal nejednou průchod ve svých skladbách.\n\nBertrandovo dílo se skládá z 67 prací, 36 sborů, které přidal do rukopisů a 11 dalších jemu připisovaných skladeb a několik melodií se zachovalo do současnosti.\n"}
{"id": "336348", "url": "https://cs.wikipedia.org/wiki?curid=336348", "title": "Alamak", "text": "Alamak\n\nAlamak (γ And/γ Andromedae) je systém čtyř hvězd v souhvězdí Andromedy. Je taktéž znám pod názvem Almach (někdy psané jako \" Almaach, Almaack, Almak, Alamak)\", které bylo pravděpodobně odvozeno od arabského \"al-canāq al-arđ\" – \"dítě Země\". V čínštině byla známa jako 天大將軍 – \"První hvězda velkého generála nebeského\".\n\nJiž v malých dalekohledech lze rozpoznat, že γ Andromedae je dvojhvězda. Hlavní hvězda (γ) má jasnost 2,13 a jedná se o silně zářivého oranžového jasného obra spektrálního typu K<nowiki>3</nowiki>IIb. Menší složka (γ) má jasnost 4,84 a od hlavní hvězdy je vzdálena 9,6 vteřin na pozičním úhlu 63°.\n\nV případě γ bylo za použití větších dalekohledů zjištěno, že je sama o sobě dvojhvězdou. Hlavní složkou je hvězda hlavní posloupnosti spektrální třídy B8 s (hvězdnou velikostí +5,1) a druhou složkou hvězda třídy A0, taktéž trpasličí hvězda (hv. velikost 6,3). Jejich vzájemná orbitální perioda činí 61 let. Zářivější hvězda je sama o sobě také dvojhvězda s oběžnou periodou 2,67 dnů – γ je tedy trojhvězda.\n\n"}
{"id": "336352", "url": "https://cs.wikipedia.org/wiki?curid=336352", "title": "Hlíva ústřičná", "text": "Hlíva ústřičná\n\nHlíva ústřičná (\"Pleurotus ostreatus\" (Jacq.) P. Kumm., Führer Pilzk.: 24, 104 (1871)) je jedlá dřevokazná houba z čeledi hlívovitých.\n\n\nRoste od konce léta až do zimy, při mírné zimě často i na jaře, na živých nebo odumřelých kmenech listnatých stromů, zejména na bucích, vrbách, ořešácích, břízách, topolech nebo jeřabinách. Pěstuje se i uměle, jak průmyslově tak i v domácích podmínkách.\n\nJe velmi podobná hlívě plicní, která sice také roste na podobných stromech, ale od jara do podzimu a má světlejší barvu.\n\nHlíva ústřičná je široce rozšířená houba rostoucí po celém světě, roste v mírném pásmu i v subtropických lesích.\n\nV roce 1917 zveřejnil německý mykolog R. Falck výsledky prvních pokusů s pěstováním hlívy ústřičné v laboratorních podmínkách. V 60. letech 20. století ve výzkumech pokračovaly asijské země jako Čína, Filipíny nebo Thajsko. Ty jsou v současnosti společně s Pákistánem, Nigérií a USA největšími světovými producenty hlívy ústřičné. V Československu se pěstováním hlívy začal na přelomu let 1964/1965 zabývat tým ve \"Výzkumném ústavu liehovarov a konzervární LIKO\" v Bratislavě pod vedením RNDr. A. Ginterové, CSc. Další výzkum probíhal i v Mikrobiologickém ústavu ČSAV v Praze, ve Školním zemědělském podniku v Novém Jičíně a na dalších místech. Velký boom průmyslového pěstování nastal po roce 1982, kdy byly v tehdejším Československu zakládány velké pěstírny. Po listopadu 1989 však kvůli dovozu začala výroba stagnovat. Celosvětově je po žampionech a šiitake třetí nejdůležitější pěstovanou houbou, ročně se jí vypěstuje kolem 2,5 milionu tun.\n\nHlíva ústřičná je jedlá houba s všestranným použitím jak do hotových jídel, tak k nakládání do octa nebo sušení. Je to vynikající surovina pro polévky a omáčky, dobře chutná i konzervovaná v různých nálevech a kombinacích se zeleninou. Běžně se konzumují pouze klobouky hub, ale tuhé třeně se dají usušit a rozemlít na tzv. houbový prášek, který se používá jako aromatické houbové koření. Je výtečná i uzená.\n\nV Rusku je oblíbená zkvašená jako kysané zelí.\n\nKonzumace hlívy díky obsahu polysacharidickému β-(1,3/1,6)--glukanu (pleuran) příznivě ovlivňuje hladinu cholesterolu v krvi, zvyšuje odolnost proti infekcím, zvyšuje i tvorbu červených krvinek mimo kostní dřeň. Má i účinky proti zánětlivým onemocněním, virovým, bakteriálním a plísňovým chorobám, proti hemeroidům, ekzémům, při léčení popálenin atd.\n\nHlíva je přírodním zdrojem látek ze skupiny statinů. Studie prokázaly že hlíva obsahuje 0,4–2,7 % statinů v sušině. Obsahuje i β-glukany, také terpeny, zejména pleurotin, který je antibiotickou a antitrombotickou látkou. V mnoha pokusech s konzumací sušené hlívy při dietě u zvířat byl zaznamenán úbytek cholesterolu. \n\nHlíva je také jednou z mála „masožravých“ hub. Její mycelium dokáže otrávit a zabít organismy ze skupiny hlístic.\nPředpokládá se, že jde o způsob, jakým může houba získat dusík. Hlíva ústřičná obsahuje i malé množství arabitolu, který může u některých lidí způsobit střevní potíže. Může mít i projímavé účinky.\n\n\n\n"}
{"id": "336358", "url": "https://cs.wikipedia.org/wiki?curid=336358", "title": "Petr Koliha", "text": "Petr Koliha\n\nPetr Koliha (* 5. července 1956, Praha) je český filmový režisér a producent a vysokoškolský pedagog. \n\nV roce 1982 absolvoval na oboru režie na FAMU. \n\nZfilmoval román Michaela Viewegha \"Výchova dívek v Čechách\" (1997) a knihu Bohumila Hrabala \"Něžný barbar\" (1989). Byl druhým režisérem filmu \"Cena medu\" (1986) a asistent režie filmů \"Já nejsem já\" (1985), \"Mravenci nesou smrt\" (1985) a \"Zátah\" (1985). Produkoval film \"Ceremoniář\" (1996).\nV letech 2003–2012 působil jako umělecký ředitel Mezinárodního filmového festivalu pro děti a mládež ve Zlíně.\n\nOd roku 2012 zastává funkci výkonného ředitele televizního kanálu . \n\nDlouhodobě působí jako pedagog na FAMU.\n\n"}
{"id": "336359", "url": "https://cs.wikipedia.org/wiki?curid=336359", "title": "Cola di Rienzo", "text": "Cola di Rienzo\n\nCola di Rienzo (celým jménem \"Nicollo di Lorenzo Gabrini\") (1313 nebo 1314, Řím – 8. října 1354, tamtéž) byl italský politik. Působil jako italský humanista, významně se uplatnil v politice. Pracoval také jako notář.\n\nJednalo se o významného řečníka a politika, který obdivoval antickou filozofii a ideály Římské republiky. Roku 1347 se pokusil ovládnout Řím, což se mu na krátkou dobu úspěšně podařilo. Své úsilí směřoval k sociálním a politickým reformám, podporoval řemeslníky na úkor obchodníků a šlechty. Cola di Rienzo měl velké plány s Itálií, usiloval o její sjednocení. Básník Petrarca, patřící k Rienzovým obdivovatelům, jej oslavoval jako nového Bruta. Pro své plány získal podporu neapolské královny Jany, která se však od něj později odvrátila, neboť Rienzo odmítal monarchii a pokoušel se o nastolení republiky s centrem Římě. Pro odpor šlechty své plány nemohl realizovat, byl obviněn z kacířství a roku 1348 odešel do kláštera. Byl však pronásledován inkvizicí a v roce 1350 raději uprchl do Českých zemí do Prahy za Karlem IV., kterého chtěl přimět, aby podpořil jeho plán na sjednocení Itálie. To se mu však nepodařilo a Karel jej nechal uvěznit v pevnosti v Roudnici. Ještě předtím, během pobytu v Praze, Rienzo napsal a prezentoval několik svých děl, což ovlivnilo české vzdělance své doby. Následně Karel IV. Rienziho vydal papeži Klimentovi VI., jenž ho nechal deportavat do Avignonu. Tam byl Rienzo souzen inkvizičním tribunálem hrozil mu trest smrti. Nakonec však byl potrestán pouze vězením a po nástupu nového papeže Inocence VI. byl propuštěn.\n\nV roce 1354 Rienziho papež Inocenc VI. poslal do Říma, aby tam nastolil papežskou moc. Rienzo toho využil, vyhlásil se tribunem římského lidu a nastolil v Římě vlastní autoritářský režim. Rienzo sice prosazoval své sociální reformy, ale odpůrce, především z řad šlechty, nemilosrdně popravoval. Jeho vláda však trvala jen několik měsíců. Brzy si získal pověst tyrana a při povstání v témže roce byl lynčován davem nespokojených Římanů. Povstalci ho vytáhli z domu, vlekli ulicemi a nakonec probodli kopím na místě, kde předtím sám pořádal popravy.\n\nJeho život je motivem opery Rienzi německého skladatele Richarda Wagnera.\n"}
{"id": "336361", "url": "https://cs.wikipedia.org/wiki?curid=336361", "title": "Filip Renč", "text": "Filip Renč\n\nFilip Renč (* 17. srpna 1965 Praha) je český herec, scenárista a režisér.\n\nFilip Renč je synem spisovatele a režiséra Ivana Renče a vnukem básníka Václava Renče. Již od svých pěti let se objevoval jako herec v dětských filmech \"Družina černého pera\", \"Nechci nic slyšet\", \"Julek\" (1980), \"Levé křídlo\" (1983), v dospělosti se objevil např. v malých rolích (cameo) ve filmech Jana Svěráka \"Kolja\", \"Vratné lahve\" a \"Tmavomodrý svět\" nebo v pohádce \"Nesmrtelná teta\".\n\nVystudoval dokumentární tvorbu na FAMU a ještě jako student 3. ročníku katedry dokumentární tvorby natočil v roce 1991 ve Filmovém studiu Zlín svůj slavný debut \"Requiem pro panenku\". Dále natočil šest celovečerních filmů, na jejichž scénářích často spolupracuje se Zdeňkem Zelenkou (\"Requiem pro panenku, Válka barev, Rebelové, Hlídač č. 47\"). Pro televizi natočil dokumentární rekonstrukci událostí 17. listopadu 1989 \"Polojasno\", trojdílný film \"Vetřelci a lovci\" a třináctidílný seriál \"Sanitka 2\", který je pokračováním \"Sanitky\" z roku 1984.\n\nNatočil film o herečce Lídě Baarové, který byl uveden do kin v lednu 2016. Kromě velmi nepříznivých kritik scénáře i uměleckého pojetí se v souvislosti s tímto filmem objevují i připomínky ohledně produkce. Způsob, jakým byla filmu v roce 2014 přidělena finanční podpora od Státního fondu kinematografie, je vnímán jako kontroverzní, skandální událost, která nemá v české kinematografii obdoby od dob privatizace Barrandova v 90. letech. Peníze získaly tři filmy: Lída Bárová režiséra Filipa Renče (rozpočet 80 milionů, podpora 15 milionů), Když nemůžeš, přidej, od Josefa Abrháma ml. (rozpočet 25,6 milionu, podpora 4 miliony) a Tenkrát v Ráji, který má režírovat Miloš Zábranský (rozpočet 48 milionů a podpora 6 milionů). Část radních se však od tohoto rozhodnutí distancovala s tím, že film nesplňuje stavená kritéria a že expertní posudky mluví jednoznačně v jeho neprospěch, což někteří radní v anonymním hlasování obešli tím, že film uměle bodově nadhodnotili.\n\nTereza Brdečková ve vlastním stanovisku upozornila, jaké problémy s sebou nese anonymní hlasování radních: \"„Bohužel, špinavé bodování, tj. diskreditaci žádosti lze sice poznat, nikoliv ale dokázat. Před rokem jsme poprvé upozorňovali na absurdní anonymitu hlasování radních. Anonymita vede k řízenému skupinářství a skrytému boji uvnitř Rady, na který doplácejí žadatelé. Anonymita otvírá brány lobbingu a korupčnímu jednání, které nelze doložit. Anonymita založila nové aktivity: stále častěji slyším o parlamentních lobbistech, kteří po kanceláři Fondu chtějí to či ono. Vyrojily se rádobyhistorické filmové projekty s vysokým rozpočtem, které se tváří jako vlastenecké počiny a mají podporu poslanců. Politici nepoznají, kdy je film seriózní, na to má nástroje Fond. Pokud nedáme pozor, Fond kinematografie za pár měsíců přestane sloužit filmařům a stane se pračkou na peníze. Chceme své tabulky podepisovat a zveřejňovat, protože za svými názory si stojíme a běsnícím žadatelům je dokážeme vysvětlit. Proto v té radě jsme, doufám.“\"\n\nFilmový kritik Kamil Fila v týdeníku Respekt uvedl, že podobná situace, kdy by jeden film získal 60 % celkového ročního rozpočtu, nikdy nenastala. Kritik pak vznesl dotaz, zda je to proto, že Filip Renč je po státním vyznamenání od prezidenta momentálně politickým prominentem, či zda jeho projekt lobovaly politicky vlivné osobnosti. O čistě politické účelovosti těchto názorů svědčí fakt, že v roce 2016 dostal týž grant režisér Petr Václav na film Boemo, a to ve výši 23 miliónů korun. To už ale nikoho nezajímalo.\n\nRenč se o státní podporu ucházel v roce 2014 dvakrát a web Datová žurnalistika v porovnání bodových hodnocení upozornil na to, že napoprvé film vůbec neuspěl, zatímco napodruhé nasbíral body výlučně na formalitách (např. srozumitelnost žádosti a rozpočtu), nikoli na umělecké kvalitě a celkové úrovni.\n\nDříve se hodně věnoval režii reklamních spotů a videoklipů, např. k písni \"Medvídek\" skupiny Lucie nebo \"Láska je láska\" Lucie Bílé. Kontroverzní reakce vyvolaly jeho spoty pro kampaň Ministerstva dopravy \"Nemyslíš – zaplatíš\".\n\nČinný je také jako divadelní (muzikálový) režisér. Režíroval muzikály \"Kleopatra\" (2002) a \"Andílci za školou\" (2012) Michala Davida, \"Golem\" (2006) Karla Svobody , Baron Prášil (2010) a jevištní verzi svého filmového muzikálu \"Rebelové\" (2003).\n\nV prezidentských volbách 2013 veřejně podporoval Miloše Zemana, od kterého dne 28. října 2014 získal medaili Za zásluhy I. stupně. Nicméně 30. července 2019 v pořadu Prostor X Miloše Zemana zkritizovala a své názory přehodnotil. Naopak podpořil demonstrace spolku Milion chvilek pro demokracii.\n\n\n\n"}
{"id": "336376", "url": "https://cs.wikipedia.org/wiki?curid=336376", "title": "Římskokatolická farnost Častohostice", "text": "Římskokatolická farnost Častohostice\n\nŘímskokatolická farnost Častohostice je jedno z územních společenství římských katolíků v obci Častohostice s farním kostelem svaté Barbory.\n\nPrvní písemná zmínka o farnosti pochází z konce 15. století, místní kostel je však starší. Od poloviny 16. století až do roku 1621 spravovali farnost nekatoličtí faráři, poté byla farnost spravována katolickými kněžími z okolí. Fara byla znovu obsazena od roku 1670. Dne 24. dubna 1834 uhodil na kostel blesk. Oheň zničil šindelovou střechu kostela i věže se zvony, zařízení kostela i boční oltáře, škody byly opraveny ještě v témže roce.\nPřehled duchovních správců je známý od druhé poloviny sedmnáctého století. Současným administrátorem excurrendo je od listopadu 1999 P. Mgr. Ladislav Hubáček, SDB z Moravských Budějovic.\n\nDnem vzájemných modliteb farností za bohoslovce a bohoslovců za farnosti brněnské diecéze je 27. červen. Adorační den připadá na pátou neděli postní.\n\nVe farnosti se každoročně koná tříkrálová sbírka. V roce 2016 se při sbírce vybralo v Častohosticích 4 280 korun. O rok později činil výtěžek sbírky v Častohosticích 5 795 korun, ve Vescích 3 570 korun.\n\n"}
{"id": "336380", "url": "https://cs.wikipedia.org/wiki?curid=336380", "title": "Velká cena Nizozemska silničních motocyklů 2007", "text": "Velká cena Nizozemska silničních motocyklů 2007\n\nVelká cena Nizozemska se uskutečnila od 28.-30. června, 2007 na okruhu TT Circuit Assen.\n\nPouze tři dny odpočinku měli jezdci MotoGP.Ztráta Valentina Rossiho po Britské Grand prix vzrostla na 26 bodů a u týmu Fiat Yamaha začali bít na poplach.Ital si stěžoval na opotřebení pneumatik při horších klimatických podmínkách,ale o tom že rychlost byla svědčil fakt,že Rossiho týmový kolega Colin Edwards dojel jako druhý.\n\nNebyl však jediný kdo kritizoval.Daniel Pedrosa po závodě ve Velké Británii vyjádřil nespokojenost nad výkonem osmistovkové Hondy a pohrozil odchodem po sezóně.\n\nNaopak Caseymu Stonerovi mohla současná situace přinést dostatek klidu a pohody.\n\nToni Elias v pátek v tréninku tvrdě havaroval a zlomil si nohu.Díky této havárii nemohl 3 měsíce závodit.V Assenu se nepředpokládalo jeho nahrazení.\n\nPedrosa předjíždí Edwardse a jde na 6.místo.\nRossi předjíždí Melandriho a jde na 6.místo.\nVermeulen padá, ale vrací se zpátky na 16.místo.\n\nNicky Hayden letos poprvé stanul na stupních vítězů.Naposledy se mu to podařilo při Velké ceně Valencie 2006.\n\nLoris Capirossi dvakrát po sobě nedojel což se mu stalo poprvé od období GP Austrálie a Turecka 2005\n\nValetinovi Rossimu se v Assenu podařilo vyhrát už pošesté(1997,1998,2002,2004,2005,2007).\n\n"}
{"id": "336383", "url": "https://cs.wikipedia.org/wiki?curid=336383", "title": "Rasy ve Hvězdné bráně", "text": "Rasy ve Hvězdné bráně\n\nToto je seznam ras objevujících se v americko-kanadských sci-fi seriálech \"Hvězdná brána\", \"\" a \"\".\n\nVětšina planet, které se vyskytují v seriálech \"Hvězdná brána (seriál)\" a \"\" je osídlena lidmi. V Mléčné dráze lidská rasa vznikla díky zásahu Antiků do evoluce Země, poté část lidstva ze Země (goa'uldsky \"Tau'ri\") rozšířili Goa'uldi anebo Asgardi do většiny naší Galaxie. V galaxii Pegas to byli sami Antikové. V galaxii Ori povznesení Oriové obdobně vytvořili nový lidský život (\"druhou evoluci\"). Mezi lidské civilizace mimo Zemi patří například velmi vyspělá (avšak již zřejmě zničená) civilizace Tollánů.\n\nLidé ze Země jsou také goa'uldsky nazývaní Tau'ri. Když se v patnácté epizodě druhé řady \"Pátá rasa\" (v anglickém originále \"The Fifth Race\") poprvé setkají s Asgardy (prostřednictvím plukovníka O'Neilla), Thór prohlásí, že lidská rasa má velký potenciál a že učinila první krok k tomu, aby se stala Pátou rasou Aliance čtyř velkých ras. Ve dvacáté epizodě desáté řady \"Bez konce\" (v anglickém originále \"Unending\") jsou pak lidé ze Země Thórem Pátou rasou skutečně prohlášeni na znamení toho, že již dosáhli vyspělosti srovnatelné s dalšími členy Aliance čtyř velkých ras: Antiky, Asgardy, Noxy a Furlingy. Tau'ri je ve válce se třemi jinými velmocemi: Asurany, Wraithy a Lucianskou aliancí.\n\nTolláni jsou lidé s civilizací vyspělejší než pozemskou, jsou to pacifisté, jejich technologie zakládající se na triniu mají výhradně obranný charakter. Přesto je nechtějí s nikým sdílet a pohrdají \"primitivnějšími\" rasami (včetně Tau'ri). Pochází z planety Tollán, po jejím zničení přesídlili na planetu Tollána. Poprvé se objevili v 17. epizodě první řady Záhada, dále v 15. epizodě třetí řady Záminka, 18. epizodě třetí řady seriálu Odstíny šedi a naposledy v 9. epizodě páté řady Mezi dvěma ohni, kdy byli pravděpodobně zničeni Goa'uldem Tanithem poté, co Anubis vyvinul štíty odolné proti Tollánským iontovým kanónům. O jejich technologické vyspělosti svědčí například to, že si sami dokázali sestrojit hvězdnou bránu na planetě Tollána, kde původně brána nebyla.\n\nAliance čtyř velkých ras je zaniklá aliance vyspělých ras, která existovala po tisíciletí před vzestupem goa'uldů. V desáté epizodě první řady \"Tantalova muka\" (v anglickém originále \"The Torment of Tantalus\") objeví SG-1 místo setkávání této aliance na planetě Heliopolis. Najdou tam místnost, na jejíž zdech jsou zapsány jazyky všech čtyř ras a objeví rovněž hologram, který pomocí zobrazoval 146 alianci známých chemických prvků, jež sloužily jako univerzální jazyk aliance a její základní symboly.\n\nVe dvacáté epizodě desáté řady \"Bez konce\" (v anglickém originále \"Unending\") prohlásí Thór, že lidé ze Země mají potenciál stát se pátou rasu. \n\nAntikové byli jednou z nejvyspělejších ras ve vesmíru. Díky informacím z antické pokladnice v Anglii SG-1 zjistila, že ještě před odchodem z galaxie Mléčné dráhy se Antikové nazývali Alterané. Rovněž zjistili, že čaroděj Merlin byl ve skutečnosti Antik, který pomohl králi Artušovi v povznesení, a že legendární meč Excalibur je antický vynález, který zjišťuje čistotu srdce člověka, který se jej pokusí vytáhnout z kamene, aby rozhodl, zda si dotyčný zaslouží znát tajemství Antiků.\n\nByli hlavním členem aliance čtyř velkých ras a vytvořili celý systém hvězdných bran. Vlastnili technologie, které předčily všechny ostatní technologie ve fiktivním světě Stargate. Zápasili s Orii o pojetí vesmíru. Stejně tak jako mnoho dalších ras ve Hvězdné bráně, mají i Antikové svou paralelu v pozemské civilizaci – před odchodem do galaxie Pegasus jsou spojováni s Římany. Římané vybudovali síť silnic a cest, které spojovaly jejich impérium s ostatním známým světem, Antikové zas síť hvězdných bran v mnoha galaxiích, které spojují jednotlivé světy a civilizace. Po příchodu z galaxie Pegasus jsou pro změnu spojovány s legendou o rytířích kulatého stolu a králem Artušem, hlavně s postavami Merlina a Morgany Le Fay.\n\nPo vytvoření systému bran v galaxii Mléčné dráze byla většina Antiků vyhlazena morem. Zbylá část pak před několika miliony let odletěla ve vesmírných létajících městech typu Atlantis do galaxie Pegasus. Tam vybudovali nové civilizace se složitou sítí planet propojených hvězdnými branami. Z galaxie Pegasus byli nakonec vyhnáni Wraithy, kteří byli výsledkem genetického zkřížení původního hmyzu – Eratuského brouka – a lidí.\n\nMezi jejich mnohé přínosy patří sestrojení vyspělých lodí, létajících měst a celé sítě hvězdných bran. Ačkoliv jejich technologie byla vůči wraithské kvalitativně značně ve výhodě, byla nakonec k ničemu kvůli wraithské početní převaze. Poté, co Wraithové po mnoho let obléhali Atlantis, byli Antikové nuceni odejít a město potopili pod hladinu moře. Odebrali se zpět na Zemi, kde dožili své životy. Některé ze svých genů předali vybraným lidem, jejichž potomci vlastní tzv. antický gen (anglicky \"Ancient Technology Activation gene\") neboli ATA gen, který jim umožňuje ovládat antické technologie, což lidé bez genu nedokáží. Kromě několika Antiků, kteří dožili na Zemi jako smrtelníci, se všichni povznesli.\n\nAsgardové jsou fyzicky identičtí s mimozemšťany z Roswellu. Jsou shovívavou, vysoce vyvinutou rasou z galaxie Ida, zakládá se na nich severská mytologie. V minulosti při mnoha příležitostech navštěvovali Zemi. Byli významným členem Aliance čtyř velkých ras. V některých preindustriálních civilizacích i nadále vystupují jako bozi, aby tak pomohli jejich technologickému vývoji. Zároveň jim vytváří zkoušky, při nichž zjišťují jejich pokrok, aby se jim nakonec mohli zjevit tak, jak opravdu vypadají a sdělit jim pravdu. Jejich lodě jsou schopny mezigalaktických letů a k obsluze každé lodi stačí jediný Asgard na palubě. Asgardové vlastní vyspělé transportní technologie a holografické projekce. Přestože Asgardové kdysi vlastnili velkou flotilu vesmírných lodí, jejich počet se kvůli bitvě s replikátory velmi snížil. Nejsou vyloženě militaristická rasa a dokonce společně s nepřáteli goa'uldy vytvořili Úmluvu o chráněných planetách, které Asgardové chrání a na které goa'uldi nemají beztrestně přístup. Navzdory jejich vcelku mírumilovné povaze vlastní velice vyspělé zbraňové technologie. Podobně jako Antikové bojují pouze, je-li to nezbytné.\n\nVrchní velitel Asgardů Thór vyjádřil lítost, že Asgardové dovolili Goa'uldům zotročit takřka celou galaxii. Pokud by nebyli ve své domovské galaxii Ida ohrožováni replikátory, zabránili by vzestupu Goa'uldů, kteří by se tak nestali vážnou hrozbou. \n\nAsgardové již nejsou schopni pohlavního rozmnožování, a aby přežili, musí využívat klonovací technologii. Jejich technologie umožňuje přemístit do vytvořených těl asgardské vědomí ale kvůli opakovanému klonování dochází k degeneraci. A proto ke konci seriálu Hvězdná brána všichni Asgardové spáchají hromadnou sebevraždu na planetě Orilla a všechnu svou technologii dají lidem ze Země jako dar.\n\nFurlingové byli v patnácté epizodě druhé řady \"Pátá rasa\" (v anglickém originále \"The Fifth Race\") zmíněni jako jeden z členů Aliance čtyř velkých ras, ale mimo to se v seriálu neobjevují. Není ani řečeno, zda jde o rasu živou nebo již vymřelou. V patnácté epizodě šesté řady \"Ztracený ráj\" (v anglickém originále \"Paradise Lost\") dovede Harry Maybourne SG-1 k furlingskému teleportačnímu zařízení, kterým se dostane s Jackem O'Neillem na utopickou kolonii. Tam ale zjistí, že její obyvatelé z důvodu pojídání jakési místní rostliny již dávno vymřeli. V šesté epizodě desáté řady si Jack O'Neill představuje Furlingy jako chlupaté asi metr vysoké medvídky podobné koalům, jeho představa je ale pouze asociací názvu (anglicky fur znamená kožešina), skutečný vzhled Furlingů zůstává neznámý.\n\nNoxové jsou pohádkově vyhlížející lidé, které SG-1 potkala na P3X-774 v sedmé epizodě první řady \"Noxové\" (v anglickém originále \"The Nox\"). S lidstvem nechtějí spolupracovat, jelikož jej považují za „mladé,“ které se „má hodně co učit.“ Noxové se dožívají několika set let, jsou velmi moudří a mají velké porozumění. Jsou zarytí pacifisté a z žádného důvodu nepoužívají násilí, dokonce ani pro vlastní obranu. Díky schopnostem učinit sebe a další objekty neviditelné a nehmotné a oživovat mrtvé nemuseli nikdy bojovat. Přestože se navenek jeví jako primitivní lidé z lesů, vlastní vyspělé technologie, které dalece předčí ty goa'uldské, včetně létajících měst. Noxové se dále objevili v šestnácté epizodě první řady \"Záhada\" (v anglickém originále \"Enigma\") a v patnácté epizodě třetí řady \"Záminka\" (v anglickém originále \"Pretense\").\n\nGoa'uldové byli dominantní rasou v Mléčné dráze a v 1.−8. řadě seriálu Hvězdná brána nepřátelé Země. Jsou to parazité podobní hadům s ploutvemi, kteří se člověku obtočí kolem páteře. Poté goa'uldí symbiont převezme kontrolu nad hostitelovým tělem a myslí a nahradí i imunitní systém, zajišťuje zdraví a dlouhověkost. Před tisíci lety Goa'uldi ovládli Zemi a vydávali se za bohy starověkých kultur. Po galaxii rozmístili lidi, aby jim sloužili jako otroci a hostitelé. Vytvořili Jaffy, aby jim sloužili jako inkubátory pro jejich larvy. Nejmocnější Goa'uldi jsou známí jako Vládci soustavy.\n\nJaffové jsou Goa'uldy geneticky upravení lidé. V břišní dutině mají vak, který slouží jako inkubátor pro goa'uldího symbionta. Goa'uldí mládě poskytuje Jaffovi sílu, dlouhověkost, dobré zdraví, nahrazuje přirozený imunitní systém a činí jej tak závislého na Goa'uldech, kteří mu zajišťují symbionty. Jaffové jsou bojovníci a tvoří armády Goa'uldů. V 8. řadě seriálu Hvězdná brána Hnutí jaffského odporu vybojuje svobodu nad Goa'uldím útlakem a vytvoří Svobodný jaffský národ.\n\nKull bojovníci byli stvořeni Goa'uldem Anubisem, aby nahradili Jaffy v jeho armádě. Jsou tvořeni geneticky upravenou humanoidní formou oživenou antickou léčící technologií (podle kterého Anubis vyvinul „sarkofág“) a implantovaným mentálně prázdným goa'uldím symbiontem, který jim poskytuje léčebné schopnosti a Kull bojovníka činí podřízeným svému pánu. Kull bojovník je propojen se štítem a výzbrojí, která je odolná proti všem palným a energetickým zbraním a dokonce i vůči výbušninám. Velitelství Hvězdné brány však nakonec ve spolupráci s Tok'ry vyvinou zbraň, která je schopna Kull bojovníky eliminovat.\n\nTok'ra (z goa'uldštiny, v překladu znamená \"proti Raovi\", vrchnímu vládci soustavy) je frakce goa'uldích symbiontů, která se však od Goa'uldů kulturně i vojensky liší. Zakladatelkou rodu Tok'rů byla královna Egeria. Tok'rové žijí ve skutečné symbióze se svými hostiteli, kdy obě bytosti sdílí tělo rovnocenně a kdy z této symbiózy obě bytosti profitují. Tok'rové proti Goa'uldům bojují po tisíce let a jejich taktika je spíše partyzánský boj, kdy se snaží jednoho vládce soustavy poštvat proti jinému. Od druhé řady seriálu Hvězdná brána jsou Tok'rové významní spojenci Země. \n\nUnasové (v překladu znamená \"první\") byli původními hostiteli používanými Goa'uldy na jejich domovské planetě P3X-888. Poprvé se objevili v deváté epizodě první řady \"Thórovo kladivo\" (v anglickém originále \"Thor's Hammer\"). Unasové mají velkou fyzickou sílu a jak Goa'uldy, tak lidmi byli na různých planetách využíváni na těžkou fyzickou práci. Jejich síla je ještě větší, když jsou goa'uldími hostiteli a symbiont je schopný léčit Unasova vážná zranění. \n\nUnasové mají kmenovou společnost a žijí v úzce spjaté komunitě, která má vlastní teritoria. Každý kmen je veden dominantním samcem. Mají omezené nástroje, zhruba odpovídající době kamenné, ale jsou kulturně více sofistikovaní, než je na první pohled patrné. Mají pevně dané zásady chování a čest. Jeden z nejcennějších majetků Unasů je náhrdelník tvořený z kostí, který zabraňuje goa'uldským symbiontům vniknout do jejich krku. Unasové mají vlastní jazyk, který se mezi jednotlivými planetami liší, ale dialekty jsou natolik blízké, že si vzájemně rozumějí. Danielu Jacksonovi se v osmé epizodě čtvrté řady \"První hostitelé\" (v anglickém originále \"The First Ones\") podařilo rozluštit jazyk Unasů a spřátelit se s mladým Unasem jménem Chaka.\n\n\nAsurané jsou velmi vyspělou rasou (vyspělejší než Antikové) založenou na antických technologiích. Jsou výsledkem antického experimentu s nanity. Antikové je chtěli použít jako zbraň proti Wraithům, později ale od projektu upustili a všechny nanity umístili na planetu Asur, kde si Asurané vytvořili vlastní civilizaci, kopírující tu antickou. Antikové se nakonec pokusili Asurany zničit, což se jim však nepodařilo. Po odchodu Antiků Asurané podle antických programů zaútočili na Wraithy, ti však vytvořili počítačový virus, kterým tyto programy deaktivovali. Nakonec byli zcela poraženi spojenými silami Tau'ri a Wraithů, když byla zničena jejich domovská planeta.\n\nWraithové se vyvinuli z parazitního Iratuského brouka, který se živil podobným způsobem jako klíště. Ten postupně do svého genetického kódu přidával části Alteranské DNA a některé jejich schopnosti, například telepatii, až se vyvinul v humanoidně vypadající formu života.\n\nWraithové žijí v rojích, v jejichž čele je královna. Svoji životní sílu vysávají z lidí. Mnoho světů si zotročili „sklizněmi“ v pravidelných cyklech. Po každé sklizni se kromě hlídače a několika strážců celá posádka uloží k hibernaci, aby se lidé znovu rozmnožili. hibernace může trvat i staletí. Mají také velkou schopnost regenerace, dokonce takovou, že neumírají stářím jako lidé.\n\nWraithové porazili Antiky jen díky převaze. Antikové si mysleli, že jejich válečné lodě jsou nezničitelné, a tak posílali lodě třídy Aurora stále hlouběji do Wraithského teritoria. Tam Wraithové zajali tři lodě, z nichž jedna byla napájená ZPM (Zero Point Module) s jehož energií byli Wraithové schopni vytvořit velkou armádu.\n\nAntikové již neochraňovali mnoho světů, někde zanechali zařízení chránící planety, ale museli se sami bránit. Přestože byli vyspělejší, Wraithové je porazili počtem. Antikům zůstala jen Atlantis, jejíž vyspělá obrana ji chránila před útoky, avšak nemohla Antikům pomoci zvrátit vývoj války, a proto Antikové rozhodli o jejím potopení. Sami pak odešli na Zemi, kde se povznesli, či odešli do různých koutů Mléčné dráhy.\n\nPři příchodu expedice Atlantis se probudili z hibernace příliš brzy. Wraithů bylo příliš mnoho a sklízeli jen omezené množství světů, kvůli čemuž se nakonec začali zabíjet navzájem.\n\nWraithové se na okamžik spojili s lidmi a cestovateli proti Asuranům, kteří disponovali veškerou Antickou technologií. Jejich planeta byla nakonec zničena a oni poraženi, avšak aliance vítězů se záhy rozpadla.\n\nWraith Michael se pomocí huffského retroviru neúspěšně pokusil vyhubit Wraithy i lidi a stvořit vlastní novou vládnoucí rasu (napůl člověk a napůl wraith).\n\nAthosiané jsou prostí lidé (rolníci a obchodníci), kteří pocházejí z planety Athos, na které byli napadeni Wraithy, a proto je lidé z expedice Atlantis zachránili a odvedli s sebou na Atlantidu, kde jim nabídli žít na pevnině planety. Jedna z Athosianů, Teyla, se rozhodne vstoupit do týmu majora Shepparda. Později, Antikové, na které narazil Daedalus při cestě do naší galaxie bez hyperpohonu, a vrátily se na Atlantidu. Kvůli tomu museli Athosiané přesídlit na novou planetu, kterou pojmenují \"Nový Athos\". Z této planety jsou později uneseni Wraithem Michaelem, který z některých vytvoří lidsko-wraithské křížence. Jsou však týmem pplk. Sheppardem z Atlantidy opět zachráněni.\n\nStandardní Replikátoři jsou tvořeni z bloků, které lze přirovnat k počítači, ve spojení jsou schopni různých činností. Bloky nemohou samostatně nijak škodit, jsou závislé na sobě. Jsou vzájemně propojeny a komunikují v subprostoru. Mohou se spojovat do různých forem, nejčastěji však do podoby pavouků. Jsou tvořeni z dostupných materiálů.\n\nReplikátoři jsou velmi nepředvídatelní díky své neuvěřitelné schopnosti adaptace. Vytvořili si imunitu proti většině známých energetických zbraní, např. goa'uldským zat'nik'atelům. Lidské projektilové zbraně jsou však schopny replikátory poškodit.\n\nTvůrcem replikátorů byla androidka Reese. Vytvořila je jako své hračky. Lidé se jí báli a ona proto replikátorům nařídila, aby ji chránili. Nakonec se jí vymkli z rukou a zničili celou civilizaci. Ovšem několik jich odvezli Asgardi, aby je podrobili studiu. Než si uvědomili svou chybu, umožnili replikátorům přístup ke svým technologiím a oni se tak mohli rozšířit po celé jejich galaxii.\n\nAsgardům se nakonec podařilo uvěznit replikátory pomocí zařízení na dilataci času na Halle, bývalé domovské planetě Asgardů. Replikátoři však ještě předtím objevili Reese, která byla součástí připravené pasti (v jejím neurálním systému byl zachovám stěžejní příkaz ke shromáždění, který všichni replikátoři uposlechli). Poté, co prozkoumali její stavbu, našli technologické aspekty, které byly na vyšší úrovni než jejich vlastní. Díky tomu se vyvinula nová a dokonalejší lidská forma Replikátorů.\n\nOriové jsou skupinou povznesených bytostí, které původně byly jednou civilizací s Antiky. Později se však pro názorové rozdíly rozešli. Zatímco Antikové založili svou kulturu na vědě, Oriové vytvořili náboženství označované jako Počátek, které s příslibem povznesení šířili svými převory. Z věřících v nižších sférách bytí získávají energii. Oriové zpočátku nevěděli, že naše galaxie je osídlená lidmi.\n\nDíky objevu zařízení Dr. Jacksonem a Valou Mal Doran se Oriové dozvěděli, že Mléčná dráha je osídlena, a začali tam posílat své převory, aby obraceli tamní lidi k víře v Počátek. Vala Mal Doran se dostala do galaxie Oriů. Vala otěhotněla a přivedla na svět Adriu Orici. Adria se postavila do čela armády a snaží se obrátit na víru galaxii. Ti, kdo se víře postaví, dle jejího přesvědčení musejí být zničeni.\n\nDr. Jackson spolu s Antikem Merlinem vytvoří zbraň, která je schopna zničit povznesené bytosti. Tato zbraň je poslána na orijské lodi do Orijské galaxie a Orie zničí. Adria, která je poté zajata, se na palubě pozemské lodi Odyssea povznese. Tím získá veškerou energii Oriů a stane se tak nejmocnější povznesenou bytostí ve vesmíru.\n\nPoté, co Dr. Jackson aktivuje Archu pravdy (The Ark of Truth) na Celestis, což způsobí okamžitou ztrátu převorů i věřících, je Adria oslabena natolik, aby se s ní mohla vyrovnaně utkat Morgana le Fay.\n\nNázev této rasy nebyl v seriálu \"\" zmíněn, přesto producent seriálu Joseph Mallozzi na svém blogu zveřejnil název rasy jako \"„Nakai“\".\n\nJedná se o humanoidní, avšak člověku ne příliš podobný druh. Jejich struktura (možná kůže) je modrá, a jejich technologie je pokročilejší než lidská. Tato rasa disponuje vesmírnými loděmi s hyperpohonem, plazmovými zbraněmi a podle jejich palubního počítače znají technologii hvězdných bran.\n\nTito mimozemšťané se několikrát střetli s lodí \"Destiny\" a její lidskou posádkou a snažili se loď několikrát násilím získat v nepojmenované galaxii z 1. řady seriálu \"\". Zdálo se, že loď Destiny této rase unikla odletem do jiné galaxie, ale později se ukázalo, že ji několik lodí pronásledovalo dál.\n\nUrsini jsou mimozemským druhem v 2. sérii SGU, kteří omylem probudili drony a ti je začali napadat a tím započala válka s drony. Jsou malí, hnědí a nosí hnědé oblečení. Mají malé zoubky a velké oči. Infiltrovali konstrukční loď Antiků, na které uvízl Plk. David Telford. V jednom díle vystoupil z FTL a zachránil Destiny tím, že vlétli do slunce. Ursini na konstrukční lodi se dozví, že jsou poslední svého druhu a podniknou sebevražedný útok, aby zachránily Destiny. To se jim nepodaří.\n\nStroje anglicky Drones jsou automatizované bojové letouny, které ničí veškerou cizí technologii. Jejich jedinou slabinou je velitelská loď, která řídí jejich činnost. Pokud je velitelská loď zničena, drony jsou nefunkční.\nV \"\" byla \"Destiny\" pod těžkou palbou \"strojů\", ale posádce se podařilo zničit kontrolní loď. Než přiletěla další kontrolní loď, přišli lidé z \"Destiny\" na to, jak aktivovat a přisvojit si neaktivní \"stroje\" tak, aby bojovaly proti jiným \"strojům\". Když se \"stroje\" začaly zabíjet mezi sebou, skočila \"Destiny\" do FTL.\n\nNované jsou lidé, kteří se objevili v seriálu a jsou potomky lidí z expedice na lodi Destiny, kteří náhodou cestovali skrz červí díru zpátky v čase o 2000 let. Tito lidé žili na planetě \"Novus\" rozděleni na dva národy — \"Tenera\" a \"Futura\". Kvůli neshodám někteří lidé odešli bránou na jiné planety se svou vlastní historií.\n\nAle před třiceti lety se začala do soustavy Novu blížit černá díra a kvůli změně klimatu a silným zemětřesením se snažili odejít Hvězdnou bránou avšak při jednom zemětřesení byla brána zasypána. Proto museli začít stavět mezihvězdné podsvětelné generační vesmírné lodě na kterých odletěli na jinou planetu do jiné soustavy kam doletí asi za 200 let\n"}
{"id": "336384", "url": "https://cs.wikipedia.org/wiki?curid=336384", "title": "Arisaka typ 30", "text": "Arisaka typ 30\n\nArisaka typ 30 je japonská armádní opakovací puška rodiny Arisaka. Byla přímou předchůdkyní a vzorem pro typ 38.\nVznikla v roce 1897 na konci období Meidži a v průběhu modernizace armády. Sloužila\nv Boxerském povstání v Číně a při VŘSR v Rusku. Několik let po velké válce byla nahrazena.\n\nZbraň má závěr originální konstrukce. K zajištění zbraně je třeba hák, umístěný v zadní části úderníku, přemístit z horizontální polohy do vertikální. Nábojová schránka na 5 nábojů se plní pomocí nábojového pásku. Hledí je rámečkové. Stejnou konstrukci má i karabina Arisaka vzor 30, která je zkrácenou verzí.\n\n"}
{"id": "336387", "url": "https://cs.wikipedia.org/wiki?curid=336387", "title": "Klemm Kl 32", "text": "Klemm Kl 32\n\nKlemm Kl 32 byl německý lehký spojovací letoun vyvinutý firmou Klemm. Jednalo se o třímístný dolnoplošník s pevným záďovým podvozkem a uzavřenou kabinou, poháněný motorem Siemens Sh 14A o výkonu 150 k. Motor poháněl dvoulistou vrtuli. Několik letounů tohoto typu používala německá Legie Condor během občanské války ve Španělsku.\n\n\n\n\n"}
{"id": "336388", "url": "https://cs.wikipedia.org/wiki?curid=336388", "title": "2. lékařská fakulta Univerzity Karlovy", "text": "2. lékařská fakulta Univerzity Karlovy\n\n2. lékařská fakulta Univerzity Karlovy je jednou ze tří fakult, které se hlásí k tradici jediné lékařské fakulty z roku 1348 a které se osamostatnily v roce 1953. V letech 1953 až 1990 se nazývala Fakultou dětského lékařství.\n\nFakulta zabezpečuje kompletní vzdělání ve všech oborech medicíny, navíc umožňuje získat i hlubší znalosti ve speciálních oborech dětského lékařství. Při výuce se klade důraz na vývojové aspekty lidského života ve zdraví a nemoci od prenatálního období až po vysoké stáří. Propojení fakulty s Fakultní nemocnicí v Motole, největší fakultní nemocnicí České republiky, usnadňuje komplexní moderní výuku medicíny.\n\nV akademickém roce 2019/2020 na fakultě studovalo ve všech ročnících dohromady 1 370 studentů Všeobecného lékařství. V bakalářských oborech 101 sester, 88 fyzioterapeutů a v navazujícím magisterském programu 56 fyzioterapeutů. V univerzitě třetího věku měla fakulta 165 posluchačů.\n\n\n\n\n\n\n\n\n"}
{"id": "336389", "url": "https://cs.wikipedia.org/wiki?curid=336389", "title": "Grilletta", "text": "Grilletta\n\nGrilletta je východoněmecká varianta hamburgeru.\n\nK přípravě se používá oválná nebo kulatá houska, která má však na rozdíl od hamburgerové křupavou kůrku. Houska se rozkrojí a poloviny se zahřejí. Následně se do nich vloží vepřový karbanátek a přidá se kečup nebo čatní. \n\nGrilletta byla stejně jako párek v rohlíku objevena pracovníky sítě restaurací HO Gaststättenbetrieb Fernsehturm v Berlíně kolem roku 1977. Pomocí těchto pokrmů mělo být možné obsloužit velké množství lidí na Alexanderplatz, pro něž nestačila kapacita okolních restaurací. Místo kečupu se do grilletty přidávalo i sladkokyselé čatní vyráběné v samoobslužných restauracích v pasážích radnice. \n\n"}
{"id": "336391", "url": "https://cs.wikipedia.org/wiki?curid=336391", "title": "Pendrek (rozcestník)", "text": "Pendrek (rozcestník)\n\nPendrek může mít různé významy:\n\nSlovo pendrek pochází z německého \"Bärendreck\" (\"\"medvědí hovno\"\", hov. \"\"čertovo hovínko\"\"), označení pro lékořicovou cukrovinku. Dalším přenesením významu na základě podobnosti (v barvě a tvaru) se začalo používat i pro policejní obušky.\n"}
{"id": "336396", "url": "https://cs.wikipedia.org/wiki?curid=336396", "title": "Harcerství", "text": "Harcerství\n\nHarcerství (pl.: \"Harcerstwo\") je společenské a výchovné hnutí, představující polskou interpretaci skautingu. Zásady, kterými se řídí jednání harcera, shrnuje harcerský slib a harcerský zákon, u pašáků (6-10 let) jsou to slib pašáka a zákon pašáka.\n\nTermín \"harcerstwo\" se též používá pro označení harcerských organizací v Polsku i zahraničí (v rámci polské diaspory), pokud jsou založeny na harcerském výchovném systému, případně pro označení souboru členů hnutí.\n\nV Polsku působí tři velké harcerské organizace s celostátní působností: \n\nHarcerství vzniklo v Polsku v letech 1910-1911 a za jeho symbolické zakladatele jsou považováni Andrzej Małkowski a Olga Drahonowska-Małkowska.\n\n\nInstruktorem se mohou stát členové od 16 (ZHP), resp 18 (ZHR) let věku, obé organizace vyžadují zvláštní zkoušky a sliby.\n\nHarcerské stupně jsou součást harcerské výchovné metody, která má harcery motivovat k osobnímu rozvoji. Stupeň je v podstatě osvědčením toho, že jeho nositel dosáhl určité úrovně osobního rozvoje, vědění a dovedností. Vznikaly v průběhu rozvoje hnutí a jejich počet, názvy a definice se u jednotlivých organizací liší.\nU organizací ZHP a ZHR jsou stejné, byť se mírně liší v podmínkách, za nichž je člověk může zastávat.\n\n"}
{"id": "336397", "url": "https://cs.wikipedia.org/wiki?curid=336397", "title": "Smart ForTwo II", "text": "Smart ForTwo II\n\nSmart fortwo druhé generace (\"typ BR451\") je mikroauto značky Smart. Vyrábí se od roku 2007, kdy nahradil předchozí generaci (typ BR450 vyráběný od roku 1998). ForTwo má dvoudveřovou karoserii, prodává se buď jako uzavřené coupé nebo se stahovacím vrchním dílem střechy jako cabrio (ochranné prvky za zadními sedadly jsou pevné).\n\nProti svému předchůdci je BR451 o 19,5 cm delší, o 5 cm širší a o 2 cm vyšší. Přesto zůstal zachován charakteristický tvar, mimo jiné taky díky boční dveřím zasahujícím až k zadní nápravě a velice blízkým hodnotám šířky a výšky karoserie.\n\n\nSmart fortwo se vyrábí s atmosférickým a přeplňovaným tříválcovým benzínovým motorem o objemu 1,0 litru. Motor 45 kW se nabízí pouze jako coupé, motor 72 kW jen ve verzi Brabus a Brabus Xclusive. Turbodiesel má také tři válce a objem 0,8 litru. V době svého představení to byl nejúspornější sériově vyráběný automobil.\n\nVšechny motorizace se dodávají s pětistupňovou manuální automatizovanou převodovkou. Funkce softip umožňuje řadit manuálně bez použití spojky, funkce softouch značí plně automaticky režim.\n\nOd podzimu 2007 se motor 52 kW vyrábí volitelně se systémem micro hybrid drive (mhd). Jedná se o pokročilý systém start/stop, který automaticky vypne motor při brzdění, když rychlost klesne pod 8 km/h. Při uvolnění brzdového pedálu se motor zase nastartuje. Od roku 2009 se bude mhd standardně dodávat do motorů 45 kW a 52 kW.\n"}
{"id": "336400", "url": "https://cs.wikipedia.org/wiki?curid=336400", "title": "Pavel Blatný", "text": "Pavel Blatný\n\nJméno a příjmení Pavel Blatný nosí více osobností:\n\n"}
{"id": "336401", "url": "https://cs.wikipedia.org/wiki?curid=336401", "title": "Silnice II/604", "text": "Silnice II/604\n\nSilnice II/604 je silnice II. třídy, která spojuje silnici I/4 v úseku mezi Miroticemi a křižovatkou Nová Hospoda u Třebkova.\nSilnice vznikla z části přeložené silnice I/4 a z části byla nově vybudována. Tvoří doprovodnou komunikaci k vybudovanému úseku dálnice D4. Jako první část byla přeřazena část mezi Předoticemi a silnicí I/20, po vybudování úseku tehdejší silnice R4 v úseku Mirotice–Třebkov byl k silnici II/604 připojen i tento úsek dosavadní silnice.Úsek Háje-Skalka je bývalá silnice I/4.\n\n\n"}
{"id": "336402", "url": "https://cs.wikipedia.org/wiki?curid=336402", "title": "Pavel Blatný (skladatel)", "text": "Pavel Blatný (skladatel)\n\nPavel Blatný (* 14. září 1931 Brno) je český klavírista, hudební skladatel, hudební dramaturg, hudební vědec a publicista, dirigent a hudební pedagog. Pochází z umělecké rodiny. Jeho dědeček Vojtěch byl v Brně varhaníkem a regenschorim, tatínek Josef Blatný byl varhaník, hudební skladatel a pedagog, maminka Anna hrála velmi dobře na klavír. Strýc Lev Blatný působil jakožto redaktor, spisovatel a dramatik, jeho syn, bratranec Pavla Blatného je známý český básník Ivan Blatný.\n\nSe hrou na klavír začínal už ve svém dětství, kdy ho učila jeho maminka Anna, již v deseti se pokoušel komponovat své první skladby. Po maturitě na gymnáziu studoval nejprve na brněnské konzervatoři hru na klavír a dirigování. Komponování studoval soukromě u Pavla Bořkovce v Praze, na Filosofické fakultě Masarykovy univerzity v Brně studoval také hudební vědu. Studium řádně ukončil jakožto promovaný historik. Ve studiích dále pokračoval v Německu (Darmstadt) a ve Spojených státech amerických (Boston). Od roku 1963 pracoval jakožto hudební dramaturg v Československé televizi, od roku 1973 jakožto vedoucí její hudební redakce v Brně, od konce 70. let vyučuje na brněnské JAMU.\n\nVe své skladatelské činnosti se věnuje všem druhům populární i vážné hudby, od hudby scénické a filmové přes hudbu vokální, komorní, symfonickou až po tzv. vyšší populár i jazz.\n\n\n\n\n\n\n\n"}
{"id": "336405", "url": "https://cs.wikipedia.org/wiki?curid=336405", "title": "Vlastimil Košťál", "text": "Vlastimil Košťál\n\nIng. Vlastimil Košťál (* 27. června 1957 v Praze) je český podnikatel a bývalý fotbalový funkcionář. V současné době (2010) provozuje pension v rakouských Alpách.\n\nV roce 1981 vystudoval obor chemie a technologie polymerů na VŠCHT v Praze a po ukončení svých studií se ve Výzkumném ústavu nátěrových hmot zabýval se tiskovými barvami. V polovině 80. let vstoupil od KSČ a nastoupil do vydavatelství Rudé právo jako zásobovač. V roce 1990 stal jeho generálním ředitelem, přejmenoval je na Delta a převedl jeho majetek na stát. Od roku 1992 pracoval pro německý mediální koncern Verlagsgruppe Passau, který vydává regionální noviny Passauer Neue Presse, a vybudoval v České republice vydavatelství Vltava-Labe-Press. \n\nV roce 1999 pro firmu Passauer Neue Presse koupil klub Sparta Praha a stal se prezidentem klubu. V roce 2004 je klub prodán slovenské finanční skupině J&T a v březnu 2005 Košťál rezignoval na funkci prezidenta klubu. Jeho působení bylo opakované kritizováno, neboť fotbalový klub během pěti let vystřídal sedm trenérů, ale naproti tomu také třikrát vyhrál ligovou soutěž.\n\nV roce 2001 se stal manažerem české fotbalové reprezentace. V roce 2005 stal prvním místopředsedou Českomoravského fotbalového svazu (ČMFS).\n\nJeho působení v českém fotbale je spojováno s korupcí, ale on sám popírá, že by se s korupcí v českém fotbale někdy setkal.. Dne 31. prosince 2008 na své funkce rezignoval.\n\nČeskomoravský fotbalový svaz\n"}
{"id": "336407", "url": "https://cs.wikipedia.org/wiki?curid=336407", "title": "Opel Agila", "text": "Opel Agila\n\nOpel Agila je automobil vyvinutý společně firmami Opel a Suzuki. Jeho první generace se vyráběla od roku 2000 do roku 2007. Druhá generace se představila na frankfurtském autosalonu v roce 2007 a její výroba byla ukončena v roce 2014.\n\nVyráběla se od roku 2000. Jejím dvojčetem bylo Suzuki Wagon R+.\n\nAgila B byla téměř identická se sesterským modelem Suzuki Splash. Hlavní rozdíl mezi oběma vozy je v designu přední části karoserie. Proti předchozí generaci je Agila B o 20 cm delší, o 6 cm širší a o 7 cm nižší. Agila se stejně jako Splash vyráběla v maďarské Ostřihomi. Nástupcem Agily B je vůz Opel Karl.\n\nNabízené motory byly tříválcový 1.0, čtyřválcový 1.2 a turbodiesel 1.3 původem od Fiatu. Motor 1.2 byl nabízen také se čtyřstupňovou automatickou převodovkou.\nPozn.: * = s automatickou převodovkou\n"}
{"id": "336410", "url": "https://cs.wikipedia.org/wiki?curid=336410", "title": "Lštění (Radhostice)", "text": "Lštění (Radhostice)\n\nLštění () je malá vesnice, která se nachází v okrese Prachatice, v Jihočeském kraji. Leží 7 km východně od Vimperka, na hřbetu mezi Mařským vrchem (907 m) a Bělčí (922 m), v nadmořské výšce 885 m. Je místní částí obce Radhostice. V roce 2011 zde trvale žilo třicet obyvatel.\n\nNejstarší zmínka o vsi pochází z roku 1352, kdy náležela vladykům Vilému a Zdeňkovi ze Lštění. Lze ale oprávněně předpokládat, že území dnešního Lštění bylo osídleno již mnohem dříve. Napovídá tomu i staroslovanské jméno vsi \"Léščie\" (lískový porost). Toto území patřilo do nejjižnějšího cípu Čechy obydleného Pošumaví.\n\nKostel zde stál již od poloviny 13. století. Ve 14. století zde pravděpodobně stávala dřevěná tvrz hned vedle kostela. Z této tvrze se však nic nedochovalo. Od počátku 16. století až do roku 1850 patřilo Lštění k vimperskému panství.\n\nŠkola se uvádí od poloviny 18. století. Před rokem 1900 měla tři třídy, od roku 1918 fungovala jako obecná dvoutřídka se 119 českými žáky. Od roku 1850 připadalo Lštění k obci Libotyně a k soudnímu okresu Vimperk. V letech 1960–2002 bylo Lštění součástí okresu Prachatice. Od roku 1964 je součástí obce Radhostice. Zajímavostí je, že Lštění rádi navštěvovali Jan Neruda, Karel Klostermann, Julius Zeyer, Jindřich Šimon Baar nebo Adolf Heyduk.\n\nFarní kostel svatého Vojtěcha existoval ve Lštění již ve 13. století. Na místě původního gotického kostela byl zbudován v letech 1739–1741 nový barokní kostel. Autorem návrhu byl architekt František Jakub Fortin. Původní presbytář starého gotického kostela byl v barokní novostavbě zachován a slouží jako sakristie. Z původní stavby se ještě zachovala komora.\n\nNa místě lodi starého kostela byl vystavěn nový presbytář, dále byly nově přistavěny loď a věž. Vznikl tak jednolodní chrám s okosenými nárožími, pravoúhlým presbytářem, se sakristií v ose a s věží v průčelí. Kamenické práce obstaral krumlovský mistr Matěj Plánský. Hlavní oltář kostela se sochami svatého Vojtěcha, svatého Václava a svatého Jana Nepomuckého je dílem krumlovského sochaře Josefa Mucka a pochází z roku 1755. Stejný umělec vyhotovil i dva boční oltáře se sochami svatého Josefa, svatého Linharta, svatého biskupa, svaté Ludmily a svatého Václava. Křtitelnice je barokní, ale v sakristii se dochovala původní křtitelnice z druhé poloviny 13. století. V kostele se také nacházejí náhrobky z let 1521 a 1743. Varhany jsou barokní.\n\nMísto je spojeno se silným svatovojtěšským kultem, který se začal prosazovat především v 18. století. Dodnes je místo známé nejen pod svým úředním jménem Lštění, ale i pod názvy \"Vojtěch\" nebo \"Svatý Vojtěch.\" Vydávaly se sem čtyřikrát ročně: na velikonoční pondělí, na svatého Vojtěcha (23. duben), na svatodušní pondělí a na svátek Nanebevzetí Panny Marie (15. srpen), zástupy poutníků.\n\nPůvodní fara v místě existovala již ve 14. století a je domněnka, že tato fara byla totožná s poustevnou v rohu hřbitovní zdi. Před třicetiletou válkou nebyla již fara obsazována, dlouho ji spravovali církevní administrátoři z Vimperka a v letech 1655–1666 spravoval kostel duchovní z Bohumilic. Církevní správce se na faru ve Lštění vrátil až v roce 1718 za výrazné přímluvy Marie Arnoštky kněžny z Eggenbergu.\n\nFaru s polovalbovým štítem nechal v roce 1668 postavit vimperský hejtman J. L. Breverius. Nazývala se také \"Panský dům,\" protože zde během poutí byli ubytováni významní hosté a v době, kdy farnost neměla svého správce, se také pronajímala.\n\nKaple je včleněna do hřbitovní zdi, pochází z 18. století, zbytky původního oltáře. Součástí původní hřbitovní zdi byl i ambit, který byl koncem 19. století zrušen.\n\nNa pahorku západně od kostela vznikla v první polovině 18. století čtyřboká mešní kaple, zaklenutá křížovou klenbou s nárožními pilastry. Uvnitř malovaný křídlový oltářík se sochou svaté Barbory. Dle pověsti z tohoto místa žehnal svatý Vojtěch své rodné vlasti.\n\nKaple zvaná též \"Dobrá Voda\" stojí nad pramenem, ze kterého dle pověsti pil svatý Vojtěch. Nachází se východně od kostela. Původní kaple byla vystavěna pravděpodobně již v 17. století, ale roku 1725 byla postavena úplně nová, zděná kaple s dřevěnou nástavbou, šindelovou střechou a jehlancovou vížkou. Je bez vybavení.\n\nMokřadní louky zhruba tři čtvrtě kilometru jižně od vesnice jsou od roku 1992 chráněny jako přírodní památka Polední.\n"}
{"id": "336412", "url": "https://cs.wikipedia.org/wiki?curid=336412", "title": "1. lékařská fakulta Univerzity Karlovy", "text": "1. lékařská fakulta Univerzity Karlovy\n\n1. lékařská fakulta Univerzity Karlovy v Praze je jednou z pěti lékařských fakult Univerzity Karlovy. Jde o přímou pokračovatelku původní lékařské fakulty, která byla součástí univerzity již od jejího založení králem Karlem IV. (spolu s fakultou artistickou - později filosofickou, právnickou a teologickou). Ve znaku 1. LF je pelikán, symbol lékařství, který obětavě krmí svá mláďata. Sídlem 1. lékařské fakulty je budova děkanátu v Kateřinské ulice, většina teoretických ústavů se nachází v oblasti Karlova náměstí a Albertova. Kliniky jsou pak součástí několika pražských nemocnic, zejména Všeobecné fakultní nemocnice, dále Ústřední vojenské nemocnice, Nemocnice na Bulovce, Thomayerovy nemocnice v Krči nebo Fakultní nemocnice v Motole.\n\nLékařská fakulta byla jedna ze čtyř původních fakult Univerzity Karlovy, která byla založena spolu s univerzitou roku 1348. Jejím základním účelem byla výuka lékařství a spolu s fakultou teologickou a právnickou patřila mezi tzv. vyšší fakulty, protože k jejímu studiu bylo zapotřebí nejdříve absolvovat artistickou fakultu.\n\nPo svém založení se slibně rozvíjela, v pozdější Kaprově ulici čp. 43 vznikla i její kolej, ale husitské války znamenaly její konec. Pouze občas se konaly lékařské přednášky na jediné zbylé fakultě pražské univerzity, fakultě artistické.\n\nK obnovení činnosti došlo až roku 1623, když správu celé univerzity převzali jezuité. Od poloviny 18. století se až do poloviny 19. století na správě fakulty kromě voleného děkana podílel i ředitel (direktor) jmenovaný panovníkem, který byl zároveň \"zemským protomedikem\", nejvyšším reprezentantem českého zdravotnictví.\n\nAbsolventům lékařské fakulty byly už od počátku udělovány akademické grády doktorů medicíny (\"Doctor in medicinis\"; původně mohli získat i bakalářský titul, ten byl ale nakonec pro svou nadbytečnost zrušen), které se však nevztahovaly na chirurgické obory. To bylo zpočátku jen řemeslo, kterému se věnovali lazebníci, kati, porodní báby apod. Samostatný titul „doktora chirurgie“ vznikl až po roce 1786, obdobně bylo možné získat titul např. „magistra porodnictví“ nebo „magistra zubního lékařství“. Ovšem po další reformě roku 1872 byl zaveden pro všechny absolventy jednotný titul „doktora veškerého lékařství“ (\"Medicinae universae doctor\", ve zkratce MUDr.), který je udělován dodnes.\n\nStejně jako zbytek Karlo-Ferdinandovy univerzity se i lékařská fakulta roku 1883 rozdělila na fakultu německou a fakultu českou. Česká byla 17. listopadu 1939 uzavřena nacisty, po válce se však situace obrátila a česká převzala všechny ústavy a kliniky nyní zrušené německé fakulty. Česká fakulta si udržela jistou činnost i během války, když na Oxfordské univerzitě mezi lety 1943 a 1944 promovalo na 30 jejích absolventů. Roku 1945 vznikly dvě její pobočky, v Hradci Králové a v Plzni, které se později staly samostatnými lékařskými fakultami Univerzity Karlovy. Pražská fakulta byla roku 1953 rozdělena na tři nové lékařské fakulty:\n\n\nKe změně v názvu u FVL na \"1. lékařskou fakultu Univerzity Karlovy\" došlo až po sametové revoluci v roce 1990.\n\n\n\n\n\n\n\n\n\nKolegium děkana. \n\n\nVýběr významných absolventů.\n\n\n\n\n\n\n\n\n"}
{"id": "336415", "url": "https://cs.wikipedia.org/wiki?curid=336415", "title": "Hanky code", "text": "Hanky code\n\nHanky code (též kapesníkový kód) je neverbální rozlišovací znamení homosexuálů. Pomocí barevných šátků v kapse kalhot muži poznají, o co má druhý zájem. Šátek umístěný vlevo vyjadřuje aktivní roli, šátek umístěný vpravo pasívní roli. Alternativou je uvázání šátku kolem krku, kde roli určuje směr uzlu, nebo uvázání kolem zápěstí. Obě role se vyjadřují uvázáním kolem krku s uzlem směřujícím dolů. V dnešní době už se moc nepoužívá.\n\nZa pravděpodobný počátek kódování šátkem se počítá okolí San Francisca v období zlaté horečky. Z nedostatku žen se běžně při večerních zábavách stávalo, že spolu tancovali dva muži. Aby se urychlilo domlouvání rolí v tanci, muži nosili v zadní kapse, kolem krku, nebo kolem zápěstí šátky. Muži s červeným šátkem tancovali dámské kroky, zatímco muži s modrými šátky tancovali pánské kroky. Možný je ale vznik v sedmdesátých letech v New Yorku. V gay klubech se z praktického důvodu rozlišovali pasivní a aktivní muži podle umístění klíčů od domu - aktivové/dominanti na levé straně, pasivové/submisivní na pravé straně. Novinář z Village Voice jednou poznamenal, že by bylo praktičtější, kdyby se nějakým kódem mimo role určovaly i záliby.\n\nBuď jak buď, Hanky codes se rychle rozšířily a staly populárními v celé gay komunitě. Za léta používání se vyvinulo mnoho různých barev pro různé záliby. Často se význam liší jen podle drobností odstínu, aby se zahrnuly všechny možné záliby, a přibylo u rozlišování materiálem (kůže pro \"kožeňáky\", samet pro porno herce, atp.) či předmětem (spodní prádlo pro fetišisty, klíče pro zajištěné, atp.). Existuje ale mnoho různých seznamů podle místa vzniku a komunity, které se ve mnoha specifických zálibách liší. Základní barvy pro hlavní záliby se ale vždy shodují.\n\nObliba hanky codes ale postupem času opadla díky rozkvětu gay kultury, který odstranil nutnost skrývání a tajných kódů, i vlivem moderních technologií, které přenesly rozlišování zálib na profily internetových seznamovacích portálů.\n"}
{"id": "336416", "url": "https://cs.wikipedia.org/wiki?curid=336416", "title": "PubMed", "text": "PubMed\n\nPubMed je volně přístupné rozhraní k databázi MEDLINE, která obsahuje citace a většinou i abstrakta biomedicínských odborných článků v angličtině i národních jazycích. U většiny článků je i odkaz na plný text, ten však již může být zpoplatněn vydavatelem příslušného časopisu. PubMed je provozován United States National Library of Medicine a National Institutes of Health jako část informačního systému Entrez.\n\nV PubMedu je možné vyhledávat zadáním podmínek na jednotlivé vlastnosti článků (rok vydání, jména autora, ...), přičemž je možné podmínky spojovat různými logickými spojkami.\n\nDatabáze PubMed obsahuje pouze bibliografické citace a abstrakty (shrnutí článků), k většině článků obsahuje odkazy na plnotextové varianty (Lze je zobrazit kliknutím na tlačítko LinkOut, někdy je přímo odkaz na elektronický článek v podobě emblému databáze, ve které je obsažen).\n\nDatabáze PubMed je databází bez hodnocení kvality, indexuje všechny články všech indexovaných časopisů, nehodnotí kvalitu článků. K hledání vysoce kvalitních informací charakteru metaanalýz je vhodnější databáze Cochrane .\n\n"}
{"id": "336418", "url": "https://cs.wikipedia.org/wiki?curid=336418", "title": "Johann Caspar Bagnato", "text": "Johann Caspar Bagnato\n\nJohann Caspar Bagnato, také \"Giovanni Caspare Bagnato\" (* 1696, Landau v německé Falci – 15. července 1757) byl barokní stavitel, který působil v jihozápadním Německu. Bagnatův otec pocházel z Peccie v italské provincii Tessin, jeho matka Anna Maria Stickelmeyerová z Německa. Franz (Ignaz) Anton Bagnato (1731–1810), syn Johanna Caspara Bagnata byl rovněž stavitelem.\n\nV roce 1729 byl pověřen Řádem německých rytířů přestavět zámek Altshausen ve velkém stylu. Z těchto plánů byla avšak uskutečněna pouze malá část.\n\n"}
{"id": "336422", "url": "https://cs.wikipedia.org/wiki?curid=336422", "title": "Pyšolec", "text": "Pyšolec\n\nPyšolec je zřícenina hradu pravděpodobně z 13. století, která se tyčí na stejnojmenném kopci nad vyrovnávací nádrží Vír II pod Vírem na řece Svratce. Je chráněna jako kulturní památka České republiky. Hrad Pyšolec byl vystavěn na počátku 14. století (či ve 13. století) v gotickém slohu, jak svědčí jeho dochovaná zřícenina. Všeobecně uváděný názor, že se tak stalo z důvodu nárůstu počtu členů rodu a vzniku nutnosti nových sídel, není opodstatněný. V první polovině 14. století není doložen výrazný nárůst členů rodu Pernštejnů. Navíc vzhledem k rozsahu jejich tehdejších držav je jen těžko možno předpokládat, že by si svá sídla vystavěli v těsné blízkosti, když jim náleželo území od Doubravníku až k nejvyšším vrcholům Žďárských vrchů. Ostatně Pernštejnové název hradu nikdy neužili ve svém predikátu, což přímý vztah jejich členů k lokalitě vylučuje.\n\nPrvní písemná zmínka o Pyšolci pochází z roku 1350, kdy byl hrad Filipem mladším z Pernštejna prodán Ješkovi z Konice a Ješkovi z Kravař. Filip a Ješek z Konice spolu uzavřeli smlouvu, že v případě úmrtí jednoho z nich připadne část panství tomu druhému. Brzy po uzavření smlouvy však Ješek z Konice zemřel a hrad se vrátil pánům z Pernštejna. V roce 1358 byl hrad spolu s územím až k říčce Bystřičce vyměněn za zboží v Dunajovicích. Jeho novým majitelem se stal markrabě Jan Jindřich, který koupil i část panství, které patřilo Ješkovi z Boskovic. Tento zájem markraběte bývá interpretován jako snaha získat zpět původní markraběcí doménu, v průběhu předchozího století rozchvácenou okolní šlechtou. Po smrti Jana Jindřicha patřil hrad Joštovi, který jej roku 1358 dal jako léno Heraltovi z Kunštátu. Pernštejnové projevili na počátku 15. století snahu získat hrad zpět. Tehdy se stal hrad příčinou sporu mezi tehdejším majitelem Bludem z Kralic (hrad získal roku 1406 od Heralta mladšího z Kunštátu v zástavu) a Vilémem I. z Pernštejna, který se jej pokusil dobýt. Roku 1417 musel Boček z Kunštátu na základě exekuce přenechat Pyšolec Janovi mladší z Bítova. O 15 let později jej markrabě Albrecht Rakouský předal spolu se Zubštejnem Janovi z Lomnice. V roce 1446 přešel Pyšolec spolu s okolními obcemi opět pod Pernštejny. Tehdy se uvádí jako zbořený. Jeho nový majitel Jan II. z Pernštejna se jej pravděpodobně pokusil opravit a stavebně upravit, ovšem již v průběhu prací svého pokusu zanechal a hrad zůstal již trvale opuštěn.\n\nZ hradu se dochovaly stopy paláce s obvodovými opěrnými pilíři, polovina válcové věže (průměr asi 10 m) s patrnými zbytky středové šachty (průměr asi 1,2 m). K hradu vedla cesta, jejíž pozůstatky jsou patrné až k 1. příkopu. Hrad měl ovšem 3 příkopy, oddělující jednotlivé části rozlehlého hradu které jsou dobře patrné i dnes. Nejhlubší příkop má impozantní hloubku přes 16 metrů.\n\nPodle nejnovějších archeologických výzkumů na hradě bylo zjištěno, že Pyšolec pravděpodobně nikdy nebyl v úplnosti dostavěn.\n\nNa okraji výrazné terasy asi 300 metrů jihozápadně od hradu se dochovaly výrazné pozůstatky středověkého výrobního areálu, kterým vévodí především pozůstatky zdiva vápenické pece. V průběhu posledních let byla vápenka odborně archeologicky zkoumána a zdokumentována. Připravuje se zakonzervování jejího zdiva.\n\n\n"}
{"id": "336426", "url": "https://cs.wikipedia.org/wiki?curid=336426", "title": "Psychiatr", "text": "Psychiatr\n\nPsychiatr (ženskou obdobou je psychiatrička) je lékař zaměřený na psychiatrii a kvalifikovaný v léčení duševních poruch. Všichni psychiatři jsou školeni v diagnostickém vyhodnocování a někteří z nich i v psychoterapii. Díky svému údělu hodnocení stavu pacienta jsou psychiatři jedni z mála odborníků na psychické zdraví, kteří mohou předepsat psychiatrickou léčbu, provést fyzickou prohlídku, nařídit a interpretovat laboratorní test a elektroencefalogramy, a kteří mohou nařídit studie zobrazující mozek, jako je počítačová tomografie nebo počítačová osová tomografie, zobrazení magnetickou rezonancí a tomografie vysíláním pozitronu.\n\n"}
{"id": "336428", "url": "https://cs.wikipedia.org/wiki?curid=336428", "title": "Mainau", "text": "Mainau\n\nMainau je ostrov v severozápadní části Bodamského jezera. S pevninou je spojen mostem na jižním břehu jezera a disponuje i vlastním přístavištěm. Nejbližšími většími městy v okolí jsou: Kostnice, Meersburg a Überlingen.\n\nOstrov patří k městské čtvrti Litzelstetten-Mainau města Kostnice a nachází se ve vlastnictví původem švédské šlechtické rodiny Bernadotte. Díky zdejšímu klimatu rostou v zámeckém parku palmy a další středomořské rostliny. Proto bývá Mainau označován jako \"ostrov květů\". Ostrov je častým cílem výletů a túr. Na ostrově se nachází kromě zahrad i \"\"motýlárium\"\" (dům motýlů) s tropickými, převážně jihoamerickými, motýly, kteří volně poletují mezi návštěvníky, a paví obora a několik gastronomických zařízení. Speciálně pro děti je zde hřiště s vory a tzv. \"Streichelzoo\" - zoologická zahrada, v níž jsou chovány druhy, které mohou děti bezpečně hladit.\n\nPrvní stopy po osídlení pocházejí z doby 3000 př. n. l., z mladší doby kamenné. V roce 15 př. n. l. si Římané podrobili místní keltské obyvatelstvo a zbudovali na ostrově vojenský tábor - castrum, loděnici a stanici římské bodamské válečné flotily.\n\nOd 9. do 13. století patřil ostrov klášteru Reichenau. Poté byl převzat řádem německých rytířů.\n\nBěhem působení Řádového stavebního mistra Johanna Caspara Bagnata byla v roce 1732 započata stavba barokního kostela sv. Marie a barokního zámku. Fresky byly naneseny na přelomu let 1737/1738 Franzem Josephem Spieglerem. Kvůli sekularizaci za Napoleona Bonaparta roku 1806 ztratil německý řád také Mainau. Střídali se zde různí majitelé, dokud si ho roku 1853 nezvolil bádenský velkovévoda Fridrich I. za své letní sídlo. Ten pověřil své zahradníky zbudováním rozličných zahrad, alejí a arboret.\n"}
{"id": "336430", "url": "https://cs.wikipedia.org/wiki?curid=336430", "title": "Kim Philby", "text": "Kim Philby\n\nHarold Adrian Russell \"Kim\" Philby či H.A.R. Philby (OBE v letech 1946-1965), (1. ledna 1912 – 11. května 1988) byl vysoký důstojník britských tajných služeb a jeden z nejvýznamnějších agentů KGB v průběhu studené války, nejvýznamnější člen tzv. Cambridžské pětky (tvořili ji ještě Donald Maclean, Guy Burgess, Anthony Blunt a John Cairncross). Philby měl z nich nejvyšší postavení a vydržel nejdéle, jako vysoký důstojník v MI6 mohl zásobit KGB těmi nejdůvěrnějšími informacemi. Po odhalení uprchl do SSSR.\n\nKim Philby se narodil v Indii v roce 1912 pod jménem Harold Adrian Russell Philby jako syn Harryho St. Johna Philbyho, důstojníka britské armády, diplomata a orientalisty, který byl státním úředníkem v Mezopotámii a později poradcem krále Ibn Sa'uda v Saúdské Arábii. \n\nVzdělání se mu dostalo ve Westminster School a Trinity College v Cambridge. Philby se nikdy s Anglií nesžil a opustil Cambridge jako přesvědčený komunista. Ve volbách roku 1931 začal podporovat labouristickou stranu, ale brzy se s ní rozloučil na protest proti politice Ramseye Macdonalda. V té době se dostal pod silný vliv skupiny prosovětských akademických funkcionářů. Poprvé přišel do styku s Guyem Burgessem a Donaldem Macleanem, se kterým se Philby velmi sblížil. Všichni tři se nechali naverbovat pro práci \"ve prospěch komunistické věci\". V roce 1935 Philby cestoval po Evropě, v únoru roku 1936 se seznámil v Rakousku se zapálenou komunistkou Litzí Friedmannovou, dcerou rakouského Žida, a oženil se s ní. \n\nTato dvojice brzy opustila Rakousko, aby unikla pozornosti místních úřadů. Po návratu do Londýna Philby nejevil zájem o politiku a začal pracovat pro liberální žurnál Review of Reviews. Vstoupil do sdružení Liga anglo-německého přátelství a v roce 1936 odcestoval do Španělska, kde z povstaleckého území Francisco Franca žurnalisticky komentoval občanskou válku.\n\nPo návratu do Anglie v roce 1939 byl Philby jmenován samostatným korespondentem The Times a byl vyslán s britským expedičním sborem do Francie. Po návratu v roce 1940 ho získala britská výzvědná služba. Nastoupil do SIS, sekce D, která měla na starost sabotáže, podvratnou činnost a propagandu. Tato sekce se v roce 1941 stala součástí SOE a byl mu umožněn špionážní výcvik. Mohl se dostat do válkou zasažené Evropy, ale ve stresových situacích koktal. Byl přeložen do sekce S a postaven do čela Iberského odboru. \n\nV roce 1946 byl povýšen do nově vytvořené sovětské sekce v MI6, kde měl naprostý přehled o anglo-amerických operacích, což NKVD přišlo velmi vhod. V únoru 1947 byl Philby jmenován šéfem britské zpravodajské služby pro Turecko a se svou druhou manželkou Aileen a celou rodinou byl poslaný do Istanbulu. Pracoval na pozici prvního tajemníka britského konzulátu a jeho zpravodajská práce spočívala v dohledu nad britskými agenty a ve spolupráci s tureckými bezpečnostními službami. \n\nV roce 1949 byl vyslán do Washingtonu jako spojovací důstojník mezi SIS a CIA, která tehdy velmi opožděně zakládala protisovětskou sekci. Byl pro svou přátelskou povahu v Americe velmi dobře přijat a dostal se zde k nejtajnějším informacím, které dál předával KGB. \n\nPhilby mohl dlouhá léta pokračovat ve své práci, kdyby nedošlo k ohrožení jeho kolegů Burgesse a Macleana. Příčinou byl probíhající americký protišpionážní Projekt Venona, určený k dešifrování zpráv, vysílaných zpravodajskými službami v Sovětském svazu (NKVD, KGB a GRU). Vedoucí kontrašpionáže CIA James Angleton ze zpráv zjistil možnou neloajálnost Donalda Macleana a ohlásil toto podezření Britům. Ti zahájili vyšetřování a ohlásili to CIA prostřednictvím Philbyho. Ten varoval svého přítele Macleana prostřednictvím v té době už problematického a nespolehlivého alkoholika Burgesse. V květnu 1951 oba uprchli do Moskvy, což vrhlo podezření na Philbyho. Ten byl odvolán z USA do Londýna, kde začalo vyšetřování. \n\nV červenci 1951 Philby dobrovolně rezignoval z funkcí v MI6. I po odchodu Philbyho z MI6 pokračovaly spekulace ohledně jeho možných sovětských vztahů. Byl opakovaně vyslýchán ohledně své zpravodajské práce a spojení s Burgessem, ale stále důrazně popíral, že by jednal jako sovětský agent. Vzhledem ke stálému sledování bylo přerušeno spojení s jeho styčným důstojníkem KGB. \n\nOd roku 1952 se Philby snažil najít práci novináře, nakonec - v srpnu 1954 - přijal místo diplomatického zpravodaje \"Fleet Street Letter.\" Pro chybějící přístup k hodnotnému materiálu a mimo kontakt se sovětskou zpravodajskou službou přestal pracovat jako sovětský agent. Jeho záležitost nebyla stále uspokojivě vyřešena. V roce 1955 použil penzionovaný plukovník a poslanec své imunity a označil Philbyho za třetího muže v případu Burgess/Maclean. Ministr zahraničních věcí Harold Macmillan se ho v parlamentu zastal. Poté Philby uspořádal tiskovou konferenci, na které klidně, sebevědomě a bez koktání, s nímž od dětství bojoval potvrdil svou nevinu a prohlásil: „Nikdy jsem nebyl komunista.“ \n\nPhilby pak po odvolání a vynucené rezignaci pracoval na částečný úvazek pro MI6 jako novinář a zpravodaj \"The Observer a Economist\" v Bejrútu v Libanonu. V práci se mu nedařilo, ale dokázal lidi přesvědčit, že je jen další obětí McCarthysmu. Jeho úplný konec nastal roku 1962, kdy si představitelka Anglo-židovské společnosti Flora Solomonová vzpomněla na svůj dávný rozhovor s Philbym v roce 1935, kdy jí prozradil, že je komunistou a svou vzpomínku předala lidem z MI5. Pár měsíců se nic nedělo z obavy, aby nedošlo k trapnému soudnímu procesu, ale když tato taktika selhala, nabídl se Philbyho přítel Nicholas Elliot z MI6, že pojede do Bejrútu a Philbyho bude konfrontovat s důkazy a přiměje jej k dobrovolnému přiznání a návratu do Londýna kde by ho čekal soudní proces. Philby raději v lednu 1963 s pomocí sovětské obchodní mise v Bejrútu uprchl sovětskou nákladní lodí, která plula z Bejrútu do Oděsy. \n\nPo svém útěku dále pracoval v Moskvě pro KGB. Zde zpočátku žil s Melindou Macleanovou, později se oženil s místní občankou a spisovatelkou Rufinou Ivanovnou Pukhovou, se kterou žil až do své smrti. Zemřel v roce 1988, je pochován na moskevském hřbitově (Кунцевском кладбище). \n\nKim Philby napsal autobiografii s názvem \"My Silent War,\" byla zveřejněna v roce 1968. \n\nByli rekrutováni na University of Cambridge (odtud název).\n\nČlenové skupiny pracovali pro NKVD a později pro KGB v MI5 a MI6 a částečně také v CIA od začátku druhé světové války do počátku padesátých let dvacátého století. \n\nPatřili k ní:\n\n"}
{"id": "336431", "url": "https://cs.wikipedia.org/wiki?curid=336431", "title": "Daniel Handler", "text": "Daniel Handler\n\nDaniel Handler (* 28. února 1970 v San Francisku v Kalifornii) je americký spisovatel, scenárista a hráč na akordeon. Nejvíce známý pod svým literárním pseudonymem Lemony Snicket.\n\nSnicket je autorem několika dětských knih. Jeho asi nejznámější kniha: „Řada nešťastných příhod” (A Series of Unfortunate Events) byla prvně zfilmovaná roku 2004. Režisérem byl Brad Silberling.\n\nV knize Řada nešťastných příhod píše Lemony Snicket krátké komentáře z pohledu autora. Ve filmu autora hraje herec Jude Law, který dokumentuje události filmu u psacího stroje, zevnitř věžičky (česky ho namluvil Filip Blažek.)\n\nNetflix později převedl film do seriálové podoby, kde si zahrál autora Patrick Warburton.\n\n\nLemony Snicket pocházel z rodiny tří dětí. Jeho bratr Jacques (který byl zavražděn v Village Vile) a sestra Kit byli také V.F.D. členové a přátelé rodičů Baudelaire. Jacques a Kit se objevují jako podpůrné postavy v Řadě nešťastných příhod. Poznal také hrabě Olafa v mládí, když spolu navštěvovali školu. V mládí se Lemony Snicket zúčastnil internátní školy s několika dalšími postavami ze série. On přijal pozdější výuku u V.F.D. ředitelství v horách Mortmain a byl zaměstnán novinami zvanými \"The Daily Punctilio\" po ukončení studia. Snicket byl nekrologář a divadelní kritik.\n\nLemony Snicket měl nešťastnou lásku k herečce Beatrice Baudelaire. Lemony a Beatrice se jednou dokonce i zasnoubili, ale Beatrice z nejasných důvodů zrušila zásnuby a vrátila prsten Lemonymu spolu s knihou o dvěstěstránkovém vysvětlení, proč se oba nemohli vzít. Beatrice zemřela v ohni, který zničil panství Baudelaire. Snicket se často ve svých vyprávění v narážkách o Beatrice zmiňuje a věnuje jí každou sérii z Řady nešťastných příhod. \n\n"}
{"id": "336439", "url": "https://cs.wikipedia.org/wiki?curid=336439", "title": "OGLE-TR-122", "text": "OGLE-TR-122\n\nOGLE-TR-122 je dvojhvězda, jejíž součástí je jedna z nejmenších objevených hvězd. Během projektu \"Optical Gravitational Lensing Experiment (OGLE)\", který využívá principu gravitační čočky, byla objevena menší hvězda (b) obíhající kolem hlavní. Vzájemná oběžná perioda činí přibližně 7,3 dnů. Předpokládá se, že hlavní hvězda je podobná našemu Slunci.\n\nPrůměr menší z hvězd, OGLE-TR-122b, se odhaduje na 0,12 průměrů Slunce a asi 100 hmotnosti  Jupitera. Hustota této hvězdy je tedy asi 50krát vyšší než hustota Slunce. Hmotnost OGLE-TR-122 je jen o málo větší, než je hmotnostní hranice (odhaduje se na 0,07 až 0,08 M, nutná k zažehnutí termonukleárních reakcí. Toto pozorování poskytlo první přímý důkaz o existenci hvězdy s průměrem porovnatelným s Jupiterem.\n"}
{"id": "336445", "url": "https://cs.wikipedia.org/wiki?curid=336445", "title": "SK Motorlet Praha", "text": "SK Motorlet Praha\n\nSK Motorlet Praha je sportovní klub z Prahy. Založen byl v roce 1912 pod názvem SK Butovice. V současné době sdružuje oddíly fotbalu, moderní gymnastiky, plavání, snowboardingu a tenisu.\n\nFotbalový oddíl byl založen v roce 1912. Největším úspěchem oddílu byla účast v 1. československé lize, kterou hrál v sezóně 1963/1964.\n\nV létě 2010 byla z SK Motorlet převedena členská práva v ČMFS na FC Motorlet, spol. s r.o. Do nově vzniklého subjektu, který je plně vlastněn občanským sdružením SK Motorlet, přestoupila většina hráčů z fotbalového oddílu. Oddíl fotbalu SK Motorlet od té doby registruje jen trenéry a nejmladší žáky. V současnosti hraje Divizi skupinu A a snaží se postoupit do ČFL.\n\nPři sjednocení tělovýchovy byl do Motorletu sloučen I. ČLTK Praha a oddíl hokeje odehrál pod hlavičkou jednoty sezony 1951/1952, 1952/1953, 1953/1954, 1956/1957, 1954/1955, 1955/1956, 1956/1957, 1957/1958 a 1964/1965 v tehdejší nejvyšší soutěži - Československé hokejové lize. Po revoluci se I. ČLTK Praha od Motorletu opět oddělil a hokejové mužstvo zaniklo v roce 1998.\n\nOddíl šachu byl ve sportovním klubu do 11. listopadu 2014. Při jeho zániku přestoupil zbytek členů do Šachového klubu Smíchov.\n\n\n\n\n"}
{"id": "336446", "url": "https://cs.wikipedia.org/wiki?curid=336446", "title": "Antiochie (rozcestník)", "text": "Antiochie (rozcestník)\n\nAntiochie je jméno několika starověkých měst, většinou založených Seleukovci a pojmenovaných po některém z Antiochů, ve východním Středomoří, například:\n\n"}
{"id": "336447", "url": "https://cs.wikipedia.org/wiki?curid=336447", "title": "Arisaka typ I", "text": "Arisaka typ I\n\nArisaka typ I (I jako イタリア ~ Itálie) je japonská armádní opakovací puška.\n\nPo útoku Japonska na Čínu, dostala Japonská císařská armáda přednost při produkci pušek, Japonské císařské námořnictvo ve snaze zajistit pro svojí potřebu zbraně se proto obrátilo na Italii se žádostí o výrobu pušek. Tyto zbraně konstrukčně vycházely z pušky Carcano z této zbraně bylo použito pouzdro závěru a závěr, nábojová schránka hledí a pažba byla stejná jako na pušce Arisaka typ 38. Puvodní objednávka byla uzavřena na 60 000 pušek a tento počet zbraní byl také Japonsku dodán. Výrobní čísla na některých zbraní naznačují, že jich mohlo být nakonec vyrobeno i 140 000. Některé byly ukořistěny na Kwajaleinu nebo Filipínách americkou armádou.\n"}
{"id": "336451", "url": "https://cs.wikipedia.org/wiki?curid=336451", "title": "Fraus", "text": "Fraus\n\nFraus byla v římské mytologii bohyně lži a klamu. Byla pomocnicí Merkura, boha obchodu a posla bohů. Z jejího jména je odvozeno například slovo defraudace. Ve starověkém Řecku se nazývala Apaté.\n"}
{"id": "336452", "url": "https://cs.wikipedia.org/wiki?curid=336452", "title": "Adam Walach", "text": "Adam Walach\n\nAdam Walach (28. března 1835 – 2. dubna 1898) byl slezský komunální politik a činovník evangelické církve.\n\nCivilním povoláním byl poštmistrem. Působil 33 let jako starosta obce Komorní Lhotka; zastával také úřad kurátora evangelického sboru v Komorní Lhotce, úřad vedoucího školní rady v Komorní Lhotce a úřad seniorátního kurátora slezského seniorátu. V Komorní Lhotce založil v roce 1880 vodoléčebný ústav (stál na místě dnešního hotelu Premier).\n\nByl ženat s Evou, roz. Krzywoniovou. Jeho synem byl evangelický pastor a pomolog Paweł Jerzy Wałach (1865–1907), jeho pravnukem byl chemik Günther Wilke (1925–2016).\n"}
{"id": "336453", "url": "https://cs.wikipedia.org/wiki?curid=336453", "title": "Academia", "text": "Academia\n\nAcademia je české nakladatelství a knihkupectví, které v roce 1953 zřídila Československá akademie věd (ČSAV). Současný název získalo v roce 1966. Sídlem nakladatelství je Wiehlův dům čp.792 na Václavském náměstí v Praze 1. Pamětní deska v knikupectví připomíná že dům odkázal architekt Antonín Wiehl České akademii věd a umění\n\nNakladatelství Academia se specializuje zejména na původní vědecké monografie a práce českých vědců a překlady významných zahraničních autorů. Vydává také encyklopedie, slovníky, jazykové učebnice nebo vysokoškolské učebnice, ale nevyhýbá se ani kvalitní beletrii.\nKnihy vycházejí především v edicích 21. století, Atlasy a Průvodce, Paměť, Historie, Šťastné zítřky, Gerstner, Galileo a další.\nNakladatelsky dále vydává populárně naučný časopis Živa a provozuje síť Knihkupectví Academia v Praze, Brně a Kulturně-literární centrum v Ostravě. Nově také v Českých Budějovicích. V nich také pravidelně pořádá rozmanité kulturní akce.\n\nCílovou skupinou zákazníků nakladatelství Academia je převážně odborná veřejnost, vysokoškolští studenti a pedagogové.\n\n\n\n\n\n\n\n\n\n\n\n\n\n\n\n\n\n\n\n\n\n\nV kategorii Hlavní cena SLOVNÍK ROKU 2012 se na 3. místě umístil PŘEHLED HUB STŘEDNÍ EVROPY (Holec, Jan - Bielich, Antonín - Beran, Miroslav; Academia, Praha 2012).\n\nNa 1. místě Ceny poroty za encyklopedické dílo se umístil PŘEHLED HUB STŘEDNÍ EVROPY (Holec, Jan - Bielich, Antonín - Beran, Miroslav; Academia, Praha 2012).\n\nNa 2. místě se umístily dokonce dvě naše knihy: Voráčková, Šárka: ATLAS GEOMETRIE. Geometrie krásná a užitečná. Academia, Praha 2012 a Dejmek, Jindřich – Němeček, Jan – Michálek, Slavomír: DIPLOMACIE ČESKOSLOVENSKA. Díl I. Nástin dějin ministerstva zahraničních věcí a diplomacie (1918-1992). Academia, Praha 2012.\n\nA na 3. také: Waldhauser, Jiří: KELTSKÉ ČECHY. Academia, Praha 2012 a Vlček, Pavel a kol.: UMĚLECKÉ PAMÁTKY PRAHY. VELKÁ PRAHA, A- L. Academia, Praha 2012.\n\nV kategorii Ceny poroty za výkladový slovník získala 2. místo kniha UČEBNICE KLASICKÉ ŘEČTINY, Horáček, Filip - Chlup, Radek a 3. místo kniha Janoušek, Pavel a kol.: PŘEHLEDNÉ DĚJINY ČESKÉ LITERATURY 1945-1989. Academia, Praha 2012.\n\nKniha KELTSKÉ ČECHY navíc získala Čestné uznání poroty.\n\nVíce k soutěži a jejím výsledkům najdete zde: https://web.archive.org/web/20130728165146/http://www.jtpunion.org/spip/article.php3?id_article=3614.\n\n\nCena poroty za výkladový slovník:\n\n3. místo - Mleziva, Štěpán: Retrospektivní přehled územních jednotek a územních celků od roku 1850 do současnosti.\n\na Knapová, Miloslava: Jak se bude Vaše dítě jmenovat?\n\nCena poroty za encyklopedické dílo:\n\n3. místo - Just, Vladimír: Divadlo v totalitním systému. Příběh českého divadla (1945-1989) nejen v datech a souvislostech.\n\na Papoušek, Vlad.: Dějiny nové moderny. Česká literatura v letech 1905-1923.\n\n\nCena poroty za encyklopedické dílo:\n\nZádrapa, Lukáš – Pejčochová, Michaela: Čínské písmo\n\n3. místo Płażewski, Jerzy: Dějiny filmu\n\n\n\n\nVíce k Ceně: http://www.ceskatelevize.cz/ct24/kultura/231638-ceny-josefa-hlavky-za-lucemburky-nebo-prehled-hub/\n\n\n\n\n\n\n\n"}
{"id": "336454", "url": "https://cs.wikipedia.org/wiki?curid=336454", "title": "Synagoga ve Slavkově u Brna", "text": "Synagoga ve Slavkově u Brna\n\nSynagoga ve Slavkově u Brna je bývalý židovský templ postavený v letech 1857–1858 v novorománském slohu na místě starší modlitebny. Nachází se ulici U synagogy poblíž centra města, asi 150 m západně od Palackého náměstí. Je chráněna jako kulturní památka České republiky.\n\nBohoslužebným účelům synagoga sloužila až do počátku 40. let, poté bylo její vnitřní zařízení zničeno nacisty. Po válce byla téměř 50 let využívána jako skladiště. V rámci restitucí byla roku 1991 vrácena Židovské náboženské obci v Brně.\nV roce 1994 byla zahájena postupná obnova synagogy jako chráněné kulturní památky. V letech 1996–1998 pak došlo k její kompletní renovaci a budova našla nové uplatnění jako pracoviště a depozitář Státního okresního archivu Vyškov. V předsíni byla instalována menší expozice o historii slavkovské židovské obce.\nV roce dokončení rekonstrukce synagogy byla na jejím průčelí odhalena pamětní deska obětem holokaustu.\n\n\n"}
{"id": "336455", "url": "https://cs.wikipedia.org/wiki?curid=336455", "title": "Blatný", "text": "Blatný\n\nČeské příjmení Blatný nosí nebo v minulosti neslo více různých osobností:\n\n\nŽenskou verzi příjmení, tj. Blatná, nosí:\n\n"}
{"id": "336459", "url": "https://cs.wikipedia.org/wiki?curid=336459", "title": "Typ 4 (granát)", "text": "Typ 4 (granát)\n\nGranát typ 4 byl jedním z granátů používaných japonskou armádou za druhé světové války. Jedná se o keramickou kouli naplněnou výbušnou směsí. Doutnák se zapálil a voják měl pět sekund na odhoz na nepřítele. Byl to v poměru k ceně levný a efektivní japonský granát.\n"}
{"id": "336460", "url": "https://cs.wikipedia.org/wiki?curid=336460", "title": "Kim Kirchen", "text": "Kim Kirchen\n\nKim Kirchen (* 3. července 1978, Lucemburk, Lucembursko) je bývalý lucemburský profesionální cyklista. Mezi jeho největší úspěchy patří dvě etapová vítězství na Tour de France a dvě umístění v nejlepší desítce v celkovém pořadí téhož závodu; vedle toho si dále připsal několik dalších prvenství a pódiových umístění na závodech světové cyklistické túry. V současné době se věnuje komentování cyklistických závodů v lucemburské televizi RTL Télé Lëtzebuerg.\n\nProfesionální kariéru zahájil v roce 2000 ve stáji De Nardi-Pasta Montegrappa. V roce 2001 přestoupil do prestižnější stáje Fassa Bortolo a v jejích barvách triumfoval v roce 2002 ve svém prvním velkém závodě – vyhrál cyklistický podnik Kolem Holandska. V roce 2004 se stal poprvé seniorským mistrem Lucemburska v silniční cyklistice (úspěch zopakoval v roce 2006, v roce 2008 triumfoval v časovce), startoval na Olympijských hrách (kde obsadil 6. místo) a odbyl si premiéru na Tour de France, kterou dokončil na 63. místě.\n\nV roce 2006 přestoupil do stáje T-Mobile (bývalý \"T-Mobile Team\" /–2007/, poté \"Team High Road\" /2007–2008/ a Team Columbia /2008-2009/). Po dílčích úspěších se mu až v roce 2007 podařilo uspět v některém ze závodů velké trojky – po diskvalifikaci Alexandra Vinokurova mu připadlo vítězství v horské etapě Tour de France, které mu dopomohlo k celkovému 7. místu.\n\nNa tyto výsledky navázal v roce 2008. Po etapových vítězstvích na závodech Kolem Baskicka a Kolem Švýcarska se držel také v čele celkové klasifikace Tour de France, 4 dny oblékal žlutý trikot a závod dokončil na 8. místě. Po diskvalifikaci Stefana Schumachera mu navíc připadlo další etapové vítězství na Tour.\n\nV letech 2000, 2003, 2004, 2005 a 2007 byl vyhlášen nejlepším sportovcem Lucemburska.\n\nPo roce 2010, kdy startoval v dresu stáje Katusha, ze zdravotních důvodů ukončil sportovní kariéru.\n\n1999\n\n2001\n\n2002\n2003\n\n2004\n\n2005\n2006\n\n2007\n\n2008\n\n2009\n\n"}
{"id": "336461", "url": "https://cs.wikipedia.org/wiki?curid=336461", "title": "Markéta Antiochijská", "text": "Markéta Antiochijská\n\nSvatá Markéta Antiochijská (ve východní církvi Marina) byla starokřesťanská mučednice, o níž je jen velmi málo spolehlivých zpráv. Byla popravena v období pronásledování císaře Diokleciána roku 304. Svátek svaté Markéty se slaví ve východní církvi (velkomučednice) 17. července, v západní církvi 20. července. V českých zemích se však odedávna uctívala dne 13. července, a to až do uvedení nového Římského martyrologia (oficiální seznam mučedníkú uznaných římskokatolickou církví) v roce 2001. Ve starokatolickém misálu je památka mučednice Markéty z Antiochie 13. července uvedena stále.\n\nPodle legendy pocházela z Antiochie Pisidské, asi 150 km na sever od dnešní Antalye (Anatolie) v Turecku, ve starověku významném městě, kde byla židovská a brzy i křesťanská obec (viz Skutky apoštolů 13). Markétin otec byl pohanský kněz, matka jí brzy zemřela. Markéta se stala křesťankou, ale protože byla velmi krásná, vyhlédl si ji místní prefekt Olibrius a když ho odmítla, obvinil ji a nechal mučit jako křesťanku. Ve vězení se jí zjevil satan v podobě draka a pozřel ji, ona však nad ním zvítězila skrze Kříž (zápas světice s drakem zobrazil Raffael Santi). Když odolala ještě dalšímu mučení hřebeny, utopením a ohněm, byla nakonec sťata.\n\nÚcta krásné mučednice Markéty je na východě doložena od 7. století. Roku 908 byly její ostatky přeneseny do Itálie a na západě se kult rozšířil ve vrcholném středověku. Zobrazuje se nejčastěji s drakem, například na oltářním obraze Mistra Třeboňského. S drakem se zobrazuje také svatá Marta, ta však má navíc kropáč, kterým se odliší. Svatá Markéta mívá často na hlavě korunu, v ruce knihu, palmu, kříž nebo hůl s křížem. V levé ruce někdy drží na řetěze uvázaného draka. U nohou světice bývají zobrazeny mučící nástroje, jimiž pro víru trápena byla, totiž hřeben nebo pochodeň (katané ji drásali železnými hřebeny a pak pálili pochodněmi). Dalším atributem bývají perly (margarites řec. perla).\n\nMarkéta se díky šťastnému vyjití z draka uctívala jako patronka těhotných žen a její jméno bylo velmi časté i v panovnických rodinách. Je patronkou sedláků, panen, kojných; pomáhá při těžkém porodu, neplodnosti, nemocech obličeje a při poraněních; je pomocnicí v nouzi. Náleží též do sboru čtrnácti svatých pomocníků a je zařazena mezi tzv. Quattuor Virgines Capitales [čtyři panny hlavní, vynikající], kam kromě ní patří ještě svatá Barbora, svatá Dorota a svatá Kateřina Alexandrijská; bývají často zobrazovány společně. Svatá Jana z Arku se často modlila ke svaté Markétě a ta s ní rozmlouvala.\nSvatá Markéta byla uctívána od středověku, král Přemysl Otakar II. dostal na památku svého vítězství nad Uhry v bitvě u Kressenbrunnu v den před svátkem svaté Markéty (12. července 1260) od papeže Alexandra IV. rameno, zub a dvě částky z lebky této svaté mučednice a rozdělil je mezi různé svatyně, do baziliky Svatého Víta na Pražském hradě, do klášterních kostelů ve Zlaté Koruně a v Plasích, a v katedrále sv. Václava v Olomouci.\n\nV roce 1262 bylo v Čechách veliké sucho a odtud hrozil hlad. Pražský biskup Jan III. z Dražic nařídil na vyprošení Boží pomoci kající průvod z Prahy do benediktinského kláštera v Břevnově; v tomto průvodu bylo neseno rameno svaté Markéty. Jakmile přišel prosebný průvod do Břevnova, spustil se kýžený déšť a zavlažil vyprahlou půdu. Na vděčnou památku tohoto dobrodiní bylo ponecháno rameno svaté Markéty klášteru. Břevnovský klášter si na toto rámě roku 1406 dal zhotovit Plenář svaté Markéty a tato světice se stala patronkou zdejšího klášterního kostela. Císař Karel IV. pro ni dal zřídit oltář ve Svatovítské katedrále a zařadil ji mezi své oblíbené svaté panny - je na jedné z relikviářových (ostatkových) desek Mistra Theodorika ve Zlaté kapli Svatého Kříže, dříve zvané „Utrpení Páně a jeho Znamení, jakož i všeho vojska nebeského“ na Karlštejně.\n\nZnámým zpodobením svaté Markéty je sousoší na druhém pilíři Karlova mostu, které vytvořil v roce 1707 Jan Brokoff s velkým podílem svého syna Ferdinanda Maxmiliána Brokoffa. Uprostřed sousoší je svatá Barbora, po stranách stojí svatá Markéta a svatá Alžběta. Svatá Markéta má v ruce kříž a u jejích nohou se svíjí drak.\n\nJednou z nejvýznamnějších památek zasvěcených sv. Markétě Antiochijské je kostel svaté Markéty Antiochijské ve slovenské obci Kopčany na dohled českých hranic, který je považován za nejstarší dochovaný kostel ve střední Evropě se základy sahajícími až do doby Velkomoravské říše.\n\nČeský lid má také řadu pořekadel a pranostik se jménem svaté Markéty, např.:\n\n\n\n"}
{"id": "336464", "url": "https://cs.wikipedia.org/wiki?curid=336464", "title": "Lanšperk (hrad)", "text": "Lanšperk (hrad)\n\nZřícenina hradu Lanšperk (dříve Landšperk) se rozkládá na vysokém strmém ostrohu nad levým břehem řeky Tiché Orlice ve stejnojmenné osadě, náležející do katastru obce Dolní Dobrouč, asi 5 km východo-severovýchodně od města Ústí nad Orlicí.\n\nHrad Lanšperk byl založen asi v polovině 13. století za posledních Přemyslovců v rámci kolonizace řídce osídleného pohraničního pralesa východních Čech, který byl královským majetkem. Založil jej buď Vilém z Drnholce nebo některý z jeho synů, kterými byli Heřman a Oldřich. Brzy po založení přešel hrad do královského majetku a stal se správním centrem rozsáhlého panství. První písemná zmínka o Lanšperku je z roku 1285, kdy jej král Václav II. daroval Závišovi z Falkenštejna. V letech 1292 a 1304 král panství na základě dvou donačních listin daroval nově založenému cisterciáckému klášteru na Zbraslavi. Následkem tohoto aktu na hradě vzniklo a krátce existovalo proboštství, prvně připomínané k roku 1314, které na tomto vzdáleném klášterním panství vykonávalo správní funkci. Během první poloviny 14. století dávali zbraslavští cisterciáci lanšperské panství opakovaně do zástavy a v roce 1358 jej směnou za statky v okolí Prahy převedli na litomyšlské biskupství, které tehdy spravoval Jan ze Středy. Mezi lety 1360–1363 zmiňují prameny lanšperského hejtmana Smila z Brandýsa, držitele nedalekých Libchav.\n\nV počátcích husitského hnutí měl hrad i panství v zástavě Jan ze Smilkova a na Kostelci a po něm katolický šlechtic Václav z Dubé, který na hradě vydržoval posádku, věrnou králi Zikmundovi. V roce 1425 hrad dobyli sirotci a svěřili jej do správy Janovi Městeckému z Opočna. Jemu se podařilo získat i zástavní právo k hradu. Jan Městecký se ale zanedlouho od husitů odklonil a přešel do tábora krále Zikmunda. Sirotci proto hrad v roce 1429 pod vedením táborského hejtmana Jakuba Kroměšína z Březovic opět dobyli a svěřili jej do správy Janu Šárovcovi. Zástavní právo nicméně nadále zůstalo Janovi Městeckému (v roce 1430 opět přestoupil k husitům), avšak 1432 jej převedl na Jana z Jenštejna, synovce stejnojmenného pražského arcibiskupa. Po r. 1437 disponoval zástavou Janův syn Pavel z Jenštejna, po něm pak Bohuše z Kosině. V roce 1451 nabyl zástavní právo k Lanšperku a část lanšperského panství Zdeněk Kostka z Postupic, který jej později sjednotil s druhou částí panství s městem Lanškrounem, jež měl od roku 1436 v zástavě jeho otec Vilém.\n\nV době Kostků z Postupic byl hrad opraven, jak dosvědčují dodnes dochované části pískovcového zdiva odlišného od původního materiálu hradby (lomová opuka) a byl opět obýván. Zřejmě došlo i k posílení hradního opevnění v prostoru severního podhradí, pokud se tak nestalo již za doby Jana Šárovce. Ve vlastnictví hradu vystřídali zřejmě v roce 1506 Kostky Pernštejnové, neboť synové Viléma z Pernštejna, Jan a Vojtěch, sňatkem s Annou a Markétou, dcerami Bohuše Kostky z Postupic, spojené zástavní lanškrounsko-lanšperské panství vyženili. V roce 1544 byl Jan z Pernštejna nucen pro velké dluhy lanšperské panství odprodat Petrovi Bohdaneckému z Hodkova, který z hradu opět učinil panské sídlo. Od Petrových synů panství v roce 1564 odkoupil Vratislav z Pernštejna (o čtyři roky později čítalo 3 městečka, 28 vesnic a žilo na něm 992 osedlých), avšak mezi lety 1588–1589 byl nucen jeho syn Jan z Pernštejna kvůli velkému zadlužení opět spojené lanškrounsko-lanšperské panství odprodat Adamu Hrzánovi z Harasova. Z doby Kostků a Pernštejnů známe jména některých vrchnostenských úředníků, kteří panství z hradu Lanšperka spravovali. V r. 1453 se připomíná hejtman Václav Preger, 1484 hejtman Bernart z Petrkova a 1523 purkrabí Jiří Sádovský ze Sloupna. V letech 1576–1577 měla lanšperský hrad a panství od Vratislava z Pernštejna v nájmu Johanka Černohorská z Boskovic.\n\nJeště v poslední čtvrtině 16. století začal hrad Lanšperk pustnout, neboť jako sídlo panství Pernštejnové využívali zámek v Lanškrouně. Z roku 1588 pochází popis hradu, který se dochoval v kupní smlouvě mezi Bohdaneckými a Pernštejny. Podle toho měl hrad nemálo pokojů, které by se malým nákladem ještě mohly nechat opravit a s poplužním dvorem byl oceněn na 700 kop grošů. Takovou vůli však nový majitel, který taktéž sídlil na zámku v Lanškrouně, neměl a v roce 1622, kdy Zdeslav Hrzán z Harasova prodal panství Karlovi z Lichtenštejna, je hrad uváděn již jako pustý. Od této doby sloužil jako zdroj levného stavebního materiálu pro údržbu lanšperského poplužního dvora a zejména pro výstavbu nových poddanských obydlí v podhradí. Tento proces se ještě urychlil v roce 1790, kdy byl zrušen poplužní dvůr a na jeho pozemcích si poddaní vystavěli nové domy. V roce 1922 se při první pozemkové reformě stala zřícenina hradu majetkem obce Dolní Dobrouč, k níž ves Lanšperk od roku 1976 správně náleží.\n\nHrad byl vystavěn na nejjižnější části vysokého ostrohu a chránil jej ze severozápadní, západní a jižní strany především strmý svah, spadající do údolí Tiché Orlice. Celý areál jádra obklopovala hradba (dochovaná dodnes jen na východní, čelní straně), v níž byla na severozápadní straně situována vstupní brána. K hradbě byl na východní straně nádvoří přistavěn palác, na protilehlé snad hospodářské budovy. Uprostřed nádvoří byla vyhloubena studna. Badatelé se přiklánějí k názoru, že se jednalo se o tzv. hrad s plášťovou zdí, neboť žádný z dochovaných objektů nelze spojit s existencí věže. Na severovýchodní straně přetnuly jen málo snížený ostroh, který umožňoval přístup k hradu, dva příkopy oddělené valem a parkánovou hradbou. Přístup k hradu byl zajištěn ze severní strany po mostech, překlenujících první a druhý příkop a cestě procházející branou v parkánové hradbě. Severovýchodním směrem od jádra hradu byl v podhradí vybudován poplužní dvůr a rozkládala se zde malá osada, připomínaná teprve v roce 1544 pod názvem Budy.\n\nZřejmě při opravách hradu, prováděných za Kostků z Postupic, bylo opevněno i podhradí a v jeho severovýchodní části byla zřízena bašta. Žádné prvky tohoto opevnění se však do dnešních dní nedochovaly s výjimkou zemního tělesa bašty, na němž stojí novogotická kaple z konce 19. století. Výstavba nových obydlí v době, kdy hrad již dávno neplnil obrannou ani rezidenční funkci, uspořádání podhradí silně pozměnila. Zřejmě až po zrušení poplužního dvora byla původní přístupová cesta k hradu nahrazena dnešní úzkou pěšinou, vedoucí po východním úbočí a po dně bývalého druhého příkopu. V roce 1944 se zříceniny pronájmem od obce ujal \"Sbor pro záchranu hradu Lanšperka\", který provedl první zásahy, jež měly zamezit dalšímu chátrání hradního areálu. Do roku 1953 se podařilo provést některé zabezpečovací práce a průzkum, spojený s odkrytím a vyčištěním sklepů v prostoru paláce, ale poté byla zřícenina hradu až do devadesátých let 20. století ponechána svému osudu.\n\nHrad je v současné době majetkem obce Dolní Dobrouč, která na počátku 90. let 20. století vyšla vstříc aktivitám \"Sboru pro záchranu hradu Lanšperka\", registrovanému na podzim 1992 u Ministerstva vnitra ČR jako občanské sdružení. Jemu se do roku 2005 podařilo zakonzervovat celý dochovaný úsek čelní hradby, přičemž v posledních letech postupně přecházela iniciativa spíše na obec a Sbor zajišťoval organizační podporu.. V rámci záchranných prací bylo vybudováno jednoduché lapidárium pro zajištění opracovaných kamenů, jež byly doposud volně roztroušeny v hradním areálu. Vedle vlastních sanačních prací Sbor rozvinul bohatou osvětovou a publikační činnost, v jejímž rámci vzniklo několik monografií a řada studií, publikovaných v regionálních odborných periodikách. Od roku 1996 vydává pro informování svých členů a příznivců \"Sborové listy. Příležitostník Sboru pro záchranu hradu Lanšperka\". Propagaci zříceniny podporuje i pořádáním turistických pochodů. V létě 2007 byla z iniciativy Regionu Orlicko-Třebovsko v severní části nádvoří instalována volně přístupná vyhlídková plošina z ocelové konstrukce, která umožňuje výhled na panorama Orlických hor, masiv Králického Sněžníku, Suchý vrch, Bukovou horu a za dobrých podmínek i na Jeseníky.\n\n\n"}
{"id": "336465", "url": "https://cs.wikipedia.org/wiki?curid=336465", "title": "Ferrer", "text": "Ferrer\n\nPříjmení Ferrer nosí více různých osobností :\n\n\n"}
{"id": "336466", "url": "https://cs.wikipedia.org/wiki?curid=336466", "title": "Průplav Rýn-Mohan-Dunaj", "text": "Průplav Rýn-Mohan-Dunaj\n\nPrůplav Rýn-Mohan-Dunaj (známý i jako kanál Mohan-Dunaj, německy \"Rhein-Main-Donau-Kanal\" nebo také \"RMD-Kanal\", \"Europakanal\" či \"Neuer Kanal\") spojuje řeky Mohan a Dunaj od Bamberku přes Norimberk až do Kelheimu. Tato splavná vodní cesta spojuje Severní moře s Černým mořem.\n\nStavba moderního průplavu přes evropské rozvodí mezi Bamberkem a Norimberkem byla zahájena v roce 1960, tato část byla uvedena do provozu v roce 1972, poslední úsek byl splavněn v roce 1992. Průplav je dlouhý 171 km a jeho 16 zdymadel pomáhá lodím překonat výškový rozdíl 175 metrů. Jedenáct z nich od Bamberku zvedá hladinu z úrovně 230,9 metrů do nejvyššího bodu o nadmořské výšce 406 metrů. Pět zdymadel v dunajské části snižuje hladinu na úroveň 336,2 metrů.\n\nPrůplav je trapézového průřezu, šířka při vodní hladině je 55 m, hloubka čtyři metry. Kanálem mohou plout plavidla o ponoru do 2,7 metru, maximálně 11,45 metru široká a 190 metrů dlouhá. Některé úseky průplavu jsou vedeny v nadzemním betonovém korytě, na způsob akvaduktu. Betonových úseků je 5, ocelové vodní mosty jsou na trase 3. V průběhu toku je kanál přemostěn celkem 115 mosty, dálničními, silničními, železničními nebo lávkami pro pěší.\n\nV roce 2005 bylo průplavem přepraveno 6,24 milionů tun zboží, o rok dříve to bylo 7,59 milionů tun. V těchto letech zde plulo ročně 5280 (6467) plavidel. Celkové náklady na stavbu překročily 4,7 miliardy marek.\n\nZlepšení hydrologické bilance v Horním Bavorsku - na žádost německého ministerstva pro rozvoj území a životního prostředí byla původně projektovaná neutrální vodohospodářská bilance změněna tak, že pomocí přečerpávání vody průplavem je v suchých obdobích navyšován průtok v tocích na rýnské straně rozvodí, čímž je v severní části Bavorska zajištěno zavlažování a zdroje pitné vody v suchých obdobích. Zajímavostí je, že voda čerpaná průplavem do vrcholové zdrže je při přepouštění sestupnou částí průplavu využita ve vodních elektrárnách u plavebních stupňů k výrobě elektrické energie. Protože severní část Bavorska leží v nižší nadmořské výšce než Dunaj při vyústění průplavu, je vyrobené energie více než kolik se jí spotřebuje na čerpání.\n\nZlepšení hydrologické bilance pomocí přečerpávání vody průplavem tak produkuje ekologicky čistou elektrickou energii.\n\n"}
{"id": "336470", "url": "https://cs.wikipedia.org/wiki?curid=336470", "title": "Česká geologická služba", "text": "Česká geologická služba\n\nČeská geologická služba (dříve Český geologický ústav) je organizací pověřenou výkonem státní geologické služby v České republice.\n\nZřizuje ji ministerstvo životního prostředí a její činnost zahrnuje základní i aplikovaný geologický výzkum a tvorbu geologických map ČR. Sbírá a zpracovává informace o geologickém složení území ČR.\n\nČeská geologická služba je členem mezinárodních organizací geologických služeb EuroGeoSurveys, FOREGS (Fórum evropských geologických služeb) a ICOGS (Mezinárodní konsorcium geologických služeb).\n\nHistorie této instituce začíná v roce 1919, tehdy se jmenovala Státní geologický ústav republiky Československé. Později působil pod řadou názvů, v letech 1953 až 1990 jako Ústřední ústav geologický, v letech 1990 až 2002 jako Český geologický ústav. Od roku 2002 nese název Česká geologická služba.\n"}
{"id": "336476", "url": "https://cs.wikipedia.org/wiki?curid=336476", "title": "Citroën Type A", "text": "Citroën Type A\n\nCitroën Type A je první automobil vyráběný firmou Citroën. Výroba začala v červnu 1919 a skončila v prosinci 1921, během této doby bylo vyrobeno 24 093 ks. Automobil má vodou chlazený čtyřválcový motor o objemu 1327 cc. Maximální rychlost je 65 km/h. Byl vyráběný ve dvou velikostech.\n"}
{"id": "336477", "url": "https://cs.wikipedia.org/wiki?curid=336477", "title": "Citroën Type B", "text": "Citroën Type B\n\nCitroën Type B, také B2 je druhý model automobilu vyráběného francouzskou automobilkou Citroën. Proto je i druhým evropským automobilem, vyráběným podle moderních technologií masové výroby. Byl vyráběn továrnou André Citroëna v centrální Paříži v období od května 1921 až července 1926.\n\nType B byl nástupcem Type A, ačkoliv od června do prosince 1921 byly oba typy v nabídce současně. Bylo vyrobeno celkem 253 396 kusů.\n"}
{"id": "336481", "url": "https://cs.wikipedia.org/wiki?curid=336481", "title": "Správa Krkonošského národního parku", "text": "Správa Krkonošského národního parku\n\nSpráva Krkonošského národního parku (též Správa KRNAP) je instituce pověřená péčí o Krkonošský národní park, která byla zřízena 17. května 1963 na české straně Krkonoš a sídlí ve Vrchlabí.\n\nV roce 1978 se správa KRNAP se stala členem Světové unie ochrany přírody (IUCN). V roce 1992 se podařilo prosadit zařazení do světové sítě biosférických rezervací UNESCO a s pomocí holandská nadace začala obnovy znečištěním poškozených lesů Krkonoš, která pokračovala až do roku 2000. V roce 2007 se správa KRNAP stala členem asociace evropských organizací zabývající se péčí o chráněná území EUROSITE.\n\nPod Správu KRNAP dále patří některé muzejní instituce v okresech Trutnov a Semily:\n\nDalšími institucemi, spadajícími pod Správu KRNAP, jsou stálá turistická informační střediska Vrchlabí, Harrachov, Špindlerův Mlýn, Pec pod Sněžkou a Paseky nad Jizerou a sezónní „srubová“ informační střediska Labský důl a Zlaté návrší.\n\nSpráva KRNAP je také vydavatelem měsíčníku Krkonoše – Jizerské hory, jehož první číslo vyšlo v lednu 1968 (tehdy pouze pro Krkonoše; Jizerské hory přibyly až od roku 2002).\n\nV roce 2014 v hlavním sídle správy KRNAP bylo přistavěno Krkonošské centrum environmentálního vzdělávání. Uvnitř se nachází galerie a přednáškové místnosti.\nOficiální stránka Správy KRNAP\n"}
{"id": "336485", "url": "https://cs.wikipedia.org/wiki?curid=336485", "title": "Jan Bytnar", "text": "Jan Bytnar\n\nHarcmistr podporučík Jan Roman Bytnar (6. května 1921 Kolbuszowa – 30. března 1943 Varšava) byl polský harcerský instruktor a odbojář, jeden z členů harcerské odbojové organizace \"Szare Szeregi\". Používal přezdívky a krycí jména Rudy, \"Czarny\", \"Janek\", \"Krokodyl\", \"Jan Rudy\". \n\n23. března 1943 byl zatčen gestapem a brutálně vyslýchán, ale nepromluvil. O tři dny později byl osvobozen svými spolubojovníky v Akci u Arsenálu. Zemřel na následky brutálních výslechů u gestapa. Na jeho počest byla pojmenována 2. rota elitního harcerského praporu Zośka.\n\nJeho matkou byla „matka harcerů“ Zdzisława Bytnarowa, podporučice Zemské armády a jedna z čelních představitelek harcerského hnutí.\n\nVe 12 letech vstoupil do ZHP. Za druhé světové války vychodil ilegální vojenskou pěchotní školu a působil v PLANu a ve skupině \"Szare Szeregi\", kde získal instruktorský stupeň podharcmistra a rozličné funkce. V letech 1941-1942 vedl houfec „Ochota“ organizace Wawer provádějící tzv. malé sabotáže, v letech 1942-1943 pak působil v Útočných skupinách (polsky \"Grupy Szturmowe\") jako velitel houfce SAD. \n\nGestapo jej dopadlo 23. března 1943, při výslechu nepromluvil navzdory nejbrutálnějšímu mučení. 26. března jej v Akci u Arsenálu osvobodili příslušníci Útočných skupin, které vedl jeho blízký přítel Tadeusz Zawadzki. Zemřel 30. března téhož roku na následky zranění, které utrpěl při výslechu. \n\nV dubnu 1943 výzvědná služba Zemské armády identifikovala vyšetřovatele gestapa odpovědné za Bytnarovu smrt a její podzemní soud je oba v nepřítomnosti odsoudil k smrti. 6. května Tadeusz Zawadzki vykonal soudní výrok na SS-Oberscharführerovi Hubertu Schulzovi a o dva týdny později učinil Andrzej Góral totéž v případě SS-Rottenführera Ewalda Langeho.\n\nPosmrtně byl jmenován harcmistrem a podporučíkem Zemské armády a vyznamenán Válečným křížem. Pohřben je spolu s dalšími padlými členy organizace \"Szare Szeregi\" na Vojenském hřbitově Powązki, samotný hrob má společný se svým blízkým přítelem Aleksym Dawidowským, který byl smrtelně zraněn při jeho osvobozování a zemřel ve stejný den, jako on.\n\n\n"}
{"id": "336495", "url": "https://cs.wikipedia.org/wiki?curid=336495", "title": "Nambu", "text": "Nambu\n\nNambu v ráži 8 mm byla standardní pistole Japonské císařské armády. Byla používána ve 2. světové válce, čínské občanské válce a korejské válce. Navržena byla v roce 1906. Bylo jich vyrobeno přibližně 300 000 kusů.\n"}
{"id": "336496", "url": "https://cs.wikipedia.org/wiki?curid=336496", "title": "Náboženství v Egyptě", "text": "Náboženství v Egyptě\n\nV současnosti je hlavním náboženstvím v Egyptě Islám, ke kterému se hlásí 85% - 90% obyvatelstva. Drtivá většina z nich patří k tzv. sunnitům, šíité jsou zastoupeni jen malým procentem. Druhým nejrozšířenějším náboženstvím je v Egyptě křesťanství, k němuž se hlásí kolem 10% populace, ačkoliv církevní představitelé tvrdí, že je to 15% - 20% populace. Křesťanství je v zemi reprezentováno převážně koptskou pravoslavnou církví (90% - 95% křesťanů v zemi), mezi menšinovými křesťanskými církvemi je nejvýznamnější koptská katolická církev, ale přítomny jsou i některé další.\n\nMimo tato dvě největší náboženství je v zemi přítomno i Bahá'í a Judaismus, ale tato náboženství již tvoří méně než 1% populace. Pro potvrzenou přítomnost dalších náboženství zatím chybí podklady, ale četností zřejmě nepřevýší výše zmíněná menšinová.\nSoučasná náboženská situace v Egyptě je výsledkem poměrně dlouhého a značně spletitého vývoje, během nějž se v pozici dominantního náboženství vystřídaly tři různá náboženství.\n\nV Egyptě se již před tisíci lety vyvinulo náboženství, dnes označované jako egyptské či staroegyptské. To přetrvalo a postupně se vyvíjelo v zemi po několik tisíc let. V rámci tohoto náboženství se vyvinulo několik různých kosmologií, jimiž je toto egyptské náboženství zcela jedinečné, neboť tyto různé kosmologie existovaly současně vedle sebe. Toto náboženství bylo svým založením polytheistické, ale přesto se na krátké období (na sklonku 18. dynastie) objevil v zemi i monotheismus. Tato náboženská reforma však krátce po smrti svého tvůrce a iniciátora, faraona Achnatona, zaniká.\n\nV posledních staletích před křesťanským letopočtem do egypta začala pronikat helenizace, která s sebou přinesla náboženství Řecka. To začalo postupně pronikat do původního náboženství (viz Serapis), které si však stále zachovávalo svůj jedinečný egyptský ráz.\n\nNejpozději v druhém století křesťanského letopočtu začalo do země pronikat i křesťanství. Výrazný zlom ve vývoji koexistence těchto dvou náboženství byl zákaz pohanství z roku 392. Přesto se však na některých místech (např. Philae do roku 535) udrželo náboženství původní i mnoho let po zákazu. Původní egyptské náboženství bylo vytlačeno a nakonec nahrazeno křesťanstvím, které se na několik staletí stalo dominantním a téměř i jediným náboženstvím v zemi.\n\nV první polovině šestého století byl uzavřen poslední staroegyptský chrám a původní náboženství tak zůstalo již jen v lidové podobě. Bylo by hloupé se domnívat, že na tom takto byla většina země, mnohem pravděpodobnější je, že původní náboženství bylo v naprosté menšině. Neméně hloupé by však bylo se domnívat, že okamžikem uzavření chrámu přestalo existovat úplně. Bez posledního náboženského centra však postupně zanikalo. \n\nPo vpádu Arabů roku 640 do země začal pronikat Islám a zemí se přelila vlna islamizace, která se s původním egyptským náboženstvím již téměř nesetkala. I přes nástup Islámu však v zemi nadále zůstávala početná komunita křesťanů, nazývaných Koptové. Další zásadní zvrat ve vývoji náboženské situace v Egyptě byl rok 830, kdy bylo krvavě potlačeno povstání, jehož hlavními účastníky byli právě Koptové. Tato událost zásadně ovlivnila poměr v zemi a stvrdila dominanci islámu, který je dodnes náboženstvím hlavním.\n\nNení známo, jakým způsobem se v Egyptě projevil ve dvacátém století rostoucí zájem o pohanství a předkřesťanská (potažmo předislámská) náboženství. Vzhledem k hrdosti dnešních Egypťanů na faraonskou minulost své země, lze očekávat přítomnost směrů s tím spojených (kemetismus či tameranská wicca) ale bez přesnějších podkladů náboženské situace nelze stanovit závěry. Nepředpokládá se však, že by se k (novo)pohanství (bráno celkově, nejenom k egyptskému) hlásila v Egyptě velká část populace.\n\n"}
{"id": "336497", "url": "https://cs.wikipedia.org/wiki?curid=336497", "title": "Willi Hörter", "text": "Willi Hörter\n\nWilli Hörter (13. ledna 1930, Koblenz – 15. srpna 1996, tamtéž) byl německý inženýr a politik (CDU). Od roku 1972 do roku 1994 byl starostou města Koblenz.\nHörter se narodil jako syn lékárníka. Po ukončení základního vzdělání absolvoval nejdřív stavební školu a později pokračoval ve vzdělání na hlubinného inženýra. V únoru 1952 nastoupil veřejnou službu, pracoval zpočátku na úřadě pro zvláštní stavby v Koblenci a poté přešel ke Správě silnic spolkové země Porýní-Falc. Později se stal předsedou Turistického a lázeňského spolku Rheinland-Pfalz jako viceprezident Německého turistického spolku. Jeho syn, Michael Hörter (* 1958) je členem městské stranické organizace CDU v Koblenci a také členem rýnsko-falckého sněmu.\n\nHörter byl 1964–1972 zastupitelem města Koblenz a zároveň předsedou tamní frakce CDU. Poslancem rheinland-falckého sněmu byl 1965–1975. 1971/72 byl předsedou sněmového klubu CDU.\n\nHörter byl od roku 1972 do roku 1994 primátorem. Během jeho funkčního období bylo navázáno partnerství s městy Norwich (1978), Maastricht (1981), Novara (1991) a Austin (1992).\n\n"}
{"id": "336501", "url": "https://cs.wikipedia.org/wiki?curid=336501", "title": "Nero (rozcestník)", "text": "Nero (rozcestník)\n\nNero může být:\n\n\n\n"}
{"id": "336504", "url": "https://cs.wikipedia.org/wiki?curid=336504", "title": "Rakja", "text": "Rakja\n\nRakja gompa (tibetsky: ར་རྒྱ་དགོན། Wylie: \"rva rgya dgon pa\") je buddhistický klášter v Tibetu, který náleží škole Gelugpa. Leží v čínské provincii Čching-chaj, asi 350 km jižně od Si-ningu na severním pobřeží Žluté řeky. \n\nKlášter byl založen v roce 1769 a původně měl 800 mnichů a 5 „fakult“. V současné době patří k významným tibetským klášterům tibetské provincie Amdo.\n"}
{"id": "336505", "url": "https://cs.wikipedia.org/wiki?curid=336505", "title": "Calla", "text": "Calla\n\nSlovo Calla může mít několik významů:\n\n"}
{"id": "336508", "url": "https://cs.wikipedia.org/wiki?curid=336508", "title": "Superpohár UEFA 2008", "text": "Superpohár UEFA 2008\n\nSuperpohár UEFA 2008 byl 33. ročník jednozápasové soutěže zvané Superpohár UEFA, pořádané Evropskou fotbalovou asociací UEFA. Zápas se odehrál 29. srpna 2008 na stadionu Stade Louis II. v knížectví Monako. V zápase se každoročně utkává vítěz Ligy mistrů s vítězem Evropské ligy. Účastníky byli vítěz Ligy mistrů UEFA 2007/08 – anglický Manchester United FC a vítěz tehdejšího Poháru UEFA 2007/08 – ruský FK Zenit Petrohrad. V celku ruského celku nastoupil i český obránce Radek Šírl, který se tak stal historicky druhým Čechem, který Superpohár UEFA dokázal vyhrát.\n\nSamotný zápas vyhrál držitel titulu z Poháru UEFA – FK Zenit Petrohrad, který zvítězil 1-2. O vítězství svými góly rozhodli Pavel Pogrebňak a Danny. Zenit Petrohrad získal svůj první titul v této soutěži.\n\nSuperpohár UEFA 2008 se hrál na stadionu Stade Louis II. v Monaku. Stadion má kapacitu 18 523 diváků a byl otevřen v roce 1939 aby v roce 1985 prošel rekonstrukcí. Superpohár se na tomto stadionu hrál nepřetržitě od roku 1998 a hrál se až do ročníku 2012.\n\n\n"}
{"id": "336510", "url": "https://cs.wikipedia.org/wiki?curid=336510", "title": "Dlouhé stráně (horní nádrž)", "text": "Dlouhé stráně (horní nádrž)\n\nHorní nádrž PVE Dlouhé stráně je člověkem vytvořené jezero, které je nejvýše položenou vodní plochou v České republice. Nachází se v Jeseníkách v okrese Šumperk v Olomouckém kraji. Má rozlohu 15,4 ha. Leží v nadmořské výšce 1350 m. Dosahuje maximální hloubky 26 m.\n\nJezero obdélníkového tvaru leží na zarovnaném vrcholu hory Dlouhé stráně ve vyhloubené jámě se stěnami vysokými až 60 m. Obvodová sypaná hráz je dlouhá 1750 m. Stěny byly utěsněny přírodním asfaltem z Albánie.\n\nVoda je přiváděna a odváděna dvěma přivaděči pod povrchem, které jsou 1,5 km dlouhé a mají 3,6 m v průměru.\n\nJe volně přístupné pro pěší a cyklisty po 8 km dlouhé asfaltové silnici. Automobilem je možný příjezd na zvláštní povolení.\n\nSlouží jako horní nádrž pro Přečerpávací vodní elektrárnu Dlouhé stráně.\n\n\n"}
{"id": "336511", "url": "https://cs.wikipedia.org/wiki?curid=336511", "title": "Veřejné pohoršení", "text": "Veřejné pohoršení\n\nVeřejné pohoršení ve smyslu zákona o některých přestupcích, nastává v případě současného naplnění tří znaků:\n\nSprávní orgán neporovnává toto jednání s mravností stanovenou podle vlastních kritérií, nýbrž je poměřuje s obecnou společenskou shodou o obsahu mravnosti.\n"}
{"id": "336512", "url": "https://cs.wikipedia.org/wiki?curid=336512", "title": "Wolfgang Haase", "text": "Wolfgang Haase\n\nWolfgang Haase (2. ledna 1870, Bílsko – 17. dubna 1939, Vídeň) byl právník a činitel evangelické církve v Rakousku.\n\nJeho otcem byl moravskoslezský superintendent Theodor Haase. V letech 1911–1925 zastával úřad prezidenta evangelické vrchní církevní rady ve Vídni.\n\n"}
{"id": "336514", "url": "https://cs.wikipedia.org/wiki?curid=336514", "title": "Dlouhé stráně (dolní nádrž)", "text": "Dlouhé stráně (dolní nádrž)\n\nDolní nádrž PVE Dlouhé stráně přehrada v Jeseníkách v okrese Šumperk v Olomouckém kraji. Má rozlohu 16,3 ha. Leží v nadmořské výšce 825 m.\n\nPřehradní hráz je dlouhá 306 m a vysoká 58 m. Na březích vodní plochy trojúhelníkového tvaru rostou převážně stromy.\n\nPřehradou protéká řeka Divoká Desná. Kromě toho je voda přiváděna a odváděna dvěma přivaděči pod povrchem, které jsou 1,5 km dlouhé a mají 3,6 m v průměru a propojují ji s horní nádrží.\n\nSlouží jako dolní nádrž pro Přečerpávací vodní elektrárnu Dlouhé stráně.\n\n\n"}
{"id": "336519", "url": "https://cs.wikipedia.org/wiki?curid=336519", "title": "Piramide Vincent", "text": "Piramide Vincent\n\nPiramide Vincent (německy přepisováno jako Vincent-Pyramide) (4215 m) bývá považován za jeden z nejsnadněji dostupných čtyřtisícových vrcholů masivu Monte Rosa. Někdy je též uváděn jako nejjižnější vrchol masivu; dále na jih leží ještě vrchol Punta Giordani, který ale nebývá vždy považován za samostatný vrchol, protože jde o vyvýšeninu na jihovýchodním hřebeni Piramide Vincent.\nPrvovýstup byl proveden 5. srpna 1819 (dříve než u většiny ostatních vrcholů masivu) Johannem Nikolausem Vincentem a dalšími 3 lezci. V roce 1851 provedli první výstup severovýchodním hřebenem bratři Schlagintweitové s průvodcem Peterem Beckem.\n\nJde o nejblíže dostupný vrchol z chaty Rifugio Gnifetti, odkud vede nejvyužívanější výstupová trasa severozápadní stěnou po ledovci, všeobecně hodnocená jako snadná.\n\nJiná trasa vede po jihovýchodním hřebeni přes vrchol Punta Giordani; výchozím bodem není Rif. Gnifetti, ale Punta Indren, vrchní stanice lanovky z italské Alagny (od rig. Gnifetti asi 1,5 hodiny). Další dvě obtížnější lezecké trasy vedou jihozápadním hřebenem a severovýchodní stěnou.\n\n"}
{"id": "336521", "url": "https://cs.wikipedia.org/wiki?curid=336521", "title": "It Ain't Safe No More", "text": "It Ain't Safe No More\n\nAlbum It ain´t safe no more z roku 2002 je již šesté v pořadí amerického rappera Busty Rhymese. Deska je řazena k jeho nejlepší tvorbě. S Busta Rhymesem se na desce podílí skupina Flipmode Squad, se kterou Busta také spolupracoval. Díky počinům \"I know what you want\" a \"Make it clap\" byla desce udělena platina.\n\nÚspěšné songy: Make it clap, I know what you want, What do you do when your branded, Call the Ambulance, Hop, Together, Hey Ladies...\n"}
{"id": "336522", "url": "https://cs.wikipedia.org/wiki?curid=336522", "title": "Biskupský seminář v Českých Budějovicích", "text": "Biskupský seminář v Českých Budějovicích\n\nBiskupský seminář byl kněžský seminář sloužící v letech 1803 až 1950 k přípravě adeptů kněžství v českobudějovické diecézi. Studium bylo původně tříleté, od roku 1815 čtyřleté, po první světové válce pak pětileté. V průběhu druhé světové války byli seminaristé totálně nasazeni v Německu a seminář uzavřen. Po válce byl znovu otevřen, ale v roce 1950 jej komunistické úřady uzavřely. Pět z několika tisíc jeho studentů se stalo biskupy, mezi nimi i sv. Jan Nepomuk Neumann. V roce 1991 na jeho činnost navázala Teologická fakulta Jihočeské univerzity.\n\n\n\n\n"}
{"id": "336523", "url": "https://cs.wikipedia.org/wiki?curid=336523", "title": "Typ 97 (granát)", "text": "Typ 97 (granát)\n\nTyp 97 byl jedním z ručních granátů japonské císařské armády. Po odjištění měl voják 4 až 5 sekund na odhoz. Pak následoval silný výbuch a vlna střepů. Byl plněn 62 g výbušné směsi TNT.\n\nTento granát byl navržen v roce 1936 a byl použit v Číně, Koreji, Tichomoří, Indočíně a Mandžusku. S koncem války byl vyřazen.\n"}
{"id": "336532", "url": "https://cs.wikipedia.org/wiki?curid=336532", "title": "Samokřídlo", "text": "Samokřídlo\n\nSamokřídlo je uspořádání letounu, který nemá trup ani ocasní plochy (popř. příďové plochy u strojů v uspořádání „kachna“). Prostor pro užitečný náklad se tak musí vtěsnat do křídla, což je hlavní omezení samokřídel. Protože jeho spodní plocha je téměř rovinná, je obtížné detekovat jej radarem.\n\nJiný význam měl termín „samonosné křídlo“, což je křídlo klasického letadla beze vzpěr. Moderní letadla mají vesměs samonosná křídla, takže termín se málo užívá.\n\nNejznámější konstruktéři samokřídel jsou John „Jack“ Knudsen Northrop, Alexander Lippisch a bratři Hortenovi. Konstrukcí samokřídel se v ČR zabývá Vojtěch Votruba.\n\n"}
{"id": "336540", "url": "https://cs.wikipedia.org/wiki?curid=336540", "title": "Kužvart", "text": "Kužvart\n\nKužvart je české příjmení. Nosí jej více různých osobností:\n\n"}
{"id": "336543", "url": "https://cs.wikipedia.org/wiki?curid=336543", "title": "Chlum (Podorlická pahorkatina)", "text": "Chlum (Podorlická pahorkatina)\n\nChlum (603 m) je nejvyšší vrchol Litického hřbetu Žamberské pahorkatiny, spadající pod geomorfologický celek Podorlická pahorkatina. Kopec je někdy označován podle nedaleké obce Litice nad Orlicí jako \"Litický chlum\". Na vrchol se lze dostat pouze pěšky nebo na kole a motorovým vozidlům je tam vjezd zakázán. Z vrcholu kopce lze vidět reliéf Orlických hor, část Krkonoš a za dobré viditelnosti i Kunětickou Horu, tepelnou elekrárnu Chvaletice nebo vrchol Žaltmanu. Na úplném vrcholu se nachází také bývalý analogový vysílač, který byl s příchodem DVB-T vypnut. Vysílač pokrýval svým analogovým signálem východní Čechy i Kladské Pomezí. \n\nVysílač byl zařazen do základní sítě analogových vysílačů a spolu s vysílačem na Černé Hoře či Krásném dodávaly do východních Čech oba programy ČT, Primu a Novu. Elektronkový analogový vysílač pracoval na výkonu 120kW a jeho signál byl za dobrých příjmových podmínek zachytitelný až na Liberecku. V dnešní době je televizní vysílač vypnut a s jeho obnovením se nepočítá. Příhradová konstrukce je nyní velmi frekventovaným uzlem digitálních mikrovlnných datových spojů, základních přenosových stanic (BTS) operátorů T-Mobile a O2 a také na něm sídlí dokrývač Hitrádia Černá Hora na frekvenci 94,7 MHz o výkonu 200w.\n"}
{"id": "336544", "url": "https://cs.wikipedia.org/wiki?curid=336544", "title": "Studenec (Lužické hory)", "text": "Studenec (Lužické hory)\n\nStudenec (německy Kaltenberg, v 19. století též nazývaný Ferdinandův kámen) je vrchol o nadmořské výšce 736 m na severu České republiky, v Ústeckém kraji, v okrese Děčín (třetí nejvyšší vrchol okresu Děčín), v západní části Lužických hor. Na vrcholovém kuželu hory se nachází rozhledna a přírodní rezervace Studený vrch.\nV 19. století patřil vrch šlechtickému rodu Kinských. Majitel pozemku Ferdinand Kinský nechal v roce 1854 postavit na vrcholu dřevěnou rozhlednu, která ale musela být v roce 1865 pro špatný technický stav stržena. U rozhledny stával stánek s občerstvením. Dnešní 17 metrů vysoká volně přístupná železná rozhledna pochází z roku 1888. Je to tedy druhá nejstarší železná rozhledna v Česku (po Slovance). V minulosti byl vstup na rozhlednu zpoplatněn, vstupné bylo 10 krejcarů. Od roku 1893 byla na vrcholu i horská chata, zbořená byla po roce 1947. V roce 1890 byla cesta na vrchol vydlážděná čedičem, toto zpevnění se dochovalo do dnešních dní.\n\nBěhem Mnichovské krize rozhlednu využívala Československá armáda, ale rozhledna byla i nadále přístupná veřejnosti. Na jaře 1945, na konci druhé světové války, mělo být na vrcholu umístěno protiletecké dělo.\n\nStavba rozhledny, která byla od války zanedbávána, měla být v roce 1996 stržena, ale 28. března 1997 byla prohlášena kulturní památkou a zapsána do fondu Národního památkového ústavu, což ji ochránilo od demolice. Kvůli nevyjasněným majetkoprávním vztahům se ovšem oprava neustále odkládala, další překážky kladly správa Chráněné krajinné oblasti Lužické hory a Lesy České republiky, které s rekonstrukcí nesouhlasily. Nedostávalo se též finančních prostředků.\n\nOd roku 2001 je rozhledna ve vlastnictví města Česká Kamenice, kterému se podařilo na rekonstrukci získat více než milionovou dotaci. Další finance se podařilo zajistit formou veřejné sbírky, kdy si lidé symbolicky kupovali jednotlivé schody. Ve dnech 17. až 19. září 2007 byla rozhledna demontována, snesena z vrcholu vrtulníkem, opravena v dílnách v Litoměřicích s využitím více než 80 % původních dílů a nakonec opět vrtulníkem přemístěna zpět na vrchol. Pro veřejnost byla otevřena 21. června 2009.\n\nNa věž vede 75 schodů, a za dobré viditelnosti je možné zhlédnout Jizerské hory, Krkonoše, České středohoří, Ještěd nebo Bezděz.\n\nJe druhou nejstarší kovovou rozhlednou v Česku (po rozhledně Slovanka).\n\nV okolí Studence lze mimo jiné pozorovat stáda kamzíka horského (\"Rupicapra rupicapra\").\n\nNa vrchol vede odbočka z červené turistické trasy, která vede z nádraží Jedlová do Děčína; také je tam vedena Naučná stezka Okolím Studence, odbočka z okruhu. Studenec leží na trase každoročního dálkového pochodu Lužická sedmička.\n\n"}
{"id": "336545", "url": "https://cs.wikipedia.org/wiki?curid=336545", "title": "Skryje (Dukovany)", "text": "Skryje (Dukovany)\n\nSkryje jsou zaniklá vesnice, dnes součást obce Dukovany jako jedna z jejích základních sídelních jednotek. Poprvé se Skryje připomínají roku 1502, zanikly v roce 1980 kvůli výstavbě Jaderné elektrárny Dukovany. Jejich katastrální území \"Skryje nad Jihlavou\" bylo připojeno k Dukovanům. Zaniklou obec připomíná v jejím místě jen památník obětem první světové války a kaple.\n\nSoučástí Skryjí byly také Lipňany, které byly rovněž zbořeny kvůli stavbě elektrárny.\n\nSkryje se rozkládaly při silnici č. II/152. Jejich území na severovýchodě prudce spadalo do údolí řeky Jihlavy, jež později zaplavily vody vodní nádrže Mohelno. Nejvýše položené místo skryjského katastrálního území je na severozápadě v trati Liščí, asi 120 m nad hladinou přehrady, absolutně kolem 420 m n. m. Na sever od bývalé obce se vypíná Háječný kopec (396 m n. m.).\n\nVe středu obce bývaly usedlosti celoláníků, seskupené okolo rybníčka. Pololáníci a čtvrtlánící obklopovali cestu vedoucí k velkostatku a lihovaru. Podél potůčku k lesu bydleli domkáři a chalupníci. Na návsi stávala kaplička zbudovaná v roce 1876. Na sever od obce při Jihlavě stával \"skryjský mlýn\".\n\nSkryje mívaly svou školu i tělocvičnu, svou nemocnici i chudobinec. K roku 1775 bylo ve Skryjích usazeno šest celoláníků, čtyři čtvrtláníci a osm domkařů. Z celkové plochy obecního území připadalo 289 ha na pole, 4,3 ha na luka, 5 ha na zahrady, 16 ha na pastviny a 121 ha na lesy. V okolí se mezi valounky křemene nacházely též vltavíny.\n\nObec Skryje bývala přifařena k Rouchovanům.\n\nV roce 2017 se na místě, kde stávala obec setkali rodáci z obce, připomněli problémy se stěhováním a vyšší úmrtnost po přestěhování z obce.\n\nFrantišek Dvorský k celkové atmosféře Skryjska praví:\n\n\n\n\n"}
{"id": "336556", "url": "https://cs.wikipedia.org/wiki?curid=336556", "title": "Gaudeamus", "text": "Gaudeamus\n\nFolklorní soubor Gaudeamus působí na české folklorní scéně již od roku 1949. Zřizovatelem je Vysoká škola ekonomická v Praze a jeho členy jsou studenti a absolventi VŠE a dalších pražských vysokých škol. Soubor tvoří taneční a pěvecká skupina a lidová muzika.\n\nSvou tvorbou se Gaudeamus zaměřuje na jevištní zpracování českého lidového umění. Ve svých pořadech se snaží propojovat tradice se současností, a oslovit tak i dnešního diváka. Repertoár souboru je příznačný neobvyklým a někdy až překvapivým zpracováním, humorem a velkým zaujetím všech interpretů. Svůj podíl na tom nesou tvůrčí profesionálové, kteří se souborem spolupracují a dodávají tolik potřebnou sebedůvěru. Celkový dojem z představení umocňuje výtvarné ztvárnění využívající krojového bohatství souboru.\n\nV současné době má soubor na repertoáru jak jednotlivá taneční a hudebně-pěvecká čísla, tak hudebně-taneční tematické pořady, které snesou měřítka umělecké práce. Mezi jejich nejvýznamnější autory patří choreografka Alena Skálová, jejíž postavení ve vývoji tanečního umění u nás je výsadní a pro danou sféru vůdčí a nezaměnitelné. K současným spolupracovníkům patří především choreograf Martin Pacek, manželé Sršňovi a David Slouka jako autoři hudebních úprav, režisérka Jaroslava Šiktancová a výtvarnice Helena Pěkná. Repertoár však již tvoří také čísla, představující vlastní souborovou tvorbu. Jejich autory jsou muzikanti Marek Janata, Milan Buňata a vedoucí taneční skupiny Věra Fenclová, s výtvarnicí spolupracuje členka taneční skupiny Zdislava Kasalová st. a na několika choreografiích se podílel soubor společně. Z hlubší historie soubor rád vzpomíná na spolupráci s Františkem Bonušem, Milenou Moravcovou, Janou Hoškovou, Janem Novenkem, Lenkou Homolovou, Mario Klemensem, Miroslavem Císařem či Milošem Černým.\n\n\n\n"}
{"id": "336557", "url": "https://cs.wikipedia.org/wiki?curid=336557", "title": "Led Zeppelin Remasters", "text": "Led Zeppelin Remasters\n\nLed Zeppelin Remasters je výběrové album anglické rockové skupiny Led Zeppelin.\n\n\n"}
{"id": "336558", "url": "https://cs.wikipedia.org/wiki?curid=336558", "title": "The Emancipation of Mimi", "text": "The Emancipation of Mimi\n\nThe Emancipation of Mimi je desáté studiové album americké zpěvačky Mariah Carey, které vyšlo v roce 2005. Deska vrátila Američanku zpět na hudební výsluní a přinesla ji řadu ocenění včetně ceny Grammy pro nejlepší R&B desku.\n\nZ alba byl vydán i úspěšný singl \"We Belong Together\", který vedl prestižní americkou hitparádu Billboard Hot 100 čtrnáct týdnů.\n"}
{"id": "336560", "url": "https://cs.wikipedia.org/wiki?curid=336560", "title": "Uniforma vz. 95", "text": "Uniforma vz. 95\n\nStejnokroj 95 je polní uniforma Armády České republiky. Podle místa nasazení je opatřená krycím potiskem k použití v oblasti mírného podnebného pásma („zelený potisk“, též letní) nebo v pouštních oblastech („béžový potisk“). Zelený potisk obsahuje nepravidelná pole barvy černé, tmavě hnědé, olivově zelené a světle zelené. Béžový potisk používá pískovou a béžovou barvu. Tato uniforma je v Armádě České republiky používaná od roku 1995.\n\nPředchůdcem je maskovací vzor, který byl zkušebně používán pro stejnokroje vzor 85 u výsadkových a průzkumných jednotek. Tvar polí je stejný, jsou ale použity odlišné odstíny. Dalším vývojem vznikl maskovací vzor 92, tzv. „slovače“, který nakonec používal slovenský 5. pluk speciálního určení.\n\nMezi další odvozené varianty maskovacího vzoru patří horská a zimní varianta, žádná z nich však není používána.\n\nV současnosti vzor 95 používá česká armáda. Uplatnění nachází také v bojových hrách, jako je například paintball nebo airsoft. Jednotlivé části uniformy, či celý komplet, lze zakoupit v armyshopech.\n\n\nVz. 95 se liší od klasického amerického woodlandu tím, že je vz. 95 vyrobený speciálně na naše lesy a na naše trávy. Na podzim maskuje lépe woodland, protože je tam více tmavé barvy. Tím se také nejvíc liší od vz. 95.\n"}
{"id": "336561", "url": "https://cs.wikipedia.org/wiki?curid=336561", "title": "Lipňany (Dukovany)", "text": "Lipňany (Dukovany)\n\nLipňany jsou zaniklá vesnice, dnes součást obce Dukovany jako jedna z jejích základních sídelních jednotek. Poprvé se Lipňany připomínají roku 1385, zanikly v roce 1980 kvůli výstavbě Jaderné elektrárny Dukovany. Byly součástí rovněž zbořených Skryjí. Jejich katastrální území \"Lipňany u Skryjí\" bylo připojeno k Dukovanům. Zaniklou ves připomíná v jejím místě jen kaplička.\n\nLipňany se rozkládaly na jih od dnešní silnice č. II/152. Dnes jimi prochází účelová komunikace v trase bývalé cesty, pokračující východně od údolí potůčka Lipňanského dál na jih k silnici III/15249, která přes údolí potoka Olešné vede k Rouchovanům. Území vsi se svažovalo od severu (390 m n. m.) k jihu: v údolí Olešné až k hranici 340 m n. m.\n\nLipňany náležely k silnicovým typům vsi. Zlikvidovaná zástavba měla své kořeny v roce 1825, kdy bylo kolem silnice nově vyměřeno třináct usedlostí. Předchozí osídlení zaniklo koncem 15. století. Grunty a chalupy byly smíchány. Mimo silnici z Rouchovan do Skryjí Lipňany protínala též cesta z Heřmanic do Slavětic. Východně od silnice býval panský dvůr hrotovického velkostatku. Na návsi si Lipňané vybudovali kapli.\n\nVe staré pečeti datované rokem 1715 je strom (lípa), vlevo pod ním mlatec s cepem, vpravo brány. Roku 1775 žilo v Lipňanech devět chalupníků. Z celkové plochy Lipňan bylo počátkem 20. století využito 235 ha jako pole, 6 ha jako luka, 1,5 ha jako zahrady, 14 ha jako pastviny a zbylých 69 ha tvořily lesy.\n\nVesnice Lipňany bývala přifařena k Rouchovanům.\n\n\n\n"}
{"id": "336564", "url": "https://cs.wikipedia.org/wiki?curid=336564", "title": "E=MC² (album, Mariah Carey)", "text": "E=MC² (album, Mariah Carey)\n\nE=MC² je jedenácté studiové album americké zpěvačky Mariah Carey, které vyšlo v roce 2008. Deska debutovala v albovém žebříčku na prvním místě, kdy se jí v prvním týdnu prodeje prodalo přes 463,000 kusů. Velké úspěchy slavil i pilotní singl \"Touch My Body\", který vedl prestižní singlový žebříček Billboard Hot 100 dva týdny.\n\n\n"}
{"id": "336566", "url": "https://cs.wikipedia.org/wiki?curid=336566", "title": "Bezpečnostní list", "text": "Bezpečnostní list\n\nBezpečnostní list (BL) nebo i Material Safety Data Sheet (MSDS, SDS) je soubor informací (bezpečnostních, ekologických, toxikologických, právních...) pro nakládání s nebezpečnými látkami/směsmi. V Evropě a mnoha dalších zemích musí být takové listy poskytovány osobou uvádějící látku/směs do oběhu, dovozcem a výrobcem pro látky nebo přípravky, které obsahují nebezpečné složky v míře, která překračuje legislativně stanovený limit.\n\nZpravidla bývají ale BL zhotoveny pro všechny chemické a biologické produkty, aby byl odběratel těchto produktů informován i o tom, že produkt není klasifikován jako nebezpečný.\n\nForma bezpečnostního listu je určena směrnicemi Evropské unie. V současnosti platné jsou předpisy: Nařízení EU č. 1907/2006 (REACH).\n\nBezpečnostní list se dodává v úředním jazyce nebo jednom z úředních jazyků každého členského státu, v němž je látka nebo směs uvedena na trh.\n\nODDÍL 1. Identifikace látky/směsi a společnosti/podniku \n\n1.1. Identifikátor výrobku\n\n1.2. Příslušná určená použití látky nebo směsi a nedoporučená použití\n\n1.3. Podrobné údaje o dodavateli bezpečnostního listu\n\n1.4. Telefonní číslo pro naléhavé situace\n\nODDÍL 2. Identifikace nebezpečnosti\n\n2.1. Klasifikace látky nebo směsi\n\n2.2. Prvky označení\n\n2.3. Další nebezpečnost\n\nODDÍL  3. Složení/informace o složkách\n\n3.1. Látky \n\n3.2. Směsi\n\nODDÍL  4. Pokyny pro první pomoc\n\n4.1. Popis první pomoci\n\n4.2. Nejdůležitější akutní a opožděné symptomy a účinky\n\n4.3. Pokyn týkající se okamžité lékařské pomoci a zvláštního ošetření\n\nODDÍL 5. Opatření pro hašení požáru\n\n5.1. Hasiva\n\n5.2. Zvláštní nebezpečnost vyplývající z látky nebo směsi\n\n5.3. Pokyny pro hasiče\n\nODDÍL 6. Opatření v případě náhodného úniku\n\n6.1. Opatření na ochranu osob, ochranné prostředky a nouzové postupy\n\n6.2. Opatření na ochranu životního prostředí\n\n6.3. Metody a materiál pro omezení úniku a pro čištění\n\n6.4. Odkaz na jiné oddíly\n\nODDÍL 7. Zacházení a skladování\n\n7.1. Opatření pro bezpečné zacházení\n\n7.2. Podmínky pro bezpečné skladování látek a směsí včetně neslučitelných látek a směsí\n\n7.3. Specifické konečné/specifická konečná použití\n\nODDÍL 8. Omezování expozice/osobní ochranné prostředky\n\n8.1. Kontrolní parametry\n\n8.2. Omezování expozice\n\nODDÍL 9. Fyzikální a chemické vlastnosti\n\n9.1. Informace o základních fyzikálních a chemických vlastnostech\n\n9.2. Další informace\n\nODDÍL 10. Stálost a reaktivita\n\n10.1. Reaktivita\n\n10.2. Chemická stabilita\n\n10.3. Možnost nebezpečných reakcí\n\n10.4. Podmínky, kterým je třeba zabránit\n\n10.5. Neslučitelné materiály\n\n10.6. Nebezpečné produkty rozkladu\n\nODDÍL 11. Toxikologické informace\n\n11.1. Informace o toxikologických účincích\n\nODDÍL 12. Ekologické informace\n\n12.1. Toxicita\n\n12.2. Perzistence a rozložitelnost\n\n12.3. Bioakumulační potenciál\n\n12.4. Mobilita v půdě\n\n12.5. Výsledky posouzení PBT a vPvB\n\n12.6. Jiné nepříznivé účinky\n\nODDÍL 13. Pokyny pro odstraňování\n\n13.1. Metody nakládání s odpady\n\nODDÍL 14. Informace pro přepravu\n\n14.1. UN číslo\n\n14.2. Oficiální (OSN) pojmenování pro přepravu\n\n14.3. Třída/třídy nebezpečnosti pro přepravu\n\n14.4. Obalová skupina\n\n14.5. Nebezpečnost pro životní prostředí\n\n14.6. Zvláštní bezpečnostní opatření pro uživatele\n\n14.7. Hromadná přeprava podle přílohy II úmluvy MARPOL a předpisu IBC\n\nODDÍL 15. Informace o předpisech\n\n15.1. Předpisy týkající se bezpečnosti, zdraví a životního prostředí/specifické právní předpisy týkající se látky nebo směsi\n\n15.2. Posouzení chemické bezpečnosti\n\nODDÍL 16. Další informace\n\n"}
{"id": "336567", "url": "https://cs.wikipedia.org/wiki?curid=336567", "title": "Václav Zenger", "text": "Václav Zenger\n\nVáclav Karel Bedřich Zenger (17. prosince 1830 Chomutov – 22. ledna 1908 Praha) byl český fyzik a meteorolog, profesor a rektor České techniky v Praze. Zabýval se hlavně optikou, astrofyzikou Slunce, spektroskopií a konstrukcí přístrojů.\n\nVyrůstal v rodině vojenského lékaře. Navštěvoval gymnázium v Německém Brodě a německé malostranské gymnázium. Původně se chtěl věnovat diplomatické kariéře, proto se v roce 1848 zapsal na právnickou fakultu. Ve druhém ročníku navštěvoval přednášky matematiky a fyziky na filozofické fakultě. Získal jak kvalifikaci právníka (1852), tak profesora (1853), který mohl vyučovat na českých i německých školách. Během studií na filozofické fakultě navštěvoval přednášky F. A. Petřiny, kterému dělal soukromého a bezplatného asistenta, J. E. Purkyně, jehož přednášky \"Cosmologie\" vzbudily u Zengera velký zájem o astronomii, která jej pak spolu s meteorologií provázela po celý život. Během studií vypomáhal pod vedením J. G. Böhma na klementinské hvězdárně s magnetickými a meteorologickými pozorováními. Musel vyučovat minimálně 6 let v tehdejších Uhrách, protože získal uherské stipendium. V letech 1853–1861 byl profesorem na státním katolickém gymnáziu v Banské Bystrici na Slovensku. Po ukončení úvazku strávil půl roku na vídeňské hvězdárně a poté až do svého penzionování v roce 1900 byl profesorem technické fyziky na Polytechnickém ústavu (pozdější české technice a dnešní ČVUT) v Praze, na které i později (do roku 1906) vyučoval jako soukromý docent. V letech 1872–1873 byl rektorem a mezi lety 1868 až 1896 sedmkrát děkanem fakulty. Prosadil, aby se od školního roku 1884–85 elektrotechnika vyučovala jako samostatný předmět.\nV letech 1892-1896 byl prvním předsedou České aeronautické společnosti.\n\nHojně přednášel a publikoval česky, německy, francouzsky i anglicky. Byl čestným členem různých odborných společností a velmi oblíbeným přednášejícím pro širokou veřejnost. Mezi jeho žáky patřili např. František Křižík a Milan Rastislav Štefánik, který přestoupil na Zengerovu radu ze studia stavebního inženýrství na filozofickou fakultu. Před smrtí odkázal svou knihovnu, astronomické přístroje a všechny peníze vysoké škole ve prospěch studentské nadace.\n\nZabýval se především optikou, astrofyzikou, vlivem Slunce na meteorologické jevy, spektroskopií, výkladem seismických jevů a elektrodynamickou teorií. Věnoval se soustavnému pozorování a fotografování slunečních jevů a spektra pomocí Steinheilovy komory. V Banské Bystrici zřídil meteorologickou stanici, měřil zemský magnetizmus, vynalezl vlastní metody elektrolytické výroby stříbra a mědi.\n\nO Zengerově všestrannosti se mohli přesvědčit návštěvníci Všeobecné zemské výstavy v Praze v roce 1891, kde prezentoval 35 původních přístrojů a 240 vědeckých publikací. Zkonstruoval velice citlivé tangenciální váhy, u nichž se místo počítání hmotnosti závaží měřil úhel sklonu ramene vahadla, univerzální rheometr (galvanometr), nutoskop (setrvačník umožňující znázornění precesních a nutačních pohybů nebeských těles), termoelektrický článek Zn-Sb, diferenciální fotometr, univerzální mikroskop, speciální helioskopický okulár pro astronomické účely, čočky z korundového a křemenného skla, navrhl postup pocínování a odcínování bílého plechu, zpracování domácích železných rud s velkým obsahem fosforu a síry, zabýval se metodikou elektrolytického získávání stříbra, mědi a niklu aj.\n\nDíky jeho systému uzemněných hromosvodů se symetricky umístěnými svodiči, bylo před bleskem chráněno např. Národní divadlo. S umístěním hromosvodů na své nejznámější třistametrové stavbě se s ním radil dokonce i Alexandre Gustave Eiffel.\n\nVšechny jeho práce nebyly bezchybné, některé vycházely ze špatných předpokladů, jiné byly příliš přeceňované, nebo se v nich autor dopustil statistických chyb. Jeho omyly jsou rozebrány v knihách \"Dějiny exaktních věd v českých zemích do konce 19. století\" a \"Fyzika v kulturních dějinách Evropy. 3. díl Století elektřiny\".\n\n\n\n\n"}
{"id": "336569", "url": "https://cs.wikipedia.org/wiki?curid=336569", "title": "Joyce Tyldesley", "text": "Joyce Tyldesley\n\nJoyce Ann Tyldesley(ová) (* 1960, Bolton v hrabství Lancashire, Spojené království) je britská archeoložka a egyptoložka. Archeologii studovala v Liverpoolu a Oxfordu.\n\nJe manželkou egyptologa Stevena Shape. Má dvě děti. Je autorkou mnoha televizních pořadů BBC i populárně-vědeckých publikací o starověkém Egyptě. Některé z nich byly přeloženy i do češtiny.\n"}
{"id": "336571", "url": "https://cs.wikipedia.org/wiki?curid=336571", "title": "Tadeusz Zawadzki", "text": "Tadeusz Zawadzki\n\nHarcmistr podporučík Tadeusz Zawadzki (24. ledna 1921 - 20. srpna 1943) byl polský harcerský instruktor a odbojář, jeden z členů harcerské odbojové organizace \"Szare Szeregi\". Používal přezdívky a krycí jména Zośka, \"Kajman\", \"Kotwicki\", \"Lech Pomarańczowy\", \"Tadeusz Zieliński\", Tadeusz. \n\nVedl útočnou skupinu ve slavné Akci u Arsenálu, v níž Útočné skupiny osvobodily z rukou gestapa přes 20 vězňů, včetně jeho přítele Jana Bytnara. Padl jako harcmistr a podporučík Zemské armády pří útoku na pohraniční strážnici ve vsi Sieczychy.\n\nByl synem profesora Józefa Zawadzkého, vynikajícího chemika a vůdčí postavy harcerského odboje.\n\n\nNa jeho počest byl pojmenován prapor Zośka Zemské armády.\n\n\n"}
{"id": "336575", "url": "https://cs.wikipedia.org/wiki?curid=336575", "title": "Sodomka RPA", "text": "Sodomka RPA\n\nSodomka RPA je model autobusového přívěsu, který během druhé světové války vyráběla společnost Sodomka (pozdější Karosa) ve Vysokém Mýtě.\n\nSodomka RPA je dvounápravový autobusový vlečný vůz (přívěs). Samonosná karoserie, vyrobená ze dřeva a zpevněná ocelovými výztuhami, byla zvnějšku oplechována, v interiéru byla obložena dřevovláknitými deskami. Rošt karoserie byl vytvořen z podélníků z uzavřených profilů. K nim byly elektricky přivařeny příčníky. Obě nápravy měly jednoduchou montáž, přední byla řiditelná. V pravé bočnici se nacházely jedny čtyřkřídlé skládací dveře, ovládané ručně, umístěné přibližně uprostřed délky karoserie. Salón pro cestující byl vybaven příčně uspořádanými čalouněnými sedadly, některé vozy měly naproti dveřím rozšířený vstupní prostor s trojsedačkou umístěnou podélně.\n\n\nVýroba prvního typu autobusového přívěsu firmy Sodomka probíhala v letech 1942 až 1943 (podle oficiálních stránek Karosy ale výroba začala již v roce 1938). Zkratka RPA znamená „Reichspost Anhänger“ (v němčině „přívěs Říšské pošty“) a označuje tak dopravce, pro kterého byl tento přívěs původně zkonstruován. V dnešním Česku byly vleky RPA v provozu např. v Olomouci nebo v Brně. Posledně zmíněné město se dokonce stalo prvním městem na území tehdejšího protektorátu, které do provozu zařadilo autobusové vlečné vozy. Do Brna byly dodány tři vozy Sodomka RPA, jeden z nich sloužil po vyřazení v 60. letech jako šatna. V roce 1990 byl objeven v brněnské čtvrti Ivanovice a předán Technickému muzeu. V roce 1999 byla zahájena jeho renovace ve firmě Krnovské opravny a strojírny, kvůli nedostatku finančních prostředků ale byla přerušena. Vzhledem k technologické náročnosti a stavu karoserie (rozsáhlá koroze) byl přívěs v roce 2008 vyřazen ze sbírek muzea.\n\n"}
{"id": "336578", "url": "https://cs.wikipedia.org/wiki?curid=336578", "title": "Heřmanice (Rouchovany)", "text": "Heřmanice (Rouchovany)\n\nHeřmanice jsou zaniklá vesnice, dnes součást obce Rouchovany jako jedna z jejích základních sídelních jednotek. Zanikly v roce 1980 kvůli výstavbě Jaderné elektrárny Dukovany. Jejich katastrální území \"Heřmanice u Rouchovan\" bylo připojeno k Rouchovanům. Zaniklou obec připomíná v jejím místě jen kaplička.\n\nHeřmanice se rozkládaly na jih od jaderné elektrárny při dnešní silnici č. III/15249 spojující Rouchovany s Dukovany. Nejvýše dosahuje jejich katastrální území na východě – k 395 m n. m., poblíž dukovanské vlečky. Nadmořské výšky 325 m n. m. naopak dosahuje na jihu v údolí potoka Olešné, resp. jeho přítoku, vlastního Heřmanického potůčku, který se do Olešné vlévá severně od Korduly.\n\nHeřmanice náležely k návesním typům vsi. Starší zástavba – původně sedm celolánických usedlostí – směřovala do návsi štítem, mladší k ní byly obráceny boční stranou. Domy podél cesty původně spojující náves se silnicí byly zbudovány až ve 20. století. V době mezi dvěma světovými válkami se Heřmanice rozšířily až k okresní silnici a podél ní. Ve staré pečeti měly Heřmanice krojidlo a radlici. K roku 1750 Heřmanice vykázaly sedm sedláků a dva domkáře, roku 1776 pak čtyři celoláníky, šest pololáníků a 4 domkáře.\n\nDo roku 1894 byly Heřmanice spojeny s Rouchovany. Od té doby byly až do roku 1979 samostatnou obcí. Obec Heřmanice bývala také přifařena k Rouchovanům.\n\n\n\n"}
{"id": "336580", "url": "https://cs.wikipedia.org/wiki?curid=336580", "title": "Okulár", "text": "Okulár\n\nOkulár (z latinského \"oculus\", oko, a \"ocularis\", oční) je čočka nebo soustava čoček, jimiž se pozoruje obraz předmětu, vzniklý v ohniskové rovině objektivu dalekohledu, mikroskopu a podobně.\n\nOkulár přizpůsobuje oku a obvykle zvětšuje obraz předmětu, který vzniká v ohniskové rovině objektivu. Výstupní pupila okuláru má odpovídat vstupní pupile oka. Posouváním okuláru ve směru optické osy se obraz zaostřuje.\n\n\n\nZejména pro širokoúhlé soustavy se užívají i okuláry složitější, se šesti a více čočkami, případně s nesférickými povrchy, které jsou však výrobně drahé.\n\n\n"}
{"id": "336582", "url": "https://cs.wikipedia.org/wiki?curid=336582", "title": "Sodomka PRK 6", "text": "Sodomka PRK 6\n\nSodomka PRK 6 je autobusový přívěs, který za druhé světové války vyráběla firma Sodomka (pozdější Karosa) ve Vysokém Mýtě.\n\nSodomka PRK 6 (odvozený od typu Sodomka RPA) je dvounápravový autobusový vlečný vůz (přívěs). Měl dřevěnou samonosnou karoserii, z vnější strany oplechovanou, s ocelovými výztuhami. Zadní náprava byla vybavena dvojmontáží (celkem 4 kola), náprava přední byla klasická se dvěma koly. Interiér vozu byl vybaven sedačkami umístěnými podélně. V předním i zadním čele se nacházela přes celou šířku vozu lavice. Vstup do vleku zajišťovaly jedny dvoukřídlé skládací dveře v pravé bočnici, přibližně uprostřed délky vozu.\n\n\nVlečné vozy PRK 6 (význam zkratky není znám, číslice označuje počet kol) vyráběla firma Sodomka v letech 1943 a 1944 jako nástupce mohutnějšího typu RPA. Vozy PRK 6 byly v provozu např. v Brně (dodáno zřejmě 5 kusů).\n\nDo dnešních dnů se přívěsy PRK 6 dochovaly patrně ve dvou exemplářích. Druhý z nich byl nalezen v obci Nový Rychnov jako vrak v soukromé zahradě. V květnu 2008 byl vyzvednut nymburským dopravcem ČSAP a na podvalníku odvezen k renovaci. Jeho kompletní rekonstrukce byla dokončena v srpnu 2011, od té doby se účastní dopravních akcí, například v září 2011 celodenních jízd historických autobusů v České Lípě.\n\n\n"}
{"id": "336585", "url": "https://cs.wikipedia.org/wiki?curid=336585", "title": "Château Latour", "text": "Château Latour\n\nChâteau Latour, jedna ze čtyř médockých usedlostí, jimž byla při legendární Bordeauxské klasifikaci vín v roce 1855 přiznána kategorie \"premier cru\", dostal jméno podle původní středověké kamenné věže, \"la tour\", která, kdysi sloužila k ochraně proti nájezdníkům. Dnes je vyobrazena na etiketě zdejších vín. Tato věž s cimbuřím korunovaná postavou heraldického lva je vznešeným a nadčasovým emblémem usedlosti. Původní věžovitá stavba, která dala nejprestižnější médocké usedlosti jméno, však již ve skutečnosti neexistuje. Po impozantní stavbě ze 14. století, jež byla v té době známa pod jménem La Tour Saint-Maubert a sloužila jako hlavní obytná část pevnosti postavené během stoleté války, již nezůstala ani stopa. Stavba, která dnes stojí na jejím místě a honosí se titulem „věž“, je ve skutečnosti holubník postavený v dobách Ludvíka XIII. \nUsedlost se nalézá v nejjižnější části obce Pauillac v Médoku, severovýchodně od města Bordeaux, jen pár set metrů od břehů řeky Garonny, jež se zde rozšiřuje do ústí typu estuaria zvaného Gironde.\n\nMísto bylo osídleno již koncem 13. století. Koncem následujícího století zde Angličané vybudovali pevnost, jež měla v období stoleté války chránit zdejší oblast před útoky francouzských vojsk. Věž pevnosti, zvaná, jak již bylo řečeno, La Tour Saint-Maubert, dala jméno pozemku, který ji obklopoval. Angličané drželi pevnost až do konce stoleté války v roce 1453.\n\nVíno se v těchto místech sice pěstovalo již ve 14. století, skutečná historie vinařské usedlosti Latour však začíná až koncem 17. století, kdy zdejší panství přešlo do vlastnictví rodiny Ségurových. Markýz Nicolas-Alexandre de Ségur, přezdívaný kníže vín, je nejvýznamnější postavou v historii usedlosti Latour. V roce 1718 spojil zdejší pozemky s panstvími Château Mouton a Château Calon-Ségur a začal „tvořit“ vynikající vína. To vše mu vyneslo již zmiňovanou přezdívku kníže vín.\n\nV roce 1855 byla při legendární Bordeauxské klasifikaci vín provedené u příležitosti Světové výstavy v Paříži přiznána Château Latour kategorie \"premier cru\".\n\nDnešní château bylo vybudováno v 60. letech 19. století.\n\nTeprve v roce 1963 přešla usedlost z vlastnictví potomků markýze de Ségur, kteří o vinařství neprojevovali dostatečný zájem, do majetku britské skupiny Pearson. Poté ji krátce v letech 1989 – 1993 vlastnila další britská společnost Allied Lyons. V roce 1993 se Château Latour dostalo zpět do francouzských rukou, když je za 86 milionů liber získal obchodník François Pinault.\n\nJiž od časů královských rodů Valois a Plantagenetů platí, že Château Latour je vynikající víno. Zdejší vinice se rozkládají na nádherném štěrkovitém hřbetu, jenž se vypíná nad řekou Gironde a který skvěle vyhovuje tradičním odrůdám z Médoku, především Cabernetu sauvignon, ale také Merlotu a Cabernetu franc. Blízkost vody brání příliš rychlému poklesu teploty, což chrání vinice před mrazem.\nK usedlosti patří celkem 78 hektarů vinic. Château a vinné sklepy obklopuje proslavený 47hektarový vinohrad zvaný Enclos. 80 % z osázené plochy vinic zabírá Cabernet Sauvignon, 18 % Merlot a 2 % Cabernet Franc společně s Petit verdotem.\n\nSrdcem usedlosti jsou slavné ohrazené pozemky (Enclos). Tento vinohrad má rozlohu 47 ha a je obklopen ostatními vinicemi. Pochází v podstatě ze 16. století. Obklopuje usedlost i zrenovované vinné sklepy, které se rozkládají v místě bývalé pevnosti. Vynikající půdní podmínky, jimž se těší, jej chrání před suchem i před nadměrnou vlhkostí. Výjimečně jemná půda smíšená s říčním štěrkem napomáhá rychlému odvádění dešťové vody, ale jílovité podloží dokáže v letním horku uchovat vlhkost. K tomu přistupuje i ideální mikroklima dané nepřekonatelnou expozicí slunečnímu svitu. To vše tvoří dohromady \"terroir\", o němž si mnozí vinaři mohou nechat jen zdát.\n\nMarkýz de Ségur byl, pokud jde o vinohrady, mužem s kouzelnýma rukama. Již počátkem 18. století se stal průkopníkem metod, jejichž cílem bylo získat z výjimečného potenciálu maximální užitek. Podle archivních zápisů vedla poté usedlost řada lidí, kteří se drželi pravidel, jež stanovil. Díky tomu se pověst zdejších skvělých vín rychle rozšířila do Anglie i do Ameriky. Trvale vynikající úroveň vína Château Latour se projevila i při Bordeauxské klasifikaci vín v roce 1855 přiznáním kategorie \"premier cru\".\nV letech po 2. světové válce vinařství sice i přes svoji zjevnou zastaralost stále produkovalo ohromné ročníky, včetně obdivuhodného vína z roku 1961, situace však začínala být pomalu neudržitelná.\n\nV roce 1963 odkoupila Latour od potomků markýze de Ségur britská skupina Pearson. Noví majitelé zahájili díky značnému přílivu investic systematickou modernizaci celého závodu. Byly osázeny další pozemky a na vinicích bylo instalováno umělé zavlažování. Mnohem zásadnější změny však čekaly vlastní výrobu. Zdejší technologické inovace vlastně zahájily obrodu vinařství v celém kraji Médoc. Práce ve vinařství byla zmechanizována a zautomatizována a staré dubové kvasné kádě nahradily tanky z nerezové oceli. To bylo v té době naprosto neslýchané kacířství. Château Latour bylo první usedlostí kategorie premier cru, která takovou radikální modernizaci provedla. Díky tomu se zrodila vína, jež vysoko překračovala obecně uznávaný standard pro dokonalost, zejména ročníky 1966, 1970 a 1975.\n\nRoku 1993 se tento „klenot mezi francouzskými château“ navrátil díky obchodníku Françoisi Pinaultovi do francouzských rukou. Filozofie nového vedení zní: „Jsme si plně vědomi úžasné minulosti Château Latour a jsme na ni pyšní. Minulost je ale minulost, a my nyní musíme hledět vpřed do budoucnosti.“\n\nVinařství Château Latour produkuje tři červená vína. Kromě své vlajkové lodi, \"Grand vin de Château Latour\", je to od roku 1966 i druhé víno \"Les Forts de Latour\" a od roku 1990 každoročně i třetí víno nazvané prostě \"Pauillac\". \nPřibližný poměr jednotlivých odrůd v \"Grand vin de Chateau Latour\" činí obvykle 75 % Cabernetu Sauvignon a 20 % Merlotu doplněných Petit verdotem a Cabernetem Franc. Běžná roční produkce bývá 18 000 kartonů.\nDruhého vína \"Les Forts de Latour\", s poměrem odrůd 70 % Cabernetu Sauvignon a 30 % Merlotu, se ročně produkuje 11 000 kartonů.\n\nV genetickém dědictví Château Latour jsou zakódovány dvě ctnosti: trpělivost a důvěra v budoucnost. Toto \"premier cru classé\" obzvláště dobře zraje, vyžaduje však nejméně patnáct až dvacet let, aby se mohlo plně projevit. Aby někteří zákazníci nepodléhali netrpělivosti a nechtěli pít víno dřív, než plně dozraje, nabídlo vedení Château Latour dobrým zákazníkům uskladnění vína pod jejich jménem přímo na usedlosti až do dne, kdy bude připraveno k pití. To je příklad rozvážného plánování do budoucnosti. Vinařství v tomto systému funguje jako jakási banka. \nVína z Pauillaku jsou považována za nejvíce strohá ze všech vín z Médoku. Château Latour je za mlada tělnaté, tvrdé, hutné a trpké, koncentrované, uzavřené až drsné, se zastřeným a komplexním aroma. Poté co dosáhne plné zralosti (po 15 až 20 letech, ale klidně i po delší době), je skutečně monumentální. Temné, mocné, hutné, s ohromující vůní drobného červeného ovoce a s jedinečnou, okázale vznešenou chutí, jež naplní ústa. Vína z Château Latour jsou zrozená k tomu, aby dlouho zrála, jsou to maratonci bordeauxských vín.\n\n\n\n"}
{"id": "336586", "url": "https://cs.wikipedia.org/wiki?curid=336586", "title": "Kolegiátní kapitula sv. Kosmy a Damiána ve Staré Boleslavi", "text": "Kolegiátní kapitula sv. Kosmy a Damiána ve Staré Boleslavi\n\nKolegiátní kapitula sv. Kosmy a Damiána ve Staré Boleslavi je nejstarší dosud existující kolegiátní kapitulou v České republice (a po pražské metropolitní kapitule druhou nejstarší českou dosud existující kapitulou). Jejím úkolem je péče o nejstarší české poutní místo Starou Boleslav, kult dědičného knížete sv. Václava a Palladium země České.\n\nZaložil ji ve Staré Boleslavi krátce po roce 1039 český kníže Břetislav I. spolu s bazilikou sv. Václava. Byl to akt pokání, které mu uložil papež Benedikt IX. za válečnou výpravu do Polska, odkud přinesl ostatky sv. Vojtěcha. Jejím úkolem bylo od počátku pečovat o poutní místo spojené s mučednickou smrti sv. Václava a šířit úctu k tomuto přednímu patronu českého národa. Později se stala také ochráncem milostného mariánského obrazu, uctívaného ve staroboleslavském chrámu Nanebevzetí Panny Marie, takzvaného Palladia země České.\n\nK založení kapituly se váže také listina připisovaná Břetislavu I. Ta je ovšem až pozdějšího data, vznikla na konci 12. nebo až v průběhu 13. století. Přesto však může alespoň částečně odrážet poměry v době vzniku kapituly. Ta v ní od českého knížete obdržela řadu příjmů z vesnic nejen v okolí Boleslavi, ale také na Moravě. Zajímavá je nejstarší zmínka o zpracování vína v Česku – konkrétně o vinném lisu v obci Dřísy nedaleko Boleslavi.\n\nVýznamně Boleslav i kapitulu podpořil císař Karel IV., který ji opakovaně navštívil. V basilice sv. Václava učinil nadaci na zpívanou mši, město nechal opevnit novými hradbami a arcibiskup Arnošt z Pardubic vydal roku 1354 při osobní vizotaci nová kapitulní statuta. Úřad probošta byl tehdy spojen s kanonikátem u sv. Víta v Praze, jak tomu bylo již dříve v minulosti. Probošt od té doby již většinou nesídlil trvale v Boleslavi a starost o kapitulu přešla převážně na děkana. Později v 16. století došlo k oddělení proboštského obročí od kapitulního majetku. Úřad probošta byl pak často až do 18. století spojován s úřadem děkana nebo obsazován osobnostmi majícími již jiné významné obročí.\n\nHusitské bouře zahnaly kapitulu za hranice. Kanovníci se před obsazením města na jaře 1421 uchýlili do Žitavy, odkud se vrátili až r. 1434 a začali s pomalou obnovou. Kapitula zachovala věrnost straně pod jednou a stejně jako další české kapituly, zejména pražská, stála vždy na katolické straně. K roku 1450 sepsali kanovníci provolání k věřícím pod jednou, aby přispěli na opravu zničených kostelů. I nadále ovšem docházelo k ochuzování kapituly tím, že král Zikmund a Páni z Michalovic si svévolně přivlastnili některé její statky. Vzhledem k neutěšené ekonomické situaci a nedostatku kněží pod jednou pak působili někteří kanovníci v běžné duchovní správě. Situace se dále zhoršila, když majitelé brandýského panství, k němuž patřila i značná část Boleslavi, přestoupili k Jednotě bratrské a Jan ze Šalenberka vymohl v roce 1506 na králi Vladislavu Jagelonském dočasně podací právo ke kapitulnímu chrámu sv. Václava. Počet sídelních kanovníků se stále snižoval až nakonec v Boleslavi přebýval pouze děkan s kaplanem u kostela Panny Marie.\n\nK určitému zlepšení došlo po roce 1547, kdy se po konfiskaci stalo brandýské panství majetkem královské komory. Již roku 1544 byl Ferdinandem I. jmenován za probošta kronikář Václav Hájek z Libočan, který se o tři léta později stal i jejím děkanem. Protože ovšem v Boleslavi pravidelně nesídlil vypukl spor a Hájek se nakonec obou hodností vzdal (1549). Kapitula se snažila o obnova katolické víry v kraji ovlivněném do té doby výrazně Jednotou bratrskou, stejně jako o opravu zchátralých chrámů v renesančním duchu. Děkan Ondřej Pešín (1593) završil v letech 1586–1593 obnovu kapitulního chrámu sv. Václava, jeho nástupci kostelíka sv. Klementa. V Boleslavi také fungovala kapitulní škola, kterou, stejně jako probíhající opravy finančně podpořil císař Ferdinand I. Z této doby také pocházejí nejstarší zprávy o mariánských poutích konaných ke zdejšímu milostnému Mariánskému reliéfu (1566). Ty záhy podporovali také jezuité ze staroměstské Klementinské koleje (poprvé 1667). Po vydání Rudolfova majestátu v létě roku 1609 vyhlásili katoličtí předáci boleslavský milostný reliéf, k němuž směřovalo stále větší množství poutníků, za svou záštitu – Palladium země České. Roku 1613 zahájila kapitula ve spolupráci s jezuity a za podpory panovnické rodiny – císaře Matyáše a jeho manželky Anny Tyrolské a katolické šlechty stavbu nynějšího poutního chrámu Nanebevzetí Panny Marie, kde je Palladium dodnes uchováváno.\n\nZa třicetileté války Boleslav opakovaně trpěla pobytem vojsk. Při saském vpádu 1631, bylo uloupeno Palladium, vyhořela budova děkanství i v ní uložený kapitulní archiv. Velkou osobností v těžké době byl tehdejší děkan kapituly jezuita Jiří Bílek. Osobně se zasadil o vykoupení Palladia země české od zlotřilých vojáků (paladium bylo vystaveno na Staroměstském náměstí v Praze a saští vojáci jej používali jako střelecký terč) za horentní sumu (rovnající se ceně zhruba jednoho celého panství) a tak jej zachranil. \n\nPři obsazení Švédy 1639–1640 byly zpustošeny kostely i kapitulní majetky a na jeho konci bylo město celé vypáleno.\n\nPo ukončení bojů nastává ovšem doba největší slávy poutního místa. V 17. a 18. století působil v Boleslavi významně jezuitský řád, který zde roku 1667 zřídil svou rezidenci a podporoval její rozvoj. Po jeho nuceném odchodu na konci 18. století ujala se duchovní i materiální péče opět naplno kapitula. Ta se mezitím musela vzpamatovat z ran, které jí způsobila vleklá válka. To se částečně podařilo až na počátku 18. století za probošta a později kardinála Michala Bedřicha hraběte z Althanu, biskupa ve Vácu. Přestože Boleslav osobně navštívil jen dvakrát, zajistil v Římě stálý příjem ze solné daně pro jednoho sídelního kanovníka a poslal odtud kapitule také ostatky jejich patronů sv. Kosmy a Damiána. V letech 1728 až 1739 nechal postavit jižně od kostela Panny Marie podle návrhu Kiliána Ignáce Dientzenhofer budovu proboštství. Již před tím v letech 1710 až 1720 nechal děkan Jan Herold ze Stody postavit jižně od basiliky sv. Václava novou budovu kapitulního děkanství. Ta nahradila starší, zničenou za Saského vpádu roku 1631. Stavbu provedl Filip Spannbrucker z Prahy. Děkan Jan Frik získal v Římě, kde se účastnil jako člen přípravné komise kanonizace sv. Jana Nepomuckého, právo nosit pontifikálie. V Boleslavi nechal postavit kapli bl. Podivena a v kapitulní obci Dřísech kapli stětí sv. Jana Křtitele.\n\nCísař Josef II., který dočasně zakázal poutě, zamýšlel v rámci reforem úplně zrušit všechny nebiskupské kapituly, ale na poslední chvíli ze záměru sešlo. Došlo ovšem k vydání dvou dvorských dekretů (1788, 1789), podle nichž nesměla kapitula nadále volit čestné kanovníky. Vedle probošta a děkana byli jmenováni pouze kanovníci sídelní a nesídelní, které navrhoval arcibiskup a potvrzoval panovník.\n\nStále nedořešené právní a majetkové poměry vedly po polovině 19. století ke zřízení zvláštní kapitulní komise (1857–1865). Došlo k objevení původních statut z roku 1354 v archivu metropolitní kapituly a na jejich základě byla vypracována statuta nová, vydaná 6. prosince 1866. Došlo k rozdělení pravomocí probošta a děkana a fungování bylo urovnáno ve prospěch celé kapituly.\n\nDalší problémy pro kapitulu nastaly po vzniku republiky za pozemkové reformy, kdy byl ustanoven zvláštní arcibiskupský kapitulní komisař Mons. Jan Pauly. Ten zajistil majetek pro další fungování kapituly i s přispěním vlastního rodinného dědictví. Mimo jiné odkoupil pro kapitulu zámeček Javorná nedaleko Karlových Varů a v jeho okolí lesy. Stejně tak se zasloužil významnou měrou o důstojné mileniové svatováclavské oslavy roku 1929, jimž předcházela oprava kostelů i jejich okolí. V rámci tohoto výročí navštívil Starou Boleslav vedle množství poutníků také papežský legát Angelo Roncalli, pozdější papež Jan XXIII.\n\nOd roku 1929 spolupracovala kapitula při správě poutního místa s redemptoristy, kteří pečovali o chrám Panny Marie. Jejich požehnané působení však přerušil roku 1950 komunistický režim. Ten také odebral kapitule veškerý pozemkový majetek a soustavně pracoval na její destabilizaci, která by vedla také k postupnému zániku samotného poutního místa. Lidé ovšem do Boleslavi putovat nepřestali.\n\nSkutečná obnova poměrů po znovunabyté svobodě nastala až po roce 2001. Kapitula byla jedním z iniciátorů Národní svatováclavské pouti, která povznesla každoroční poutní oslavu smrti hlavního českého patrona na celostátní úroveň. V roce 2009 přivítala kapitula v čele se svým proboštem Vladimírem Kelnarem o slavnosti sv. Václava ve svém kapitulním chrámu papeže Benedikta XVI., který se zde poklonil ostatkům českého dědičného knížete na místě jeho zavraždění a následně spolu s 600 kněžími celebroval bohoslužbu pro více než 50 000 věřících na kapitulní louce za městem zvané od té doby Proboštská.\n\nVěrna svému odvěkému poslání vede kapitula náročnou obnovu areálu kostelů sv. Václava a sv. Klementa, národní kulturní památky, a jejího okolí, zanedbaného léty komunistické vlády. Spolupodílí se také na každoroční Národní svatováclavské pouti pořádané ve Staré Boleslavi. Snaží se též všemožně pečovat o svatováclavský kult. Obnova poměrů po komunistické devastaci ovšem potrvá ještě řadu let.\n\nKapitula se řídí statutami vydanými Arnoštem z Pardubic dne 21. března 1354 a upravenými roku 1866, naposledy pak pražským arcibiskupem v roce 1996. Tvoří ji v ideálním případě probošt, děkan a šest kanovníků (z nichž jsou tři sídelní a tři nesídelní) a dále kanovníci čestní. Instalace nového člena kolegia probíhá ve starobylé kryptě sv. Kosmy a Damiána. Probošt zastupuje kapitulu navenek, podepisuje listiny, instaluje kanovníky i děkana, svolává kapitulu, má vrchní dozor nad majetkem a dohlíží na kapitulní archiv. Děkan zastupuje probošta, spravuje kapitulní majetek a vede duchovní správu.\n\n\nNěkteří zemřelí kanovníci Kolegiátní kapituly byli pohřbeni na staroboleslavském hřbitově.\n\n\n\n\n\n\n"}
{"id": "336591", "url": "https://cs.wikipedia.org/wiki?curid=336591", "title": "Andrej Babiš", "text": "Andrej Babiš\n\nAndrej Babiš (* 2. září 1954 Bratislava) je český politik a podnikatel slovenského původu, od prosince 2017 předseda vlády České republiky. Od října 2013 je poslancem Parlamentu České republiky a v letech 2014–2017 působil jako první místopředseda vlády a ministr financí v kabinetu Bohuslava Sobotky. Je zakladatelem velkého koncernu Agrofert. Kvůli využívání své značné ekonomické, politické a mediální moci ve svůj prospěch bývá označován za oligarchu. Také je díky čerpání dotací z veřejných zdrojů a státním zakázkám obviňován ze střetu zájmů.\n\nV souvislosti s postavením svého otce strávil Babiš část svého dětství a mládí ve Francii a ve Švýcarsku. Po studiích na tehdejší bratislavské Vysoké škole ekonomické začal pracovat v podniku zahraničního obchodu Chemapol. V roce 1980 se stal členem Komunistické strany Československa (KSČ). V roce 1985 byl vyslán jako zahraniční delegát do Maroka, kde strávil šest let. \n\nV roce 1980 jej začala Státní bezpečnost (StB) evidovat jako svého důvěrníka a od roku 1982 jako agenta s krycím jménem „Bureš“. Babiš jakoukoli vědomou spolupráci s StB popírá.\n\nPo rozpadu ČSFR pobýval v Praze, kde založil Agrofert jako dceřinou firmu slovenského Petrimexu, v němž předtím pracoval. V květnu 1995 Agrofert za nejasných okolností převzal prostřednictvím nedlouho předtím založené švýcarské společnosti O.F.I. Z Agrofertu se pod jeho vedením postupně stal významný agrochemický holding, do něhož se zařadilo kolem 250 firem. V červnu 2013 se součástí holdingu stal i mediální dům MAFRA, vydávající mimo jiné celostátní deníky \"Mladá fronta DNES\" a \"Lidové noviny\". Babiš Agrofert vlastnil až do 3. února 2017, kdy své firmy převedl do svěřenského fondu. Celé jeho jmění bylo v prosinci 2018 odhadováno v přepočtu na 82 miliardy korun, což z něj činilo 456. nejbohatšího člověka světa, druhého nejbohatšího Čecha a zároveň vůbec nejzámožnějšího Slováka. \n\nKoncem roku 2011 založil občanskou iniciativu nazvanou Akce nespokojených občanů, z níž později vzniklo politické hnutí ANO 2011. V srpnu 2012 se stal prvním předsedou hnutí. Ve volbách do Poslanecké sněmovny PČR v roce 2013 hnutí obsadilo druhé místo za Českou stranou sociálně demokratickou (ČSSD) se ziskem 18,65 % hlasů. Sám Babiš byl 26. října 2013 zvolen poslancem Parlamentu České republiky. Dne 29. ledna 2014 byl jmenován vicepremiérem a ministrem financí ve vládě Bohuslava Sobotky. Z vládních postů však odstoupil v květnu 2017 poté, co premiér Sobotka navrhl jeho odvolání pro údajné skandály, neodvádění daní a úkolování novinářů v médiích.\n\nPři dalších volbách do Poslanecké sněmovny v říjnu 2017 hnutí ANO zvítězilo a získalo 78 poslaneckých mandátů. Andrej Babiš jako předseda hnutí a stranický lídr středočeské kandidátky byl opět zvolen poslancem. Prezident Miloš Zeman jej 31. října pověřil jednáním o sestavení nové vlády a 6. prosince jej jmenoval premiérem. Vláda však 16. ledna 2018 nezískala důvěru Poslanecké sněmovny a podala demisi, v níž vládla dál. Prezident Zeman 6. června 2018 jej jmenoval premiérem podruhé a 27. června i jeho druhou vládu. Menšinový kabinet byl složen ze zástupců ANO a ČSSD, s podporou a tolerancí od Komunistické strany Čech a Moravy (KSČM). Dne 12. července 2018 získala vláda důvěru Poslanecké sněmovny.\n\nV září 2017 a lednu 2018 byl, již jako poslanec, opakovaně vydán Poslaneckou sněmovnou ČR k trestnímu stíhání kvůli kauze Čapí hnízdo. V září 2019 však bylo Městským státním zastupitelstvím v Praze stíhání proti všem obviněným zastaveno. Podle zdůvodnění tohoto rozhodnutí farma v době podání žádosti splňovala podmínky dotace, tudíž k žádnému protiprávnímu jednání nedošlo. \n\nRodina Andreje Babiše z otcovy strany pochází ze západního Slovenska; rodina matky přišla na Slovensko po druhé světové válce z Podkarpatské Rusi.\n\nOtec Ing. Štefan Babiš (1922–2002) vystudoval Vysokou školu ekonomickou (VŠE, dnes Ekonomická univerzita) v Bratislavě a většinu života pracoval jako vedoucí pracovník zahraničního obchodu. Na začátku 50. let vstoupil do Komunistické strany Slovenska (KSS) a vůči režimu zaujímal konformní postoj. V roce 1957 byl vyslán jako zahraniční delegát do Etiopie, po necelém roce se i s rodinou přesunul na čtyři roky do Paříže. V roce 1962 byl vyloučen z KSS a nějakou dobu musel pracovat mimo svůj obor. V polovině 60. let se k oboru vrátil a pracoval jako odborný asistent na katedře zahraničního obchodu bratislavské VŠE. V době normalizace se mu podařila politická rehabilitace, bylo mu navráceno členství v KSS a následně se držel režimem vytyčené linie. V letech 1969–1975 působil jako obchodní přidělenec ve Stálé misi ČSSR u OSN v Ženevě. Po návratu ze Švýcarska se stal ředitelem odštěpného závodu PZO Polytechna v Bratislavě; na této pozici zůstal až do svého odchodu do důchodu. V 80. letech jej několikrát prověřovala ekonomická rozvědka pro podezření z hospodářské kriminality, před trestním stíháním jej uchránila prezidentská amnestie z května 1985.\n\nAndrej Babiš o svém otci uvedl, že „nikdy nebyl žádný komunistický prominent“. Nezastával vysoké funkce v komunistické straně, nicméně působil ve funkcích, k nimž potřeboval schválení orgány KSČ. Kritici Andreje Babiše jej s poukazem na otcovo postavení označují jako „protekční dítko režimu“, „nomenklaturní dítě“, „příslušníka privilegované vrstvy“ apod.\n\nMatka Andreje Babiše, Adriana Babišová rozená Scheibnerová (1927–2008), také vystudovala bratislavskou VŠE, manželova vytíženost a pracovní pobyty v zahraničí jí však přisoudily skromnější roli. Pracovala jako tajemnice ve vědeckých institucích, po návratu ze Švýcarska byla tajemnicí Ústavu marxismu-leninismu na Univerzitě Komenského v Bratislavě. \n\nAndrej Babiš má o sedm let mladšího bratra, podnikatele Alexandra Babiše.\n\nVzhledem k zahraničnímu působení svého otce žil Andrej Babiš od roku 1958, tedy v útlém věku, po dobu čtyř let v Paříži. V Paříži také nastoupil do první třídy na základní škole při československém velvyslanectví. Po návratu do Československa chodil do základní školy v bratislavské čtvrti Nové Mesto. Jeho matka ho v devíti letech nechala zapsat do tenisové školy na kurtech bratislavského Slovanu, kde také při turnajích sbíral míčky a získával své první výdělky. Později přidal volejbal, s nímž slavil úspěchy na střední škole.\n\nPo přesunu do Švýcarska začal v září 1969 chodit na gymnázium Collège Rousseau; ve volném čase hrál volejbal v klubu Servette Ženeva, s nímž se dostal až do finále juniorské ligy. Na švýcarském gymnáziu Babiš nakonec vychodil pouze jeden ročník, protože posléze onemocněl trombocytopenií a musel být hospitalizován. V nemocnici si podle vlastního podání poležel zhruba rok a během té doby se velmi zdokonalil ve francouzštině.\n\nPo návratu do Československa bydlel Babiš u babičky v Bratislavě a chodil na Gymnázium Ladislava Novomeského, což byla tehdy poměrně elitní škola s rozšířeným vyučováním cizích jazyků. Bodoval prý hlavně dobrými výkony v meziškolních utkáních ve volejbalu a basketbalu a pomohly mu také občasné dovozy gramofonových desek rockových skupin a moderního oblečení, ke kterým se dostával přes rodiče. Nicméně v této době „lehce přidrzlý čahoun s polodlouhými vlasy“ též chodil za školu a psal si omluvenky s napodobeninou babiččina podpisu, přičemž si ředitel školy všiml, že podpisy se různí a Babišovi hrozilo vyloučení ze školy. „Bylo to tehdy hodně náročné, dostal jsem snad trojku z chování,“ tvrdil po čtyřiceti letech. Na gymnáziu se také setkal se svou budoucí manželkou Beatou Adamovičovou, nicméně jejich vztah se prý rozvinul až později, když už každý studoval jinde.\n\nMaturoval v červnu 1974 ze slovenštiny, ruštiny, francouzštiny a matematiky.\n\nPo maturitě byl Babiš přijat na Obchodní fakultu Vysoké školy ekonomické (VŠE, dnes Ekonomická univerzita) v Bratislavě, na jejímž vzniku se v polovině 60. let spolupodílel jeho otec. Sám Babiš pro tuto školu velké uznání neměl, připadala mu natolik nenáročná, že se prý nudil. V září 2013 v předvolebním videorozhovoru hnutí ANO řekl: „Byla to lehká škola. Učili nás o dva roky starší kolegové. Říkalo se, že koho nesrazila tramvaj, udělal ekonomku.“ Nicméně některé předměty, například statistiku nebo účetnictví, udělal až na další pokus. Během studia se věnoval práci v mezinárodní organizaci studentů AIESEC, jejíž pobočku na VŠE několik let vedl. Podle ekonoma Karla Kříže z této pozice spolurozhodoval, který ze studentů vycestuje ven. Sám díky tomu vycestoval na brigády ve francouzském Lille a Dijonu a v belgické bance Kredietbank. Diplomová práce s názvem „Všeobecná dohoda o clech a její vliv na liberalizaci mezinárodního obchodu“ se nezachovala. Vysokou školu ukončil s červeným diplomem. Podle Perglera bylo pro Babiše období studia na VŠE zlomové pro jeho kariérní start. „Už to nebyl ten lehkovážný floutek jako na gymnáziu, ale ambiciózní svazák, který směřuje za svým cílem – stát se podle otcova vzoru zahraničním delegátem, dostat se do ciziny a hodně vydělávat.“\n\nAndrej Babiš na rozdíl od většiny mužských absolventů po vysoké škole ze zdravotních důvodů nestrávil rok na vojně. Po promoci tak 1. listopadu 1978 nastoupil do podniku zahraničního obchodu (PZO) Chemapol Bratislava, který se k 1. lednu 1980 přejmenoval na Petrimex.\n\nPrvní týdny v pozdějším Petrimexu byly pro Babiše údajně rozčarováním, po měsíci prý dal výpověď. Nicméně vedení se nad ním slitovalo a přeřadilo ho do skupiny, kde měl na starosti kontrolu dováženého čpavku, síry a dalších surovin. Po nějakém čase byl přesunut do 31. obchodní skupiny, která měla na starosti plasty a zpočátku také pomocné gumárenské přípravky. V této skupině začal jeho rychlý kariérní růst. Prošel funkcemi samostatného referenta, vedoucího referátu a už na začátku 80. let dosáhl na funkci zástupce ředitele této obchodní skupiny. V kariérním růstu Babišovi pomáhala jeho píle, ale také politická angažovanost. V podniku vedl základní organizaci SSM a už v roce 1980 vstoupil do KSČ. V této době Babiš začal spolupracovat s Antonem Rakickým, který se stal na dlouhou dobu jeho ochráncem (Rakický byl šéfem 32. obchodní skupiny, po roce 1989 se stal ředitelem celého Petrimexu, stál u vzniku Agrofertu). Také se stal kádrovou rezervou na vycestování do zahraničí, přičemž díky jeho znalosti francouzštiny připadaly v úvahu severoafrické země obchodující s fosfáty.\n\nVycestovat pracovně do zahraničí byl podle Babišova pozdějšího podání jeho dávný sen už během studia na vysoké škole.\n\nNa podzim 1985 byl Babiš vyslán do marockého hlavního města Rabatu, aby se stal československým obchodním delegátem. V této pozici zastupoval více než desítku podniků zahraničního obchodu. Zpravidla nakupoval marocké fosfáty a sjednával kontrakty na prodej československého zboží. Podle pozdějšího popisu jednoho z jeho tehdejších kolegů se Babiš v Maroku „choval mimořádně profesionálně a nekomunisticky, jako západní diplomat, mluvil perfektně francouzsky, dobře se oblékal“. Získané zkušenosti z obchodních jednání západního stylu byly pro jeho budoucnost velmi důležitou devizou.\n\nBabiš měl v Maroku výrazně vyšší příjem než v Československu, navíc v cizí měně. Jako delegát měl i diplomatický pas. Žil ve čtvrti s ostrahou a život v subtropech (slunné počasí, blízkost moře) se mu velmi líbil. Vybudoval si rozvinutou síť obchodních známostí, mimo jiné díky sportovním úspěchům své dcery, která několikrát vyhrála mistrovství Maroka v tenisu do dvanácti let. Domů do Československa se prý Babiš nechtěl vrátit ani rok po sametové revoluci, navíc v Maroku dostal atraktivní nabídku vést obchody firmy, která vlastnila doly rasolu (severoafrického léčebného jílu) a vyráběla nepropustné obaly. Nicméně jeho ochránce Anton Rakický se po revoluci stal ředitelem Petrimexu. Obrátil se tehdy na Andreje Babiše a nabídl mu funkci ředitele 32. skupiny, kterou sám kdysi vedl. Babiš nakonec souhlasil a tak se v roce 1991 on a jeho rodina přestěhovali zpátky do Bratislavy.\n\nOd 70. let byla Babišovou manželkou spolužačka z gymnázia a později lékařka Beata (Beatrice) roz. Adamovičová, mají spolu dceru Adrianu a syna Andreje. Manžel dcery Adriany Martin Bobek pracuje ve společnostech Agrofertu. Syn Andrej pracoval jako dopravní pilot. Dcera Adriana působila ve statutárních orgánech Babišovy Imoby i společnosti Farma Čapí hnízdo. Obě děti jsou trestně stíhány v souvislosti s kauzou Čapí hnízdo.\n\nOd 90. let Babiš žije s o 20 let mladší družkou Monikou (roz. Herodesovou), s níž má dvě děti, Vivien a Frederika. Monika si v roce 2013 změnila příjmení na Babišová. Dne 29. července 2017 proběhla na Čapím hnízdě velká svatba Andreje s Monikou.\n\nV různých rozhovorech uvedl, že věří v Boha.\n\nVětšinu dětství prožil na Slovensku, ale první třídu absolvoval v Paříži, jeden rok gymnaziálních studií v Ženevě ve Švýcarsku. V roce 1974 maturoval ze slovenštiny, ruštiny a francouzštiny. Od roku 1978 pracoval v podniku zahraničního obchodu. Kvůli své znalosti francouzštiny byl v letech 1985–1991 vyslán jako obchodní zástupce do Maroka, od roku 1993 podnikal v Česku. Na webu vlády k červenci 2019 deklaroval, že mluví francouzsky, německy, anglicky a rusky. V roce 2018 v inscenovaném testu Lidových novin jeho znalosti světových jazyků obstály.\n\nKvůli Babišově ne zcela dokonalé češtině poslanec Daniel Korte z TOP 09 na jaře 2014 neúspěšně žádal, aby Babišova vystoupení byla ve sněmovně tlumočena do češtiny. Korte si rovněž vyžádal od Ústavu pro jazyk český AV ČR odborný posudek, který zpracoval ředitel ústavu Karel Oliva. Podle posudku „Babiš mluví na úrovni C2, to je nejvyšší klasifikační úroveň pro zahraniční studenty češtiny.“ Podle Olivy v té době Andrej Babiš prokazatelně mluvil česky, i když jako člověk, který se to příliš nenaučil. Nebylo však z jakého jazyka jeho projevy překládat. Podle posudku Babiš dělal jazykové chyby zejména v nepřipravených a emotivně vypjatých projevech.\n\nSpecifický idiolekt Andreje Babiše je, podobně jako tzv. husákovština, odborně považován za formu českoslovenštiny, tedy přepínání jazykových kódů češtiny a slovenštiny či jejich fúze v jedné promluvě. Sám Babiš tuto situaci reflektoval slovy: „Já už neumim ani po česky, ani po slovensky pořádně.“ Babiš byl v roce 2018 považován za aktuálně společensky a mediálně nejvýraznějšího mluvčího češtiny s interferencí ze slovenštiny. Vít Benešovský zkoumal vývoj Babišova mezijazyka ve své případové studii osvojování druhého jazyka (SLA, second-language acquisition), a to na podkladě přepisu rozhovorů z let 2011, 2014 a 2017. V případě vývoje Babišovy češtiny se projevila, jak je obvyklé u dospělých, tzv. fosilizace, tj. ustrnutí vývoje mezijazyka dříve, než dosáhl úrovně rodilého mluvčího. Podíl slovakismů i podíl interlingválních chyb u něj však v čase přece jen mírně klesal. Kromě slovakismů se v jeho řeči vyskytovala i slova neexistující ani v jednom jazyce (např. „jednym“). V Babišově hlase byla patrná nazalita, slovenská výslovnost hlásky „d“, nedokonalá výslovnost hlásky „ř“, alveolárně vyslovovaná hláska „ž“ a uzavřenější výslovnost samohlásek, zejména „i“. Oproti normě české výslovnosti často chyběly rázy (např. „v Agrofertu“ vyslovováno „vagrofertu“), nenormativně vyslovoval rovněž spojení párových a nepárových konsonantů v mezisloví, což je i vlastností moravských nářečí, nejen slovenštiny. Babišův mluvený projev byl podle studie uvolněný až nedbalý, občas vynechával hlásky („ňáký“, „mysim“). Hojně používal prvky obecné češtiny, které nedostatečně odlišoval od spisovné varianty. Celkově byl jeho mluvený projev hodnocen jako obecná čeština, do které občas přidával koncovky spisovné češtiny a slovakismy, a používal také slova zhrubělá, slangová či žargonová („žrát“, „čumět“, „kmotři“, „bioplynky“). Kromě slov obecné češtiny byly v jeho projevu nápadné zejména infinitivy zakončené na „ť“ a slovenské tvary zájmen (tie, tých, mojich). Jako výplňové (parazitní) slovo často používal „ako“ či „jako“. Zatímco výskyt slov „nech“ a „lebo“ podle zkoumaného vzorku v čase klesal, slovenské zakončení infinitivů užíval Babiš setrvale. Mezi roky 2014 a 2017 bylo znát výrazně větší zlepšení než mezi roky 2011 a 2014. Studie to přičítala tomu, že od roku 2014 se Babišově češtině věnovala hlasová poradkyně a lektorka Jana Postlerová.\n\nNa autogramiádě Andreje Babiše v Kroměříži v srpnu 2017 jeho mluvčí Lucie Kubovičová v diskusi řekla, že Andrej Babiš „neumí psát na počítači“ a že se skupinou AUVA si Babišovým jménem ve skutečnosti na Facebooku psal Marek Prchal, který se staral o jeho sociální sítě. Andrej Babiš potvrdil, že své odpovědi diktoval Marku Prchalovi. Již v květnu 2017 Marek Prchal popsal, jak „tunili s kolegou asi půl dne nebo celý den“ jeden z úspěšných Babišových tweetů.\n\nPodle zveřejněných dokumentů pocházejících z archívu slovenského Ústavu paměti národa (ÚPN), byl Andrej Babiš od 12. listopadu 1980 evidován jako důvěrník Státní bezpečnosti (StB) pod číslem 25085 a 11. listopadu 1982 v bratislavské vinárně U obuvníka měl za přítomnosti kpt. Rastislava Mátraye a por. Júliuse Šumana podepsat vázací akt, čímž se stal agentem StB s krycím jménem „Bureš“. Registrován byl u Oddělení kontrarozvědné ochrany československého zahraničního obchodu Odboru na ochranu ekonomiky Správy kontrarozvědky v Bratislavě (1. oddělení III. odboru XII. správy ZNB). Toto oddělení mělo na starost sledování zastupitelských organizací zahraničního obchodu v Bratislavě, mezinárodní výstavy a veletrhy v Bratislavě a monitorování činnosti zahraničních rozvědek v československém zahraničním obchodě. Dochované listiny přitom naznačují, že Babiš se Státní bezpečností vědomě spolupracoval již jako důvěrník. \n\nStátní bezpečnost vedla Babiše jako svého agenta do roku 1985, kdy jej PZO Petrimex vyslal dlouhodobě do Maroka; s příslušníky StB se za uvedené období setkal celkem sedmnáctkrát. Krycí jméno „Bureš“ figuruje nejméně ve dvou dalších svazcích StB – jednak ve spisu „Oko“, kde je „Bureš“ nejméně dvakrát zmíněn jako autor hlášení určených pro tuto organizaci, a jednak ve spisu „Voják“, v němž figuruje jako opakovaný návštěvník konspiračního bytu.\n\nPodle mluvčího Agrofertu Karla Hanzelky bylo důvodem schůzek to, že Babiš odmítal dovážet nebezpečné fosfáty ze Sýrie. Sám Babiš jakoukoli spolupráci se Státní bezpečností opakovaně popřel. Obvinění ze spolupráce StB označil za předvolební boj a Ústav paměti národa zažaloval.\n\nÚstav paměti národa v roce 2011 upozornil, že pravdivost archivovaných dokumentů nijak neověřuje. V roce 2013 ale ředitel ústavu Ondrej Krajňák prohlásil, že „obecně existuje jen malá pravděpodobnost, že by evidence byly vykonstruované, když nezávisle na sobě existovaly ve třech svazcích.“ Také podle Radka Schovánka z analogického českého Ústavu pro studium totalitních režimů je prakticky vyloučeno, že by byly zachované dokumenty Ústavu paměti národa padělkem.\n\nDne 26. června 2014 Okresní soud Bratislava I nepravomocně rozhodl, že je Andrej Babiš ve svazcích StB evidován neoprávněně. Soudkyně v odůvodnění rozhodnutí uvedla: „Soud neměl za prokázané, že navrhovatel vědomě spolupracoval se Státní bezpečností a že byl jejím agentem“. Ústav paměti národa se proti rozhodnutí odvolal. Odvolací soud původní rozsudek koncem června 2015 potvrdil. ÚPN proti tomuto rozhodnutí podal v listopadu 2015 dovolání k slovenskému Nejvyššímu soudu, neboť se domníval, že rozhodnutí nižších instancí bylo založeno na nezákonných důkazech. Nejvyšší soud Slovenské republiky ovšem v únoru 2017 rozhodl v neprospěch ÚPN. Podle jeho rozsudku byl Babiš ve svazcích StB evidován neoprávněně. \n\nÚPN následně podal proti rozhodnutí stížnost k slovenskému Ústavnímu soudu, který 12. října 2017 předchozí rozhodnutí soudů zrušil vzhledem k procesním vadám a vrátil případ krajskému soudu v Bratislavě. Napadeno bylo to, že žalovanou stranou ve sporech o evidenci osob StB neměl být Ústav paměti národa, jak dovozovaly slovenské obecné soudy, i nezbavení mlčenlivosti tří bývalých členů StB, z čehož měla vyplývat nezákonnost výpovědí. V ústním komentáři nálezu také zaznělo, že příslušníci StB byli v této věci nedůvěryhodní, když svou činností spoluprosazovali komunistický režim v Československu. Jejich důvěryhodnost obecné soudy dostatečně nezkoumaly a ve svých rozhodnutích dostatečně nezdůvodnily, na základě čeho by měly být jejich výpovědi považovány za důvěryhodné. \n\nDne 30. ledna 2018 Krajský soud v Bratislavě rozhodl v souladu s rozsudkem Ústavního soudu a zamítl žalobu Andreje Babiše na Ústav paměti národa. Nejpozději počátkem března téhož roku podal Babiš proti pravomocnému rozsudku dovolání k Nejvyššímu soudu. To bylo zamítnuto a Babiš uvedl, že hodlá Slovensko žalovat u Evropského soudu pro lidská práva. Tento úmysl Babiš dle svých slov už oznámil slovenskému premiérovi Peterovi Pellegrinimu. Slovenská ministerstva vnitra, zahraničí a spravedlnosti avizovala, že v případě žaloby budou Slovensko před evropským soudem hájit. Babiš skutečně 14. června 2018 podal k soudu stížnost na Slovenskou republiku, soud však 20. listopadu téhož roku rozhodl o nepřijatelnosti stížnosti.\n\nV dubnu 2018 zažaloval Andrej Babiš o milión eur slovenský deník \"Nový Čas\" a bývalého příslušníka československé Státní bezpečnosti (StB) Jána Sarkocyho, jehož rozhovor deník zveřejnil. Ten Babiše označil za vědomého spolupracovníka StB a měl tak podle Babiše o něm vytvářet úmyslně „\"nepravdivý obraz vypočítavého, nečestného člověka\"“. Vydavatel se omluvit odmítl a poukázal na to, že Babiš neprokázal, že byl evidován u StB neoprávněně. Babiš žalobu proti deníku i proti Sarkocymu stáhl v srpnu 2018.\n\nKoncem listopadu 2019 slovenský Ústavní soud částečně vyhověl Babišově stížnosti, zrušil rozsudky nižších soudů a vrátil věc zpět ke projednání Krajskému soudu v Bratislavě s tím, že soudy se nevypořádaly s otázkou, kdo má být žalovanou stranou v předmětném sporu. Podle slovenského Ústavního soudu verdikty nižších soudů porušily Babišovo právo na soudní ochranu i právo na spravedlivý soud podle Úmluvy o ochraně lidských práv a základních svobod. Soud naopak odmítl část stížnosti. kde si Babiš stěžoval, že byla porušena jeho práva na zachování lidské důstojnosti, osobní cti, dobré pověsti a na ochranu jména, stejně jako právo na ochranu před neoprávněným zásahem do soukromého a rodinného života.\n\nV roce 1992, když bylo jasné, že se Václav Klaus a Vladimír Mečiar domluvili na rozdělení Československa, navrhl Babiš zřízení kanceláře Petrimexu v Praze. 25. ledna 1993 z této kanceláře vznikl samostatný podnik AGROFERT, spol. s r.o. Začátkem roku 1995 pak došlo k navýšení základního kapitálu Agrofertu, po kterém se majoritním vlastníkem stala ve Švýcarsku registrovaná společnost O.F.I.\n\nV současnosti je Agrofert akciovou společností a největším českým zemědělským, potravinářským a chemickým holdingem. Holdingová společnost ovládá více než 230 právně samostatných společností, zejména v České republice a na Slovensku, jejich konsolidované tržby dosáhly v roce 2012 téměř 132,5 miliard Kč. Společnost patří mezi největší firmy v České republice, zde vlastní nebo má v nájmu 57 tisíc hektarů zemědělské půdy (0,7 procenta území České republiky nebo 1,6 procenta veškeré zemědělské půdy). Společnost vlastní a řídí Andrej Babiš. Do portfolia Agrofertu patří kromě chemické výroby, potravinářských podniků a zemědělské výroby také vydavatelská firma AGF Media a. s., od června 2013 také Agrofert vlastní velký mediální koncern MAFRA a. s., který v roce 2013 vydával dva celostátní tištěné deníky (Lidové noviny a Mladou frontu DNES), regionální deník Metro, provozoval tři televizní stanice, dvě rozhlasové stanice, zpravodajské servery Lidovky.cz, iDNES.cz a Česká pozice a vlastnil také virtuálního mobilního operátora Mobil.cz.\n\nAgrofert má pobočku na Slovensku. Zahrnuje také společnosti v Maďarsku, Polsku, Nizozemsku a Německu. V posledně jmenované zemi je to mimo jiné velký chemický závod SKW Piesteritz ve městě Lutherstadt Wittenberg ve spolkové zemi Sasko-Anhaltsko, který je největším producentem umělých hnojiv v Německu. Od února 2013 je součástí koncernu také velkopekárna Lieken, která má šest výroben (původně dvanáct) a její sídlo bylo v roce 2018 přeneseno z Weissenfelsu též do Wittenbergu. Babiš již dříve učinil závazek, že do konce roku 2017 proinvestuje ve Wittenbergu celkově 900 milionů eur.\n\nV roce 2008 byl Andrej Babiš kritizován poté, co Česká televize zveřejnila záběry tajnou kamerou zachycující jeho schůzku s tehdejším šéfem antimonopolního úřadu Martinem Pecinou. Schůzka v autosalonu Mercedes Forum na pražském Chodově se konala v době, kdy antimonopolní úřad posuzoval rozšíření Babišova koncernu Agrofert o další společnosti. Podle Martina Peciny se s „tímto podnikatelem“ setkával opakovaně a schůzka se konala v autosalonu proto, že on v Praze neměl kancelář.\n\nV roce 2010 pobíraly Babišem vlastněné firmy státní dotace ve výši 3 miliardy korun. V roce 2014, v době, kdy byl Babiš ministrem financí, odpustilo ministerstvo Agrofertu daně ve výši 1,476 miliardy korun.\n\nPolský lobbista Jacek Spyra v roce 2007 přesvědčoval Babiše, že se v Polsku chystá jeho stíhání za údajnou korupci při privatizaci Unipetrolu, a nabízel Babišovi, že za úplatek ve výši 10 milionů Kč dovede toto stíhání zastavit. Babiš obviněn nebyl a naopak byl Spyra za to, že požadoval po Babišovi peníze, odsouzen za podvod.\n\nDne 20. ledna 2014, než se stal ministrem financí, odešel Babiš z vedení Agrofertu.\n\nV roce 2010 schválila poslanecká sněmovna novelu Zákona o ochraně ovzduší, která v souladu s tendencemi v celé EU zvýšila povinný podíl biopaliv v benzínu a naftě. Babiš připustil, že zákon pomohl prolobbovat. Podle ekonoma a politika Petra Macha díky přimíchávání biopaliv spotřebitelé doplácejí asi dvě koruny na litr pohonných hmot, ročně přibližně 15 miliard korun, z čehož přibližně 10 miliard údajně připadne firmám patřícím Babišovi. Podle Babiše biopaliva zdražují cenu nafty maximálně o 46 haléřů na litr, benzín prý díky biopalivům dokonce zlevnil. Kvůli biopalivům se Andrej Babiš dostal na půdě parlamentu ČR v roce 2015 do sporu s Miroslavem Kalouskem, který ho obviňuje ze střetu zájmů a upozornil, že ČR vydá o 5 miliard navíc na biopaliva a jedním z hlavních příjemců jsou právě Babišovy firmy. V listopadu téhož roku Poslanecká sněmovna podporu schválila (zamítnutím Kalouskova pozměňovacího návrhu).\n\nV roce 2008 se stal jediným akcionářem společnosti SynBiol, a.s. V roce 2012 byla společnost neaktivní s aktivy ve výši 1,9 mil. Kč tvořenými hotovostí na účtech. V roce 2013 měla již aktiva ve výši 24 mil. Kč, když se stala společníkem s podílem 87,75% ve společnosti Hartenberg Holding, s.r.o. a vlastníkem půjčky ve výši 22 mil. Kč společnosti Hartenberg Holding. Dalšími společníky v Hartenberg Holding jsou (přímo či nepřímo) Jozef Janov, bývalý partner Penta Investments, a Libor Němeček, šéf investic Agrofertu. Společnost Hartenberg Holding se označuje jako investiční fond (není však investičním fondem podle zákona o investičních společnostech a fondech) a investuje převážně v oblasti zdravotnictví.\n\nK 1. lednu 2014 došlo k rozdělení společnosti Agrofert, a.s. odštěpením a společnost SynBiol se stala nástupnickou společností odštěpené části. Odštěpeným majetkem jsou převážné podíly ve společnostech, které vlastní nemovitosti, mj. Farma Čapí hnízdo, a.s. či Anděl Media Centrum, s.r.o. (vlastník sídla skupiny MAFRA). V roce 2014 tak již SynBiol měl konsolidovaná aktiva ve výši 11,7 mld. Kč a konsolidované tržby ve výši 888 mil. Kč. \n\nPodle serveru \"Hlídací pes\" byla v roce 2016 součástí koncernu SynBiol společnost IMOBA i se svými dvanácti dceřinými či vnukovskými společnostmi, z nichž francouzská společnost Exorep byla provozovatelem luxusní restaurace Paloma ve francouzském městě Mougins na Azurovém pobřeží. Restaurace byla otevřena v létě 2013, počáteční investice dosahovala 65 milionů korun, interiér navrhla Babišova žena Monika. Andrej Babiš pro ni osobně vybral šéfkuchaře Nicholase Decherchiho. Restaurace získala půl roku po otevření jednu michelinskou hvězdu a v roce 2016 druhou. Firma Exorep však za rok 2014 vykázala ztrátu 1,8 milionu eur. V listopadu 2017 byla v Průhonicích u Prahy otevřena druhá luxusní restaurace toho jména, spadající rovněž vzdáleně pod Decherchiho vedení a vlastněná Andrejem Babišem.\n\nV roce 2016 byla schválena novela (14/2017 Sb.) zákona o střetu zájmů (159/2006 Sb.), přezdívaná též Lex Babiš, která vládním činitelům zakazovala vlastnictví médií a přijímání státních dotací prostřednictvím jejich firem. V důsledku toho Babiš v roce 2017 převedl své akcie společností Agrofert a SynBiol do dvou svěřenských fondů s názvy AB private trust I a AB private trust II. Jako svěřenské správce určil předsedu představenstva Agrofertu Zbyňka Průšu a právníka Alexeje Bílka. \n\nV červnu 2018 česká pobočka organizace Transparency International a následně internetový portál Neovlivní.cz uvedly, že podle slovenského verifikačního dokumentu a slovenského zákona o RPVS (315/2016 Z. z.) měl Babiš být tzv. „“. Podle Evropské směrnice proti praní špinavých peněz (§ 13) by tedy byl „skutečným majitelem“, tj. tím, kdo měl v Agrofertu rozhodující vliv, a dle českého zákona o obchodních společnostech a družstvech (§ 74) by byl tzv. „ovládající osobou“. Skupina Agrofert to popřela a reagovala prohlášením, že nelze pojem „“ zaměňovat s tzv. ovládající osobou.\n\nPočátkem července 2018 schválil Evropský parlament (EP) nová pravidla proti střetu zájmů při čerpání dotací. Podle nich by měl také Andrej Babiš doložit, že svěřenské fondy s odloženými firmami již neovládá. Jednalo by se totiž o nedovolený střet zájmů a firmy tímto fondem spravované by mohly přijít o možnost čerpat evropské dotace. Každá osoba v národním orgánu rozhodujícím o dotacích, tedy včetně premiéra, pokud by byla v takovémto střetu zájmů, musí buď odstoupit z funkce, nebo prodat svůj podíl ve firmě čerpající dotace. Podle mluvčího Agrofertu Karla Hanzelky by se opatření koncernu dotknout nemělo, protože Babiš podle něj není ovládající osobou ani skutečným majitelem svěřenských fondů. Podle analytika Pirátů Janusze Koniecznyho by legislativa mohla Babiše zasáhnout coby osobu obmyšlenou. \n\nČeská pobočka Transparency International podala v srpnu 2018 oznámení o podezření ze spáchání přestupku k Městskému úřadu v Černošicích, protože se domnívala, že Andrej Babiš porušuje zákon tím, že nadále ovládá Agrofert a média, což mu zákon jako členovi vlády zakazuje. Úřad v listopadu 2018 zahájil správní řízení a v lednu 2019 vydal nepravomocné rozhodnutí, kterým za přestupek střetu zájmů udělil pokutu ve výši 200 000 korun. Babiš k rozhodnutí uvedl, že je zpolitizované, nesouhlasí s ním a určitě se proti němu odvolá, případně i ke správnímu soudu. Jeho právníci podali odvolání v únoru. Na Krajském úřadu Středočeského kraje, jehož hejtmankou v té době byla Jaroslava Pokorná Jermanová z hnutí ANO, mezitím v lednu 2019 proběhla reorganizace, v jejímž důsledku byl zrušen odbor správních agend, jenž by se odvoláním měl zabývat, resp. byl sloučen s odborem legislativně právním. V únoru o reorganizaci informoval týdeník \"Respekt\" a Česká pirátská strana kritizovala riziko ohrožení důvěryhodnosti rozhodnutí v kauze Babišova střetu zájmů. Hejtmanka Jermanová jakýkoli svůj vliv na rozhodování úředníků v Babišově kauze odmítla. Koncem září 2019 bylo přestupkové řízení zastaveno s tím, že ke spáchání přestupku nedošlo. Podle krajského úřadu nebylo prokázáno, že by Andrej Babiš ovládal mediální společnosti. Transparency International obratem oznámila, že podá podnět ministerstvu spravedlnosti k přezkumu rozhodnutí krajského úřadu.\n\nTransparency International rovněž připravila podnět k Evropské komisi z důvodu čerpání evropských dotací Agrofertem. Podnětem Transparency International a České pirátské strany se 10. září 2018 zabýval Evropský výbor pro rozpočtovou kontrolu a následně na jeho doporučení začala podezření prošetřovat i Evropská komise (EK). Ta si po českých úřadech vyžádala přehled podniků, které byly součástí skupiny Agrofert a byla přitom financovány z některého z evropských fondů. Podle deníku Forum 24 mělo při vyšetřování Evropské komise docházet k průtahům, protože česká strana nespolupracovala.\n\nV srpnu 2018 změnil Podpůrný a garanční rolnický a lesnický fond (PGRLF) podmínky udělování dotací tak, aby nebyl možný dvojí právní výklad a dostal se tak do souladu s evropskou legislativou platnou od roku 2015. Úprava se týkala malých a středních firem, které se stanou součástí koncernu. Ty by pak měly přijít o dotaci okamžitě, a ne až po dvouletém přechodném období. Úprava se týkala i firem patřících do holdingu Agrofert.\n\nDalší podnět Pirátské strany k Evropské komisi se zaměřoval na neoprávněně čerpanou dotaci společnosti SPV Pelhřimov za 17,5 milionu korun. Přílohou podnětu byla databáze státních zakázek, které získal holding Agrofert po platnosti zákona o střetu zájmů. Šlo o zhruba 800 zakázek v hodnotě přes 8 miliard korun, přičemž u 120 zakázek nebylo možné dohledat částku, takže celková částka by mohla být vyšší.\n\nEvropský parlament projednal případ 12. prosince 2018 pod názvem „\"Střet zájmů a ochrana evropského rozpočtu: případ České republiky\"“ a mimořádně přijal i usnesení, pro které hlasovalo 434 europoslanců z 545 přítomných. Člen EP Bar Staes uvedl, že pokud by se prokázal konflikt zájmů, měla by Evropská komise po České republice zpětně vymáhat dotace vyplacené Agrofertu. Případ střetu zájmů se netýkal jen zemědělských dotací, ale i státních zakázek Lesů ČR, firmy Čepro nebo Správy státních hmotných rezerv, kde se jednalo o možné porušení směrnice 24 (2014/24/EU) o zadávání veřejných zakázek. Pokud by Evropská komise dospěla k závěru, že se jednalo o konflikt zájmů, zahájila by proti České republice řízení u Evropského soudního dvora, tzv. . EP krom jiného vyjádřil znepokojení nad tím, že Česká republika nedodržovala čl. 61 odst. 1 finančního nařízení ve věci střetu zájmů Andreje Babiše, a vyzval Evropskou komisi, Radu i vnitrostátní úředníky, aby tento stav napravili a zajistili vrácení nesprávně nebo protiprávně vyplacených prostředků.\n\nKvůli vyšetřování Evropské komise byly České republice v prosinci 2018 pozastaveny platby veškerých dotací souvisejících s Agrofertem. České ministerstvo financí následně rozhodlo o tom, že žádosti o příslušné platby ani nebude Evropské komisi k proplacení posílat. Před koncem května 2019 ministerstvo financí uvedlo, že takto nepožadované a neproplacené platby přesáhly částku 161,2 milionu korun. Jednalo se mimo jiné o dotaci na výrobní linku na toastový chleba pro firmu Penam ve výši kolem 100 milionů a dotace na dalších 11 projektů v celkové výši asi 61 milionů korun, a to pro firmy Výzkumný ústav organických syntéz, Cerea, Kostelecké uzeniny, Navos a Farmtec. K odložení plateb došlo i u několika dalších projektů Agrofertu spravovaných Státním zemědělským intervenčním fondem.\n\nEvropská komise v lednu 2019 zahájila na českých ministerstvech audit evropských dotací. Na konci května 2019 poskytla českým úřadům předběžnou verzi auditní zprávy, podle níž byl Andrej Babiš ve střetu zájmů kvůli přetrvávajícím vazbám na svoje bývalé firmy. Na základě toho požadovala vrácení všech prověřovaných evropských dotací, které Agrofert dostal od února 2017 (tj. od platnosti české legislativní úpravy střetu zájmů). Babiš na zprávu reagoval 21. května projevem v Poslanecké sněmovně, v němž odmítl, že by porušil zákony, a prohlásil, že Česká republika žádné dotace vracet nebude. Oficiální český překlad auditní zprávy byl ministerstvu zemědělství doručen na konci června 2019. Ministerstva měla 2 měsíce na vyjádření.\n\nZačátkem prosince 2019 obdržely české úřady finální verzi auditní zprávy Evropské komise (z DG Regio, tedy regionálních fondů), její obsah byl označen za důvěrný, a tak ji nezveřejnily. Podle médií však i tato verze zprávy konstatovala, že Andrej Babiš se nacházel ve střetu zájmů, a to jak z pohledu evropského práva, tak podle českého zákona o střetu zájmů. Evropská komise proto požadovala po České republice navrácení téměř 284 milionů korun, které holding Agrofert získal na dotacích od 9. února 2017. O další peníze by stát podle médií mohl přijít kvůli nedostatkům v řízení a kontrole evropských fondů. Server neovlivni.cz v lednu 2020 oznámil, že DG Agri (zemědělské fondy) EK připravily další audit zaměřený na Agrofert a svěřenecké fondy Andreje Babiše a i tento potvrzuje střet zájmů.\n\nV listopadu 2011 založil občanskou iniciativu nazvanou Akce nespokojených občanů a nevyloučil, že by z ní mohlo vzniknout politické hnutí. Jako politické hnutí bylo ANO 2011 (dále též jen ANO) registrováno 11. května 2012. V srpnu 2012 se stal prvním předsedou hnutí, když v tajné volbě získal 73 ze 76 hlasů. Se svým hnutím chce bojovat proti korupci a za nižší daně. Sám státu na daních odvádí 23 milionů korun ročně, jeho holding zhruba 800 milionů korun ročně.\n\nNa svou činnost obdrželo hnutí ANO od Babiše z jeho vlastních prostředků za rok 2011 okolo 25 milionů korun. V krajských volbách konaných roku 2012 finančně podpořil uskupení Východočeši, Mimo Jiné a zlínské M. O. R. (Hnutí za Morální Očistu Radnice). Skrze jejich kandidátky potvrdil kandidaturu sedmi členů ANO.\n\nVe volbách do Poslanecké sněmovny PČR v roce 2013 kandidoval v Hlavním městě Praze jako lídr hnutí ANO. dosáhlo v těchto volbách značný úspěch, když obsadilo druhé místo za ČSSD se ziskem 18,65 % hlasů. Sám Babiš byl 26. října 2013 zvolen poslancem Parlamentu České republiky. Během předvolební kampaně byl Babiš funkcionáři politické strany TOP 09 Miroslavem Kalouskem a Markem Ženíškem označen za „komunistického udavače“. Babiš reagoval podáním trestního oznámení pro pomluvu.\n\nV lednu 2014 se stal kandidátem hnutí ANO na post vicepremiéra a ministra financí ve vládě Bohuslava Sobotky. Dne 29. ledna 2014 byl do obou funkcí jmenován. Jako ministr financí doporučil lidem, kteří by chtěli podnikat, aby si nejprve zkusili zaměstnanecký poměr.\n\nV listopadu 2014 popřel spekulace, že by chtěl v budoucnosti kandidovat na prezidenta České republiky. Připustil, že by se v budoucnosti mohl stát předsedou české vlády.\n\nNa III. sněmu hnutí ANO obhájil v únoru 2015 post předsedy hnutí. Od delegátů dostal v tajné volbě všech 186 hlasů. Bývalý prezident Václav Klaus na jaře 2015 označil propojení politiky a byznysu Andrejem Babišem za nebezpečné a vývoj české politiky poté, co se Babišovo ANO stalo jednou z nejsilnějších stran, za „hrůzostrašný“.\n\nV roce 2015 jako ministr financí prosazoval zavedení elektronické evidence tržeb (EET) a prohlásil, že nebude-li zavedena, bude nutné zvýšit daně. Plán na zavedení EET se dočkal kritiky od opozičních poslanců.\n\nV červnu 2016 prohlásil, že odejde z politiky, pokud hnutí ANO po následujících volbách skončí v opozici. V senátních volbách na podzim 2016 získalo ANO pouze tři senátorská křesla, což bylo považováno za prohru. Babiš poté prohlásil, že Senát je de facto zbytečný a nebránil by jeho zrušení.\n\nPodle průzkumu agentury STEM byl k lednu 2017 nejpopulárnějším politikem v parlamentu. Dne 25. února 2017 byl již počtvrté zvolen předsedou hnutí ANO. Na IV. celostátním sněmu hnutí v Praze získal 195 hlasů od 206 delegátů, kteří odevzdali volební lístek (tj. 95 %).\n\nDne 5. května 2017 však premiér Sobotka podal návrh na Babišovo odvolání z vlády do rukou Miloše Zemana. Jako důvod udal skandály neodvádění daní a úkolování novinářů v médiích. Prezident republiky tak učinil 24. května téhož roku. Ve funkci místopředsedy vlády Babiše vystřídal ministr životního prostředí Richard Brabec a v úřadu ministra financí pak nahradil další spolustraník a předseda sněmovního hospodářského výboru Ivan Pilný.\n\nAndrej Babiš odmítá progresivní zdanění, chtěl by snížit daně lidem s příjmy do 113 tisíc a snížit sociální pojištění pro živnostníky a firmy. Babiš také odmítá domněnku, že stát nebude mít z čeho vyplácet důchody. Podle něj jsou penze dnes v ČR na nízké úrovni a stanovuje si proto za cíl navýšit důchody na úroveň 70–80 % průměrné mzdy.\n\nČlenství v Evropské unii je pro Českou republiku podle Babiše nezbytné, je však proti jakékoliv její další integraci. Babiš se také staví proti zavedení eura jako zákonné měny v Česku.\n\nBabiš odmítl uprchlické kvóty na rozmístění žadatelů o azyl, kteří se dostali do Evropské unie v rámci evropské migrační krize a migrační vlnu z Blízkého východu a Afriky označil za „největší ohrožení Evropy.” Podle Babiše by tábory pro migranty „měly být založeny mimo Evropu a do Evropy by neměl přijít žádný uprchlík bez toho, aby prošel táborem v severní Africe nebo na Blízkém východě.“ Babiš přičetl vinu za útok kamionem na vánočních trzích v Berlíně v prosinci 2016 německé kancléřce Angele Merkelové, která podle Babiše svou politikou umožnila „nekontrolovanou migraci“ do Evropy. Premiér Bohuslav Sobotka tento Babišův výrok odmítl.\n\nPo setkání s generálním tajemníkem NATO Jensem Stoltenbergem v září 2015 kritizoval Babiš NATO za nezájem o ochranu evropských hranic a prohlásil: „NATO se chová účelově. Proti somálským pirátům zasáhlo, protože tam byl ekonomický zájem členských zemí NATO a dalších zemí Bezpečnostní rady OSN. ... NATO uprchlíci nezajímají, přitom jejich vstupní branou do Evropy je Turecko, člen NATO, a pašeráci na území Turecka, člena NATO, operují.“\n\nV březnu 2015 Babiš přirovnal anexi Krymu Ruskem k zabrání Sudet na základě mnichovské dohody v roce 1938 a uvedl, že nesouhlasí „s rozdělením Ukrajiny na dvě země.” Ekonomické sankce vůči Rusku však už považuje za nevhodné, jelikož poškozují české podnikatele. Nevěří také tomu, že by Putin plánoval válku proti NATO.\n\nBabiš v listopadu 2016 označil čínskou společnost CEFC China Energy Company Limited za zvláštního a netransparentního investora, který má podle Babiše vazby na premiéra Bohuslava Sobotku a ČSSD a uvedl, že „CEFC kupují sportovní kluby, nemovitosti nebo média, ale pokud nám chtějí Číňané opravdu pomoci, měli by koupit OKD.“ Babiš řekl, že má na čínské investice jiný názor než prezident Miloš Zeman.\n\nPři vzniku druhé Babišovy vlády označil KSČM za demokratickou stranu, která se zachovala státotvorně a umožnila vznik vlády. Podle statistik České televize ostatně hnutí ANO v období od voleb do ustavení vlády (20. listopadu 2017 až 10. července 2018) v Poslanecké sněmovně hlasovalo v 77 % hlasování ve shodě s KSČM, což představovalo vůbec největší shodu mezi všemi parlamentními stranami. Po sněmovních volbách v roce 2013 přitom Andrej Babiš prohlásil: \"\"Jsme rádi, že můžeme zabránit nástupu levice za podpory komunistů, takže já jako bývalý člen KSČ, na což nejsem pyšný, jsem rád, že tomu můžu zabránit.\"\" \n\nPři setkání s izraelským premiérem Benjaminem Netanjahuem označil Izrael za strategického partnera České republiky na Blízkém východě. Podle Babiše je Jeruzalém hlavním městem Izraele a měly by být uznány hranice vytvořené po šestidenní válce v roce 1967, nesouhlasí ale s přesunem české ambasády z Tel Avivu do Jeruzaléma, protože by to mohlo vést k další eskalaci izraelsko-palestinského konfliktu.\n\nBabiš je proti vystoupení Česka z Evropské unie a uvedl k tomu: „Jsme pevnou součástí Západu, jsme členy v EU a jsme spojencem v rámci NATO, a to nikdo nemůže zpochybnit. Pokud někdo mluví o czexitu, tak ohrožuje naši budoucnost.“ Podle Babiše by se měla Evropská unie „vrátit ke své podstatě, k původnímu poslání. To znamená bezpečný a prosperující kontinent založený na vnitřním trhu.“ \n\nKritizoval politiku tureckého prezidenta Erdoğana, o kterém v roce 2017 prohlásil: „Pokud dnes Evropa kritizuje Polsko či Orbána, že dělají něco nedemokratického, proč nekritizují Turecko? Vždyť tam je diktátor.“\n\nPři vzpomínce na vysídlence a běžence německá kancléřka Angela Merkelová v červnu 2018 odsoudila vysídlení Němců z Československa a dalších států střední a východní Evropy po druhé světové válce. Babiš v reakci na to prohlásil, že „takový výrok je absolutně nepřijatelný a odmítám ho hlavně v období, kdy si připomínáme hrůzy heydrichiády, Lidice, Ležáky a zabití našich parašutistů.”\n\nPřed volbami rozdávali stoupenci hnutí ANO po celé republice brožuru, sepsanou Andrejem Babišem (či v jeho jménu), s názvem \"O čem sním, když náhodou spím\", ve které byla popsána „Vize 2035 pro Českou republiku, pro naše děti“. Rovněž ještě před volbami, začátkem října 2017, Babiš prohlásil v rozhovoru s redaktorem deníku Právo, že by v případě volebního vítězství a svého premiérského angažmá „po čtyřech letech odešel z politiky a již se nevrátil“. Zdůvodnil to svým věkem a tím, že by pak „chtěl mít chvíli normální život, věnovat se rodině i firmě“.\n\nPři volbách do Poslanecké sněmovny ve dnech 20.–21. října 2017 zvítězilo hnutí ANO a získalo 78 poslaneckých mandátů. Andrej Babiš jako lídr kandidátky ve Středočeském kraji byl opět zvolen poslancem sněmovny, přičemž dostal 48 645 preferenčních hlasů, nejvíce ze všech zvolených poslanců.\n\nPrezident Miloš Zeman pověřil lídra ANO Andreje Babiše dne 31. října 2017 jednáním o sestavení nové vlády. Dne 6. prosince 2017 jej jmenoval premiérem. Podle vyjádření obou aktérů měla být vláda jmenována 13. prosince 2017, po seznámení prezidenta s ministerskými adepty. Podle Babiše prezident souhlasil s posunem termínu, aby se už jako předseda jmenované vlády mohl 14. prosince zúčastnit summitu prezidentů a premiérů Evropské unie v Bruselu. Zeman chtěl rovněž osobně podpořit získání sněmovní důvěry pro Babišovu vládu.\n\nDne 10. ledna 2018 požádala vláda složená z členů ANO a nestraníků Poslaneckou sněmovnu o důvěru, sněmovní schůze ale byla večer přerušena a hlasování odloženo na 16. ledna 2018. Toho dne vláda Andreje Babiše důvěru Poslanecké sněmovny nedostala. Podpořilo ji všech 78 poslanců hnutí ANO, zbývající strany ale hlasovaly proti. Již dalšího dne, 17. ledna, odhlasovala vláda svoji demisi, kterou prezident Miloš Zeman přijal 24. ledna 2018. Ten zároveň pověřil Babiše jednáním o sestavení nové vlády.\n\nPo sjezdu ČSSD, který se konal 18. února 2018, začala tato strana pod vedením svého nového předsedy Jana Hamáčka vyjednávat s ANO o účasti na vládě. Zatímco ČSSD pro sebe požadovala pět ministerských křesel včetně ministerstev vnitra a spravedlnosti (resorty, které mají váhu ve spojitosti s kauzou Čapí hnízdo), bylo ANO tehdy ochotno přiznat ČSSD jen čtyři ministerstva.\n\nDne 26. března 2018 rozhodla vláda v demisi pod Babišovým vedením o vyhoštění tří ruských agentů s diplomatickým statusem v návaznosti na útok proti Sergeji Skripalovi a jeho dceři, který se odehrál ve Spojeném království. Podle Martina Fendrycha se vláda v tomto případě rozhodla jednoznačně pro prozápadní a protiruský postoj.\n\nZačátkem dubna 2018 skončilo první vyjednávání mezi ČSSD a ANO o společné vládě neúspěchem. Jedním z důvodů byla tehdy neochota ANO přenechat sociálním demokratům post ministra vnitra. Představitelé ČSSD Jan Hamáček a Jiří Zimola navštívili 4. dubna prezidenta Miloše Zemana. Podle informací \"Lidových novin\" jim prezident doporučil trvat na svých požadavcích a neustupovat. Premiér v demisi Andrej Babiš byl podle svých slov připraven podřídit se Zemanově vůli. „Když prezident řekne, že pověří vyjednáváním o vládě někoho jiného z hnutí ANO, tak to budu akceptovat,“ řekl Babiš.\n\nPrezident Zeman dne 6. června 2018 podruhé jmenoval Andreje Babiše premiérem a vyzval jej, aby mu předložil seznam příštích členů vlády, se kterými se chtěl seznámit. Od 27. června 2018 je Babiš poté, co jej prezident Zeman podruhé jmenoval premiérem, předsedou své druhé vlády. Tuto menšinovou vládu sestavil jak ze zástupců ANO, tak ČSSD. Babiš a ministři složili do rukou prezidenta předepsaný slib. Prezident Zeman nejmenoval ministrem zahraničí zástupce sociálních demokratů a poslance Evropského parlamentu Miroslava Pocheho, takže vedení tohoto ministerstva se prozatím ujal předseda strany a ministr vnitra Jan Hamáček. ČSSD obdržela ve vládě celkově pět křesel včetně jí zprvu odepíraného ministerstva vnitra, ANO dostalo deset křesel. Dne 10. července podepsaly oba subjekty koaliční smlouvu. Prezidentem jmenovanou ministryní spravedlnosti za ANO byla Taťána Malá, po veřejné kritice kvůli plagiátorství diplomových prací a střetu zájmů však 13 dní nato odstoupila a Andrej Babiš krátce uvažoval o tom, že by se nechal prezidentem pověřit k vedení tohoto resortu, než by se našel nový ministr. To však vzbudilo silný odpor a kritiku opozičních stran, a tak premiér narychlo vyjednal nového adepta na ministra spravedlnosti, Jana Kněžínka, jehož prezident jmenoval 10. července. Dne 12. července 2018 krátce po půlnoci získala Babišova vláda důvěru Poslanecké sněmovny poměrem hlasů 105 (pro) ku 91 (proti). Přispěla k tomu Komunistická strana Čech a Moravy, která již před sestavením vlády měla v úmyslu ji podpořit při hlasování o důvěře a posléze ji tolerovat.\n\nZ titulu funkce předsedy vlády zasedl Andrej Babiš rovněž do čela Rady vlády pro koordinaci boje s korupcí, s následným schválením vládou. Od vzniku rady v roce 2014 zastával tento post vždy ministr, naposledy předtím ministr spravedlnosti Robert Pelikán. Po jeho odchodu však nový koordinátor boje s korupcí nebyl pověřen a automaticky řízení Rady připadlo premiérovi. Tento krok byl kvůli konfliktu zájmů kritizován opozicí, například stranou Pirátů. Jan Hamáček prohlásil, že je to premiérovo právo a nebude v této otázce nic podnikat.\n\nDne 11. listopadu 2018 se Andrej Babiš jako zástupce České republiky zúčastnil v Paříži oslav 100. výročí konce 1. světové války. Vzpomínkové ceremonii u Vítězného oblouku přihlížely desítky státníků, včetně prezidentů USA Donalda Trumpa a Ruska Vladimira Putina.\n\nV polovině listopadu 2018 investigativní novináři Sabina Slonková a Jiří Kubík uveřejnili rozhovor s Babišovým synem, kterého vypátrali a kontaktovali ve Švýcarsku. Andrej Babiš mladší obvinil otce, že jej po vypuknutí aféry Čapí hnízdo \"uklidil\" na Krym, kde jej následně proti jeho vůli zadržoval. Rovněž prohlásil, že u dokumentů týkajících se Čapího hnízda nevěděl, co podepisuje. Babiš reagoval sdělením, že jeho syn je psychicky nemocný, bere léky a musí být pod dohledem, a že odjel z Česka dobrovolně.\n\nV reakci na zveřejněné informace vyzvala opozice premiéra Babiše 13. listopadu 2018 k demisi. Dne 15. listopadu 2018 Senát Parlamentu přijal usnesení, v němž označil za nepřijatelnou účast Andreje Babiše ve vládě až do konce vyšetřování kauzy Čapí hnízdo. Prezident Miloš Zeman 15. listopadu prohlásil, že kdyby poslanci vládě vyslovili nedůvěru, on opět pověří sestavením nového kabinetu Babiše. Babiš pak 16. listopadu 2018 uvedl, že navzdory výzvám (a v rozporu s etickým kodexem ANO) neodstoupí. Dne 23. listopadu 2018 proběhlo hlasování o nedůvěře vládě, Babiš se svou vládou je však ustál, poslanci koaliční ČSSD při hlasování opustili sál a komunisté hlasovali spolu s hnutím ANO pro vládu. Veřejnost na kauzu reagovala uspořádáním několika demonstrací, především ve větších městech.\n\nKoncem roku 2018 vypukla „kauza Huawei“, a to poté, co Národní úřad pro kybernetickou a informační bezpečnost (NÚKIB) varoval před 5G mobilními technologiemi a telefony čínské firmy Huawei kvůli podezření z napojení firmy na čínské tajné služby. Varování se týkalo také čínské společnosti ZTE. Babiš přikázal stažení mobilních telefonů Huawei z Úřadu vlády a sešel se s velvyslancem Čínské lidové republiky v České republice. Po setkání velvyslance s Babišem čínská ambasáda na svém webu uvedla, že „čínská strana bere na vědomí úsilí české vlády o nápravu příslušných chyb a doufá, že česká strana přijme účinná opatření, aby zabránila opakování podobných událostí”. Podle Babiše česká vláda žádnou chybu neudělala a čínský velvyslanec o setkání lhal. V lednu 2019 po setkání s prezidentem Zemanem v Lánech Babiš uvedl, že „všichni operátoři v ČR pracují na technologiích Huawei, je potřeba, aby nám to NÚKIB vysvětlil a předložil nějaké analýzy.“ Babiš i Zeman kritizovali postup NÚKIB v kauze Huawei.\n\nV neděli 17. února 2019 na V. volebním sjezdu hnutí ANO byl opět zvolen jeho předsedou, když neměl žádného protikandidáta a získal 206 hlasů z celkových 238 přítomných delegátů.\n\nPři své oficiální návštěvě Spojených států amerických byl Babiš 7. března 2019 přijat prezidentem Donaldem Trumpem v Bílém domě ve Washingtonu. Ještě před zahájením dvoustranných rozhovorů Babiš uvedl, že spojenectví USA a České republiky trvá již 100 let, a to od vzniku Československa. Zmínil se také o skutečnosti, že manželkou prezidenta Tomáše Garrigua Masaryka byla Američanka. Tématem jednání v Bílém domě byla například kybernetická bezpečnost, nákup vrtulníků pro českou armádu, možná dostavba jaderných bloků v Česku či dovoz amerického zkapalněného plynu do Evropy. Babiš rovněž apeloval na amerického prezidenta, aby nezaváděl dovozní cla na produkty automobilového průmyslu z Evropy.\n\nPrůběh jednání kladně hodnotila řada českých politiků. Předseda ODS Petr Fiala ocenil, že schůzka navázala na „tradici návštěv“, kterou zná Česko již z minulosti. „Je dobře, že si Spojené státy uvědomují, že ČR patří tradičně v Evropě k velkým podporovatelům euroatlantické vazby.“ Místopředseda Pirátů Mikuláš Peksa vyslovil názor, že schůzka může přispět k předcházení obchodních válek mezi USA a Evropskou unií. S kritikou naopak přišli komunisté, kteří kritizovali jednoznačnou podporu sankcí vůči Rusku.\n\nAmerická média byla k Babišovi kritická, porovnávala ho s Trumpem a uváděla poměrně podrobně jeho domácí kauzy. Deb Riechmannová si všimla, že Babiš je podobně jako Trump bohatý podnikatel a také on \"se k moci dostal na nacionalistické vlně a odmítání migrantů\". Babiš chválil Trumpovu Zprávu o stavu Unie a dokonce parafrázoval jeho rétoriku (“Make the Czech Republic great again”), přestože americký prezident v rozhovoru uvedl, že Česká republika si vede velmi, velmi dobře ekonomicky, je bezpečná, má silnou armádu a silné lidi a má dobré obchodní vztahy s USA.\n\nKoncem dubna 2019 podal na vlastní žádost demisi ministr spravedlnosti za ANO Jan Kněžínek. Babiš na jeho místo nominoval Marii Benešovou, která post ministryně spravedlnosti zastávala i ve vládě Jiřího Rusnoka. Obavy z možných dopadů výměny ministrů na vývoj kauzy Čapí hnízdo vyvolaly další protesty veřejnosti, organizované především spolkem Milion chvilek. Ty ještě zesílily na počátku června, kdy byly zveřejněny předběžné výsledky dvou auditů Evropské unie, podle kterých Babiš i po převodu akcií Agrofertu do svěřeneckých fondů zůstal v konfliktu zájmů a Agrofert proto nebyl oprávněn čerpat evropské dotace. Demonstrace na pražské Letenské pláni 23. června 2019 se zúčastnilo přibližně 250 tisíc lidí, čímž se stala největší v české historii od revolučních shromáždění z 25. a 26. listopadu 1989.\n\nDne 3. června 2019 se Babiš setkal v Praze s barmskou vůdkyní, nositelkou Nobelovy ceny za mír a někdejší disidentkou Aun Schan Su Ťij, se kterou mluvil o spolupráci v ekonomické oblasti i v rámci rozvoje vzdělávání či zdravotnictví. Babiš ocenil její úsilí o demokratizaci Myanmaru.\n\nKoncem září 2019 Babiš zastupoval Českou republiku na klimatickém summitu OSN v New Yorku. Ve svém projevu před Valným shromážděním upozornil, že je nutné se zaměřit mimo Evropu: „\"Mimo Evropu došlo v roce 2018 k navýšení emisí o 1050 milionů tun, to je padesátkrát víc, než o kolik jsme v Evropě snížili. Evropa pro to dělá dost a hlavně jsou v rámci Evropy také mechanismy, jak to vymoci. U jiných zemí to tak vůbec není.\"“ Babiš označil za klíčový přechod na nefosilní zdroje energie, ale sluneční a větrné zdroje jsou podle něj zatím málo účinné: „\"Moje země nemá jinou možnost než jádro.\"” V OSN rovněž podpořil plán tureckého prezidenta Recepa Erdoğana na vytvoření bezpečné zóny pro návrat válečných uprchlíků na severu Sýrie, ale později kritizoval tureckou invazi do Sýrie a zastavil vývoz českých zbraní do Turecka.\n\nZačátkem října 2019 Babiš společně se zástupci několika dalších zemí EU kritizoval plán Junckerovy komise na snížení dotací, které mají za účel snížit rozdíly mezi bohatými a chudšími regiony Evropské unie, a připomněl, že západoevropské podniky získávají ročně v důsledku odlivu kapitálu (mj. čerpáním dividend) ze zemí Visegrádské skupiny (Česko, Slovensko, Polsko, Maďarsko) 50 miliard eur (1,27 bilionu korun), a „\"je to pro ně výhodný byznys, neplatí naše lidi mzdami jako u nich doma\".“\n\nU příležitosti 30. výročí Sametové revoluce pronesl Babiš 17. listopadu 2019 projev v Národním muzeu, ve kterém děkoval studentům, politikům, hercům, exulantům i zakladatelům Občanského fóra. Uvedl, že není pyšný na své někdejší členství v KSČ a připustil, že \"\"nebyl tak statečný a angažovaný jako Havel\"\". Položil také věnec a zapálil svíčku na pietním místě na Národní třídě, přítomnými lidmi byl ovšem vypískán.\n\nPremiér Andrej Babiš chyběl v období 2017–2019 na 73 % všech hlasování ve Sněmovně. Tolik hlasování podle týdeníku \"Respekt\" nezmeškal žádný z Babišových předchůdců ve funkci předsedy vlády.\n\nJedním z nejkontroverznějších počinů kolem Andreje Babiše byla takzvaná „kauza Čapí hnízdo“. Babiš byl v souvislosti s touto kauzou stíhán kvůli podezření z trestných činů dotačního podvodu (§ 212 trestního zákoníku) a poškození finančních zájmů Evropské unie (§ 260 trestního zákoníku). V září 2019 byl však Babiš v této kauze pražskými státními zástupci oficiálně zbaven obvinění. \nNejvyšší státní zástupce Pavel Zeman byl oprávněn rozhodnutí pražských státních zástupců zrušit a obnovit trestní stíhání, což v případě Andreje Babiše a další obviněné učinil.\n\nPodstatou kauzy bylo podezření na účelové čerpání dotace Evropské unie určené pouze pro malé nebo středně velké firmy, když podle kritiků koncern Agrofert formálně převedl v roce 2008 společnost Čapí hnízdo na jiného majitele krytého listinnými akciemi na majitele, protože Agrofert by dotaci nezískal.\n\nV roce 2006 se majitelem původního areálu lihovaru stala společnost IMOBA z holdingu Agrofert. V roce 2007 se společnost s ručením omezeným ZZN AGRO Pelhřimov z holdingu Agrofert transformovala na stejnojmennou akciovou společnost s anonymními akciemi na majitele a v roce 2008 se přejmenovala na Farmu Čapí hnízdo a získala dotaci ve výši 50 mil. korun od ROP Střední Čechy. V roce 2014 byly zákonem zakázány anonymní akcie a Čapí hnízdo se stalo součástí společnosti IMOBA.\n\nPolicie obdržela trestní oznámení v listopadu 2015. Do povědomí širší veřejnosti se kauza dostala na jaře 2016, kdy právě kvůli „Čapímu hnízdu“ byla svolána mimořádná schůze Poslanecké sněmovny. Teprve zde Babiš uvedl, že majiteli akcií v inkriminované době byli jeho dospělé děti Adriana a Andrej a bratr partnerky Moniky Martin Herodes.\n\nPolicie ukončila vyšetřování v létě 2017 a navrhla zahájení trestního stíhání vůči Andreji Babišovi, Jaroslavu Faltýnkovi a dalším osobám na základě výše zmíněného trestního oznámení z důvodu podezření ze spáchání trestných činů dotačního podvodu (§ 212 trestního zákoníku) a poškození finančních zájmů Evropské unie (§ 260 trestního zákoníku) ve „zločinném spolčení“ (§ 89 odst. 17 dřívějšího trestního zákona), kdy podle obvinění dotaci určenou malým a středně velkým firmám, čerpal koncern Agrofert skrze nastrčenou malou firmu, čímž měla vzniknout škoda 49 997 443,36 Kč. Poslanecká sněmovna hlasovala 6. září 2017 pro vydání obou poslanců k trestnímu stíhání. Na počátku roku 2018, kdy po volbách znovu nabyli poslaneckou imunitu, Andrej Babiš na tiskové konferenci prohlásil, že se nechají vydat k trestnímu stíhání. Sněmovna je posléze k trestnímu stíhání skutečně znovu vydala, a to v poměru 111 ku 69 hlasům. V květnu 2018 žalobce stíhání Jaroslava Faltýnka a některých dalších osob zrušil, v případě Babiše a jeho příbuzných však nadále pokračovalo.\n\nUdělení dotace bylo v letech 2016–2017 také vyšetřováno Evropským úřadem pro boj proti podvodům (OLAF). OLAF své vyšetřování uzavřel koncem roku 2017 a nálezy zaslal českým úřadům a Evropské komisi. Žalobci doporučili ministerstvu financí zprávu OLAFu nezveřejňovat z důvodu jejího zařazení do vyšetřovacího spisu. Zpráva však přesto brzy pronikla na veřejnost, celé znění poprvé uveřejnily servery Aktuálně.cz a iHned.cz nakladatelství Economia 11. 1. 2018. Podle novinářů zpráva potvrzuje dotační podvod. Konkrétně jmenuje § 216 a § 260 českého trestního zákoníku, čímž potvrzuje závěry Policie ČR. Andrej Babiš ve zprávě figuruje jako hlavní hybatel kauzy, avšak odpovědnost může padnout i na Babišovy spolupracovníky, Janu Mayerovou a Josefa Nenadála, kteří dotaci vyřizovali. V červnu Babiš rozhodnutí OLAFu kritizoval a tvrdil, že vyšetřování, které vedl „zkorumpovaný“ OLAF bylo zpolitizované jak v Česku, tak v Bruselu. Šéf úřadu OLAF Nicholas Ilett se důrazně ohradil proti Babišovým výhradám k nezávislosti úřadu.\n\nV červnu 2018 společnost IMOBA částku 50 miliónů korun vrátila Regionálnímu operačnímu programu (ROP) Střední Čechy, který dotaci původně přidělil. Trvala při tom na tvrzení, že to neznamená přiznání porušení dotačních podmínek.\n\nNa počátku roku 2019 byla lhůta pro uzavření vyšetřování kauzy prodloužena do 30. dubna 2019. Vyšetřovatel Pavel Nevtípil oznámil svým nadřízeným, že chce kauzu dostat před soud bez Andreje Babiše mladšího pro jeho nedostupnost. Policie ČR ukončila vyšetřování 26. března 2019 a oficiálně požádala žalobce, aby postavil Andreje Babiše a jeho rodinu před soud kvůli podezření z podvodu.\n\nPočátkem června 2019 podal advokát Andreje Babiše, Michael Bartončík, v sídle Městského státního zastupitelství v Praze návrh na zastavení trestního stíhání svého klienta s tím, že skutek, ze kterého byl Babiš obviněn, není trestným činem.\n\nPo vyhodnocení provedeného vyšetřování navrhl dozorující státní zástupce Jaroslav Šaroch počátkem září 2019, aby bylo stíhání proti všem obviněným zastaveno. Vedení Městského státního zastupitelství v Praze se poté s tímto názorem ztotožnilo. Státní zástupci dospěli k názoru, že Farma Čapí hnízdo v době podání žádosti splňovala podmínky definice malého a středního podniku, tudíž k žádnému protiprávnímu jednání nedošlo. Městský státní zástupce v Praze Martin Erazím ke kauze řekl: \"„I pokud by v důsledku až následné desetileté rozhodovací praxe Soudního dvora bylo dovozeno, že Farma Čapí hnízdo nesplňovala definici pojmu ‚malý a střední podnik‘ v době podání žádosti o poskytnutí dotace v roce 2008, nepovažuji za možné klást komukoliv za vinu možné nesprávné posouzení takové právní otázky v době podání žádosti o poskytnutí dotace před 11 lety.“\" Andrej Babiš tak byl v této kauze oficiálně zbaven obvinění.\n\nNejvyšší státní zástupce Pavel Zeman 4. prosince 2019 zrušil předchozí rozhodnutí dozorujícího státního zástupce Jaroslava Šarocha a znovu tak otevřel kauzu Čapí hnízdo. Učinil tak jen v případě dvou ze šesti stíhaných osob – Andreje Babiše a dotační manažerky Čapího hnízda Jany Mayerové.\n\nV srpnu 2018 byla uveřejněna zpráva, že Generální finanční ředitelství od roku 2014 nereagovalo na oznámení německé protistrany o podezření z daňových úniků ve výši 280 milionů korun za období 2009–2013, a to pomocí objednávek na reklamu pro německé firmy patřící do koncernu Agrofert, prováděnou na farmě Čapí hnízdo. Česká finanční správa zahájila řízení proti jednomu subjektu, ačkoliv zadavatelů reklamy z holdingu Agrofert bylo mnoho. Řízení bylo ukončeno bez doměření daně a bez dalšího podnětu orgánům činným v trestním řízení. Od 19. prosince 2018 se věcí zabývali pracovníci 7. oddělení Odboru hospodářské kriminality krajského ředitelství policie s podezřením na krácení daně. Z pohledu Policie ČR jde o jinou kauzu než byla kauza dotací pro Farmu Čapí hnízdo a řeší ji proto jiní vyšetřovatelé. Farma podle odborného posudku inkasovala mnohonásobně vyšší částky na reklamu, než bylo reálné, a reklama postrádala elementární význam, jelikož kongresové centrum Čapího hnízda využívaly především firmy z holdingu Agrofert.\n\nV červnu 2019 Policie ČR podezření z daňových úniků vyhodnotila podle internetové publikace Hlídací Pes jako „vážné“ a zahájila úkony trestního řízení ve věci krácení daně.\n\nJednou z vyšetřovaných osob v kauze Čapího hnízda byl syn Andrej Babiš mladší, který měl v letech 2007–2014 držet vlastnický podíl ve farmě. Ten byl v červenci 2015 hospitalizován na psychiatrii, a když jej policie vyšetřovala, vypracovala psychiatrička Dita Protopopová, tehdy pracující pro Andreje Babiše, lékařský posudek o jeho nezpůsobilosti účastnit se trestního řízení. Policisté však omluvě neuvěřili.\n\nNa podzim 2015 se pečovatelem Babiše mladšího stal Petr Protopopov, manžel Dity Protopopové. Ten s ním v letech 2016 a 2017 cestoval na Ukrajinu a do Ruska, na anektovaný Krym, kde jej i dočasně zanechal se ženou jménem Jelizaveta. Z Krymu odeslal Andrej Babiš mladší v lednu 2018 e-mail Policii ČR s tvrzením, že byl unesen, neboť jej „otec potřeboval dostat pryč po dobu probíhající kauzy“, a že jej čeká „nedobrovolný psychiatrický zákrok“. Policie podnět začala vyšetřovat a zjistila, že mezitím se Babiš mladší navrátil ke své matce. Nadále případ prošetřovala, ke kauze Čapí hnízdo ho však nevyslechla.\n\nNa podzim 2018 vyhledali Babiše mladšího a jeho matku Beatrici Babišovou ve švýcarské Ženevě reportéři Sabina Slonková a Jiří Kubík. Reportéři natáčeli jeho výpověď kamerou ukrytou v brýlích, aniž jej a jeho matku o natáčení uvědomili. Uveřejnění takto získané reportáže vyvolalo bouřlivé reakce na politické scéně i ve společnosti. Uskutečnilo se několik masových demonstrací proti premiéru Babišovi. Opoziční strany vyvolaly v Poslanecké sněmovně hlasování o vyslovení nedůvěře vládě, které však vláda s podporou KSČM ustála. \n\nBabiš starší 17. listopadu odcestoval do Ženevy za svou exmanželkou a synem, kteří následně přestali komunikovat s českými médii a jejich právní zástupce podal trestní oznámení na reportéry pro porušení švýcarských zákonů.\n\nV lednu 2017 vyšlo najevo, že Babišovy příjmy mohly být vyšší, než jaké přiznal v majetkovém přiznání, a možná se též dopustil krácení daně. Babiš totiž jako soukromá osoba koupil od Agrofertu (jehož byl majoritním vlastníkem) korunové dluhopisy celkem za 1,5 miliardy Kč se zúročením 6 % p. a., z jejichž úroků se podle tehdejších právních předpisů nemusela platit daň, a Babiš tedy vydělával nezdanitelných 90 milionů korun ročně.\n\nPozorovatelé (poslanci za ČSSD a TOP 09 a novináři z \"Deníku\", \"E15\" a \"Echo24\") však podle Babišových daňových přiznání usuzovali, že neměl na koupi oněch dluhopisů dostatečný vlastní kapitál, jelikož podle Babišova předchozího tvrzení dosáhly jeho čisté příjmy po zdanění v období 1993–2013 pouze 1,11 miliardy Kč, a to bez zohlednění jeho soukromých nákladů. Babiš přitom koupil první část dluhopisů za 1,252 miliardy Kč v roce 2013. Původ veškerých peněz, za které si dluhopisy koupil, tedy nebyl znám. Peníze takto Babišem investované do Agrofertu byly navíc za netržní, vysoký úrok, a tím mohlo dojít jak k poškozování Agrofertu, tak i ke krácení daní podle zákona o daních z příjmu. Agrofert totiž započítával úroky za dluhopisy do svých provozních nákladů. U něj by tak mohlo jít o krácení daně z příjmu akciové společnosti ve výši cca 22,8 milionu Kč ročně.\n\nDne 4. ledna 2017 bylo na Andreje Babiše podáno trestní oznámení pro porušení povinnosti při správě cizího majetku ve smyslu § 220 trestního zákoníku a pro zkrácení daní, poplatků a podobných povinných plateb ve smyslu § 240 trestního zákoníku. V září 2017 bylo podezření, že transakce je spojena s krácením daně, hodnoceno Policií ČR jako velmi vážné. Trestní oznámení (bod 26) taktéž obsahovalo podezření, že si Babiš na nákup dluhopisů půjčil, například od Agrofertu nebo jiné dceřiné společnosti, za netržní úrok, čímž by se také jednalo o poškozování společnosti Agrofert. Důležitým právním předpokladem trestního oznámení proti Babišovi byla skutečnost, že Nejvyšší soud v usnesení z roku 2009 o jednom precedentním případu stanovil, že „majetek akciové společnosti jako právnické osoby je pro jejího akcionáře majetkem cizím“.\n\nBabišovými příjmy se zabýval pořad \"Reportéři ČT\", díl „Ministerské počty“, který byl uveden 30. ledna 2017. Babiš se v něm odmítl ke svým příjmům vyjádřit. Ve středu 15. března 2017 Poslanecká sněmovna rozhodla, že musí do konce dubna nesrovnalosti vysvětlit a odpovědět na celkem 22 nejasností ohledně korunových dluhopisů. Tehdejší ministr financí Babiš poslal jako vysvětlení dopis. Situace vyvrcholila vládní krizí a demonstracemi proti Babišovi a Zemanovi, usnesením Poslanecké sněmovny, že „\"místopředseda vlády a ministr financí Andrej Babiš ve svých veřejných vystoupeních opakovaně lhal a zneužíval svá média ke kompromitaci politických soupeřů\"“ a nakonec i odvoláním Babiše z pozice ministra.\n\nV únoru 2018 zveřejnilo \"Forum24\" informaci, že Andreje Babiše prověřuje Národní centrála proti organizovanému zločinu kvůli prodeji akcií společnosti Profrost z holdingu Agrofert právě Agrofertu a manažerce Profrostu Simoně Sokolové. Prodejem akcií měl Andrej Babiš na korunové dluhopisy získat finanční prostředky. Podle údajů serveru mohl být prodej podílu firmy uměle více než šestkrát předražený a mohlo tak dojít k daňovému úniku přes 100 milionů korun.\n\nV říjnu 2018 potvrdila obvodní státní zástupkyně pro Prahu 4 Blanka Valsamisová, že se případem korunových dluhopisů zabývá na základě podezření ze spáchání trestného činu porušení povinnosti při správě cizího majetku dle § 220 odst. 1 a 3 trestního zákoníku. Na konci října 2018 však vyšetřovatelé z městského státního zastupitelství sloučili několik trestních oznámení do jednoho a případ odložili, neboť nešlo o podezření z trestného činu.\n\nV srpnu 2018 se Policie začala zabývat trestním oznámením na Andreje Babiše ohledně nelegálního úniku informací z ČEZ s podezřením ze spáchání trestných činů zneužití informace a postavení v obchodním styku s trestní sazbou pět až deset let. Při prodeji bulharské části společnosti ČEZ bulharské společnosti Inercom a arbitrážním řízení ČEZu s Bulharskem ve výši 15 miliard korun došlo k úniku důvěrných informaci. Bulharský premiér Bojko Borisov přitom v parlamentu potvrdil, že důvěrné dokumenty dostal přímo od Andreje Babiše. Ten toto obvinění popřel.\n\nZe sestříhaného záznamu odposlechu Babiše, který publikovala na webu Skupina Julius Šuman dne 27. srpna 2017, novináři několika deníků dovozují, že Babišovy výrazy „\"...jedeme po nich\"“ a \"„...ty naši klekli na tu FAU Přerov, takže to je v insolvenci, obstavený účty, vagóny.\"“ v podstatě mohou znamenat, že Andrej Babiš jako ministr financí cíleně ovlivnil Finanční správu tak, aby pomocí zajišťovacích příkazů DPH de facto zlikvidovala firmu FAU Přerov. Krajský soud v Ostravě označil právní výklad finanční správy za absurdní a rozhodl, že Finanční správa postupovala nezákonným způsobem. Posléze se vyjádřili majitelé firmy FAU, že budou po státu žádat náhradu škody. Tisková mluvčí Finanční správy Gabriela Štěpanyová naznačené souvislosti odmítla, stejně tak mluvčí Agrofertu Karel Hanzelka odmítl jakoukoliv spojitost holdingu s firmou FAU. Hospodářské noviny však uvedly, že Agrofert měl o sklad, v němž se také přimíchávala biopaliva do nafty a benzinu, zájem, ale firma FAU ho nechtěla prodat. Bohuslav Sobotka z pozice premiéra požádal o prošetření případu ministerstvo financí, které obratem poukázalo na již probíhající řešení dvou kasačních stížností spjatých s případem u Nejvyššího správního soudu. Podle Sabiny Slonkové odposlech také svědčí o tom, že Andrej Babiš měl informace z daňového řízení, které je neveřejné a probíhá výhradně mezi daňovým subjektem a finančním úřadem. Na popud ministra vnitra Milana Chovance se případem zabývá policie. Podle ministra Jurečky by měla policie vyšetřit, zda jsou nahrávky pravé, nebo jde o sestříhané kousky zvukového záznamu. Firma FAU následně spor s Finanční správou vyhrála, jelikož Nejvyšší správní soud kasační stížnost této státní instituce zamítl. Podle právního zástupce FAU Alfréda Šrámka to otevírá cestu k náhradě škody od státu ve výši přes jednu miliardu korun.<ref name=\"podnikatel.cz/clanky/danovi-poplatnici-zrejme-zaplati-kvuli-zajistovakum-miliardu-korun\"></ref>\n\nBabiš odmítl, že by finanční a celní správu zneužíval a úkoloval. Finanční správa se vyjádřila, že pracuje samostatně na základě vlastní analytické činnosti, nikoliv na základě zadání.\n\nV červnu 2013, krátce poté, co Agrofert uskutečnil akvizici vydavatelského domu Mafra, Andrej Babiš na tiskové konferenci deklaroval: „Já můžu tady veřejně prohlásit na zdraví mojich čtyř dětí a dvou vnuček, že já v žádném případě nebudu nikdy zasahovat do práce redaktorů v Mafře.“ Během května 2017 se ovšem na anonymním twitterovém účtu objevily nahrávky, na kterých Andrej Babiš hovořil s tehdejším redaktorem Mladé fronty Dnes Markem Přibilem o připravovaných článcích. Na nahrávce majitel deníku diskutuje o tom, kdy by se v novinách měly publikovat materiály proti ministru zdravotnictví Ludvíkovi a ministru vnitra Chovancovi. Andrej Babiš následně autenticitu nahrávek potvrdil, nicméně je označil za zmanipulované se záměrem ho vyprovokovat. \"\"On (Marek Přibil) mi tam něco podsouval, já jsem to kopal od sebe. Ten rozhovor byl nepříjemný, byla to provokace, teď už to vím.\"\" Zároveň podal trestní oznámení. Podle právníka Aleše Rozehnala by se Babiš ovlivňováním obsahu dopustil trestného činu \"podplacení\" dle § 332 tr. zák.\n\nV reakci na uniklé nahrávky vydali redaktoři \"Mladé fronty Dnes\" a \"iDnes.cz\" společné prohlášení, ve kterém označují chování svého kolegy za ojedinělý exces a požadují, aby vedení vydavatelství podobným situacím zabránilo. Redaktoři, kteří se podepsali pod prohlášení, tvrdí, že hnutí ANO Andreje Babiše nemá jakoukoli možnost skrytě ovlivňovat nebo manipulovat obsah článků v Mladé frontě Dnes nebo na iDNES. Prohlášení podepsalo přes 150 redaktorů. Podle svědectví novináře Jana Novotného, který opustil redakci Mladé fronty DNES, ovšem Babiš volá samotným novinářům, zakazuje jim témata, říká, co mohou psát. Šéfredaktor Jaroslav Plesl prý upravuje texty podle přání ministra financí. Další z bývalých novinářů Mladé fronty DNES, Martin Biben, také v otevřené výpovědi zpochybnil, že by šlo o chybu jednotlivce. Podle deníku Forum 24, který analyzoval zapojení českých médií do medializace některých dřívějších kauz týkajících se vrcholných českých politiků, byl deník Mladá fronta DNES v těchto dřívějších kauzách \"dominantním aktérem\", zatímco v souvislosti s kauzami týkajícímí se Andreje Babiše je tento deník \"spíše jen pasivním komentátorem\", který je \"mnohdy [..] více aktivní v [jejich] bagatelizování a relativizování\".\n\nNa středu 10. května 2017 byla kvůli kauze na návrh opoziční ODS a TOP 09 svolána mimořádná schůze Poslanecké sněmovny. Ta se mimo jiné usnesla, že Andrej Babiš „ve svých veřejných vystoupeních opakovaně lhal a zneužíval svá média ke kompromitaci politických soupeřů“.\n\nV září 2018 redakci Lidových novin, které již patřily do svěřeneckého fondu Andreje Babiše, opustila dlouholetá redaktorka Petra Procházková kvůli textu článku o fiktivní organizaci dětského červeného kříže, který podporoval stanovisko Andreje Babiše ohledně přijetí syrských válečných sirotků, a který redakce obdržela přímo od jeho asistentky, a který poslala údajná prezidentka fiktivní organizace přímo Andreji Babišovi. Spolu s dalšími redakci opustili i další redaktoři, např. Martin C. Putna a Lukáš Rous.\n\nV únoru a březnu 2018 provedlo Ministerstvo financí České republiky kontrolu Generální inspekce bezpečnostních sborů (GIBS) několik dní poté, co její šéf Michal Murín zprvu odmítl výzvu Andreje Babiše, v tu dobu premiéra v demisi, aby rezignoval na svoji funkci. Státní úřady přitom obvykle kontroluje Nejvyšší kontrolní úřad (NKÚ). Svou iniciaci tohoto zásahu potvrdil na půdě sněmovny sám Babiš. Podle názoru internetového magazínu \"Neovlivní.cz\" se tak dostal do střetu zájmů, jelikož jej Policie ČR tehdy ještě vedla jako trestně stíhanou osobu. Magazín dovozoval, že pomocí personálních změn Babiš mohl v onom období oslabit pozici vyšetřovatele své tehdy neuzavřené kauzy Čapí hnízdo Pavla Nevtípila. Podle tvrzení magazínu provedlo ministerstvo financí na GIBS „\"totalitní inspekční kontrolu\"“, údajně v zemích Evropské unie nepřípustnou, což magazín dokládal podmínkami přistoupení České republiky k EU, kapitolou 28 (finanční kontrola). Magazín se domníval, že šlo o cílenou a předtím neplánovanou kontrolu, provedenou pro osobní nebo politický zájem. Při tom prý neexistovala zákonná možnost odvolat Michala Murína z jeho funkce, pokud nebyl trestně stíhán nebo proti němu nebyla vedena kárná žaloba. Andrej Babiš byl podle \"Echo.cz\" přesto rozhodnut Murína odvolat z funkce nebo ho postavit mimo službu. Murín sám krátce nato napsal v otevřeném dopise, že „nevidí pro své odvolání jediný závažný důvod“. \n\nStanovisko shodné s premiérem zastával naopak nejvyšší státní zástupce Pavel Zeman ve svém přípisu Babišovi z března 2018, avšak ani on tehdy ještě nepodal oficiální podnět ke kárnému řízení proti Murínovi. K Murínově kauze však v přípisu Babišovi citoval opatření Olomouckého státního zastupitelství, předané premiérovi „k projednání případného kázeňského přestupku dle zákona č. 361/2003 Sb.“ (Zákon o služebním poměru příslušníků bezpečnostních sborů). Murínovým kázeňským přestupkem mělo být jeho „chování v souvislosti s prověřováním úniků informací“. Během dubna 2018 Michal Murín avizoval svůj odchod z GIBS a poté skutečně na svoji funkci rezignoval. Výběr Radima Dragouna, který se posléze stal Murínovým nástupcem v čele GIBS, považovaly české parlamentní opoziční strany za netransparentní. Zástupci ODS, Pirátů a KDU-ČSL projevili výhrady k výběru členů komise, která Dragouna zvolila.\n\nSkupina Julius Šuman uveřejnila počátkem června 2017 obsáhlou analýzu podnikatelských vztahů okolo společnosti IMOBA. Analýza dochází k závěru, že transakcemi kolem společnosti si Andrej Babiš ze společnosti vyvedl přes daňové ráje a firmy PLASTAGRA, FERTAGRA a Synbiol během svého působení na Ministerstvu financí více než 2 miliardy korun, což je hodnoceno jako vyhýbání se dani z dividend a stát tak připravil na daních o více než 300 miliónů korun.\n\nV červnu 2013 koupila Babišova skupina Agrofert mediální skupinu MAFRA, pod kterou patří i celostátní deník Lidové noviny. Z Lidových novin poté odešlo několik redaktorů včetně šéfredaktora Dalibora Balšínka. Balšínek s některými bývalými redaktory pak založili zpravodajský server Echo24 a vytkli si za cíl „být protiváhou oligarchizovaným českým médiím“.\n\nDne 22. března 2014 server Echo24 zveřejnil rozhovor redaktora Daniela Kaisera s Helenou Válkovou, ministryní spravedlnosti za ANO 2011. Rozhovor se týkal mimo jiné Babišova zbohatnutí, jeho údajné spolupráce se Státní bezpečností a možného ovlivňování obsahu novin ve prospěch ANO 2011. Dalším tématem rozhovoru bylo postavení Čechů za Protektorátu. Babiš označil Echo24 za projekt, který byl vytvořen za účelem napadat jeho samotného a jeho hnutí, a redaktory Echo24 za „tuneláře, kteří vytunelovali Lidové noviny, udělali tam 50 milionů ztrátu a fandili ODS.“ Za celou věcí měli podle něj stát místopředseda TOP 09 a bývalý ministr financí Miroslav Kalousek a ředitel ČEZ Martin Roman. Babiš dále prohlásil: „Doufám, že váš bílý kůň, ten Klenor, má dostatečně velké majetkové přiznání, aby prokázal potom ty vaše náklady.“ Podle některých autorů, například Adama Drdy z Revolver Revue, Jiřího X. Doležala z Reflexu, bývalého politika Miroslava Macka nebo serveru Mediaguru tím z pozice ministra financí pohrozil investorovi deníku Janu Klenorovi finanční kontrolou. Podle Drdy tím navíc vyhrožoval potenciálním konkurentům svých periodik. Šéfredaktor Balšínek všechna Babišova nařčení odmítl. Babiš se později za svá slova omluvil s tím, že nemá a nikdy neměl v úmyslu prověřovat hospodaření zpravodajského serveru. Dále uvedl, že má problém si zvyknout na to, že jako politik nemůže říkat, co si doopravdy myslí.\n\nPočátkem května 2014 v redakci Echo24 skutečně proběhla kontrola z finančního úřadu. Podle redakce nebyly při kontrole nalezeny žádné nesrovnalosti.\n\nPodle investigativního novináře Janka Kroupy se stal Babiš v roce 2006 informátorem Útvaru pro odhalování organizovaného zločinu (ÚOOZ). Původně Babiše útvar sledoval kvůli podezření, že by mohl být zapleten do vraždy Františka Mrázka, důležité postavy českého podsvětí, toto podezření se ale nepotvrdilo. Babiš poté nabízel jednomu z detektivů buď peníze, nebo kariérní růst, nakonec se stal jeho informátorem. V roce 2016 protestoval proti reorganizaci policejních útvarů, v rámci které byl ÚOOZ sloučen s Útvarem odhalování korupce a finanční kriminality do Národní centrály proti organizovanému zločinu.\n\nPočátkem září 2016 vzbudily pozornost a kritiku Babišovy výroky o romském koncentračním táboře v Letech. Podle jeho vyjádření při návštěvě Varnsdorfu novináři o táboru lžou, nešlo o koncentrační, nýbrž pracovní tábor. Dále to spojil s otázkou (ne)pracujících Romů: „Byly doby, kdy všichni Romové pracovali. To, co píší v novinách, ti blbečci, že tábor v Letech byl koncentrák, to je lež, byl to pracovní tábor. Kdo nepracoval, šup a byl tam.“ Po ostré kritice jiných vrcholných politiků zprvu uvedl, že jen citoval slova svého známého a že byl výrok vytržený z kontextu, později se za výrok omluvil. Dodatečně oznámil, že na pietní místo v Letech osobně zavítá a sežene peníze na výkup vepřína a výstavbu památníku. Návštěvu podnikl spolu s ministrem kultury Danielem Hermanem a ministrem spravedlnosti Robertem Pelikánem v úterý 6. září.\n\nDne 10. května 2017 se na náměstích sedmi krajských měst České republiky konaly demonstrace za Babišovo odstoupení z vládních funkcí a Zemanovo odstoupení jako prezident. Důvodem byly Babišovy „oligarchické manýry\" a Zemanovo „nepojmenovatelné chování“. Organizátorkou pražské demonstrace byla občanka Šárka Fialová. V Praze demonstranti zaplnili horní polovinu Václavského náměstí. Podle odhadů organizátorů přišlo 20 až 30 tisíc protestujících, podle Českého rozhlasu jich však bylo výrazně méně, odhadem 8 300. Operátor T-Mobile odhadl počet demonstrujících na 19 tisíc. V Brně protestovalo zhruba 4 000 lidí, v Českých Budějovicích, Liberci, Plzni, Olomouci a Zlíně to byly stovky lidí. Sám Babiš počet demonstrujících bagatelizoval slovy: „Z mého pohledu to nebyla až taková velká masa, to co bylo na Václaváku, tak to mám tolik lajků k jednomu výroku ve sněmovně na Facebooku“.\n\nDne 17. listopadu 2017 předala skupina studentů okolo Mikuláše Mináře osobně Andreji Babišovi výzvu „Chvilka pro Andreje“, v níž jej žádali, aby po vítězství ANO 2011 v parlamentních volbách a v průběhu vedení vlády dodržoval své sliby o zachovávání demokracie. Výzva obsahovala deset konkrétních bodů, které odkazovaly na Babišovu předvolební „smlouvu s občany ČR“. Studenti mimo jiné žádali, aby se Babiš nechal vydat trestnímu stíhání, aby prodal svá média a stát neřídil jako firmu. Během prvních tří měsíců od zveřejnění získala výzva přes 25 tisíc signatářů z řad studentů, profesorů, politiků, novinářů, bývalých chartistů i běžných občanů. Andrej Babiš projevil zájem se s iniciátory výzvy setkat, ti však následně vyjednávali podmínky takového setkání – nechtěli se s ním totiž setkat za zavřenými dveřmi v sídle hnutí ANO 2011, ale veřejně.\n\nPo sto dnech, 25. února 2018, u příležitosti 70. výročí komunistického puče v Československu, spustila tatáž skupina, nově pod hlavičkou spolku Milion Chvilek, z. s., kampaň Milion chvilek pro demokracii. Jejím prvním projektem byla nová výzva nazvaná „Chvilka pro rezignaci“. Andrej Babiše v ní označili za trestně stíhaného člověka vedeného jako agent StB a vyzvali ko k odstoupení z jeho politických funkcí. Původním cílem bylo za sto dní nasbírat jeden milion podpisů, což se nepodařilo, ale do 5. června 2018 výzvu podepsalo více než 254 tisíc lidí napříč celou společností včetně řady známých osobností a sběr podpisů pokračoval i dále, takže do konce června 2019 bylo již signatářů přes 420 tisíc. \n\nDalší tři demonstrace svolala iniciativa Milion chvilek pro demokracii na přelomu května a června 2018.\n\n21. srpna 2018 byl na pietní připomínce událostí srpna 1968 před českým rozhlasem Andrej Babiš vypískán více než pětisetčlenným skandujícím davem. Jeho projev, i projev šéfa sněmovny Radka Vondráčka, byl přehlušen pískotem.\n\n15. listopadu 2018 se kvůli trestnímu stíhání Andreje Babiše i nejasností okolo únosu jeho syna konala demonstrace na Václavském náměstí pořádaná aktivistickou skupinou AUVA. Zúčastnilo se jí až 5000 lidí, kteří volali po demisi Andreje Babiše.\n\nDalší protestní shromáždění požadující demisi premiéra Babiše již probíhala téměř výhradně v režii spolku Milion chvilek, případně ve spolupráci s ním. V listopadu 2018 se lidé sešli na dvou demonstracích mj. i v souvislosti s čerstvě prezentovanými zprávami o údajném únosu premiérova syna na Ruskem okupovaný poloostrov Krym. Výměna na postu ministra spravedlnosti, kde byla v kontroverzní situaci na místo Jana Kněžínka dosazena Marie Benešová, odstartovala na jaře následujícího roku sérii demonstrací konajících se každý týden od 29. dubna do 11. června 2019. \n\nDemonstrace na Václavském náměstí v úterý 4. června 2019 se podle odhadů organizátorů účastnilo 120 000 lidí. Série protestů vyvrcholila před letními prázdninami 23. června 2019 demonstrací s názvem „Je to na nás!“ konanou na Letenské pláni v Praze, jež s počtem přes 250 tisíc účastníků byla největším shromážděním v Česku od Sametové revoluce.\n\nDalší velkou demonstraci proti Andreji Babišovi svolal spolek Milion Chvilek na 16. listopadu 2019 opět na Letnou. Na akci se sešlo podle odhadů 250 000 až 300 000 lidí, tedy podobný počet jako v červnu. Organizátoři dali premiérovi ultimátum do 31. prosince 2019, aby odvolal ministryni spravedlnosti Marii Benešovou a zbavil se Agrofertu, nebo aby odstoupil. V opačném případě hodlá spolek svolat další demonstrace, během kterých prý budou „daleko kreativnější“.\n\nBabiš na konci srpna 2018 v TV Barrandov řekl, že „lidé, co na něj pískali, byli zaplacení a že jde o politické odpůrce na objednávku“. Tuto nepravdivou informaci veřejně zopakoval. Účastnice demonstrací Jana Filipová Babiše za jeho výroky zažalovala a prvoinstančně u soudu uspěla. Soudkyně Kačerová rozhodla, že se žalovaný musí omluvit, neboť „\"Takový přístup nejvyššího státního představitele k demokratickým aktivitám je značně nežádoucí; a znemožňuje seriózní politickou diskusi.\"“ Demonstranti sice musí snést kritiku v rozumné míře, „\"nejsou však povinni tolerovat nepravdivou kritiku, křivá obvinění a dehonestaci svého přesvědčení\"“. Andrej Babiš se omluvit odmítl a proti rozsudku se rozhodl odvolat.\n\nV roce 2014 obdržel anticenu Zelená perla 2013 za svůj výrok: „\"My se jednou asi z té demokracie poděláme, všichni. Jak jinak totiž vysvětlit to, že se tu k dálnici vyjadřuje i jezevec, ekologický terorista a taky každý starosta chce mít výjezd.\"“\n\nRoku 2019 obdržel spolu s Tomio Okamurou, Věrou Adámkovou a „dalšími hvězdami politického nebe“ zlatý bludný balvan v kategorii družstev za „blábolení a šíření pitomostí v oblasti zdravotnictví a vědy“. Během laudatia byly zmíněny jeho výroky o homeopaticích v pořadu Otázky Václava Moravce.\n\n\nAndrej Babiš v roce 2017 před parlamentními volbami vydal vlastním nákladem tyto publikace:\n\n\n\n"}
{"id": "336593", "url": "https://cs.wikipedia.org/wiki?curid=336593", "title": "Steve McQueen", "text": "Steve McQueen\n\nSteve McQueen, celým jménem Terence Stephen McQueen (24. března 1930 Beech Grove, Indiana – 7. listopadu 1980 Ciudad Juárez, Mexiko) byl americký filmový herec.\n\nŠlo o mužnou a lakonickou americkou filmovou hvězdu 60. a 70. let 20. století, působil chladně a stoicky. Jím ztvárňovaní hrdinové často mluvili svou filmovou akcí a jen zřídka slovy.\n\nNarodil se v Beech Grove (předměstí Indianapolis) ve státě Indiana v USA. Jeho otec, který byl pilotem-kaskadérem v leteckých cirkusech, opustil rodinu krátce po Stevově narození. Matka, která si nevěděla rady s výchovou, dala syna k výchově strýci Claudovi, který měl velkou farmu v Slateru ve státě Missouri.\n\nVe věku 12 let začal bydlet s matkou a otčímem v Los Angeles v Kalifornii, ale zachoval si dobré vztahy se svým strýcem.\n\nVe věku 14 let vstoupil do pouličního gangu, proto ho matka poslala do Junior Boys Republic, což byl „dům pro problémové chlapce“ v Chino Hils v Kalifornii. Jakmile opustil Chino, zapsal se v roce 1947 do Námořní pěchoty USA, kde sloužil do roku 1950.\n\nV roce 1952 začal studovat herectví za finanční pomoci zákona zvaného G. I. Bill, který umožňoval bývalým příslušníkům ozbrojených sil USA získat bezplatné vysokoškolské vzdělání, a vystupovat začal v New York's Neighborhood Playhouse. Příležitostně hrál v divadle; ve filmu debutoval ve snímku \"Somebody Up There Likes Me\" (1956). Jeho první významnou rolí se stala úloha v klasickém hororu \"The Blob\" (1958). V témže roce získal hlavní roli lovce v seriálu \"\", který běžel až do roku 1961. Největší popularitu získal jako pistolník Vin ve filmu \"Sedm statečných\" (\"The Magnificent Seven\", 1960) po boku Yula Brynnera a Charlese Bronsona, kde chránili mexickou vesnici před bandity. Druhým akčním filmem, který zdokonalil jeho image, byl \"Velký útěk\" (1963), kde hrál vězně v německém zajateckém táboře za druhé světové války. Mezi nezapomenutelné patří také výkon ve snímku \"Motýlek\", ve kterém si zahrál hlavní roli společně s Dustinem Hoffmannem. Jednou z jeho dalších slavných filmových rolí byla i postava nebojácného velitele hasičů O´Hallorhana v katastrofickém thrilleru \"Skleněné peklo\" (1974), kde hrál s Paulem Newmanem, Richardem Chamberlainem, Robertem Vaughnem, Faye Dunawayovou a mnoha dalšími. Dále je třeba zmínit roli detektiva Franka Bullita v kriminálním thrilleru \"Bullitův případ\" (1968), kde hrál po boku Jacqueline Bissetové.\n\nZemřel v nemocnici při operaci plicní rakoviny.\n\n\n\n"}
{"id": "336594", "url": "https://cs.wikipedia.org/wiki?curid=336594", "title": "Partido Obrero de Unificación Marxista", "text": "Partido Obrero de Unificación Marxista\n\nPartido Obrero de Unificación Marxista (POUM, českým názvem Dělnická strana marxistického sjednocení) byla španělská komunistická antistalinistická strana existující během Druhé republiky (založena 1935), většího vlivu nabyla během občanské války (především pak v Katalánsku a ve Valencii). Vznikla sloučením stoupenců dvou antistalinistických proudů v rámci komunistického hnutí ve Španělsku: trockistické Levé opozice a tzv. bucharinovské Pravé opozice. Cílem strany byla \"demokratická socialistická revoluce\". POUM udržovala spojení s komunistickými disidentskými stranami Evropy.\n\nStrana POUM (zkratka byla údajně inspirována zvukem výstřelu brokovnice, ve španělštině popisovaného jako \"\"¡POUM!\"\") byla založena 29. září 1935 v Barceloně. Strana vznikla sloučením trockistické \"Komunistické levice Španělska\" (Izquierda Comunista de España), vedené Andrésem Ninem (zakládající člen Komunistické strany Španělska, ve 20. letech kritik Stalina) a zastánců tzv. bucharinovské pravé opozice sdružených v \"Dělnicko-rolnickém bloku\" (Bloc Obrer i Camperol). Lev Trocký s fúzí nesouhlasil a vznik strany nepodporoval.\n\nV prvních týdnech občanské války se zapojila POUM do zabírání půdy a továren, zorganizovala také dělnické milice (ve kterých bojoval mimo jiné i George Orwell, své zážitky popsal v knize \"Hold Katalánsku\") s přibližně 10 000 členy . Z původních 8 tisíc vzrostl počet straníků na 35 tisíc. Přes prvotní váhání se připojila k Lidové frontě, Nin vstoupil do katalánské vlády (přes odpor některých trockistů, tzv. \"Bolševiků-leninců\"). Postupně narůstaly rozpory mezi POUM a stalinistickou Komunistickou stranou Španělska, které vyvrcholily v násilné střety v květnu 1937. Následně byla POUM spolu s anarchisty zakázána a její členové pronásledováni (Nin byl uvězněn a popraven).\n\n"}
{"id": "336597", "url": "https://cs.wikipedia.org/wiki?curid=336597", "title": "Velká cena Německa silničních motocyklů 2007", "text": "Velká cena Německa silničních motocyklů 2007\n\nVelká cena Německa se uskutečnila od 13.-15. července, 2007 na okruhu Sachsenring.\n\nOpět krásný souboj mezi Rossim a Stonerem okořenil Velkou cenu Nizozemska.I tak ale po vítězství v Holandsku Valentino Rossi mluvil o titulu opatrně.\n\nPo spekulacích o odchodu Daniela Pedrosy se objevily další zprávy,že Nicky Hayden po sezóně odejde z týmu Repsol Honda.Sám ohájce titulu však naznačil,že dá přednost spolupráci s Hondou i v příštím roce.\n\nToniho Eliase,který se zranil v Assenu,nahradí současný jezdec mistrovství světa Superbiků ital Michel Fabrizio.\n\nCasey Stoner pojede v závodě v Sachsenringu vůbec poprvé.Loni zde nestartoval do závodu pro nehodu v zahřívacím kole a lékaři mu nedovolili postavit se na start.I tak ale Stonerovi ambice zůstávají nezměněné.\n\nDomácí jezdec Alex Hofmann označil závod v Německu za nejdůležitější ve své kariéře.\n\nVyrojily se tvrzení,že John Hopkins údajně podepsal v Assenu smlouvu s týmem Kawasaki na rok 2008.Kawasaki na rozdíl od jiných týmů,které měly zájem o Hopkinse přistoupila na američanovy vysoké finanční požadavky.Suzuki ale má stále zájem na prodloužení smlouvy s Chrisem Vermeulenem a o druhé sedačce jedná tým také s Marcem Melandrim a Alexem de Angelisem.\n\nPotvrdila se zpráva o příchodu mistra světa třídy 250 cc Jorgeho Lorenza.Ten by nahradil v týmu Fiat Yamaha Colina Edwardse,který by s největší pravděpodobností zůstal u Yamahy a přešel\njen do týmu Tech 3.\n\nEdwards předjíždí Hopkinse a jde na 6.místo.\nEdwards předjíždí Stonera a Melandriho a jde na 4.místo.\n\nDaniel Pedrosa vyhrál letos poprvé.V Německu vyhrál v letech 2004,2005 a 2007.\n\nNicky Haydenovi se podařilo na Sachsenringu dojet počtvrté za sebou na třetím místě.\n\nMichel Fabrizio dorovnal svůj největší úspěch-10.místo z Velké ceny Španělska 2004.\n\nPo výpadku Valentina Rossiho zůstali pouze dva jezdci kteří bodovali zatím ve všech závodech,a to Casey Stoner a Marco Melandri.\n\nSimon předjíždí Lorenza a jde na 6.místo.\nSimon pro technické problémy odstupuje ze závodu.\nLorenzo předjíždí Barberu a jde na 5.místo.\nH.Aoyama předjíždí de Angelise a Kallia a jde do vedení.\n"}
{"id": "336606", "url": "https://cs.wikipedia.org/wiki?curid=336606", "title": "Jablečný mošt", "text": "Jablečný mošt\n\nJablečný mošt (též zkráceně mošt) je šťáva vznikající lisováním nebo ohříváním jablečných stroužků. V prvním případě jsou jablka nakrájena na stroužky a rozdrcena nebo rozřezána různými přístroji tak, že na jedné straně vytéká čerstvá šťáva a na druhé vypadávají víceméně suché tuhé zbytky. Při takovéto výrobě moštu vzniká hodně pěny a kalu, který se nejčastěji odstraňuje ručně. Tento typ moštu se cedí skrz plátno, dvakrát po sobě. Následně se zavařuje, aby déle vydržel. Pěna a kal se dají využít například do různých koláčů, nebo jsou s oblibou olizovány dětmi. Tuhé jablečné zbytky jsou zkrmeny králíkům, nebo zkompostovány. V druhém případě, tedy při výrobě moštu tepelnou cestou, jsou jablka rozkrájena na menší části a umístěna na moštovadlo. To je ohříváno a z jeho spodní části vytéká jablečná šťáva. Tento druh moštu již není nutné cedit. Zbylá jablka pak mohou být opětně zužitkována.\n\nKyselost a trpkost moštu závisí na použitých surovinách. Při průmyslovém zpracování a zpracování v moštárnách se šťáva zpravidla pasterizuje a filtruje. Mošt je možno vyrábět i z jiných druhů šťavnatého ovoce, například hruškový mošt, který je sladší, nebo vinný. Zavařený mošt je možno skladovat po neomezenou dobu, i když po čase začíná sedimentovat.\n\nPokud je mošt dále chemicky upravován (přislazován, přikyselován, chemicky konzervován) nebo smícháván, mluvíme o jablečném džusu.\n\nMošt je zdrojem vitamínů, přírodního cukru, pektinu, ovocných kyselin a dalších přírodních látek. Současně má vysoký obsah vlákniny.\n\nJablka, a z nich vyráběný mošt, obsahují vitamín C a řadu antioxidantů, které chrání DNA v lidských buňkách a snižují tak riziko vzniku rakoviny, podobně jako množství vlákniny. Jiné látky chrání mozek před Parkinsonovou a Alzheimerovou chorobou.\nNezapomínejte na kvasnice\nKvašením jablečného moštu se vyrábí cider, alkoholický nápoj oblíbený především v západní Evropě.\n"}
{"id": "336611", "url": "https://cs.wikipedia.org/wiki?curid=336611", "title": "Irena Kowalska-Wuttke", "text": "Irena Kowalska-Wuttke\n\nPodharcmistryně Irena Kowalska-Wuttke („Irka“; 21. května 1920 Płock – 24. září 1944 Varšava) byla polská harcerská instruktorka a odbojářka, členka harcerské odbojové organizace \"Szare Szeregi\" a velitelka dívčí části nových Útočných skupin ve Varšavě. Během varšavského povstání, kterého se zúčastnila jako spojka v řadách harcerského praporu Zośka, byla zajata a zavražděna.\n\nPřed druhou světovou válkou působila Irena Kowalska ve 14. varšavské harcerské ženské družině. Po pádu Polska se zapojila do protinacistického odboje, v březnu 1944 se stala velitelkou dívčí části nových Útočných skupin.\n\nZa varšavského povstání působila jako spojka v rotě „Giewont“ praporu Zośka, kde zároveň působila jako ošetřovatelka její o čtyři roky mladší sestra Maria (padla 31. srpna). Irena se 5. září provdala za velitele Útočných skupin a zástupce velitele roty „Giewont“, podporučíka Jana Wuttkeho, s nímž přešla později do roty „Rudy“. Její manžel padl 19. září, 14 dní po svatbě. \n\n23. září byla zajata a o den později spolu s dalšími zajatými spojkami a ošetřovatelkami zastřelena (patrně ve sklepení kostela sv. Vojtěcha). Její tělo se nikdy nenašlo. Symbolický hrob, který je zároveň hrobem její sestry Marie Kowalské, má na Vojenském hřbitově Powązki.\n\n\n"}
{"id": "336614", "url": "https://cs.wikipedia.org/wiki?curid=336614", "title": "Gama nůž", "text": "Gama nůž\n\nGama nůž nebo také Leksellův gama nůž je lékařský přístroj, který se používá v radiochirurgii pro ozařování lézí v mozku. Přístroj umožňuje dosáhnout vysoké přesnosti zaměření ošetřované léze. Přístroj využívá záření gama – elektromagnetické záření izotopu Co.\n\nHistorie gama nože začala ve švédském Stockholmu, kde švédský chirurg Lars Leksell se svým kolegou radiobiologem Borje Larssonem začali v roce 1951 vyvíjet koncept, kdy chtějí neinvazivní metodou s maximální přesností a s minimálním poškození okolních tkání likvidovat zhoubná ložiska v mozku. S vývojem přístroje pro aplikaci této metody skončili až v roce 1968. Přístroj používá záření gama a skládá se z kobaltových zářičů, název gama nůž dostal až později.\n\nHistorie gama nože v České republice začala v roce 1992, kdy se uskutečnila sbírka Nadace Charta 77, která dosahovala takových rozměrů, že podle jistých odborníků předčila i sbírku na pomoc vyhořelému Národnímu divadlu v Praze. Přístroj byl zakoupen a uveden do provozu 26. října 1992, výrobní číslo měl 37, v Evropě se jednalo o 8. přístroj a v postkomunistických zemích o první. Gama nůž byl instalován v pražské nemocnici Na Homolce, kde se v letech 1992–2003 uskutečnilo více než 5500 zákroků tímto přístrojem, ročně se zde potom od roku 2003 provede více než 800 těchto zákroků, což je třikrát více než je mezinárodní průměr.\n\nGama nůž se používá při nejrůznějších mozkových nemocech, jako jsou například zhoubné a nezhoubné nádory mozku, cévní malformace mozku. Léčí se i epilepsie nebo Parkinsonova nemoc. Nově se pomocí gama nože můžou léčit také symptomy doprovázející glaukom (např. nesnesitelná bolest hlavy), nikoliv však glaukom samotný.\n\nTento asi dvacetitunový přístroj funguje na principu polosféry. Jedná se o helmu, do které je upevněná hlava. V helmě je umístěno 201 kobaltových zářičů, které jsou všechny zaměřeny na jedno místo, které ozáří. Díky malému záření se ale nepoškodí okolní tkáň, léčebné účinky má jen na místo, kam směřují všechny zářiče.\n\n\n"}
{"id": "336618", "url": "https://cs.wikipedia.org/wiki?curid=336618", "title": "Svatka", "text": "Svatka\n\nSvatka je pravostranný přítok řeky Klabavy. Pramení pod vrchem Kokotsko (k. ú. Bušovice), napájí soustavu Horního a Dolního kokotského rybníka z něhož dále vytéká a v obci Dýšina – části Nová Huť se vlévá do řeky Klabavy.\n\n"}
{"id": "336622", "url": "https://cs.wikipedia.org/wiki?curid=336622", "title": "Jevišovická pahorkatina", "text": "Jevišovická pahorkatina\n\nJevišovická pahorkatina je geomorfologický celek Českomoravské vrchoviny. Nejvyššího bodu dosahuje v Zadní hoře (633,5 m n. m.), další nejvyšší a nejprominentnější hory a kopce se nacházejí v Seznamu vrcholů v Jevišovické pahorkatině. Celková plocha činí 2007,71 km², střední výška pak 414,3 m n. m., střední sklon 3°. Skládá se z krystalických břidlic a žul. Člení ji údolí Dyje a jejích přítoků, zejm. Jihlavy, Rokytné, Oslavy a Jevišovky.\n\nPovrch pahorkatiny charakterizují zbytky tropických zvětralin z druhohor a třetihor, v plochých kotlinách pak zbytky neogenních usazenin. \n\nPodcelky a okrsky\n\nGeomorfologické členění celé Českomoravské vrchoviny uvádí následující tabulka:\n\n"}
{"id": "336623", "url": "https://cs.wikipedia.org/wiki?curid=336623", "title": "Seznam obcí v departementu Ardèche", "text": "Seznam obcí v departementu Ardèche\n\nToto je seznam obcí v departementu Ardèche ve Francii, jichž je celkem 339:\n"}
{"id": "336630", "url": "https://cs.wikipedia.org/wiki?curid=336630", "title": "Pluh", "text": "Pluh\n\nPluh je oradlo, tedy zařízení umožňující obdělávání zemědělské půdy orbou.\nJeho pravěkými předchůdci byli postupně motyka, rylcové rádlo (tzv. „hák“), plazové rádlo s okovanou radlicí a jiné typy oradel. Především pak český vynález bratranců Veverkových – ruchadlo.\n\nOd rádla se pluh liší především tím, že je asymetrický a odhrnuje hlínu na jednu stranu a překlápí ji. Mnohá dobová oradla se však těmto definicím a tomuto rozlišení vymykají. U archeologických nálezů též bývá obtížné rozlišit úmyslnou asymetrii od deformací způsobených používáním.\n\nModerní pluhy mohou mít víceradličnou konstrukci (v sériovém i paralelním smyslu). Tyto pluhy bývají dnes motorizované i když v chudších zemích není výjimkou tažení zvířaty. Motorizované pluhy jsou dnes v drtivé nětšině tažené traktorem, ale na přelomu 19. století se používaly pluhy tažené lokomobilami na laně a později jednoúčelové motorové pluhy, které byly pro svojí jednoúčelovost poměrně rychle vystřídány traktory. Princip konstrukce se od dob bratranců Veverkových změnil jen minimálně.\n\nHlavními součástmi pluhu jsou radlice, která je součástí pluhu oddělující zeminu, a na ni navazující odhrnovací deska, která zeminu obrací. Ostatní součásti slouží zejména jako tažný (nebo tlačný) a stavěcí mechanismus pluhu.\n\nObrázek (\"vpravo\") ukazuje základní součásti pluhu:\n\nPluh je v českých zemích symbolem mytického zakladatele dynastie Přemyslovců - Přemysla Oráče. Je také zobrazen na symbolech Ústeckého kraje.\n\n"}
{"id": "336633", "url": "https://cs.wikipedia.org/wiki?curid=336633", "title": "Celnice", "text": "Celnice\n\nCelnice je či byla budova, ve které se vybíralo clo či ve které sídlila celní správa.\n\nVýběr cla byl spojen s celními formalitami a předpokládal určitý kratší pobyt na daném místě, byly v historických dobách u celnic restaurační podniky. Z tohoto důvodu je častý název restaurací celnice.\n\nV běžné hovorové mluvě může celnice splývat s pojmem celní úřad.\n\n"}
{"id": "336634", "url": "https://cs.wikipedia.org/wiki?curid=336634", "title": "Le Vigan", "text": "Le Vigan\n\nLe Vigan může označovat:\n\n\n"}
{"id": "336635", "url": "https://cs.wikipedia.org/wiki?curid=336635", "title": "Medicopter 117", "text": "Medicopter 117\n\nMedicopter 117 je německý lékařský televizní seriál, který popisuje životy lékařů, pilotů a zdravotníků jedné letecké záchranné služby. Seriál vznikl v koprodukci německé televize RTL a rakouské televize ORF. Originální název seriálu je \"Medicopter 117 – Jedes Leben zählt\" v překladu přibližně Medicopter 117 – Každý život se počítá.\n\nPrvní díl seriálu se vysílal na televizních obrazovkách 11. ledna 1998 pod názvem \"Kronzeuge\" (Korunní svědek). Seriál se vysílal až do roku 2007, kdy skončil po sedmi řadách, celkem vzniklo 82 dílů. V České republice ho vysílala TV Prima. Seriál skončil kvůli nízké sledovanosti a také díky opakovaným scénám, které už byly vysílány.\n\nNejvětší úspěch zaznamenal seriál v druhém díle druhé řady, který sledoval 6,75 miliónů diváku, průměr byl vždy kolem 6 miliónů.\n\nNejdražší minuta v seriálu byla odvysílána 9. března 1998, natáčelo se v Obertraunu na Dachsteinu ve výšce 2400 metrů, jedna z pilotek přehlédla lanovku a musela použít tzv. Quick stop, vrtulník se zřítil dolů potom, co narazil na lyžařský můstek, 60 sekund vyšlo tehdy na jeden milión německých marek.\n\nSeriáloví herci se často pouštěli i do scén, které byly nebezpečné, pomoc kaskadérů si brali jen při opravdu extrémních scénách. Při natáčení se nestal žádný vážnější úraz. Jen při jedné scéně si seriálový Peter Berger přihodil luxaci zad.\n\nSeriál se po vzoru jiných akčních seriálů dočkal i počítačové hry, která byla ve své době velikým hitem.\n"}
{"id": "336636", "url": "https://cs.wikipedia.org/wiki?curid=336636", "title": "Dispens", "text": "Dispens\n\nDispens (dispenz, dispense, dispenze) je udělení výjimky (ve smyslu prominutí, zproštění nebo osvobození) od zákona. Tohoto pojmu se používá především v kanonickém právu katolické církve. Neomezeně může dispens udělovat papež, udělovat ho ovšem mohou i jiní představitelé, například biskupové. Tohoto práva se užívá například při svatbách uzavíraných v katolické církvi v situaci, kdy jeden ze snoubenců je pokřtěný a druhý nepokřtěný, zde je možné požádat o tzv. \"dispens disparitatis cultus\".\n\n"}
{"id": "336640", "url": "https://cs.wikipedia.org/wiki?curid=336640", "title": "Dlaždice", "text": "Dlaždice\n\nDlaždice, zdrobněle též dlaždička, je deska (destička) vyráběná nejčastěji z keramiky a používána jako dlažba, tedy skládaná podlahová krytina. Bývají silnější a pevnější než obkladačky určené k obkladu stěn, vyrábějí se však i keramické obklady vhodné pro podlahy i stěny.\n\nVýznamným dílem románského umění jsou reliéfně zdobené dlaždice, nalezené například v kostele v Dolních Chabrech nebo v kostele sv. Vavřince na Vyšehradě. Významná dílna na jejich výrobu byla objevena v ruinách kláštera Ostrov u Davle.\n\nV období secese byly oblíbené vedle keramických i dlaždice z probarveného betonu, někdy s barevným nebo i plastickým dekorem.\n\nPřed rokem 1990 se v Československu standardně vyráběly jednobarevné dlaždice rozměrů 10 × 10 cm.\n\nDlaždice se vyrábějí v různých barvách, vzorech i rozměrech, obvyklé jsou čtvercové dlaždice o délce strany 20 cm, 25 cm, 30 cm nebo 33,3 cm, ale běžně existují i dlaždice větších rozměrů. Dlaždice se obvykle lepí speciálním stavebním lepidlem na podlahový podklad a po zatvrdnutí se mezery mezi nimi vyplní spárovací hmotou požadovaného odstínu. Existují i jiné způsoby, například suché kladení na terče.\n\nDnešní dlaždice se stejně jako dříve pokládají v řadách rovnoběžných se stěnou místnosti, avšak vzhledem k větším rozměrům současných dlaždic se dnes v řadě případů pokládají dlaždice nakoso, což jednak opticky rozšiřuje prostor, jednak při pokládce zbavuje závislosti na svislých spárách obkladaček. Pokládka dlaždic nakoso je zvlášť vhodná v místnostech, kde stěny nesvírají přesně pravý úhel. Dlažba nakoso může být také doplněna pravoúhle kladenou obvodovou bordurou. Kromě jednoduchých dlažeb je možno vytvářet i mozaiky (například šachovnice) s využitím různě barevných nebo i různě tvarovaných dlaždic.\n\nV přeneseném významu se slovo dlaždice používá i ve výpočetní technice resp. v počítačové grafice jakožto označení větších čtvercových ploch s příslušnou počítačovou texturou.\n\n"}
{"id": "336642", "url": "https://cs.wikipedia.org/wiki?curid=336642", "title": "Ratha játrá", "text": "Ratha játrá\n\nRatha játrá je významný festival spojený s Pánem Džagannáthem (Krišnou) pořádaný ve městě Purí v indickém státě Urísa během června nebo července. Velká část dění v tomto městě je spojena s uctíváním Džagannátha v místním starobylém chrámu. Festival připomíná Krišnův návrat domů do Vrindávanu po dlouhé době odloučení od tamních obyvatel.\n\n\"Ratha\" znamená v sanskrtu vůz nebo kočár a \"játrá\" označuje poutní cestu či procesí. \"Ratha játrá\" tedy znamená procesí vozů.\n\nDžagannátha (Krišna), Baladéva a Subhadrá jsou ve svých podobách \"múrti\" uctíváni v chrámu, ale během Ratha játry projíždějí po ulicích, aby každý – včetně oddaných, kterým není povolen vstup do chrámu (nehinduisté a cizinci) – dostal možnost je spatřit. Tři bohatě ozdobené, přibližně 15 m vysoké vozy připomínající chrámy jsou taženy po hlavní ulici zvané Grand Road do chrámu zvaného Gundičá Mandir vzdáleného asi 2 km od jejich chrámu. Tam zůstávají následující týden a poté se vracejí. Každý rok se pro tuto příležitost vyrábějí nové vozy. Miliony oddaných z celé Indie i zahraničí přicházejí do Purí s touhou dotknout se některého z provazů, za které jsou vozy taženy, neboť to považují za velmi zbožný čin a neváhají kvůli tomu ani riskovat život v obrovském davu. Účastníci procesí hrají a zpívají devocionální písně za doprovodu hudebních nástrojů. Mnoho indických televizních stanic vysílá přímý přenos z festivalu. Současně probíhá i vysílání na internetu.\n\nFestivaly Ratha játrá zdomácněly ve většině velkých světových měst od roku 1967 (San Francisco) díky hnutí Hare Krišna, jehož zakladatel A. C. Bhaktivédánta Svámí Prabhupáda tento festival považoval za nedílnou součást aktivit hnutí. Nyní se každoročně pořádá například v Londýně, Paříži, New Yorku, Montrealu či Torontu.\n\nPoprvé v České republice se Ratha játrá konala v Brně 21. září 2007. První pražská Ratha játrá se konala 13. července 2008, druhá pak 19. července 2009. Od té doby se konala pravidelně některou červencovou neděli, letos již v červnu.\n\n\n"}
{"id": "336647", "url": "https://cs.wikipedia.org/wiki?curid=336647", "title": "Generální kapitanát", "text": "Generální kapitanát\n\nGenerální kapitanát ( \"Capitanía General\"), nebo také generální kapitánie, byl územně-správní jednotka španělské koloniální říše na americkém kontinentu a ve Španělské Východní Indii. Španělský výraz můžeme do češtiny převést ve tvaru \"generální kapitánie\" či \"generální kapitanát\", nebo lze použít české slovo \"místodržitelství\".\n\nV různých regionech španělské americké říše měly kapitanáty rozdílné důvody existence - především to byla území, kde bylo vyšší nebezpečí vpádu jiných koloniálních evropských velmocí, napadení piráty nebo nepoddajné domorodé kmeny Indiánů.\n\nV čele kapitanátu stál generální kapitán (\"capitán general\"), jehož funkce byly především vojenské, ale v některých případech mohla splývat s funkcí guvernéra, stejně jako mohl konkrétní kapitanát sjednocovat vojenské i administrativní funkce (v tomto případě se užíval název \"gobierno y capitánia general\"). Úřad generální kapitána soustředil do rukou jedné osoby kontrolu nad civilním i vojenským životem daného území. Generální kapitanáty byly \"de iure\" podřízeny místokrálovství, \"de facto\" byl ale generální kapitán podřízen přímo španělskému králi.\n\nV různých kronikách, sepsaných pamětí a dalších textech se vyskytují zmínky o následujících generálních kapitánií:\n\n\n"}
{"id": "336651", "url": "https://cs.wikipedia.org/wiki?curid=336651", "title": "Seznam obcí v departementu Aveyron", "text": "Seznam obcí v departementu Aveyron\n\nToto je seznam obcí v departementu Aveyron ve Francii:\n"}
{"id": "336653", "url": "https://cs.wikipedia.org/wiki?curid=336653", "title": "Stupnice obtížnosti (horolezectví)", "text": "Stupnice obtížnosti (horolezectví)\n\nStanovení technické obtížnosti pro pohyb na skále bylo v horolezectví vlastně základem klasifikování vůbec. Tady vzniklo hodnocení pro sportovní lezení, skialpinismus, ledy a posléze i pro bouldering.\n\n„Skalní“ klasifikace se používá na krátké výstupy na nízkých skalách i pro dlouhé horské lezecké trasy. Pokud je uveden jen jeden stupeň, odpovídá nejtěžšímu lezeckému místu. Pokud je uveden podrobnější popis, jsou přiřazeny stupně obtížnosti všem lezeckým místům.\n\nPro jemnější rozlišení obtížnosti se u některých stupnic používá znamének „plus“ a „minus“ (např. 6+ je těžší než 6, zatímco 6- je lehčí než 6 a blíží se 5+). U jiných stupnic se za číslem uvádí také písmena „a“, „b“, „c“.\n\nV historii se používaly tak zvané uzavřené stupnice, které označovaly nejvyšším stupněm tehdy nejtěžší lezitelná místa. To vedlo časem k devalvaci tohoto stupně a zmatky v přečíslování tras v nižších stupních, protože se průběžně lezly stále těžší výstupy. Emil Zsigmondy používat po roce 1880 tři stupně, Wilhelm Welzenbach ji po roce 1925 rozšířil na šest stupňů a teprve Mezinárodní unie horolezeckých svazů zavedla v roce 1974 otevřenou stupnici UIAA, která se průběžně rozšiřuje podle dosažené obtížnosti.\n\nStupnice UIAA zohledňuje fyzickou náročnost přelezu, kde umělé pomůcky slouží pouze k zachycení případného pádu.\n\n\nAlpská stupnice zohledňuje celkovou náročnost túry, tedy obtížnost skalních partií, možnost jištění, strmost sněhu nebo ledu, délku výstupu, (ne)možnost ústupu a jiná nebezpečí.\n\n\nTechnické lezení znamená lezení, při kterém se k postupu používají umělé pomůcky. K hodnocení se používá stupnice A0 až A5 bez rozlišení druhu použitých pomůcek. V Americe se používá paralelně stupnice C0 až C5, která označuje lezení pomocí pomůcek nepoškozujících skálu, vklíněnců, friendů, háčků. Lidově se technickému lezení říká také hákování.\n\n\nParalelně ke stupnici A se používá stupnice C0 až C5 pro technické lezení s použitím jen vklíněnců, stoperů, friendů a podobných pomůcek nepoškozující skálu, tedy bez kladiva a skob. \"C\" znamená Clean.\n\nJedná se o stupnici hodnotící nebezpečnost a psychickou náročnost výstupu, nikoli obtížnost konkrétního místa. Používá se jako doplňkové hodnocení k obtížnosti. Vychází se z toho, že jinak se dělá obtížný krok těsně u spolehlivého jištění a jinak, hrozí-li dlouhý nebezpečný pád. Slovem \"runout\" se označuje dlouhý úsek bez jištění. Takovéto označení se používá často v USA, například v Tuolumne Meadows nebo Yosemitech.\n\n\nPříklad nejznámějších runoutových cest jsou v Tuolumne Meadows Bachar/Yerian 5.11c X na Medlicott Dome nebo Dike Route 5.9 R na Pywiack Dome, která se minutím nýtu ve třetí délce změní na 5.9 X.\n\nKlasifikace má číselné odstupňování.\n\nSystém WI se používá ke klasifikaci lezení ve vodním ledu. Stupnice WI má momentálně stupně 1–7. Existuje také stupnice hodnocení alpského ledu (ledovcový led/firn), která je stejná jako stupnice „WI“ , ale značí se „AI“. Základní rozdíl mezi vodním a ledovcovým ledem je v hustotě. Vodní led je hustší.\n\nKlasifikace stejných ledopádů se může lišit podle stavu natečení ledu a údaje v průvodcích je třeba ji brát jen orientačně. Konkrétní obtížnost záleží i na teplotě. Tvrdý přemrzlý led je namáhavější, než lehce natálý.\n\nPoužívá se pro hodnocení kombinovaného lezení ve skále a ledu. Nejtěžší mixové cesty mají stupeň M14.\n\n\nNásledující tabulka umožňuje odhadnout obtížnost skalního lezení v dané lokalitě na základě jiné známé stupnice. V praxi se liší i teoreticky stejné stupnice, např. pískovcová (saská) stupnice v Českém ráji je posunuta vůči stejné stupnici v Labských pískovcích, a také v německé části Saska. Stejně tak vylezení francouzského 6b může být výrazně lehčí než vylezení VII. UIAA někde jinde a naopak. Také záleží na autorovi prvovýstupu a době, kdy jej vykonal. Obecně je tendence přitvrzovat klasifikace. Pětka stará několik let bude zpravidla těžší, než pětka stará padesát let. Za nejtěžší jednodélkovou cestu je v současné době považovaná cesta, kterou přelezl 3. září 2017 český lezec Adam Ondra. Jde o cestu s názvem \"Silence\" v norském Flatangeru, která má navržené hodnocení 9c.\n\nZajištěné cesty ( , ) se stupňují následovně:\n\n\nKromě technické obtížnosti ferraty, vyjádřené výše uvedenými stupni, je třeba zejména na frekventovaných ferratách počítat s dalšími riziky, jako je pád kamení či pohyb skupiny lezců, kteří přecenili své síly a blokují a zdržují ostatní, případně je ohrožují vlastním pádem. Zpravidla bychom se neměli nacházet zajištěni na stejném úseku lan, na kterém je zajištěn již někdo jiný, zvláště pokud viditelně nezvládá danou obtížnost.\n\nPro horolezce, zvládající lezení stupně V. UIAA a výše, nepředstavuje lezení jakékoliv ferraty technický problém (viz tabulka výše) a zpravidla ani necítí potřebu se jistit.\n\n\n"}
{"id": "336654", "url": "https://cs.wikipedia.org/wiki?curid=336654", "title": "Bohdan Holomíček", "text": "Bohdan Holomíček\n\nBohdan Holomíček (* 14. srpna 1943 Senkevičivka, Ukrajina) je současný český dokumentární fotograf. Za rok 2018 získal od Asociace profesionálních fotografů ČR ocenění Osobnost české fotografie za dlouhodobý přínos české fotografii.\n\nHolomíček se narodil na Volyni v městě Senkevičivka (polsky Sienkiewiczówka, ukrajinsky Сенкевичівка, dnes Senkevičivka ve Volyňské oblasti, Horochivském rajónu v západní Ukrajině).\n\nV roce 1947 se jeho rodiče přestěhovali z Ukrajiny do Mladých Buků v Krkonoších.\n\nMezi roky 1957 a 1960 se vyučil elektrikářem (Ostrava, Chomutov, Poříčí) a do roku 1968 pracoval v tepelné elektrárně v Poříčí u Trutnova. V letech 1968 a 1969 pracoval v Trutnovském muzeu, v letech 1969 až 1971 v podniku Geoindustria a v letech 1971 až 1995 jako údržbář ve výtopně v Janských Lázních. Od roku 1995 je na volné noze.\n\nFotografoval od roku 1958 a poprvé vystavoval v roce 1969. V 70. letech se seznámil Václavem Havlem a jeho manželkou, kteří nedaleko Janských Lázní vlastní dům v Hrádečku u Trutnova a fotografuje mimo jiné osoby a dění v kultuře nezávislé na komunistickém režimu.\n\nV roce 1995 mu nakladatelství Torst vydalo monografii. V roce 2000 ve stejném nakladatelství vyšla kniha Antonína Dufka \"Bohdan Holomíček\".\n\n\n"}
{"id": "336655", "url": "https://cs.wikipedia.org/wiki?curid=336655", "title": "Jiří Čejka (politik SZ)", "text": "Jiří Čejka (politik SZ)\n\nJiří Čejka (* 7. července 1954 Lanškroun) je český politik Strany zelených, po sametové revoluci poslanec Sněmovny lidu Federálního shromáždění, v letech 1999-2002 předseda Strany zelených.\n\nVystudoval gymnázium v Lanškrouně (1973) a Vysokou školu chemicko-technologickou v Pardubicích. Mezi léty 1978 a1982 pracoval v Zemědělské oblastní laboratoři Žamberk jako chemik-analytik. Poté byl do roku 1992 zaměstnán v VŠÚŘ Semčice jako výzkumník a vedoucího analytické laboratoře. Od roku 1993 do současnosti je vedoucím české pobočky firmy Dade Behring Austria GmbH.\n\nJe dlouholetým členem Strany zelených, do které vstoupil již v roce 1990. Ve volbách roku 1992 byl za Stranu zelených, respektive za koalici Liberálně sociální unie, zvolen do Sněmovny lidu. Ve Federálním shromáždění setrval do zániku Československa v prosinci 1992.\n\nPoliticky se angažoval i na stranické a komunální úrovni. Mezi roky 1990 a 1998 byl starostou obce Semčice. Do zastupitelstva této obce byl za SZ zvolen opakovaně v komunálních volbách roku 1994, volbách roku 1998, volbách roku 2002, volbách roku 2006 i komunálních volbách roku 2010. Profesně je uváděn jako manažer a odborný poradce. V senátních volbách roku 1996 kandidoval do horní komory českého parlamentu za senátní obvod č. 38 - Mladá Boleslav, coby kandidát Strany zelených. Získal ale jen necelá 2 % hlasů a senátorkou byla zvolena Jarmila Filipová z ODS.\n\nV letech 1990 až 1999 zastával různé stranické funkce - mj. byl členem předsednictva a místopředsedou strany. Po neúspěchu Strany zelených v komunálních volbách roku 1998 se uvnitř strany projevila výrazná nespokojenost s dosavadní prací vedení. Výsledkem této kritiky byla i změna na postu předsedy SZ, na který roku 1999 usedl Jiří Čejka. Jeho předsednické období ale nepřineslo výraznější politické zisky. Strana neuspěla v krajských volbách roku 2000. V březnu 2002 Čejku v čele strany vystřídal Miroslav Rokos, ale Čejka si zachoval po jeden rok post místopředsedy pro zahraniční vztahy.\n\nV roce 2008 byl členem republikové rady SZ, předsedou středočeské krajské organizace SZ. Byl i tzv. mediátorem, který měl zprostředkovat překonání rozporů mezi Martinem Bursíkem a středočeskou poslankyní Olgou Zubovou, které vypukly po prezidentské volbě 2008.\n\nKrajská konference Strany zelených jej vybrala za svého lídra do krajských voleb roku 2008. V těchto volbách ovšem zelení propadli se ziskem pouhých 3 % hlasů, přestože předvolební průzkum straně prorokoval 9 %. Část členů strany obvinila z neúspěchu právě svého krajského předsedu.\n\nV současnosti je předsedou ZO Mladá Boleslav a členem RKO SZ Středočeského kraje.\n\n"}
{"id": "336656", "url": "https://cs.wikipedia.org/wiki?curid=336656", "title": "Stupnice obtížnosti (extrémní lyžování)", "text": "Stupnice obtížnosti (extrémní lyžování)\n\nExistuje celá řada různých stupnic obtížnosti v extrémním lyžování. Každá z nich přistupuje k hodnocení z jiné strany.\n\n\n\n"}
{"id": "336657", "url": "https://cs.wikipedia.org/wiki?curid=336657", "title": "Eadweard Muybridge", "text": "Eadweard Muybridge\n\nEadweard Muybridge (9. dubna 1830, Londýn Anglie – 8. května, 1904) byl anglo-americký fotograf a vynálezce. Zabýval se fotografií krajiny, ale proslavil se svými studiemi pohybu, používáním několika fotoaparátů zároveň a také vynálezem zoopraxiskopu a kinematoskopu, což byla zařízení na promítání pohyblivých obrázků, o mnoho let dříve, než přišel na trh celuloidový kinofilm. Považuje se za zakladatele chronofotografie.\n\nRoku 1874 zastřelil milence své ženy, v soudním procesu byl však zproštěn viny s tím, že šlo o důvodné zabití.\n\nMuybridge se narodil jako Edward James Muggeridge na Kingston upon Thames v Londýně. Časem si změnil své křestní jméno jako měl \"král Eadweard\", a jak stojí na korunovačním kameni v Kingstonu postaveném roku 1850. Své příjmení si změnil na Muygridge brzy po zahájení své kariéry v San Franciscu a pak jej změnil ještě jednou na konečné Muybridge.\n\nV roce 1855 Muybridge dorazil do San Franciska, kde začal svou kariéru jako obchodní agent nakladatele a knihkupec. San Francisco opustil na konci tohoto desetiletí a po nehodě dostavníku, při které utrpěl těžké zranění hlavy se na několik let vrátil do Anglie. V San Franciscu se objevil v roce 1866 jako fotograf se jménem Muybridge a rychle se stal ve své profesi úspěšný. Zaměřoval se hlavně na krajinu a architekturu, inzeroval také výrobu fotografických vizitek a portréty.\n\nJeho fotografie v té době prodávali různí podnikatelé na Montgomery Street – hlavní obchodní ulici v San Franciscu – nejvíce firma Bradley & Rulofson.\n\nRoku 1874 zastřelil Eadweard Muybridge majora Colonela Harryho Larkynse, milence své ženy se slovy: \"Dobré odpoledne, majore, mé jméno je Muybridge a zde je odpověď na Váš dopis mé ženě.\" U soudu byl zproštěn viny s odůvodněním \"justifiable homicide\" – důvodné zabití. Každopádně jej tato příhoda velmi poznamenala a ze srdečného a mírného muže se stal muž nestálý a nevyzpytatelný.\n\nO pohyb se začal zajímat v roce 1873, kdy se Leland Stanford, železniční magnát a chovatel koní, vsadil o 25 000 USD, že v určitém stadiu koňského klusu se ani jedna ze čtyř nohou nedotýká země. Muybridge se rozhodl dokázat, že Stanford má pravdu a s jeho finanční podporou vytvořil sérii snímků na mokrých kolódiových deskách, které tento výrok potvrdily.\n\nV dřevěné budově postavil 24 fotografických přístrojů, na jeden okraj závodiště zavěsil bílý horizont a na druhý umístil v pravidelných intervalech řadu fotoaparátů. Přes dráhu položil provázky, které v okamžiku, kdy je běžící kůň přetrhl, postupně uvolnily pružinové závěrky fotoaparátů. Práce na důkazu mu trvala šest let (1873–1878), vytvořil řadu fotografických přístrojů a nafotografoval přes 20 000 snímků. Již tenkrát Muybridge použil expoziční doby až 1/6000 sekundy. Většinu snímků exponoval 1/1000 sekundy, na tu dobu také velmi krátkým expozičním časem. Ve vydání z května 1882 byl v časopisu \"Nature\" zveřejněn Muybridgeův článek, ve kterém napsal, že „v blízké budoucnosti, budou výsledky důležitých závodů záviset na fotografii, která bude určovat vítěze“. Nedlouho poté 25. června 1890 byla při koňských dostizích v New Jersey pořízena nejstarší známá cílová fotografie.\n\nSpolupracoval také s lékaři a fyziology a svými studiemi ženského a mužského těla se řadí mezi průkopníky fotografie aktu.\n\nJeho fotografie jsou také součástí sbírky Fotografis, která byla představena na začátku roku 2009 v Praze.\n\nV roce 1869 vynalezl Muybridge jednu z prvních fotografických závěrek. V roce 1877 nafotografoval své rozsáhlé experimenty a zdokonalil svou techniku. Fotografoval až třiceti kamerami. Jako výsledek své práce ve Filadelfii roku 1887 zveřejnil 781 světlotisků pod názvem \"Animal Locomotion\" a \"The Human Figure in Motion\". Tyto sekvence fotografií pořízených ve zlomcích sekundy od sebe zachycují obrazy různých zvířat a lidí při různých akcích.\n\nV roce 1883 vynalezl kameru, která umožňovala zachytit celou sérii expozic na jednu desku, čímž získal pohybový diagram. Později zkonstruoval kameru, která při každém osvitu udělala samostatný snímek jedné pohybové fáze. Vznikl tak zoopraxiskop, což je promítačka, která umožňovala prohlížet fotografie nalepené na kotoučku, při točení klikou se kotouček otáčel a přes objektiv se na plátno promítal pohyblivý obraz.\n\nOkolo roku 1887 pořídil sérii snímků s názvem \"Žena sestupující se schodů\" v rámci cyklu \"The Human Figure in Motion\", na které byla nahá žena kráčející po schodech. Tato série v roce 1912 inspirovala umělce Marcela Duchampa k namalování obrazu s názvem \"Akt sestupující se schodů\" (\"Nu descendant un escalier no. 2\"). Obraz se stal stěžejním dílem moderní klasiky a jedním z nejznámějších uměleckých děl 20. století. Avšak ve své době, při výstavě na pařížském Salonu Indépendants bylo toto dílo kubisty odmítnuto a během výstavy Armory Show v New Yorku v roce 1913 bylo v tisku prohlášeno za skandál a zahrnuto odmítavými stanovisky. Nyní je obraz umístěn ve sbírce \"Louise and Walter Arensberg Collection\" ve Philadelphia Museum of Art, Philadelphia.\n\nProgramátor videohry z roku 1988 Steve Brown využil k animaci postav chronofotografie pohybu člověka z díla Eadwearda Muybridge \"Human in Motion\", která byla vydána roku 1901. Výsledné animace byly několika recenzenty hodnoceny jako velmi realistické a detailní.\n\nV českém prostředí uvedla Laterna magika v roce 2014 hru Human Locomotion, která vypráví právě život E. Muybridge a využívá jeho záběry přímo na scéně.\n\n\n\n\n\n\n\n"}
{"id": "336659", "url": "https://cs.wikipedia.org/wiki?curid=336659", "title": "Galaxy Zoo", "text": "Galaxy Zoo\n\nGalaxy Zoo je online astronomický projekt, který žádá své účastníky, aby ručně klasifikovali milióny galaxií. Projekt byl inspirován projektem Stardust@home, ve kterém NASA požádala veřejnost, aby ji pomohla prohledat obrázky z jedné mise ke kometě. Ke klasifikaci galaxií je nutno napřed udělat jednoduchý test.\nNa základě úspěchu tohoto projektu vznikla platforma Zooniverse, na které prohýbají další projekty využívající princip občanské vědy.\n\nGalaxy Zoo probíhá ve spolupráci mezi univerzitami z Oxfordu a Portsmouthu, univerzity Johna Hopkinse v Baltimore a Fingerprint Digital Media v Belfastu.\n\n"}
{"id": "336666", "url": "https://cs.wikipedia.org/wiki?curid=336666", "title": "Václav Kozák", "text": "Václav Kozák\n\nVáclav Kozák (14. dubna 1937 Vrbno nad Lesy – 15. března 2004 Terezín) byl český sportovec, veslař, skifař, mistr Evropy a olympijský vítěz z LOH 1960 v Římě.\n\nS veslováním začínal jako mladý na učňovské škole v Roudnici na Labem a pokračoval v Lounech. V roce 1963 se stal juniorským mistrem Československa ve skifu a v roce 1963 mistrem Evropy. V roce 1984 byl zvolen vítězem v anketě československých oddílů o nejlepšího veslaře století.\n\nPo ukončení své sportovní kariéry pracoval jako voják z povolání a trenér v pražské Dukle. V roce 1991 byl z armády propuštěn a penzionován v hodnosti podplukovníka. Po odchodu z armády podlehl alkoholismu V roce 2000 se dostal zásluhou České nadace sportovní reprezentace a Českého klubu olympioniků do ústavu sociální péče v Terezíně, kde dříve na řece Ohři trénoval. V Terezíně také v roce 2004 zemřel.\n\nVáclav Kozák měl tři děti. Dcera Martina a starší syn Václav pracují ve zdravotnictví. Martina je zdravotní sestrou, Václav pracuje jako dětský lékař (primář dětského oddělení v nemocnici Roudnice n/L). Mladší syn Martin byl juniorským reprezentantem ve veslování (účast na MSJ Mnichov 1994), prošel reprezentačním výběrem v kategorii do 23 let a závodní činnosti se věnoval i v seniorské kategorii (mistr republiky, několikanásobný medailista z republikových šampionátů, domácích i zahraničních regat). Je absolventem FTVS UK. Nyní trénuje a pracuje lektor sportu na katedře tělesné výchovy MFF UK. Kromě sportu působil i jako novinář (od roku 1999 v rádiu Blaník a v období 2008 -2009 pracoval pro iDNES.cz).\n\n\n\n"}
{"id": "336667", "url": "https://cs.wikipedia.org/wiki?curid=336667", "title": "Alena Dvořáková", "text": "Alena Dvořáková\n\nAlena Dvořáková (* 26. dubna 1970, Humpolec) je česká fotografka.Alena Dvořáková je česká fotografka. V roce 1988 absolvovala Střední zdravotní školu v Brně, v roce 2000 dokončila studium fotografie na FAMU. Působí jako fotografka na volné noze, věnuje se zejména dokumentární a portrétní fotografii.\nV roce 1999 obdržela 3. cenu v soutěží Czech Press Photo v kategorii Každodenní život za sérii \"Kazachstán - Misie\" (spolu s Viktorem Fischerem). V roce 2000 ve stejné soutěži dostala 3. cenu opět v kategorii Každodenní život za sérii \"JAR - Misie\" (opět s Viktorem Fischerem). V roce 2001 pak 1. cena – Zlaté oko za sérii \"Argentina Chile - Misie\" (opět s Viktorem Fischerem).\n\n\n"}
{"id": "336670", "url": "https://cs.wikipedia.org/wiki?curid=336670", "title": "Paretovo optimum", "text": "Paretovo optimum\n\nParetovské optimum formuloval italský ekonom Vilfredo Pareto. Je to takový stav společnosti (z hlediska ekonomického), kdy žádný jedinec nebo skupina již nemůže dosáhnout lepšího postavení bez toho, že by se naopak postavení někoho jiného zhoršilo. Je to tedy jakýsi rovnovážný stav, kdy, pokud se někdo chce mít ještě lépe, než na tom je, může tak učinit jen na úkor někoho jiného.\n\nParetovo optimum představuje takovou situaci, za které se všichni mají tak dobře, jak jen to na daném stupni rozvoje ekonomiky vůbec lze. To ovšem neznamená, že jsou všichni spokojeni. Je totiž potřeba si povšimnout, že takové optimum neexistuje pouze jedno, ale může jich být velice mnoho. Společnost tak může dosahovat různých paretovských optim. Na jedné straně se může jednat o optimum, kdy jsou na tom všichni ve společnosti přibližně stejně, nebo na druhé straně o optimum, kdy je jedna část společnosti velmi bohatá, ale druhá je naopak velmi chudá. I takováto společnost však může dojít k optimálnímu vyrovnanému stavu, kdy žádný z bohatých už nemůže víc zbohatnout, aniž by se tím někdo jiný nestal ještě chudším - a ani žádný z chudých se nemůže stát bohatším, aniž by se tak stalo na něčí úkor. Je nasnadě, že tato společnost, ač paretovsky optimální, bude chudší částí považována za velmi nespravedlivou. Bude tím náchylná k sociálním nepokojům a bude labilní. Udržení takového uzavřeného systému bude jen za cenu direktivního řízení a kontroly. Pokud by se zvýšil blahobyt jedné osoby, aniž by se snížil blahobyt někoho jiného, jednalo by se o tzv. Paretovo zlepšení. Pareto touto teorií položil základy ekonomie blahobytu.\n\nParetův princip spočívá v matematickém vzorci, který odráží nerovnoměrné rozložení bohatství a vyjadřuje skutečnost, že zhruba 20 % obyvatel vlastní 80 % bohatství, a zbývajících 80 % obyvatel se dělí o 20 % bohatství. Toto tvrzení bylo dále rozpracováno následovníky a dnes je všeobecně uznávaným principem měření efektivity. Pro tyto účely by toto pravidlo mohlo být shrnuto do definice, že 80 % výsledného zisku je tvořeno pouze 20 % činností, či že 80 % zisku přináší pouhých 20 % zákazníků, atd. Problémem a zároveň hlavním úkolem je určit, které činnosti spadají právě do těchto 20 %. Podle Pareta by se podnik měl soustředit právě na ty činnosti a nezabývat se tolik činnostmi méně důležitými.\n\nSociolog, politolog a ekonom Vilfredo Frederico Damaso Pareto se zabýval mimo jiné teoriemi kolem tržní rovnováhy, z nichž nejznámější je problematika tzv. ekonomického optima. Paretovo optimum je stav v ekonomice, kde tržní mechanismus funguje na principu dokonalé konkurence.\n\nParetův diagram slouží pro kontrolu kvality a následné odhalení nejvýznamnějších faktorů, které představují nejčastěji se vyskytující zdroje poruch či jiných faktorů snižujících kvalitu. Často pak odhaluje skryté faktory snižování kvality.\n\nParetův diagram je možné vytvářet pomocí základních tabulkových procesorů jako je Microsoft Excel či OpenOffice.org Calc. V Paretově diagramu je spojen jak sloupcový, tak lineární graf. Jednotlivé hodnoty jsou v Paretově diagramu zobrazené pomoci sloupců a seřazeny sestupně. Lineární graf pak ukazuje celkový součet nebo procentuální zastoupení jednotlivých faktorů.\n\n"}
{"id": "336671", "url": "https://cs.wikipedia.org/wiki?curid=336671", "title": "Seznam pokémonů", "text": "Seznam pokémonů\n\nNíže uvedená tabulka obsahuje seznam všech pokémonů vyskytujících se v japonských videohrách společnosti Nintendo od první hry s tímto tématem Pokémon Red & Blue (v Japonsku vyšla v roce 1996) až po hru Pokémon Ultra Sun and Ultra Moon (vyšla v listopadu 2017).\n\nPo kliknutí na první buňku v jednotlivých sloupcích se tabulka setřídí dle tohoto sloupce. Opakovaným kliknutím se seznam setřídí vzestupně či sestupně. Způsob setřídění je pak patrný z šipky (trojúhelníku) ukazující nahoru nebo dolů.\n\nSloupec Rómadži obsahuje japonské jméno přepsané stylem rómadži z katakany do latinky, sloupec Ochranná známka rómadži obsahuje jméno v rómadži, které si jako ochranou známku v Japonsku zaregistrovala společnost Game Freak. Jednotlivé sloupce s konkrétními pokédexy odpovídají konkrétním generacím her (Kanto - první generace, Johto - druhá generace atd.).\n"}
{"id": "336672", "url": "https://cs.wikipedia.org/wiki?curid=336672", "title": "Viktor Fischer (fotograf)", "text": "Viktor Fischer (fotograf)\n\nViktor Fischer (28. března 1967, Praha) je český fotograf.\n\nV roce 1985 vystudoval Střední průmyslovou školy stavební, a poté působil jako stavební mistr, noční hlídač atd. V roce 1997 vystudoval fotografii na FAMU. Působí jako volný fotograf.\n\nV letech 1999 až 2001 získal spolu s Alenou Dvořákovou třikrát ceny Czech Press Photo za společné série fotografií z misií v různých zemích světa.\n\n"}
{"id": "336673", "url": "https://cs.wikipedia.org/wiki?curid=336673", "title": "David Seymour", "text": "David Seymour\n\nDavid Robert Seymour (20. listopadu 1911, Varšava, Polsko – 10. listopadu 1956, El Quantara, Egypt) byl americký fotograf a spoluzakladatel fotoagentury Magnum Photos, rodným jménem David Szymin, používal přezdívku Chim (výslovnost: šim).\n\nNarodil se roku 1911 v rodině nakladatele židovské literatury ve Varšavě, která tehdy byla součástí carského Ruska. Po vypuknutí první světové války se rodina odstěhovala na východ do ruského vnitrozemí a do Varšavy, hlavního města nového polského státu, se vrátila v roce 1919.\n\nDavid Szymin nejprve studoval hru na klavír. Pro nedostatek hudebního sluchu studium hudby přerušil a přešel na soukromé židovské gymnázium, které absolvoval v roce 1929. Z Varšavy odešel studovat knihtisk, výtvarné umění a fotografii do Lipska na Akademii grafických umění, kterou ukončil v roce 1931. Poté pokračoval ve studiích na Sorboně v Paříži. V důsledku hospodářské krize a politického vývoje v Německu se vydavatelství jeho otce dostalo do obtíží, a proto David Szymin začal roku 1933 v Paříži pracovat jako fotoreportér. Seznámil se zde a spolupracoval s Robertem Capou a Henrim Cartier-Bressonem.\n\nV 1936–1938 pracoval jako fotoreportér pro agenturu Alliance Photo v různých zemích Evropy a severní Afriky. Fotografoval také ve Španělsku v době občanské války, kde dokumentoval dopady války na civilní obyvatele. Jeho fotografie otištěné v časopise Life měly velký ohlas.\n\nV květnu 1939 odplul David Szymin na lodi se španělskými uprchlíky do Mexika, kde jej v září zastihlo vypuknutí druhé světové války. Do Francie ani do Polska se vrátit nemohl. Přešel proto hranice do Spojených států. Odešel do New Yorku, kde pracoval jako spolumajitel fotografické laboratoře. Změnil si jméno na David Seymour a po vstupu Spojených států do války se přihlásil do armády jako dobrovolník. Přestože měl slabý zrak, byl přijat pro své fotografické zkušenosti a jazykové znalosti, které uplatnil v odděleních výzvědné služby americké armády. Po invazi spojenců v Normandii působil v Evropě jako fotograf a tlumočník. Na konci války rovněž získal americké občanství.\n\nPo propuštění z armády po skončení války se David Seymour znovu vrátil do Evropy, aby pro organizaci UNICEF fotografoval děti postižené válkou. Navštívil také Varšavu, kde zjistil osud své rodiny, která zahynula v roce 1942.\n\nV roce 1947 se v Paříži Robert Seymour sešel znovu s Robertem Capou a Henrim Cartier-Bressonem. Založili nezávislou fotografickou agenturu Magnum Photos, ke které se přidala celá řada dalších významných fotografů. David Seymour stále cestoval a fotografoval. Opakovaně se vracel do nově vzniklého státu Izrael, jezdil do Řecka zmítaného občanskou válkou, ve Vatikánu pracoval na připravované knize.\n\nPo smrti Roberta Capy, předsedy sdružení Magnum Photos, v Indočíně v roce 1954, se novým předsedou stal David Seymour. Vedle řízení agentury pokračoval ve fotografování. Věnoval se nejen reportážím, ale také dokumentování italských lidových slavností a portrétování známých osobností (např. hudebního dirigenta Artura Toscaniniho, historika umění Bernarda Berensona, herečky Ingrid Bergmanové, Giny Lollobrigidy, Sophie Lorenové, řecké královny Frederiky).\n\nDavid Seymor zahynul 10. listopadu 1956 u Suezského průplavu spolu s fotoreportérem Jeanem Royem při cestě přes frontu za reportáží o výměně zajatců. Byli zastřeleni egyptskou hlídkou v době příměří.\n\n\n\n"}
{"id": "336678", "url": "https://cs.wikipedia.org/wiki?curid=336678", "title": "Joschka Fischer", "text": "Joschka Fischer\n\nJoseph Martin \"Joschka\" Fischer, celým jménem Joseph Martin Fischer (12. dubna 1948, Gerabronn, Německo) je německý politik.\nV letech 1998 až 2005 byl německým ministrem zahraničí a vicepremiérem ve vládách Gerharda Schrödera. Po dlouhá léta byl vedoucí postavou německé strany Zelených a nejpopulárnějším německým politikem. Dne 22. listopadu 2005 opustil svůj úřad. Ukončil svou aktivní politickou kariéru a pak působil jako pedagog na univerzitě v USA. Od roku 2009 Fischer působí jako poradce při stavbě plynovodu Nabucco.\n\n"}
{"id": "336679", "url": "https://cs.wikipedia.org/wiki?curid=336679", "title": "Novotomismus", "text": "Novotomismus\n\nNovotomismus či neotomismus je novodobá forma tomismu. Představuje aktivní návrat k základním ideám a tématům této filosofie. Je jedním z rozšířených směrů moderní filosofie a patří k tzv. novoscholastické filosofii. Novotomismus byl inspirován encyklikou papeže Lva XIII. \"Aeterni patris\" z roku 1879 a rozvíjel se ještě ve 20. století, zejména v prostředí katolické teologie. \n\nNovotomismus má několik základních větví:\n\n\n"}
{"id": "336685", "url": "https://cs.wikipedia.org/wiki?curid=336685", "title": "Kolektor (elektronika)", "text": "Kolektor (elektronika)\n\nVe slaboproudé elektrotechnice resp. v elektronice představuje kolektor jednu z elektrod tranzistoru.\n\nV silnoproudé elektrotechnice bývá jako kolektor obecně označován systém sběrných kroužků přivádějící nebo odvádějící proud do (nebo z) rotoru elektrického točivého stroje (např. do stejnosměrného elektromotoru nebo z dynama). U elektrických točivých strojů na stejnosměrný proud je kolektor označován termínem komutátor.\n"}
{"id": "336686", "url": "https://cs.wikipedia.org/wiki?curid=336686", "title": "Kolektor (tunel)", "text": "Kolektor (tunel)\n\nKolektor je tunel vedený pod povrchem v různých hloubkách, který slouží k ukládání inženýrských sítí a nahrazuje v zemi uložené sítě. Slouží např. k uložení kabelových rozvodů, telekomunikační sítě či k potrubní poště.\n\nVýhoda použití kolektorů oproti pokládání kabelů do země je snadnější údržba, odstraňování závad, výměna nebo pokládání nových sítí na existujících trasách, neboť není nutné po trase vykopávat zeminu.\n\nPodle způsobu výstavby lze kolektory dělit na:\n\nTechnické požadavky na české kolektory stanoví ČSN 73 7505 Sdružené trasy městských vedení technického vybavení.\n\nKolektorová síť byla budována v letech 1863–1904 v Londýně. Roku 1920 byla zprovozněna ve švýcarském Curychu a v letech 1928–1929 v Berlíně.\n\nV Praze je systém kolektorů dlouhý 90 kilometrů. Byl zde budován již od roku 1969, například do ÚTB, a v budoucnu se plánuje jeho rozšíření na asi 120 km. Pražské kolektory jsou vysoké 2,4 m a široké 2,7 m a spravuje je společnost Kolektory Praha.\n\nV Brně je délka kolektorové sítě, budované od roku 1973, cca 21 km. Průměr brněnských primárních kolektorů je 5 m, sekundárních 3 m. Jejich správcem je a. s. Technické sítě Brno.\n\nJednotlivé kolektory bez ucelenější koncepce byly vybudovány i v Plzni, Mostě, Karlových Varech, Jihlavě, Ústí nad Labem a Ostravě.\n"}
{"id": "336690", "url": "https://cs.wikipedia.org/wiki?curid=336690", "title": "Belcastel (hrad)", "text": "Belcastel (hrad)\n\nChâteau de Belcastel je středověký hrad ve vesnici Belcastel, na severním břehu řeky Aveyron, ve francouzském departementu Aveyron. Nejstarší část stavby pochází z 9. století. Mnoho let byl sídlem rodu Saunhac.\n\nBelcastel se stal národní památkou roku 1928. Francouzský architekt Fernand Pouillon řídil v 70. letech 20. století rekonstrukci hradní zříceniny, opuštěné v 17. století. Na stavbě pracovalo dvanáct alžírských zedníků a deset vitrážistů.\n\nPouillon se také účastnil rekonstrukce vesnice, která získala titul \"\"Un des plus beaux villages de France\"\" (\"Jedna z nejkrásnějších vesnic Francie\").\n\nV současnosti je hrad vlastněn americkým párem, a je otevřen veřejnosti od dubna do listopadu. Hostí také stálé i přechodné umělecké výstavy.\n\nChâteau de Belcastel je jedním z 23 hradů v Aveyronu, které tvoří tzv. \"La Route des Seigneurs du Rouergue\".\n\n"}
{"id": "336695", "url": "https://cs.wikipedia.org/wiki?curid=336695", "title": "Okrašovice", "text": "Okrašovice\n\nOkrašovice jsou vesnice, místní část obce Slaviček. Rozkládají se asi 4,4 km na jihovýchod od Třebíče. První písemná zmínka o nich pochází z roku 1101 a souvisí se založením benediktinského kláštera v Třebíči. Ve vesnici žije obyvatel.\n\nVesnice Okrašovice leží v jihozápadní čtvrtině svého katastrálního území. Na severu a západě sousedí s územím Pozďátek, na východě se Střížovem, na západě dále s Kožichovicemi a Klučovem a na jihu se Slavičky. Nadmořská výška zastavěného území obce se pohybuje mezi 490 a 500 m n. m. Samo katastrální území dosahuje nejnižší nadmořské výšky v údolí Střížovského potoka na severovýchodě – 440 m n. m. Naopak nejvýše katastrální území Okrašovic dosahuje na jihozápadě při Záhoří (540 m n. m.).\n\nOkrašovice jsou na silniční síť napojeny silnicí č. III/35120, resp. č. III/35118, která se připíná k silnici č. II/351 a Okrašovice druhým směrem spojuje i s Pozďátkami. Silnice kolem centrální části byla realizována na zasypaném příkopu kolem tvrzi.\n\nOkrašovice náležely mezi první statky benediktinského kláštera v Třebíči. Své jméno mají odvozeno od osobního jména \"Okraš\". K roku 1678 se v Okrašovicích uvádí uvádí 3 půlláníci a 3 chalupníci, k roku 1755 3 půlláníci a 4 chalupníci, k roku 1840 2 celoláníci, 1 půlláník, 4 chalupníci a 4 domkaři.\n\nOkrašovice bývaly obcí Střížova. V roce 1890 a následujících jsou uváděny jako část Slaviček.\n\n\n"}
{"id": "336697", "url": "https://cs.wikipedia.org/wiki?curid=336697", "title": "Asistent", "text": "Asistent\n\nAsistent nebo asistentka může být:\n\n\n\n"}
{"id": "336699", "url": "https://cs.wikipedia.org/wiki?curid=336699", "title": "Artikulace", "text": "Artikulace\n\nArtikulace (vlastně „článkování, členění na články, části“, z lat. \"articulus\" – článek) může být :\n\n\nhovorově\n\"artikulace\" (požadavků, programu apod.) – stanovení, vyřčení, zveřejnění\n\n"}
{"id": "336705", "url": "https://cs.wikipedia.org/wiki?curid=336705", "title": "Nový Prostor", "text": "Nový Prostor\n\nNový Prostor, zapsaný ústav (NP) je nestátní nezisková organizace založená roku 1998, která pomáhá osobám bez sociálního zabezpečení, bezdomovcům a lidem v těžké životní a finanční situací. Pomoc probíhá primárně díky prodeji stejnojmenného časopisu Nový Prostor, z jehož prodeje dostávají prodejci část zisku a tím mohou vylepšit svou situaci. Sdružení poskytuje uvedený projekt jako sociální službu „sociální rehabilitace“ ve smyslu zákona o sociálních službách (108/2006 Sb.).\n\nČasopis je tzv. „street-paper“, tedy noviny nebo časopis prodávaný bezdomovci a jinými sociálně znevýhodněnými lidmi, kteří získávají část (polovinu) prodejní ceny pro zabezpečení svých potřeb, získání nebo obnovení pracovních návyků a znovuzačlenění do společnosti a pracovního života. Vydáván je od roku 1999, tehdy ještě pod jménem Patron. V roce 2001 byl přejmenován na Nový Prostor. \n\nPrvní noviny založené na podobném principu byly bezdomovci prodávané Street News v roce 1989 v USA v New Yorku. Jejich cílem bylo podpořit mnoho nezaměstnaných a bezdomovců v tomto městě. Prvním prodejcem, později editorem a sloupkařem byl bezdomovec Lee Stringer. Tradiční americké Street Newspapers jsou psané bezdomovci a o tématech jim blízkých.\n\nDle průzkumu z roku 2016 čtenářskou základnu z největší části tvořily ženy (71%), z hlediska vzdělání pak lidé s vysokou školou (60%), věk čtenáře se nejtypičtěji pohyboval mezi 30-50 lety (31%).\n\n\nProdejcem se může stát člověk starší 16 let, v obtížné životní situaci spojené s nedostatkem finančních prostředků potřebných pro pokrytí základních životních potřeb. Podmínka národnostní příslušnosti není známa. Na rozdíl od jiných podobných periodik ve světě tedy nemá podmínku \"bezdomovce\". \n\nProdejcem časopisu nemůže být člověk v akutní fázi psychické nemoci, závislý na alkoholu či nealkoholových drogách, neschopen po dobu prodeje abstinovat a nebýt pod vlivem návykové látky, který zneužívá v projektu vydělané peníze k prohlubování patologického chování (alkoholik, gambler atp.), nebo vynucující si speciální přístup v rámci základních pravidel programu (nerovný přístup).\n\nMísta distribuce: \n\nV rámci každého města jsou pevně definovaná prodejní místa. Vlastními silami zajišťuje Nový Prostor distribuci v Praze a Brně, kde má svoje pobočky, v ostatních městech spolupracuje s partnerskými organizacemi, poskytujícími sociální služby dle z. 108/2006 stejné či podobné cílové skupině.\n\n"}
{"id": "336711", "url": "https://cs.wikipedia.org/wiki?curid=336711", "title": "Přímoří (Slovinsko)", "text": "Přímoří (Slovinsko)\n\nPřímoří či Slovinské přímoří ( či \"Slovensko Primorje\"; \"Litorale sloveno\"; \"Küstenland\") je souhrnné označení pro západ Slovinska, složený z částí původních historických zemí Gorice s Gradiškou a Istrie, po r. 1918, resp. 1947 rozdělených mezi Itálii a tehdejší Jugoslávii. Přímoří se ve své jižní části přimyká k nejsevernější části Jadranu (Terstský záliv) a je tak jediným přístupem Slovinska k moři. Na západě hraničí s italským regionem Furlánsko-Julské Benátsko, na východě se slovinskou historickou zemí Kraňsko a na jihu s chorvatskou Istrijskou župou.\n\nV rámci Slovinska je po Lublani ekonomicky nejrozvinutějším krajem vůbec. Zejména na jihu žije menšina Italů, která tu spoluvytváří bilingvní charakter země (dvojjazyčnost nápisů a školního vyučování je zákonem zaručena).\n\nCentrem Přímoří je Nova Gorica. Mezi další větší města tohoto regionu patří Koper, Izola, Sežana, Portorož a Piran.\n\nV tomto regionu se nacházejí Škocjanské jeskyně, které od roku 1986 patří do světového kulturního dědictví UNESCO.\n\n"}
{"id": "336712", "url": "https://cs.wikipedia.org/wiki?curid=336712", "title": "Generální kapitanát Guatemala", "text": "Generální kapitanát Guatemala\n\nGenerální kapitanát Guatemala (známý i pod názvem Generální kapitánie Guatemala, nebo Guatemalské království) byl jedním z generálních kapitanátů, které zřizovali španělští králové ve své koloniální říši v Americe. Byl založen v roce 1540 jako dílčí územní celek místokrálovství Nové Španělsko, de facto zde ale místokrál neměl žádnou moc a zdejší generální kapitán se zodpovídal přímo španělskému králi. Hlavní město bylo zprvu Antigua Guatemala, které bylo v roce 1773 zničeno zemětřesením. Po této události se novým hlavním městem stalo Ciudad de Guatemala.\n\nGenerální kapitanát Guatemala se skládal z několika provincií a dependencií. Během období existence guatemalského kapitanátu se jednotlivá území v rámci kapitanátu administrativně dělila na drobnější celky, slučovala v rozlehlejší provincie či dependencie, stále ale zůstávala pod svrchovaností generálního kapitána (místodržícího). Rozprostíral se na území dnešních států Guatemala, Salvador, Honduras, Nikaragua, Kostarika a na jihu mexického státu Chiapas. Formálně si nárokoval i britské pozice na pobřeží Karibského moře (Britský Honduras a Pobřeží Moskytů), ale prakticky nikdy nad nimi neměl moc.\n\nMezi roky 1810 a 1826 se od španělské nadvlády osvobodily téměř všechny španělské državy v Americe (s výjimkou Kuby, Portorika a Španělské Východní Indie). Ve středoamerickém regionu panovala mezi vysoce postavenými nervozita, protože v ostatních částech španělské Ameriky probíhaly boje za nezávislost (Simon Bolívar v Jižní Americe, Agustín de Iturbide v Mexiku), které se prozatím guatemalskému kapitanátu vyhýbaly, ale neměly daleko k propuknutí. Nejvyšší představitelé Guatemaly se snažili jednat tak, aby zabránili krvavým střetům. Chiapas bylo první území, které oficiálně vzneslo požadavek na nezávislost na Španělsku, když v roce 1821 představitelé Chiapasu oznámili svůj záměr připojit se k nově vznikajícímu mexickému císařství a vyzvali místodržícího, aby celý kapitanát udělala totéž.\n\nSpolečnost se rozdělila na dva tábory, které si představovaly budoucnost území různě. Konzervativci preferovali připojení se k Mexiku, zatímco liberálové požadovali nezávislost na Španělsku i Mexiku.\nNa 15. listopad 1821 byla do Ciudad de Guatemala svolána veřejná schůze, která vyústila v prohlášení nezávislosti města na Španělsku a výzvu, aby jednotlivé provincie a dependencie v rámci guatemalského kapitanátu udělaly totéž. Tento datum dodnes slaví většina středoamerických států jako státní svátek \"Den nezávislosti\".\n\nNezávislost ale netrvala dlouho - 5. ledna 1822 bylo území anektováno Mexickým císařstvím v čele s Agustínem de Iturbide. Po jeho smrti a rozpadu císařství vznikl 1. července 1823 nový stát Spojené provincie Střední Ameriky (bez Chiapasu, který zůstal pod správou Mexika). Tento státní útvar se rozpadl v období 1838 až 1840 občanskou válkou.\n\n"}
{"id": "336717", "url": "https://cs.wikipedia.org/wiki?curid=336717", "title": "Fischerwerke", "text": "Fischerwerke\n\nfischerwerke GmbH & Co. KG je německá mezinárodní skupina průmyslových společností, mezi jiným výrobce autopříslušenství a vybavení, kotevní techniky, upevňovacích systémů nebo hraček.\n\nSídlem společnosti založené v roce 1948 Arturem Fischerem je jeho rodný Waldachtal v Bádensko-Württembersku. S přibližně 1900 zaměstnanci jsou tamní výrobní provozy jedním z největších zaměstnavatelů v zemském okrese Freudenstadt. V Německu jsou výrobní provozy i v Altheimu, Horbu, Emmendingenu a Denzlingenu. Další výrobní pobočky společnosti se nacházejí v Argentině, Brazílii, Číně, Itálii, České republice a USA. V roce 1993 převzala skupina německého výrobce kotevní techniky firmu UPAT GmbH & Co. Celosvětově měla v roce 2006 skupina kolem 3800 pracovníků v 26 dceřiných společnostech a dosáhla konsolidovaného hrubého obratu přes 493 milionů eur. V roce 2014 zaměstnávala skupina 4150 lidí a obrat za rok 2013 činil 633 milionů eur. Výrobky firmy jsou distribuovány do více než sta zemí. Výkonným ředitelem i majitelem společnosti je od roku 1980 syn zakladatele firmy Klaus Fischer.\n\n\n\n\n"}
{"id": "336718", "url": "https://cs.wikipedia.org/wiki?curid=336718", "title": "Satoši Tadžiri", "text": "Satoši Tadžiri\n\nSatoši Tadžiri (: 田尻 智 \"Tadžiri Satoši\"; * 28. srpna 1965) je japonský designér videohry \"Poketto Monsutá\" (Pocket Monsters), nebo zkráceně jen Pokémon (Pokémon Red & Blue).\n\nJako chlapec žil na předměstí Tokia a mezi jeho záliby patřilo sbírání hmyzu. Chtěl, aby všechny děti poznaly to kouzlo při honbě za hmyzem.\n\nSatoši neměl moc rád školu. Otec chtěl, aby se vyučil elektroopravářem, ale Satoši místo pilného studia na střední technické škole zdokonaloval nápad s Pokémony.\n\nSvůj nápad s Pokémony poté nabídl firmě Nintendo, která jej zrealizovala.\n"}
{"id": "336722", "url": "https://cs.wikipedia.org/wiki?curid=336722", "title": "Konformní zobrazení", "text": "Konformní zobrazení\n\nKonformní zobrazení je spojité zobrazení, které zachovává úhly.\n\nHolomorfní anebo antiholomorfní funkce s nenulovou derivací na části komplexní roviny je konformní zobrazení. Komplexní funkce s nulovou derivací může, ale nemusí být konformní.\n\nKonfomní zobrazení v komplexní rovině se dělí na konformní zobrazení I.druhu které zachovává kromě úhlů i orientaci, a konformní zobrazení II.druhu které mění orientaci na opačnou.\n\n\nmatematický zápis\n"}
{"id": "336723", "url": "https://cs.wikipedia.org/wiki?curid=336723", "title": "Dálnice A10 (Itálie)", "text": "Dálnice A10 (Itálie)\n\nDálnice A10, také \"Autostrada dei Fiori\" (česky: \"Dálnice květů\") nebo krátce \"AutoFiori\" je italská dálnice v severoitalské Ligurii. Vede při středomořském pobřeží nazývaném \"Pobřeží květů\" od Janova přes města Savona a Imperia až do Ventimiglia na italsko-francouzské hranici.\n\nDálnice A10 je 158,7 km dlouhá a po celé délce zpoplatněná. Dálnice se zařezává do úpatí Přímořských Alp a na relativně krátké vzdálenosti je 67 tunelů a 90 mostů. \n\nDálnice vede celou svou délkou souběžně s italskou riviérou a spojuje města Janov, Savona, Imperia a Ventimiglia. Protože je trasa velmi členitá a obsahu velké množství mostů a tunelů, je dálnice po celé délce zpoplatněna mýtem. Mýto na A10 je v porovnání s poplatky za užívání jiných úseků vysoké.\n\n14. srpna 2018 se v Janově zřítil dálniční most s jedoucími automobily. Mezi zraněnými byl i český řidič kamionu. Příčina zatím není objasněna. Spekuluje se, že za zřícením stojí zrezivělá lana.\n\n\nNa hranicích s Francií u města Ventimiglia / Menton se napojuje na francouzskou dálnici A8.\n"}
{"id": "336724", "url": "https://cs.wikipedia.org/wiki?curid=336724", "title": "Zemský okres Eichstätt", "text": "Zemský okres Eichstätt\n\nZemský okres Eichstätt je nejsevernější zemský okres ve vládním obvodě Horní Bavorsko v Bavorsku.\n\nÚzemí zemského okresu Eichstätt zahrnuje v podstatě jižní Franské Alby s povodím Altmühlu.\n\nMěsta\n\nMěsta s tržním právem\n\nObecní obvody\n"}
{"id": "336725", "url": "https://cs.wikipedia.org/wiki?curid=336725", "title": "Agent", "text": "Agent\n\nAgent (franc. činitel, jednatel, pověřenec, z lat. \"agere\", jednat, působit) může označovat:\n\n\n\n\n\n\n"}
{"id": "336730", "url": "https://cs.wikipedia.org/wiki?curid=336730", "title": "Granát typu 10. roku", "text": "Granát typu 10. roku\n\nGranát typ 10 byl jedním z ručních granátů japonské císařské armády, byl vyráběn od roku 1921 a používán v druhé čínsko-japonské válce a druhé světové válce. Stejně jako ostatní pěchotní zbraně japonců byl vyřazen po konci války.\n"}
{"id": "336735", "url": "https://cs.wikipedia.org/wiki?curid=336735", "title": "David Šeich", "text": "David Šeich\n\nDavid Šeich (* 9. prosince 1976 Brno) je český politik, v letech 2002 až 2013 poslanec Poslanecké sněmovny Parlamentu České republiky za Občanskou demokratickou stranu.\n\nAbsolvoval Právnickou fakultu Masarykovy univerzity v Brně a paralelně s tím i studium politologie na této univerzitě. Členem ODS se stal v roce 1996. Byl předsedou Oblastní rady ODS Brno-venkov.\n\nV komunálních volbách roku 1998 neúspěšně kandidoval do zastupitelstva města Rajhrad za ODS. Do tamního zastupitelstva byl pak zvolen v komunálních volbách roku 2002 a opětovně v komunálních volbách roku 2006. Neúspěšně sem kandidoval v komunálních volbách roku 2010. Profesně se k roku 1998 uvádí jako student práv a politologiem, následně jako poslanec.\n\nVe volbách v roce 2002 byl zvolen do poslanecké sněmovny za ODS (volební obvod Jihomoravský kraj). Byl místopředsedou sněmovního zahraničního výboru a v letech 2004-2006 zasedal i ve výboru pro evropské záležitosti. Poslanecký mandát obhájil ve volbách v roce 2006, kdy byl opět místopředsedou zahraničního výboru a v letech 2006-2007 členem výboru pro evropské záležitosti. Opětovně byl do sněmovny zvolen ve volbách v roce 2010, kdy byl místopředsedou zahraničního výboru a od listopadu 2012 i členem hospodářského výboru sněmovny. Členem poslanecké sněmovny byl do roku 2013.\n\nV roce 2006 mu bylo při namátkové dechové kontrole řidičů provedené Policií ČR naměřeno asi 2,4 promile alkoholu v krvi. Úřad mu poté uložil pokutu 46 tisíc korun a zakázal mu čtrnáct měsíců řídit. Později navrhoval, aby řidiči museli povinně vozit ve svém autě přístroj na měření alkoholu. Zdůvodňoval to tím že „\"měli by ho použít před jízdou, když by si sami nebyli jistí, jestli ještě nemají v těle alkohol\".“ V roce 2013 přišel o řidičský průkaz znovu, tentokrát za jízdu po dálnici dvousetkilometrovou rychlostí.\n\nV roce 2000 založil firmu Eurovision, spol. s r.o., která se věnovala grantovému a projektovému poradenství pro programy EU a ostatní dotační programy v ČR. Po zvolení do Oblastní rady ODS a po zvolení poslancem se firmě dařilo získávat zakázky u obcí na Brněnsku a také u Jihomoravského kraje. V roce 2007 se změnila společnost Eurovision na akciovou společnost s anonymními majiteli a David Šeich oficiálně tvrdil, že se svého podílu zbavil. Po oficiálním Šeichově odchodu firmě několikanásobně vzrostly tržby. V srpnu 2007 vyhlásil Jihomoravský kraj Veřejnou zakázku na „externí poradenské, konzultační a zpracovatelské služby zaměřené na přípravu a realizaci projektů“. Přihlásilo se pět uchazečů z nichž čtyři zadavatel zakázky vyloučil a ponechal v soutěži jedinou firmu - Eurovision. Tuto zakázku nakonec zkoumal antimonopolní úřad ÚOHS.\n\n"}
{"id": "336736", "url": "https://cs.wikipedia.org/wiki?curid=336736", "title": "Klaus Fischer (podnikatel)", "text": "Klaus Fischer (podnikatel)\n\nKlaus Fischer (* 17. srpna 1950, Freudenstadt) je německý podnikatel, výkonný ředitel a majitel skupiny společností fischerwerke.\n\nPo ukončení studia na Technické univerzitě v Kostnici (1971–1975) a získání titulu Dipl.-Ing. FH začal pracovat ve firmě Artur Fischer GmbH & Co. KG svého otce. 1. dubna 1976 byl jmenován technickým ředitelem a 1. ledna 1980 po svém otci převzal funkci generálního ředitele. Po jeho nástupu se společnost začala úspěšně rozvíjet i v mezinárodním měřítku. \nKlaus Fischer je ženatý a má dvě děti.\n\nKlaus Fischer získal za svou práci četná čestná ocenění a vyznamenání, je čestným senátorem univerzit ve Vídni a Stuttgartu a nositelem Velkého kříže Řádu spolkové republiky za zásluhy 1. třídy, který mu 4. září 2007 předal prezident Horst Köhler.\n\n"}
{"id": "336737", "url": "https://cs.wikipedia.org/wiki?curid=336737", "title": "Altmannstein", "text": "Altmannstein\n\nAltmannstein je město v Horním Bavorsku v zemském okrese Eichstätt a v přírodním parku Altmühltal.\n\nObec leží na jihovýchodním výběžku Franské Alby mezi řekou Altmühl na severu a Dunajem na jihu.\n\nToto místo získalo svůj název po hradě Altmannstein, který nechal vystavět po roce 1232 Altmann II. z Abenbergu. Vévoda Ludvík II. Hornobavorský získal roku 1291 \"castrum Altmannstein\" od Ulricha III. ze Steinu a zanechal mu jej jako léno.\n\nDíky svým vlastníkům získal Altmannstein roku 1331, od císaře Ludvíka IV., trhové právo. Od roku 1777 až do roku 1808 patřil Altmannstein k Dolnímu Bavorsku. Roku 1818 se, díky administrativním reformám, stal samostatnou obcí. Mezi léty 1808 až 1838 patřil Altmannstein organizačně k historickému okresu Regenkreis, od roku 1838 až do roku 1972 k Hornímu Falcku a od roku 1972 patří do Horního Bavorska.\n\nObecní zastupitelstvo Altmannsteinu má 20 členů.\n\nStarostou je již od 1. ledna 1986 Adam Dierl (CSU).\n\nPopis: Znak je zšikma rozdělen na černou a stříbrnou část, nahoře a dole je v opačné barvě trojlístek se stopkou.\n\n\n\n\n\n\n\n\n"}
{"id": "336738", "url": "https://cs.wikipedia.org/wiki?curid=336738", "title": "Agitace", "text": "Agitace\n\nAgitace (z lat. \"agitare\" – pohánět) může být:\n\n"}
{"id": "336739", "url": "https://cs.wikipedia.org/wiki?curid=336739", "title": "Minapa", "text": "Minapa\n\nMinapa byl jeden z 84 mahásiddhů a mistr buddhismu vadžrajány v Indii.\n\nMínapa byl bengálskýn rybářem. Jeho guru byl Mahádéva a jeho dosažením bylo světské siddhi.\nNedaleko Kámarupy se nachází bengálský záliv, kde Mínapa chytal ryby a prodával je na trhu spolu se svými kolegy.\n\n\"Díky mým minulým zásluhám mě potkal šťastný osud\n\"a včasná důvěra v učení\"\n\"nyní dozrála v úžasné schopnosti\".\n\"Jak drahocenným klenotem je naše vlastní mysl!\"\nMinapa\n\nMinapa nesobecky pracoval po dlouhou dobu pro druhé. Byl také znám jako Vadžrapáda a Acintapa. Nejdříve získal magické schopnosti, pak pokročil v rozvoji a nakonec vstoupil do čisté země dákyní.\n\n\n\n"}
{"id": "336741", "url": "https://cs.wikipedia.org/wiki?curid=336741", "title": "Lučenec (rozcestník)", "text": "Lučenec (rozcestník)\n\nLučenec může být:\n\n"}
{"id": "336744", "url": "https://cs.wikipedia.org/wiki?curid=336744", "title": "Tettenwang", "text": "Tettenwang\n\nTettenwang je místní část obecního obvodu Altmannstein v zemském okrese Eichstätt. Tato vesnice má 430 obyvatel.\n\nObec leží v mírných kopcovitých návrších zde začínající Franské Jury. Široké roviny dunajského údolí se nacházejí asi 10 kilometrů jižně od obce.\n\nVzdálenost od větších měst v okolí: Řezno se nachází ve východním směru cca 45 km, Ingolstadt leží na západě asi 30 km vzdálen a Mnichov je asi 100 km jižním směrem.\n\nPrvní zmínka o Tettenwangu pochází z roku 1060. Za třicetileté války byl zpustošen. Od roku 1677 byl znovu postaven. Roku 1847 však velký požár zničil 17 usedlostí.\n\nRaněgotický farní kostel sv. Bartoloměje byl v roce 1770 z části přestavěn a roku 1951 zrenovován.\n\nV roce 1978 byl Tettenwang při územních reformách přičleněn pod správu Altmannsteinu.\n\nNázev Tettenwang je odvozen od slova „Toitenwank“.\n"}
{"id": "336756", "url": "https://cs.wikipedia.org/wiki?curid=336756", "title": "Bronisław Geremek", "text": "Bronisław Geremek\n\nBronisław Geremek, vlastním jménem Benjamin Lewertow (6. března 1932 Varšava – 13. července 2008 Lubień) byl polský politik a historik.\n\nNarodil se ve Varšavě. V roce 1950 vstoupil do polské komunistické strany, ze které odešel v roce 1968 na protest proti okupaci Československa.\n\nV roce 1954 dokončil studium historie na Varšavské univerzitě. V letech 1956 až 1958 absolvoval postgraduální studia na École pratique des hautes études v Paříži. V letech 1955 až 1985 působil v Historickém ústavu Polské akademie věd. V letech 1960 až 1965 přednášel na pařížské Sorboně, přičemž v letech 1962 až 1965 byl ředitelem Polského kulturního střediska v Paříži. Jako historik se věnoval dějinám středověku, především tehdejšímu všednímu životu, a patřil v tomto oboru k předním světovým autoritám.\n\nVe druhé polovině 70. let se aktivně zapojil do polské demokratické opozice a od roku 1979 byl přednášejícím podzemního Sdružení vědeckých kurzů (pol. \"Towarzystwo Kursów Naukowych\") a od roku 1980 členem jeho programové rady. V době stávky v srpnu 1980 se podílel na vzniku nezávislého odborového hnutí Solidarita (\"Solidarność\") jako jeden z hlavních poradců a na prvním sjezdu Solidarity v roce 1981 předsedal jeho programové komisi.\n\nPo vyhlášení válečného stavu generálem Jaruzelskim v prosinci 1981 byl komunistickým režimem internován. Propuštěn byl po roce internace v prosinci 1982, ale v roce 1983 byl opět uvězněn za své politické aktivity.\nV letech 1983 až 1987 byl poradcem a blízkým spolupracovníkem Lecha Wałęsy, předsedy Solidarity. V roce 1989 jako významný účastník rozhovorů u kulatého stolu mezi opozicí a vládou hrál významnou roli v přechodu Polska k demokracii.\n\nPo roce 1989 nadále se aktivně účastnil politického života Polska. V letech 1991, 1993 a 1997 byl opakovaně zvolen poslancem Sejmu, dolní komory polského Národního shromáždění.\n\nOd října 1997 do června 2000 byl polským ministrem zahraničí, který v roce 1999 přivedl Polsko do NATO. V červnu 2004 byl zvolen polským poslancem Evropského parlamentu za Unii Svobody (Unia Wolności), kde se stal členem liberální frakce (ALDE) a neúspěšně se ucházel o funkci předsedy parlamentu.\nZemřel 13. července 2008 při autonehodě na západě Polska. Byl pochován na hřbitově ‚Cmentarz Wojskowy na Powązkach‘ v rodné Varšavě.\n\nBěhem života získal Bronisław Geremek řadu poct a vyznamenání např. německý Velký kříž s hvězdou za zásluhy o SRN, Karlovu cenu, francouzský Řád čestné legie. V roce 2002 získal od prezidenta Alexandra Kwaśniewského nejvyšší a nejstarší polské vyznamenání Řád bílého orla.\n\nObdržel celkem 23 titulů doctor honoris causa, např. na univerzitách v Boloni, v Utrechtu, na Sorboně, na Columbia University v New Yorku, na Jagelonské univerzitě, či na Evropské univerzitě Viadrina ve Frankfurtu nad Odrou.\n\n\n"}
{"id": "336758", "url": "https://cs.wikipedia.org/wiki?curid=336758", "title": "Jamie Bamber", "text": "Jamie Bamber\n\nJamie St John Bamber Griffith (* 3. dubna, 1973) je britský herec. Jeho nejznámější role je Major Lee \"Apollo\" Adama v seriálu Battlestar Galactica\" a Archibald \"Archie\" Kennedy v \"Hornblower\".\n\nBamber se narodil v Londýně irské matce Elizabeth (Liz) a americkému otci Ralphovi.\n\nVzdělával se na nezávislé škole St Paul's School v Londýně. Později začal navštěvovat London Academy of Music and Dramatic Art (LAMDA).\n\nV roce 2003 Bamber začal jako Lee 'Apollo' Adama, kapitán v Koloniální flotile, v minisérii Battlestar Galactica. Tato minisérie sloužila jako pilotní díl pro následný seriál. Battlestar Galactica je většinou točená ve Vancouveru v Britské Kolumbii.\n\nJako Lee Adama mluví Bamber se znatelným americkým přízvukem. Také si ztmavil vlasy, ve snaze co nejvíce se podobat Edwardu Jamesovi Olmosu, který hrál jeho otce.\n\nBamber si roku 2003 vzal herečku Kerry Norton a mají spolu tři dcery: Isla Elizabeth Angela Griffith a dvojčata Darcy a Ava.\n\nNorton se párkrát objevila jako Paramedic Layne Ishay v Battlestar Galactica. (Na rozdíl od Bambera, její postava mluví svou rodnou angličtinou.)\n\nMá 5 bratrů a sestru, Anastasia Griffith, ze které je herečka.\n\nBamber hrál také v divadle - roku 2005 byl dobře ohodnocen za jeho výkon Mefistofela v Doktorovi Faustusovi. Stejně tak se objevoval v rádiu. Hrál hlavní role jako Sebastian Flyte v \"Brideshead Revisited\" a Philip v \"Where Angels Fear to Tread\" pro BBC Radio 4.\n\n"}
{"id": "336759", "url": "https://cs.wikipedia.org/wiki?curid=336759", "title": "Karmaripa", "text": "Karmaripa\n\nKarmaripa byl jedním z 84 mahásiddhů a mistr buddhismu vadžrajány v Indii.\n\nVe městě Višnunagar ve východní Indii žil švec jménem Kamaripa. Patřil k cechu ševců, k jedné z osmnácti městských řemeslnických kast, a pracoval celé dny na výrobě nových bot a opravoval staré. Kamaripa však stále vyhledával způsob, jak ze své práce uniknout. Cítil, že není zrozen k tomu být jen ševcem a snil o jiných věcech.\nJednoho dne prošel kolem jeho krámku mnich, švec se zastavil v práci, spontánně upustil všechny nástroje a vyběhl za mnichem, aby před ním v prachu udělal poklonu. Pak mu vysvětlil, že je unaven svým životem plným plahočení, emocí a hlouposti. Řekl mu, že chce následovat Buddhovu cestu, ale doposud nenarazil na duchovního přítele, a tak nikdy nezačal. Prosil ho o nauky, které mu přinesou užitek v tomto světě i v tom dalším. Mnich mu pověděl, že jestli se cítí být schopen naučit se praktikovat meditaci, bude ho učit. Karmaripa pozval mnicha k němu domů, kam mnich souhlasil, že přijde o západu slunce.\n\nKdyž vážený host večer dorazil, vše bylo připraveno, jelikož švec upozornil svou ženu na nastávající návštěvu. S největší úctou prosili mnicha, aby se posadil, omyli mu nohy a předložili skromnou hostinu. Žena a dcery nabízely všemožné služby včetně masáže a pohodlné relaxace. Mnich byl potěšen tímto štědrým uvítáním a předal ševci a jeho ženě iniciaci, nauky Dharmy a pokyny jak tyto nauky používat. Toto byly jeho instrukce:\n\n\"Vytvaruj kůži emocí a pojmového myšlení\"\n\"kolem formy z milující laskavosti a soucitu;\"\n\"použij guruovy pokyny jako šídlo\"\n\"a pozorně šij nití volnosti od osmi světských zájmů,\"\n\"abys vytvořil boty zázračně dosaženého cíle.\"\n\"Tyto podivuhodné boty dharmakáje\"\n\"nemohou být spatřeny těmi se zatemněným pohledem.\"\n\n\"Vytvaruj kůži pojmového myšlení a předsudku kolem formy soucitu a stehuj nití netečnosti k radosti a zármutku šídlem guruových pokynů a své vlastní vrcholné meditační zkušenosti. Tak vytvoříš spontánně dosažené boty dharmakáje. Vnímej svou práci jako meditaci.\"\n\nŠvec se zaníceně chopil guruovy bystré metafory a zeptal se, „Jaké znaky se objeví, budu-li takto praktikovat?“\n„Nejdřív pocítíš ještě prudší odklon od samsáry a později cokoliv se objeví, rozpustí se zpět do své vlastní podstaty.“ Tak řekl guru a zmizel.\nŠvec opustil svůj domov a odešel meditovat na odlehlé místo. Objevily se znaky realizace, jak předpověděl jeho učitel. Popisujíc svou realizaci jako obdobu svého řemesla, nasadil si boty guruových pokynů a bez jediného omezení přešel území nevědomosti, která je základem šesti emocí a po dvanácti letech praxe vykořenil ze své mysli všechna zatemnění a dosáhl siddhi mahámudry.\nPověst Karmaripy se rychle rozšířila a lidé postupně přicházeli jeden po druhém, aby jej prosili o nauky. Vysvětlil jim tedy nezbytnost guruových pokynů a pak jim vysvětloval různá učení a techniky. Nazvali jej Kamaripadou, Sidhou ševcem, a on se stal pod tímto jménem slavným.\nVykonal mnoho podivuhodných činů pro všechny než vstoupil do čisté země dákiní.\n\n\nDOWMAN, Keith (1986). Masters of Mahamudra: Songs and Histories of the Eighty-four Buddhist Siddhas. Albany, NY: State University of New York Press. ISBN 0-88706-160-5\n\n"}
{"id": "336761", "url": "https://cs.wikipedia.org/wiki?curid=336761", "title": "Skalsko (Pohoří)", "text": "Skalsko (Pohoří)\n\nSkalsko je vesnice ležící ve Středočeském kraji, v okrese Praha-západ, asi 4 km východně od Jílového. Spadá pod obec Pohoří, od které leží asi 1 km na východ.\n\nPrvní písemná zmínka o vesnici pochází z roku 1412.\n\n"}
{"id": "336763", "url": "https://cs.wikipedia.org/wiki?curid=336763", "title": "Rakety Atlas", "text": "Rakety Atlas\n\nPočetná rodina raket Atlas začíná u první americké mezikontinentální balistické střely SM-65 Atlas. Jednalo se o jeden a půl stupňovou raketu spalující kapalný kyslík a RP-1. Raketa byla vybavena dvěma motory Rocketdyne LR-89 a jedním LR-105, přičemž dva LR-89 byly odhozeny během vzestupu (proto jeden a půl stupňová). Spolu s raketami Redstone a Vanguard tvořila páteř amerického vesmírného programu v jeho počátcích na přelomu 50. a 60. let. V porovnání se svými současníky byla nejsilnější a to ji předurčilo pro vynášení těžších nákladů. Mezi její prvenství patří úspěšný orbitální let s lidskou posádkou, vypuštění prvních špionážních satelitů, prvních sond k Měsíci, Venuši, Merkuru, Marsu, Jupiteru a Saturnu. Později byly přidány horní stupně Agena a poté Centaur. Rakety Atlas jsou historicky nejúspěšnější komerčně využívané nosné rakety používané převážně pro vynášení komunikačních satelitů. V dnešní době je v aktivní službě pouze Atlas V a jeho starty jsou naplánovány až do roku 2019.\n\nAtlas začínal jako studie požadovaná US Army Air Corps z října 1945 na střelu dlouhého dosahu. 10. ledna 1946 byly upřesněny požadavky a projekt byl rozdělen na dvě varianty s dosahem 6000 námořních mil, první měla být podzvuková, okřídlená a poháněná proudovým motorem a druhá varianta měla být poháněná raketovým motorem, dosahovat supersonických rychlostí a létat po balistické dráze. Projekt vyžadoval vyvinutí nových technologií jako třeba velmi lehké nádrže, systém kloubového zavěšení motorů, oddělitelnou sekci s bojovou hlavicí a vysoce výkonné motory. V roce 1947 dostal Convair kontrakt na balistickou raketu, projekt podzvukové střely byl předán firmám Northrop a Martin. Projekt balistické rakety vyústil ve tři testovací prototypy MX-774, ale těsně před prvními letovými zkouškami v červenci 1947 bylo odstřiženo financování a program byl zrušen. Poslední zbytky dotací byly využity na testování ve White Sands Proving Ground od července do prosince 1947 a další vývoj probíhal velmi pomalu a byl financován z rozpočtu společnosti Convair.\n\nOživení programu přišlo se začátkem studené války a v září 1951 dostal Convair novou zakázku na mezikontinentální střelu založenou na poznatcích z programu MX-774. Hlavním problémem byl nespolehlivý systém zážehu, jehož úspěšnost se pohybovala kolem 50 %. Proto vznikla jeden a půl stupňová koncepce, kdy všechny tři motory byly zažehnuty společně ještě před vzletem a dva motory byly odhozeny během letu. Naplno se projekt rozjel v roce 1955, když informace výzvědných služeb potvrdily, že Sovětský svaz pokročil ve vývoji své vlastní mezikontinentální rakety R-7. Program tou dobou nesl název WS107A-l a stal se národním projektem nejvyšší priority. Testy pohonného systému a první letové testy probíhaly v roce 1956. První let Atlasu-A se konal 11. června 1957. Program Atlas byl ve své době nejrozsáhlejším projektem a v období nejintenzivnějších prací na něm pracovalo 33 000 lidí a celkové náklady se vyšplhaly na 8 miliard dolarů.\n\nConvair a USAF se roku 1955 ucházely se svým projektem Orbital Research and Test Vehicle (ORTV) výběrového řízení na vypuštění první umělé družice k příležitosti Mezinárodního geofyzikálního roku 1957-1958. Tehdy se výběrového řízení účastnil ještě program Vanguard námořnictva a Program Orbiter/Redstone řízený Wernherem von Braunem a US Army. Atlas byl tehdy komisí ministerstva obrany odmítnut, protože se stejně jako Redstone jednalo o nejdůležitější programy národního významu a zpomalení programu kvůli vědeckému projektu bylo nemyslitelné.\n\nZlom přišel až po vypuštění Sputniku 4. října 1957. Rakety Vanguard byly neúspěšné a vybuchovaly krátce po startu a von Braunova raketa Juno I (čtyřstupňový Redstone) dokázala vynést pouze malý satelit, zatímco sověti dokázali vypustit 1,3 tunový Sputnik 3. Program ORTV tak byl znovu-oživen a hlavním cílem bylo co nejrychleji upravit Atlas na orbitální nosný prostředek, aby tak očistily pošramocenou pověst USA. V prosinci 1958 odstartoval Atlas-B se satelitem SCORE (Signal Communication by Orbiting Relay Equipment) a umístil ho na stabilní orbitu, satelit zůstal spojen s Atlasem a dohromady tak tvořily čtyř-tunovou masu a USA se mohli pochlubit nejtěžším vyneseným objektem, ačkoli samotný satelit vážil pouhých 70 kg.\n\nDalší rozvoj následoval s programem Mercury, kde Atlas-D sloužil jako nosič v letech s lidskou posádkou. Přidáním nově vyvinutých horních stupňů Agena a Centaur získal Atlas vyšší nosnost a dlouhou dobu působil jako hlavní nosný systém ve službách NASA v projektech lodí s lidskou posádkou, průzkumu planet a dalších vědeckých projektech.\nDíky tomu, že se studená válka nezměnila ve skutečnou válku, zůstala většina původních raket SM-65 Atlas ve svých silech a po vyřazení byly využívány pro komerční a vládní kosmické aplikace. Poslední z takto upravených raket vzlétla roku 1995, tedy 33 let po svém dokončení.\n\nPůvodní mezikontinentální raketa SM-65 Atlas byla přestavěna na kosmickou nosnou raketu nejprve pro kosmické lodě programu Mercury a pro vynášení prvních satelitů. Zpočátku raketa nedisponovala žádnými dalšími stupni a její nosnost byla velmi omezená. Byla proto využívaná pro dopravu družic na balistickou dráhu, přičemž družice měly vlastní pohonný systém. Použití bylo pro užitečný náklad do 1400 kg. Konstrukce Atlasu byla ve své době v mnoha směrech unikátní a mnoho prvků se používá dodnes na stupni Centaur. Původní raketa SM-65 Atlas byla několikrát modifikována, hlavní úpravy spočívaly ve zvětšování palivových nádrží a výměnách motorů. Nejpoužívanější verze byly Atlas D a Atlas E/F, které vznikly přestavbou vyřazených balistických střel a dále verze Atlas Centaur a Atlas Agena, které byly upraveny pro použití druhých stupňů Centaur a Agena. Pozdější verze už dosahovaly vysoké spolehlivosti. Všechny typy Atlasů byly po technické stránce téměř identické až do verze Atlas III, která sice stále používá osvědčenou koncepci balonových nádrží, ale již nemá odhazovací \"půlstupeň\" a používá nový ruský motor RD-180.\n\nNosnost...není-li dáno jinak, platí hodnoty pro nosnost na nízkou oběžnou dráhu Země\n\nTřístupňová varianta. K vlastní raketě Atlas D byly připojeny druhý a třetí stupeň rakety Vanguard. Raketa měla sloužit pro vynášení až 680 kg na nízkou oběžnou dráhu, 230 kg na Měsíc nebo 130 kg na únikovou rychlost. Žádný z pěti (někde uváděny 4 pokusy) pokusů o vypuštění se nepovedl a raketa byla stažena v roce 1960. První nehoda se stala při statickém testu motoru, další pak byly způsobeny přílišným namáháním konstrukce prvního stupně způsobené vysokým dynamickým zatížením při průletu hustými vrstvami atmosféry. Další problémy nastávaly při separaci druhého stupně, kdy docházelo k jeho poškození a následné explozi. Při nepodařených startech byly zničeny sondy P-3, P-30 a P-31 programu Pioneer.\n\nK základnímu stupni Atlas SLV-3 (upravená verze Atlasu D) byl jako druhý stupeň připojen stupeň Agena. Projektu Atlas Agena předcházela studie Atlas Vega z roku 1959, kterou nechala vypracovat NASA, jako prozatímní řešení, než bude hotov stupeň Centaur. Než však mohla vzlétnout první raketa, bylo zjištěno že CIA a USAF již provozují podobnou koncepci pod názvem \"Hustler\" pro program špionážních satelitů CORONA, a proto došlo ke sloučení projektů a přejmenování na Agena. Tato dvoustupňová kombinace se používala pro vypouštění meziplanetárních sond Pioneer, Mariner, Ranger o hmotnosti do 260 kg, družic o hmotnosti do 2600 kg nebo jako cílový objekt pro nácvik orbitálních spojení v programu Gemini . Od roku 1961 bylo vypuštěno více než 100 raket Atlas Agena. Byly používány verze Agena A/B/D a varianty základního nosiče Atlas SLV-3/SLV-3A a Atlas E/F. Poslední start se konal v roce 1966 a stupeň Agena byl nahrazen výkonnějším a účinnějším stupněm Centaur\n\nNa konci 60. let 20. století začal být nahrazován stupeň Agena stupněm Centaur. Obě verze byly používány současně, avšak výhody Centauru jasně převažovaly a pozdější verze raket Atlas vychází z právě z této koncepce. Trup rakety Atlas byl prodloužen v horní části a na něj byl usazen druhý stupeň Centaur. Ten měl dva své kyslíkovodíkové motory RL-10, které společně vyvinuly tah 133,5 kN. Základní stupeň byl používán postupně ve verzích Atlas D, později Atlas Centaur LV-3C a SLV-3c. Centaur byl používán ve verzích Centaur C/D/E/I. Raketa sloužila zprvu pro vysílání meziplanetárních sond s hmotností do 500 kg, později pro vypouštění těžších stacionárních družic do 830 kg. Mezi její nejdůležitější mise patřily sondy k Měsíci v programu Surveyor, meziplanetární sondy programů Mariner a Pioneer, dále se výrazně podílela na vynášení komunikačních satelitů Intelsat.\n\nK základnímu stupni Atlas byl připojen třetí stupeň Burner (firemní značení Star 37), používaný jako třetí stupeň raket Delta. Tím vznikla dvoustupňová (verze Atlas Burner 2A byla třístupňová) raketa schopná dopravit na oběžnou dráhu zařízení do 750 kg. Celkově se konaly pouze dva starty, přičemž při prvním v roce 1968 selhal aerodynamický kryt a bylo tak zničeno devět satelitů, které měly být dopraveny na orbitu. Další a poslední start v roce 1972 byl úspěšný. První varianta, Atlas Burner 2 byla složena ze základního stupně Atlas Agena SLV-3, který byl převzat z projektu Atlas Agena. Druhý stupeň tvořil stupeň Burner 2, který se používal jako třetí stupeň na raketách Thor a Delta. Varianta Atlas Burner 2A byla třístupňová, první stupeň byl Atlas E/F, druhý stupeň byl Burner 2 a třetí stupeň byl Star 26 nazývaný Burner 2A.\n\nByla to vylepšená verze rakety Atlas Centaur. Většina klíčových komponent je stejná, ale naváděcí a ovládací systém doznal výrazných vylepšení. Staré analogové výpočetní jednotky byly nahrazeny novými plně digitálními. Konstrukčně se jednalo o starší verzi Atlas G/H, s připojeným druhým stupněm Centaur. Byla používána v letech 1990 až 1997\n\nAtlas II byla poslední verzí Atlasu využívající 1,5 (resp. 2,5 a 3,5) stupňový koncept. Vykonala celkem 63 startů (všechny verze) a poslední se konal 31. srpna 2004. Do roku 1997 byla používána souběžně s raketou Atlas I a od roku 2000 byla vyžívána souběžně s raketou Atlas III. Byla vyráběna ve třech verzích: třístupňový Atlas II, dvoustupňový Atlas IIA a Atlas IIAS se čtyřmi přídavnými motory Castor pro těžší náklady.\n\nAtlas III byla americká nosná raketa, používaná v letech 2000-2005. Po předchozích členech rodiny zdědila balonové nádrže, naváděcí systém a druhý stupeň Centaur, který je používán již téměř 50 let. Nejvýznamnější změnou je však použití ruských motorů RD-180 s uzavřeným cyklem. Celkem se konalo 6 startů a všechny byly úspěšné.\n\nAtlas V je dvoustupňová nosná raketa původně vyráběná společností United Launch Alliance. První stupeň se nazývá CCB (') a spaluje RP-1 (petrolej) a kapalný kyslík, o jeho pohon se stará jeden motor ruské konstrukce RD-180. Druhý stupeň je Centaur V1 s motory RL-10A-4-2 na kapalný vodík a kyslík. Pomocné rakety byly vyvinuty společností Aerojet výhradně pro Atlas V a nazývají se jednoduše Atlas V SRB ('). První start se konal v srpnu 2002 a od té doby startovala celkem 12 krát s téměř 100 % úspěšností.\n\nNosnost...není-li dáno jinak, platí hodnoty pro nosnost na nízkou oběžnou dráhu Země\nGEO...Geostacionární oběžná dráha\nHodnoty jsou orientační a mohou se u lišit pro různé typy vyšších stupňů a modifikace prvního stupně\n\nVývojem původní rakety Atlas byla v roce 1946 pověřena společnost Consolidated Vultee Aircraft Corporation, jinak známá jako Convair. Než však došlo na výrobu testovacích raket, byla převzata společností General Dynamics, která výrobu raket odprodala Lockheedu. Dnes je výroba a provoz v režii společnosti United Launch Alliance.\n\n\n\nPro rakety testy balistických rakety SM-65 Atlas byly na Cape Canaveral postaveny čtyři odpalovací komplexy. Do služby byly uváděny postupně, od srpna 1957 do dubna 1958, jednalo se o komplexy 11, 12, 13, 14, přičemž komplex 14 začal sloužit jako první, již 11. června 1957. Probíhaly zde testovací lety raket Atlas A až Atlas F a trvaly až do počátku 60. let, kdy byly odpalovací komplexy postupně upraveny a předány NASA, která je vyžívala ke startům raket programů Atlas Mercury a Atlas Agena. Komplexy 11,12 a 14 byly uzavřeny roku 1967 a komplex 13 roku 1978. V dubnu 1984 byly komplex 14 a rampa komplexu 13 prohlášeny národní historickou památkou.\n\nOdpalovací komplexy 36A 36B byly navrženy pro starty raket Atlas Centaur a byly provozovány NASA. První byl dokončen komplex 36A a 8. května 1962 zde proběhl první a neúspěšný start konfigurace Atlas Centaur. Druhý komplex, 36B, byl vystavěn mezi únorem 1963 a červnem 1964. Oba komplexy poté sloužily mnoho let a konala se zde řada startů důležitých misí. V roce 1989 byly oba převedeny na USAF a General Dynamics a dále sloužily pro komerční starty raket Atlas I až Atlas V. Rampy byly roku 2006 zbourány a servisní věže následovaly v červnu 2007. Komplex 41 byl používán od roku 1965 pro starty raket Titan a od srpna 2002 jej využívá United Launch Alliance pro rakety Atlas V.\n\n\nNa základně Vandenberg Air Force Base bylo na počátku 60. let postaveno několik odpalovacích komplexů pro testy raket SM-65 Atlas a základna byla zároveň prvním stanovištěm mezikontinentálních balistických střel. Jako první byly uváděny do provozu komplexy SLC3W, SLC3E a SLC4E. Později rampy komplexu 576 ,OSTF1 a OSTF2. V polovině 60. let bylo několik stanovišť přestavěno pro potřeby testů ABRES (Advanced Ballistic Reentry System - Pokročilý balistické návratový systém) a několik ramp bylo upraveno pro starty vesmírných raket Atlas Agena programu CORONA a dalších. Komplexy SLC3E a SLC3W pak sloužili pro vojenské, vědecké a komerční starty.\n\n\nNa základně White Sands Missile Range se v roce 1948 konaly první suborbitální testy rakety MX-774. Jednalo se o tři testy, starty probíhaly na odpalovacím komplexu 33 a všechny byly neúspěšné.\n\nNa letecké základně Edwards se 21. a 22. června 1956 konaly testy motoru. První testovací zážehy byly pro poruchu palivového systému neúspěšné, ale druhý den již proběhlo vše hladce a motor byl na čtyři sekundy úspěšně zažehnut.\n\n\n\n"}
{"id": "336766", "url": "https://cs.wikipedia.org/wiki?curid=336766", "title": "Superpohár UEFA 2007", "text": "Superpohár UEFA 2007\n\nSuperpohár UEFA 2008 byl 33. ročník jednozápasové soutěže zvané Superpohár UEFA, pořádané Evropskou fotbalovou asociací UEFA. Zápas se odehrál 31. srpna 2007 na stadionu Stade Louis II. v knížectví Monako. V zápase se každoročně utkává vítěz Ligy mistrů s vítězem Evropské ligy. Účastníky byli vítěz Ligy mistrů UEFA 2006/07 – Italské AC Milán a vítěz tehdejšího Poháru UEFA 2006/07 – španělská Sevilla FC. V celku italského celku nastoupil i český obránce Marek Jankulovski, který se tak stal historicky prvním Čechem, který Superpohár UEFA dokázal vyhrát.\n\nSamotný zápas vyhrál držitel titulu z Ligy mistrů – AC Milán, který zvítězil 3–1. O vítězství svými góly rozhodli Filippo Inzaghi, Marek Jankulovski a Kaká. AC Milán získal již svoje 5. prvenství v této soutěži.\n\nSuperpohár UEFA 2007 se hrál na stadionu Stade Louis II. v Monaku. Stadion má kapacitu 18 523 diváků a byl otevřen v roce 1939 aby v roce 1985 prošel rekonstrukcí. Superpohár se na tomto stadionu hrál nepřetržitě od roku 1998 a hrál se až do ročníku 2012.\n\n\n"}
{"id": "336768", "url": "https://cs.wikipedia.org/wiki?curid=336768", "title": "Sodomka DR 6", "text": "Sodomka DR 6\n\nSodomka DR 6 je model autobusového přívěsu, který za druhé světové války vyráběla firma Sodomka (pozdější Karosa) ve Vysokém Mýtě.\n\nSodomka DR 6 je dvounápravový autobusový vlečný vůz (přívěs). Samonosná karoserie byla z exteriéru oplechována. Kostra karoserie byla vyrobena z lisovaných ocelových profilů. Ty byly pokryty ocelovými výlisky. Dřevěnými deskami byly vytvořeny stěny a strop vozu. Vstup do přívěsu zajišťovaly jedny dvoukřídlé skládací, manuálně ovládané dveře v pravé bočnici, nacházející se přibližně uprostřed délky vozu. Čalouněné sedačky v interiéru byly uspořádány podélně. Zadní náprava byla vybavena dvojmontáží (čtyři kola), přední byla klasická řiditelná.\n\n\nVlečné vozy typu DR 6 byly vyráběny v roce 1943. Typové označení je zkratkou pro „Deutsche Reichsbahn“ („Německé říšské dráhy“), což je dopravce, pro kterého byl tento model přívěsu zkonstruován. (Číslice potom označuje počet kol.) Na území dnešního Česka byly tyto vleky v provozu např. v Plzni nebo ve Zlíně, kde byly zapřaženy za trolejbusy švýcarské výroby FBW-BBC.\n"}
{"id": "336770", "url": "https://cs.wikipedia.org/wiki?curid=336770", "title": "Mičijo Keiko", "text": "Mičijo Keiko\n\nMichiyo Keiko (čti Mičijo Kejko; 慶児 道代; * 1965 Kóbe) je sopranistka. \n\nPo studiu u profesora Jasukazu Kondó (近藤 安个 Kondó Jasukazu) na Čúgoku junior College (中国 短期 大学 Čúgoku tanki daigaku) v Okajamě, vystudovala pražskou HAMU. Žije v trvale České republice a hostuje v pražském Národním divadle, Opeře Mozart, vystupuje se souborem Barocco sempre giovane, s varhaníky Alešem Bártou, Václavem Uhlířem či Pavlem Svobodou, spolupracovala s libereckým Divadlem F. X. Šaldy a věnuje se písňové literatuře (natočila řadu snímků pro Český rozhlas). Od roku 2006 vyučuje zpěv na Konzervatoři Pardubice.\n\n\n"}
{"id": "336772", "url": "https://cs.wikipedia.org/wiki?curid=336772", "title": "Pinchas Zukerman", "text": "Pinchas Zukerman\n\nPinchas Zukerman (hebrejsky: פנחס צוקרמן, narozen 16. července 1948) je slavný izraelský houslista, violista a dirigent, který byl v roce 1998 jmenován uměleckým ředitelem symfonického orchestru National Arts Centre Orchestra (NACO) v kanadském hlavním městě Ottawě.\n\nZukerman se narodil v izraelském Tel Avivu manželům Jehudovi a Miriam Zukermanovým. Již v mládí odešel do Spojených států, kde studoval na renomované Juilliard School (Juilliardově škole) v New Yorku a kde v roce 1963 debutoval.\n\nV letech 1980 až 1987 byl hudebním ředitelem a dirigentem komorního orchestru ve městě Saint Paul (\"Saint Paul Chamber Orchestra\") ve státě Minnesota. \n\nMezi jeho blízké přátele patří pianista a dirigent Daniel Barenboim, houslista Jicchak Perlman a dlouholetý šéfdirigent Izraelské filharmonie Zubin Mehta (původem Ind).\n\nZe svého prvního patnáct let trvajícího manželství s flétnistkou a spisovatelkou Eugenií Zukerman má Pinchas Zukerman dvě dcery, Ariannu a Natalii. Obě dcery se věnují zpěvu. Arianna Zukerman je operní pěvkyně, zatímco Natalia Zukerman se věnuje blues a folku. V letech 1985 až 1998 byl Zukerman ženatý s americkou herečkou Tuesday Weld.\n\nJeho třetí manželkou je kanadská cellistka Amanda Forsyth (* 1966), která byla v letech 1999 – 2015 hlavní cellistkou NACO a od té doby pokračuje ve své kariéře jako sólistka a členka komorního orchestru \"Zukerman Chamber Players\". Manželé spolu žijí nedaleko centra Ottawy v městské čtvrti Rockcliffe Park, která patří k Ottawě od roku 2001.\n\nZa svůj život Zukerman nahrál přes 100 děl a celkem byl nominován na 21 cen Grammy Awards, z nichž dvě nominace proměnil ve vítězství.\n\n"}
{"id": "336775", "url": "https://cs.wikipedia.org/wiki?curid=336775", "title": "QUCS", "text": "QUCS\n\nQusc, nezkráceně Quite Universal Circuit Simulator (v překladu „Docela univerzální simulátor obvodů“) je Open source software distribuovaný pod licencí GPL. Lze v něm sestavovat a simulovat různé elektronické obvody v grafickém prostředí. Čistě digitální simulace podporují využívání VHDLg a/nebo Verilog-HDL.\n\n\n\n\nQucs domovská stránka - anglicky\nFreeHDL domovská stránka - anglicky\n"}
{"id": "336779", "url": "https://cs.wikipedia.org/wiki?curid=336779", "title": "Sodomka PRK 4", "text": "Sodomka PRK 4\n\nSodomka PRK 4 je model autobusového přívěsu, který v jednom kuse vyrobila za druhé světové války firma Sodomka (pozdější Karosa) ve Vysokém Mýtě.\n\nSodomka PRK 4 je dvounápravový autobusový vlečný vůz (přívěs). Odvozen je od většího a kapacitnějšího modelu PRK 6. PRK 4 měl dřevěnou samonosnou karoserii, z vnější strany oplechovanou, s ocelovými výztuhami. Zadní i přední náprava měly jednoduchou montáž (tedy celkem čtyři kola), přední byla řiditelná. Sedačky v interiéru byly uspořádány podélně, v obou čelech vozu se nacházela vždy jedna sedačka (v zadní po směru, v předním čele proti směru jízdy). Pro výstup a nástup byly určeny jedny, ručně ovládané, tzv. bouchací (na kliku) dveře v pravé bočnici (přibližně uprostřed délky vozu).\n\n\nZahájení výroby přívěsu PRK 4 (význam zkratky není znám, číslice označuje počet kol) bylo přichystáno na jaro 1945, vzhledem k událostem na konci války ale k sériové produkci nikdy nedošlo (po válce byl náhradou za PRK 4 vyráběn odvozený model DM 4). Jediný vůz, prototyp, byl vyroben v roce 1943. Toto vozidlo bylo prodáno Českomoravským protektorátním drahám (ČMD-BMB), které jej provozovalo v okolí Litomyšle a Vysokého Mýta s autobusem Praga RN.\n"}
{"id": "336780", "url": "https://cs.wikipedia.org/wiki?curid=336780", "title": "Gerard Butler", "text": "Gerard Butler\n\nGerard James Butler (* 13. listopadu 1969) je skotský herec, známý rolí krále Leonida ve filmu \"\".\n\nNarodil se v Glasgow. První dva roky života strávil v Kanadě a poté, když matka odešla od jeho otce, žil spolu s bratrem a sestrou v Paisley, nedaleko Glasgow. V 16 letech se se svým otcem opět setkal, vznikl mezi nimi hodně blízký vztah, jeho otec však o 4 roky později zemřel.\n\nNa divadelních prknech se objevil ve 12 letech, když obdržel roli v muzikálu \"Oliver\", představení uvádělo známé divadlo Kings Theatre v Glasgow. Herecké kariéře se však zprvu nevěnoval, neboť po smrti svého otce odešel studovat na Glasgowskou univerzitu práva. U těch vydržel necelých 7 let, stal se prezidentem školní právnické společnosti a začal se zaučovat jako koncipient v jedné právnické společnosti. V té době se však také věnoval svému oblíbenému koníčku – hudbě. Po večerech vystupoval po klubech spolu se svou rockovou kapelou Speed.\n\nZ právnické firmy byl kvůli problémům s alkoholem propuštěn, rozhodl se tedy vrátit se ke své herecké kariéře. Jeho první divadelní rolí byl Coriolanus v režii Stevena Berkoffa, se kterým dříve hrál ve filmu \"Attila The Hun\"t. Na divadelních prknech se objevil v kritikou oceňované adaptaci filmu \"Trainspotting\", dále ve hře \"Snatch\" a po boku herečky Rachel Weisz vystoupil ve hře \"Suddenly Last Summer\".\n\nPrvní film, ve kterém se objevil, se jmenoval \"Paní Brownová\". Při natáčení tohoto filmu se mu povedlo zachránit tonoucího se chlapce, za což mu byl udělen Certifikát statečnosti od Royal Humane Society.\n\nDalší poměrně významnou roli v jeho kariéře byla hlavní role v oceňovaném krátkometrážním filmu \"Please!\". Jeho první velkou rolí byl Dracula ve filmu \"Dracula 2000\", další známější filmy, ve kterých se objevil jsou \"Timeline - proud času\", \"\".\n\nRole, kterou se dostal do širšího povědomí, byl fantom ve filmu \"Fantom opery\", poté přišla role ve filmu \"Dear Frankie\", který byl kritikou přijímán velmi vřele.\n\nV roce 2005 byl uveden do kin film \"Beowulf and Grendel\", zpracovaní známé severské ságy, natočený na Islandu.\n\nV roce 2007 se do kin dostaly dva komerčně úspěšné filmy s Gerardem Butlerem v hlavní roli – historické drama \"\", natočené podle komiksu Franka Millera, a romantická komedie \"\"; třetím je drama \"Butterfly On The Wheel\", čili Klub vyděračů. Jeho další filmy jsou \"Zapomenutý ostrov\" a \"Rock'n'Rolla\".\n\nV roce 2009 byly do kin uvedeny tři jeho filmy. Nejprve to byla romantická komedie \"The Ugly Truth\", potom akční film \"Gamer\" a nakonec Butlerův producentský debut, ve kterém si zahrál jednu z hlavních rolí – thriller \"Law Abiding Citizen\" (\"Ctihodný občan\").\n\nV roce 2010 byla možnost ho vidět ve filmu \"The Bounty hunter\" po boku Jennifer Anistonové.\nO rok později si ho vybral Ralph Fiennes do svého režijního debutu \"Coriolanus\". V témže roce natočil snímek podle skutečných událostí \"Machine Gun Preacher\", v ČR uvedený jako \"Kazatel Kalašnikov\", na kterém se také podílel jako výkonný producent.\n\nNa podzim 2012 měly premiéru jeho dva filmy: \"Chasing Mavericks\" ze surfařského prostředí a \"Chlap na roztrhání,\" kde je k vidění po boku například Umy Thurman, Jessicy Biel, Dennise Quaida a Catherine Zeta-Jonesové.\n\n"}
{"id": "336782", "url": "https://cs.wikipedia.org/wiki?curid=336782", "title": "Franchimontové z Frankkenfeldu", "text": "Franchimontové z Frankkenfeldu\n\nFranchimontové z Frankkenfeldu byl šlechtický rod, z něhož vzešla významná osobnost na poli vědy a umění. \n\nNikolas Franchimont z Frankenfeldu byl pražským lékařem (* 1611 nejspíše v Praze, † 1684). V roce 1640 se stal doktorem filozofie a byl prvním a na dlouhou dobu také jediným žákem Marka Marci. Později se stal doktorem lékařství, královským fyzikem a profesorem na lékařské fakultě v Praze. Dlouho se nemohl věnovat svému akademickému úřadu, protože se ke konci třicetileté války zúčastnil vojenských tažení v Holandsku a Německu. Teprve od roku 1650 se natrvalo usadil v Praze. Začal opět přednášet na univerzitě a věnoval se velmi výnosné praxi. Stal se osobním lékařem Ferdinanda III. a Leopolda I. Získal mnoho hodností a šlechtický predikát. Byl dvakrát rektorem a šestkrát děkanem. Jeho literární práce jsou bezcenné, omezující se na bombastické a věcně prázdné slavnostní přednášky. V roce 1662 získal Nemyšl a přistoupil k přestavbě tvrze na barokní zámek. V roce 1675 kupuje rozvaliny Červeného Hrádku za odhadní cenu, přičemž ho měl už v roce 1667. V roce 1674 měl spor s Magdalenou Dohalskou ze Šebířova, že v Popovicích vystavovala pivo. Byl také držitelem Šternberského paláce na Malé Straně v Praze. Vybudoval zde křídlo do dnešní Thunovské ulice.\n\nJan František Franchimont z Frankenfeldu byl v roce 1699-1707 velmistrem křížovníků s červenou hvězdou.\n\nFranchimontové drželi Kyňovice a vystavěli tu kapli.\n\n"}
{"id": "336785", "url": "https://cs.wikipedia.org/wiki?curid=336785", "title": "Karel Starý starší", "text": "Karel Starý starší\n\nKarel Starý starší (18. březen 1843 v Heřmanově Městci – 22. říjen 1929 v Olomouci) byl český architekt a stavitel, autor a spoluautor mnoha obytných i veřejných budov na Moravě, především v Olomouci.\n\nPo celý život působil v Olomouci, kde navrhl značné množství staveb ve stylu historismu a secese. Jako architekt spolupracoval se stavebním podnikatelem Moritzem Fischerem. Jako stavitel spolupracoval s architekty Jakobem Gartnerem či Josefem Košem a je spoluautorem některých jejich realizací. Významně ovlivnil podobu Olomouce konce 19. století, je autorem většiny domů v tzv. Úřední čtvrti. Jeho syn Karel Starý mladší byl rovněž úspěšným architektem. Jeho dcera Ludmila Stará (provdaná Hofmanová-Hrubová-Nováková) byla malířkou.\n\nVeškeré údaje čerpají ze soupisu díla podle Pavla Zatloukala.\n\n\n"}
{"id": "336789", "url": "https://cs.wikipedia.org/wiki?curid=336789", "title": "Typ 26 (revolver)", "text": "Typ 26 (revolver)\n\nRevolver typ 26 vznikl z amerických revolverů dovezených v období Meidži. Byl používán v první čínsko-japonské válce, první světové válce a dalších konfliktech. V několika vylepšeních se používal až do konce druhé světové války. Po válce bylo Japonsko odzbrojeno a tento revolver byl používán v asijských regionálních konfliktech, zejména v Číně.\n\nTéž \"vzor 1893\" podle evropského letopočtu. Revolver s děleným rámem ráže 9 mm, který má pouze spoušťové napínání bicího mechanizmu. Hromadné vyhazování nábojnic po sklopení hlavně dolů.\n\n"}
{"id": "336790", "url": "https://cs.wikipedia.org/wiki?curid=336790", "title": "Školní rybník", "text": "Školní rybník\n\nŠkolní rybník je rybník na severu České republiky, v Ústeckém kraji, v okrese Děčín, na východním okraji obce Rybniště. Rybník leží v nadmořské výšce 445 metrů a má rozlohu 4 ha. Přes hráz rybníka vede silnice číslo 263 z Rybniště do Krásné Lípy. Je využívám ke koupání a místními rybáři ke chovu ryb.\n"}
{"id": "336792", "url": "https://cs.wikipedia.org/wiki?curid=336792", "title": "The Doors: Box Set", "text": "The Doors: Box Set\n\nThe Doors: Box Set je název prvního boxsetu skupiny The Doors, jenž vyšel v roce 1997. Zahrnuje čtyři CD s raritními, živými i ve studiu nahranými skladbami z let 1965–1971.\n\nPokud není uvedeno jinak, autorem skladeb jsou The Doors.\n\n\n\n\n"}
{"id": "336794", "url": "https://cs.wikipedia.org/wiki?curid=336794", "title": "Vladimír Salač (herec)", "text": "Vladimír Salač (herec)\n\nVladimír Salač (17. července 1924 v Terezíně – 31. května 1990 v Praze) byl český herec a zpěvák.\n\nOd dětství zpíval v Kühnově dětském sboru spolu se sestrou Jiřinou Salačovou, pozdější zakladatelkou Sester Allanových. Během 2. světové války pracoval jako úředník hudebního nakladatelství a od roku 1943 do konce války měl stálé angažmá v Intimním divadle. V té době hrál již ve filmu. Zahrál si, mimo jiné, role studentů v obou známých studentských komediích režiséra Martina Friče \"Škola základ života\" z roku 1938 a \"Cesta do hlubin študákovy duše\" z roku 1939, kde hrál postavu terciána Ždimery, která sám sebe podepisoval jako José Ždimera. Ve filmu Anděl na horách nazpíval ve vlaku píseň jako rekreant. V českém filmu za svůj život vytvořil několik desítek drobnějších či epizodních rolí. Asi nejznámější z filmových rolí je postava účetního Šmída v seriálu 30. případů majora Zemana (díl Kvadratura ženy). Poslední roličku si zahrál ve snímku \"Něžný barbar\" režiséra Petra Kolihy v roce 1989. V roce 1954 nazpíval s orchestrem Dalibora Brázdy \"Píseň pro Kristýnku\", autorů Zdeňka Petra a Vladimíra Dvořáka ze hry \"Sto dukátů pro Juana\" a díky ní se dostal do širokého povědomí posluchačů. Z písničky se stal evergreen.\n\nPo skončení války vystřídal několik menších divadel, od roku 1959 hrál až do své smrti v roce 1990 v Městských divadlech pražských .\n\n\n\n"}
{"id": "336798", "url": "https://cs.wikipedia.org/wiki?curid=336798", "title": "Seznam obcí v departementu Loiret", "text": "Seznam obcí v departementu Loiret\n\nToto je seznam obcí v departementu Loiret ve Francii, jichž je celkem 334:\n"}
{"id": "336800", "url": "https://cs.wikipedia.org/wiki?curid=336800", "title": "Iva Kramperová", "text": "Iva Kramperová\n\nIva Kramperová (* 1984) je česká houslistka a pedagožka.\n\nHouslistka Iva Kramperová absolvovala Konzervatoř Pardubice (PhDr. Vladimír Kulík) i Hudební fakultu Akademie múzických umění v Praze (Prof. Ivan Štraus a prof. Leoš Čepický). Účastnila se mistrovských kurzů u Václava Hudečka v Luhačovicích a u Régise Pasquiera ve Francii. Od roku 2004 je koncertním mistrem souboru Barocco sempre giovane (umělecký vedoucí Mgr. Josef Krečmer), s kterým natočila řadu CD a vystoupila na koncertech v ČR i v zahraničí, a to včetně festivalů jako je Pražské jaro. Sólově vystupovala s Komorní filharmonií Pardubice či Filharmonií Plzeň, spolupracuje s osobnostmi jako Václav Hudeček, Ivan Ženatý, Jiří Stivín, Barbara Maria Willi, Radek Baborák a další. Je profesorkou houslové hry na pardubické konzervatoři.\n\n\n"}
{"id": "336806", "url": "https://cs.wikipedia.org/wiki?curid=336806", "title": "Izquierda Republicana", "text": "Izquierda Republicana\n\nIzquierda Republicana (IR, českým názvem Republikánská levice, v Katalánsku pod názvem \"Partit Republicà d'Esquerra\", v Galicii \"Esquerda Republicana Galega\") je španělská republikánská politická strana.\n\nVznikla v roce 1934 sloučením strany \"Republikánská akce\" (Acción Republicana) a dalších republikánských formací, v jejím čele stanul Manuel Azaña. Během španělské občanské války byla jednou z vůdčích stran Lidové fronty, byla zastoupena 87 poslanci v parlamentu. Po porážce republikánských sil byla zakázána, její vedení emigrovalo do Mexika. Po smrti diktátora Franca a obnovení demokracie byla sice obnovena (1977), nedokázala však nabýt stejného vlivu jako za Druhé republiky. V 80. letech se zapojila do Izquierda Unida (\"Jednotná levice\"), tj. široké levicové aliance pod vedením Komunistické strany Španělska, ale roku 2002 ji opustila. V současné době spolupracuje s menšími levicovými stranami na místní úrovni. \n\nIR používá symboly španělského republikanismu, tzn. vlajku druhé španělské republiky, Himno de Riego (hymna obou španělských republik) a heslo „Svoboda, rovnost, bratrství“ (původně francouzské revoluční heslo, ve španělštině \"Libertad, Igualdad y Fraternidad\").\n\nSoučasná Republikánská levice se popisuje jako republikánská, federalistická, radikální (tj. levicově liberální), sekulární, pacifistická a ekologická strana, udržuje vztahy s Transnacionální radikální stranou (tj. celosvětově působící nevládní organizací, proslulou nenásilnými přímými akcemi proti totalitárním režimům).\n\n"}
{"id": "336809", "url": "https://cs.wikipedia.org/wiki?curid=336809", "title": "Sodomka DM 4", "text": "Sodomka DM 4\n\nSodomka DM 4 je model autobusového přívěsu, který po druhé světové válce vyráběla firma Sodomka (pozdější Karosa) ve Vysokém Mýtě.\n\nSodomka DM 4 je dvounápravový autobusový vlečný vůz (přívěs). Odvozen je předchozího modelu PRK 4, který byl vyroben za války v jediném kusu. DM 4 měl dřevěnou samonosnou karoserii, z vnější strany oplechovanou, s ocelovými výztuhami. Zadní i přední náprava měly jednoduchou montáž (tedy celkem čtyři kola), přední byla řiditelná. Sedačky v interiéru byly uspořádány podélně, v obou čelech vozu se nacházela vždy jedna sedačka (v zadní po směru, v předním čele proti směru jízdy). Pro výstup a nástup byly určeny jedny, ručně ovládané, tzv. bouchací (na kliku) dveře v pravé bočnici (přibližně uprostřed délky vozu).\n\n\nPoté, co nebyla kvůli událostem na konci války zahájena výroba typu PRK 4, se firma Sodomka snažila neztratit zakázku na výrobu 50 těchto vozů od ČSD (za války ČMD-BMB) z roku 1944. Po obtížích spojených s nákupem materiálu a součástek se rozhodla model PRK 4 modifikovat. Vlečný vůz tak byl prodloužen a byl zvětšen rozvor, čímž bylo dosaženo větší obsaditelnosti. Výroba modifikovaného typu DM 4 (číslice znamená počet kol) probíhala v letech 1947 a 1948 a ČSD bylo dodáno minimálně 90 těchto vozidel.\n\n"}
{"id": "336811", "url": "https://cs.wikipedia.org/wiki?curid=336811", "title": "Fajjúmské mumiové portréty", "text": "Fajjúmské mumiové portréty\n\nFajjúmské mumiové portréty jsou moderní termín pro realistické portréty malované na dřevěné desky připojované k mumiím v období římské nadvlády v Egyptě. Je jedním z druhů tradičního panelového malířství, které v antickém světě patřilo mezi velmi oblíbený druh umění. Ze všech těchto děl se fajjúmské portréty zachovaly jako jediné.\n\nMumiové portréty byly nacházeny po celém Egyptě, ale nejčastějším místem jejich objevů byla Fajjúmská oáza, zejména okolí měst Hawara a Antinoopolis. Odtud pochází jejich název, který spíše než geografické vymezení, představuje vymezení na základě stylu. Zatímco malované kartonážové obaly mumií jsou datovány do faraonského období, fajjúmské mumiové portréty představují inovaci, která přišla s římskou okupací Egypta.\nFajjúmské mumiové portréty se v egyptském pohřebním ritu vyskytovaly v období od konce 1. století př. n. l. nebo počátku 1. století n. l.. Doba ukončení jejich produkce není známa, ale odhaduje se na polovinu 3. století. Představují největší skupinu poměrně malého množství zachovaných dokladů antické tradice vysoce prestižního panelového malířství, které zachovala svoji kontinuitu až do byzantského období a pozdějšího umění v západní Evropě. Dále se projevila také v egyptském koptském umění. \n\nPortréty bývaly připojovány k obličejům mumií. Valná část z nich byla v pozdější době odpojena a je vystavována zvlášť v muzeích po celém světě. Zobrazují hlavu nebo hlavu a horní část hrudníku jedné osoby z frontálního pohledu. Pozadí je většinou jednobarevné, někdy s ozdobnými prvky. Z pohledu umělecké tradice mají tyto obrazy původ spíše v řecko-římském umění než v egyptském. Osídlení fajjúmské oblasti zažilo velký nárůst v ptolemaiovském období, kdy byla osídlena vlnou řeckých imigrantů, především vojenských veteránů. \n\nJsou rozlišovány na dvě skupiny podle použité výtvarné techniky. První představovaly voskové malby technikou enkaustiky a druhé se malovaly pomocí temper. První uváděné bývaly většinou kvalitnější, neboť díla kreslená enkaustikou nepodléhají vyblednutí barev a jsou odolné vůči vlhku.\n\nDo dnešní doby je známo asi 900. Většina z nich byla nalezena ve fajjúmských nekropolích. Díky suchému a horkému egyptskému klimatu se do dnešní doby zachovaly ve velmi dobrém stavu s téměř nevybledlými barvami.\n\n\n"}
{"id": "336813", "url": "https://cs.wikipedia.org/wiki?curid=336813", "title": "Szare Szeregi", "text": "Szare Szeregi\n\nSzare Szeregi (česky Šedivé/Šeré/Šedé řady/zástupy) bylo krycí jméno pro harcerskou odbojovou organizaci složenou z členů ZHP, působící v Polsku za okupace v letech 1939-1945. \"Szare Szeregi\" založil sbor členů Náčelnické rady harcerů (\"Naczelna Rada Harcerska\") 27. září 1939. Organizace úzce spolupracovala s polským podzemním státem a se Zemskou armádou.\n\nV širším slova smyslu zahrnovalo krycí jméno celé ZHP, které bylo po čas okupace ilegální. Do přelomu let 1943/1944 řídilo organizaci ZHP v okupovaném Polsku pětičlenné náčelnictvo, poté počet členů vzrostl na šest. Vůdcem organizace byl nejprve harcmistr RP P. Jan Mauersberger, po jeho smrti v roce 1942 jej vystřídal Tadeusz Kupczyński.\n\nVůdci skupiny \"Szare Szeregi\" v užším slova smyslu (tj. vůdci tajné organizace přímo určené pro aktivní podzemní operace) byli náčelníci Hlavního velitelství Pasieka, kterými byli postupně Florian Marciniak (1939-1943), Stanisław Broniewski (1943-1944) a Leon Marszałek (1944-1945).\n\nOrganizace se postupně po všech stránkách vyvíjela, jméno \"Szare Szeregi\", původně používané pouze v Poznani, bylo přijato celou organizací až v roce 1940. Původně se pro odbojovou činnost počítalo pouze s harcery staršími 17 let, později však, z důvodu enormního zájmu mladých, ztrát mezi starými harcery i rostoucímu přídělu úkolů, byla organizace rozšířena. Její členění bylo jednak územní, jednak věkové.\n\nZhruba v roce 1942 se utvořilo členění na tři věkové skupiny: Zawisza, Válečné školy a Útočné skupiny. Dívky byly cvičeny odděleně od chlapců a k jiným úkolům.\n\nV Zawiszovi se nejmladší odbojáři učili základní dovednosti pro pozdější odbojovou a podpůrnou činnost. Výjimečně se účastnili akcí, v nichž nehrozilo prakticky žádné riziko, aby získali zkušenosti. Za varšavského povstání byli chlapci i děvčata Zawiszy páteří Harcerské polní pošty či byli využívání jako poslové či pro další nebojové úkoly. Nutno poznamenat, že v rámci svých úkolů museli často překonávat zemi nikoho. Přímé bojové nasazení bylo zprvu výjimečné, posléze se ale stalo (minimálně u chlapců) běžným. Nezastupitelnou roli hráli chlapci tohoto věku, včetně řady členů Zawiszy, v tzv. „kanálových jednotkách“, neboť ty vyžadovaly členy drobné postavy. Děvčata byla krom polní pošty využívána ještě jako pomocná ošetřovatelská síla a pro další zázemní činnost (výpomoc v kuchyních a šití uniforem).\n\n\nZintenzívňovala se výuka bojových dovedností, jejich členové se připravovali na přímé bojové nasazení a účastnili se i nebezpečnějších akcí, jako byly tzv. malé sabotáže (akce propagandistického rázu, jako strhávání nacistických symbolů, kreslení symbolů Polského podzemního státu na veřejných prostranstvích, šíření letáků) či jednodušší výzvědné akce (např. sledování a hlášení pohybů německých ozbrojenců). Dívky v tomto věku byly cvičeny pro podpůrné činnosti: jako ošetřovatelky, pozorovatelky, listonošky, spojky, spojovatelky a administrativní pracovnice. Ve Varšavě vznikla zvláštní organizace pro malé sabotáže, Wawer.\nZa Varšavského povstání se mužská část Waweru i dalších družin zapojila do struktur Zemské armády a účastnila se přímo bojových akcí, zatímco dívky tohoto věku nastoupily na plnění svých podpůrných rolí. Oboje skupiny utrpěly těžké ztráty nejen v boji a při dělostřeleckém a leteckém bombardování, ale též i z toho důvodu, že Němci až do oficiální kapitulace zpravidla nebrali zajatce a vzdávající se bojovníky i podpůrný personál bez ohledu na věk a pohlaví prostě povraždili.\n\n\nÚtočné skupiny podléhaly velení Zemské armády. Jejich členové dokončovali výcvik a zapojovali s již přímo do bojových akcí či je někdy i samostatně organizovali. Jedním z jejich nejslavnějších samostatných počinů byla legendární Akce u Arsenálu, v níž osvobodili z rukou gestapa přes dvacet vězňů. Účastnili se i nejobtížnějších akcí a nesli všechna rizika konspirace.\nZa varšavského povstání patřily harcerské jednotky (zejména prapor zvláštního určení Parasol a prapor Zośka) k vůbec nejlepším jednotkám povstalců. Oba bojovaly až do všeobecné kapitulace, přičemž utrpěly asi 80% ztráty. Vysoce hodnoceny byly i prapory Baszta a Wigry a jednotky bojující po boku partyzánů v horách Svatého Kříže. Ženy plnily podpůrné role, na rozdíl mladších harcerek běžně působily jako polní ošetřovatelky a spojky přímo na čáře dotyku s nepřítelem. I ony utrpěly strašlivé ztráty, jednak protože Němci nerespektovali znak červeného kříže, jednak protože vraždili zajatce, včetně ošetřovatelek.\n\n\n"}
{"id": "336820", "url": "https://cs.wikipedia.org/wiki?curid=336820", "title": "Jiří Plachý starší", "text": "Jiří Plachý starší\n\nJiří Plachý starší (29. července 1899 v Železném Brodě, Rakousko-Uhersko – 2. prosince 1952 v Praze) byl český herec, režisér a divadelní pedagog, otec herce Jiřího Plachého mladšího a bratr herce Vojtěcha Plachého–Tůmy.\n\nPocházel z úřednické rodiny. Otec Josef byl podúředníkem c. a k.  okresních soudů, matka Marie (roz. Tůmová) v domácnosti. Měl čtyři sourozence, staršího Josefa a mladší Lidku, Vojtu a Karla . Po obecné škole v Pardubičkách vystudoval strojní průmyslovku (1918) a poté pracoval jako konstruktér u firmy Hübner a Opitz v jejich továrně na mlýnské stroje v Pardubicích. Měl v úmyslu studovat strojní inženýrství na ČVUT v Praze, nicméně už od studentských let hrál a režíroval ochotnicky divadlo v pardubickém \"Studentském divadelním sdružení\".\n\nDocházel také do pardubické hudební školy, kde se učil zpěvu, hře na klavír a na housle. V roce 1922 se nejprve krátce stal hereckým elévem Národního divadla a zde se seznámil poprvé s režijní činností Karla Hugo Hilara. Od července 1922 se pak stal na pozvání režiséra Jana Bora řadovým činoherním hercem smíchovského Švandova divadla. V sezóně 1927/1928 zahájila činnost Plachého vlastní divadelní společnost \"Česká komorní scéna\". Po dvou letech však soubor v důsledku hospodářské krize na konci 20. let ukončil svoji činnost. Plachého angažoval následně Jan Bor do Divadla na Vinohradech. Od roku 1929 až do roku 1948 tedy Plachý hrál a režíroval (režisérem byl jmenován v roce 1937 ) v Divadle na Vinohradech. Od roku 1948 až do své smrti v roce 1952 působil v pražském Národním divadle.\n\nJednalo se o výborného herce s vynikající mimikou, výborným hlasovým projevem i osobitým intelektuálně laděným hereckým stylem, který byl také úspěšným rozhlasovým i dabingovým hercem. Od prosince 1935 vyučoval herectví na dramatickém oddělení pražské konzervatoře, od října 1949 působil jako lektor herectví i na pražské DAMU. K jeho žákům patřili např. Vítězslav Vejražka, Václav Voska, František Hanus, Josef Pehr, Dana Medřická a Irena Kačírková .\n\nVe filmu vytvořil řadu celkem 40 rolí, některé z nich jsou dodnes velice známé, patrně nejznámější je jeho role magistra Edvarda Kelleyho ve filmu \"Císařův pekař - Pekařův císař\", za nejhodnotnější je považována jeho vůbec poslední role ve snímku \"Měsíc nad řekou\".\n\nV roce 1934 se oženil s Dr. Jitkou Gollerovou, dcerou Felixe Gollera, člena správního výboru Divadla na Vinohradech a místopředsedy Spojeného družstva Národního divadla . V září 1946 se jim narodil syn Jiří Plachý mladší, který se stal také hercem, působí od r. 1970 v pražském Vinohradském divadle.\n\nV roce 1952 získala Státní bezpečnost od bývalého spolupracovníka nacistické zpravodajské služby (SD) záznam ve věci jednání o propuštění Plachého bratra plk. Josefa Plachého, důstojníka čs.armády, který byl za války zatčen gestapem a hrozila mu smrt. Vyjednávání tehdy vedlo k tomu, že nebyl souzen stanným soudem, ale poslán do koncentračního tábora.\n\nToto svědectví se později stalo záminkou k výslechům StB a nátlaku na Jiřího Plachého s hrozbou odebrání jeho tehdy pětiletého syna. Vše skončilo Plachého tragickou smrtí pod okny jeho bytu v Chrudimské ulici č. 5 na Vinohradech dne 2. prosince 1952. Smrt byla označena za sebevraždu. Přesné okolnosti konce jeho života však nebyly zcela objasněny.\n\n\n\n\n\n"}
{"id": "336821", "url": "https://cs.wikipedia.org/wiki?curid=336821", "title": "Mistrovství světa v orientačním běhu 2008", "text": "Mistrovství světa v orientačním běhu 2008\n\n25. Mistrovství světa v orientačním běhu se uskutečnilo ve dnech 10. – 20. července 2008 s centry v Olomouci, Staré Vsi a Skřípově v České republice. Šlo o pětadvacáté mistrovství světa a třetí pořádané Českým svazem orientačního běhu. Oficiální název MS tak zněl \"WORLD ORIENTEERING CHAMPIONSHIPS 2008 BY CEZ GROUP (WOC 2008 BY CEZ GROUP)\". Celý průběh šampionátu byl monitorován Českou televizí a moderním sledovacím systémem Trac-Trac, kdy je pomocí SIM karty sledován pohyb závodníka v lese.\n\nMistrovství světa bylo zahájeno 13. července zahajovacím ceremoniálem na olomouckém Horním náměstí. Na programu tohoto mistrovství byly čtyři závody, z toho tři individuální (Sprint, Middle a Long) a jeden štafetový závod, vždy ve dvou kategoriích ženy a muži.\nVšem třem individuálním závodům předcházely kvalifikace na finálový závod a to vždy ve třech kvalifikačních skupinách A,B a C.\nPrvní na programu byl závod ve Spritu, což je závod o přibližné délce do 3 kilometrů. Tento závod je charakterizován jako parkový, jelikož se odehrává přímo ve městě či parkových partiích města. Kvalifikace proběhla v dopoledních hodinách dne 13. července v centru města Prostějov s arénou na sídlišti Svobody. V odpoledních hodinách pak proběhl finálový závod v centru města Olomouc s doběhovou arénou na Horním náměstí.\n\nDalším závodem v programu byla kvalifikace na závod v Longu. Proběhla 15. července poblíž města Šternberk s centrem v aréně Dalov.\n\n17. červenec byl další finálový den, kdy se uskutečnil závod v middlu, což je závod na krátkou trať o přibližné délce 6 kilometrů. Dějištěm tohoto závodu byla aréna ve Staré Vsi u Rýmařova. Zde se odběhala kvalifikace i finále.\n\nPoté se celé dějiště závodů přesunulo do Skřípova u Konice. Zde celé závody vyvrcholily finálem v Longu, tedy závodem na dlouhou trať a den na to závodem tříčlenných štafet. Bezprostředně po ukončení závodu 20. července se uskutečnil ukončovací ceremoniál a večer na to závěrečný banket\n\nKvalifikace na finálový závod sprintu žen proběhla v dopoledních hodinách dne 13. července v centru města Prostějova. Tato kvalifikace byla rozlosována do třech skupin A,B,C. Z těchto tří skupin postoupilo do finálového závodu 45 závodnic. Skupinu A vyhrála – Helena Janssonová ze Švédska, Skupinu B vyhrála – Signe Søesová z Dánska a Skupinu C vyhrála – Dana Brožková z České republiky.\n\nKvalifikace na finálový závod sprintu mužů proběhla v dopoledních hodinách dne 13. července v centru města Prostějova. Tato kvalifikace byla rozlosována do třech skupin A,B,C. Z těchto tří skupin postoupilo do finálového závodu 46 závodníků. Skupinu A vyhrál – Alexander Lubina z Německa, Skupinu B vyhrál – Matthias Müller ze Švýcarska a Skupinu C vyhrál – Daniel Hubmann ze Švýcarska.\n\nFinálový závod sprintu mužů i žen proběhl v odpoledních hodinách dne 13. července v centru města Olomouci s doběhem na Horním náměstí.\n\nKvalifikace na finálový závod sprintu žen proběhla v dopoledních hodinách dne 17. července ve Staré Vsi u Rýmařova. Tato kvalifikace byla rozlosována do třech skupin A,B,C. Z těchto tří skupin postoupilo do finálového závodu 45 závodnic. Skupinu A vyhrála – Lina Perssonová ze Švédska, Skupinu B vyhrála – Inga Dambeová z Lotyšska a Skupinu C vyhrála – A. M. Hauskenová z Norska.\n\nKvalifikace na finálový závod middlu mužů proběhla v dopoledních hodinách dne 17. července ve Staré Vsi u Rýmařova. Tato kvalifikace byla rozlosována do třech skupin A,B,C. Z těchto tří skupin postoupilo do finálového závodu 46 závodníků. Skupinu A vyhrál – Thierry Gueorgiou z Francie, Skupinu B vyhrál – Baptiste Rollier ze Švýcarska a Skupinu C vyhrál – Mikhail Mamleev z Itálie.\n\nFinálový závod middlu mužů i žen proběhl v odpoledních hodinách dne 17. července na stejném místě jako kvalifikace.\n\nKvalifikace na finálový závod klasiky žen proběhla v dopoledních hodinách dne 15. července s centrem v Dalově. Tato kvalifikace byla rozlosována do třech skupin A,B,C. Z těchto tří skupin postoupilo do finálového závodu 45 závodnic. Skupinu A vyhrála – Signe Søesová z Dánska, skupinu B vyhrála – Annika Billstamová ze Švédska a skupinu C vyhrála – Minna Kauppiová z Finska.\n\nKvalifikace na finálový závod klasiky mužů proběhla v dopoledních hodinách dne 15. července s centrem v Dalově. Tato kvalifikace byla rozlosována do třech skupin A,B,C. Z těchto tří skupin postoupilo do finálového závodu 45 závodníků. Skupinu A vyhrál – Mats Troeng ze Švédska, Skupinu B vyhrál – David Schneider ze Švýcarska a Skupinu C vyhrál – Daniel Hubmann ze Švýcarska.\n\nFinálový závod longu mužů i žen proběhl v odpoledních hodinách dne 19. července u obce Skřípov na Konicku.\n\nŽenskou štafetu výborně rozběhla Radka Brožková, když předávala na třetím místě s minimální ztrátou na vedoucí Rusky. Eva Juřeníková na druhém úseku trochu ztratila, finišmanka Dana Brožková tak vybíhala ze čtvrté pozice, navíc s Minnou Kauppiovou za zády. Ta pořádně zamíchala s pořadím, když v suverénně nejlepším čase doběhla finské štafetě pro zlato. Stříbro braly Rusky, bronz Švédky.\n\nI v mužích se podařilo skvěle rozběhnout – Jan Procházka předával třetí. Po druhém úseku vedla stále Francie, Michal Smola uzavíral první šestku. Velmi dramatický byl poslední úsek. K vítězství měla našlápnuto Francie, poté, co opět skvěle běžel Gueorgiou. Těsně před koncem ho však bodla včela do krku a byl helikoptérou transportován do nemocnice. Vedení převzala štafeta Ruska, Novikov však v závěru chyboval byl předstižen Jamie Stevensonem, který doběhl Britům pro historicky první štafetové zlato.\n\n"}
{"id": "336827", "url": "https://cs.wikipedia.org/wiki?curid=336827", "title": "Creed", "text": "Creed\n\nCreed je americká post-grungeová hudební skupina pocházející z Tallahassee, hlavního floridského města. Skupina byla nejpopulárnější na konci devadesátých let a začátkem první dekády 21. století. Jejich skladba „With Arms Wide Open“ vyhrála cenu Grammy za nejlepší rockovou píseň roku 2001. Skupina se rozpadla roku 2004, po třech platinových deskách a po více než 26 milionech prodaných desek ve Spojených státech a asi 35 milionech celosvětově.\n\nSkupinu tvořil zpěvák Scott Stapp, kytarista Mark Tremonti, bubeník Scott Phillips a baskytarista Brian Marshall. Před tím, než v roce 2000 odešel baskytarista Marshall, stihli vydat dvě studiová alba \"My Own Prison\" (1997) a \"Human Clay\" (1999). Po jeho odchodu se k nim na koncertech přidal basák Brett Hestla. V roce 2001 ještě vydali desku \"Weathered\", kde basu nahrával kytarista Tremonti. Tremonti, Phillips a Marshall pak společně založili skupinu Alter Bridge, zatímco zpěvák Stapp budoval svou sólovou kariéru. Po měsících spekulací se v roce 2009 dali původní členové opět dohromady a na koncertním turné k albu \"Full Circle\" odehráli stovky koncertů.\n"}
{"id": "336831", "url": "https://cs.wikipedia.org/wiki?curid=336831", "title": "Lalande 21185", "text": "Lalande 21185\n\nLalande 21185 je červený trpaslík ve vzdálenosti 2,5 pc (8,29 ly) od Slunce a čtvrtá nejbližší známá hvězda od Slunce.\n\nTato nenápadná hvězdička magnitudy 7,5 je viditelná triedrem a je nejjasnějším červeným trpaslíkem severní hvězdné oblohy. Hvězda Lalande 21185 se nachází v souhvězdí Velké medvědice. Svítivost má 800krát menší než Slunce. Její hmotnost dosahuje asi 46 % hmotností Slunce a její průměr je 46 % slunečního průměru. Pohybuje se kolmo na galaktickou rovinu rychlostí 47 km/s. \n\nV roce 1996 oznámil tým George Gatewooda objevení extrasolání planety obíhající tuto hvězdu. Planeta má asi 90 % hmotností Jupitera a obíhá zhruba ve dvojnásobné vzdálenosti než Země okolo Slunce. Druhá pravděpodobná planeta má hmotnost asi 1,6 hmotností Jupitera a obíhá ve vzdálenosti 11 AU. V září 2002 bylo pomocí 32metrového radioteleskopu detekováno mikrovlnné záření, které mohou generovat molekuly vody. Je proto možné, že minimálně na jedné planetě se nachází voda.\n"}
{"id": "336833", "url": "https://cs.wikipedia.org/wiki?curid=336833", "title": "Full Circle (album)", "text": "Full Circle (album)\n\nFull Circle je v druhé studiové album americké rockové skupiny The Doors vydané bez Jima Morrisona. Vyšlo v srpnu roku 1972, jeho nahrávání probíhalo na jaře téhož roku.\n\n"}
{"id": "336837", "url": "https://cs.wikipedia.org/wiki?curid=336837", "title": "An American Prayer", "text": "An American Prayer\n\nAn American Prayer je studiové album americké rockové skupiny The Doors, v pořadí třetí vydané bez Jima Morrisona. Vyšlo v listopadu 1978. Hudba byla nahrávána tentýž rok, mluvené slovo, které album též obsahuje, v prosinci roku 1970.\n\nTexty napsal Jim Morrison, hudbu Ray Manzarek, Robby Krieger, a John Densmore.\n\n\n"}
{"id": "336841", "url": "https://cs.wikipedia.org/wiki?curid=336841", "title": "Machteš", "text": "Machteš\n\nMachteš (hebrejsky: מכתש, plural: מכתשים - \"„machtešim“\"; doslova „hmoždíř“) je jedinečný geologický kráterovitý útvar, který se nachází pouze v Negevské poušti v Izraeli a při východní části Sinajského poloostrova. Tento útvar je ze tří stran ohraničený a ze čtvrté strany otevřený. Otevřenou stranou pak odtéká voda, která do machteše spadne v podobě srážek. Jedná se o pozůstatek dřívější existence moře, které dokládá sedimentace vápence a dolomitu při svrchních vrstvách machteše, jež původně tvořily dno moře. Pod těmito sedimenty se nachází vrstvy pískovce. Nachází se zde i čedič. Na celém světě se nachází pouhých sedm machtešů, z čehož šest je v Izraeli a jeden je v Egyptě. Nejznámější a největší je Machteš Ramon.\n\nPočátek vzniku jednotlivých machtešů se odhaduje na několik set milionů let a příčinou jejich vzniku byl ústup oceánu, který tehdy pokrýval dnešní oblast Negevské pouště. V počátečních fázích byly machteše vyvýšeninami, které postupem času podléhaly erozi. Před zhruba pěti miliony let došlo ke vzniku zlomu vádí al-Araba a následnému změnu toku řek. Vodní toky vytvořily vnitřní části machtešů. Eroze tekoucí vody má za následek postupné prohlubování machtešů a tím pádem odkrývání starších skalních vrstev. Na dně největšího z machtešů - Machteš Ramon - byly nalezeny vrstvy starší 200 milionů let.\n\nExistence machtešů se omezuje na Negevskou poušť v Izraeli a Sinajský poloostrov v Egyptě, ačkoliv obdobné útvary se nacházejí v Turkmenistánu a Íránu.\n\nNegevská poušť v jižním Izraeli je domovem pěti machtešů: Machteš Ramon, Machteš Gadol, Machteš Katan a dvou menších machtešů jižně od Machteše Ramon.\n\nNa Sinaji se nachází dva machteše, avšak nejsou nijak pojmenovány. Existuje však několik jmen pro jejich stěny (\"Džabal al-Manzur\" nebo \"Gebel Maghara\").\n\n\n"}
{"id": "336850", "url": "https://cs.wikipedia.org/wiki?curid=336850", "title": "Seznam obcí v departementu Hauts-de-Seine", "text": "Seznam obcí v departementu Hauts-de-Seine\n\nToto je seznam obcí v departementu Hauts-de-Seine ve Francii, jichž je celkem 36:\n"}
{"id": "336852", "url": "https://cs.wikipedia.org/wiki?curid=336852", "title": "Josef Rauvolf", "text": "Josef Rauvolf\n\nJosef Rauvolf (* 2. ledna 1953 Cheb) je český překladatel a publicista. Vystudoval FF UK, poté pracoval jako domovník a překládal texty pro samizdat. Za svůj život přeložil již řadu knih zejména z okruhu beatnické literatury, např. \"Nahý oběd\" W. S. Burroughse, knihy Jacka Kerouaca či Charlese Bukowského. Podílel se na natáčení řady televizních pořadů, například cyklu Alternativní kultura (rež. Petr Slavík), spolupracuje s rozhlasem. Byl šéfredaktorem české mutace časopisu Rolling Stone, redaktorem časopisu \"Instinkt\", publikoval v řadě jiných médií. Vydal monografii s názvem \"Hledání Jaromíra Nohavici\".\n\nZa překlad Kerouacovy knihy \"Vize Codyho\" z angličtiny obdržel Cenu Josefa Jungmanna za rok 2011.\n\nPřeklady (první vydání):\nWilliam S. Burroughs – \"Feťák\" (1990); \"Teplouš\" (1991); \"Dopisy o yage\" (1991); \"Nahý oběd\" (1994); \"Nova express\" (1994); \"Místo slepých uliček\" (2001); \"Západní země\" (2004); \"Hebká mašinka\" (2018); \"Divocí hoši\" (připraveno k vydání); Jack Kerouac – \"Dharmoví tuláci\" (1992); \"Vize Codyho\" (2011); Hubert Selby, Jr. – \"Poslední odbočka na Brooklyn\" (1995); Miles Davis – \"Miles\" (2000); J. G. Ballard – \"Hello, Ameriko!\" (2010); William Gibson – \"Jak vypálit Chrome\" (2004, 2018); \"Neuromancer\" (2010, 2019); Charles Bukowski – \"Všechny řitě světa i ta má\" (1991); \"Legendy a pověsti staré Šumavy\" (1996); Hans Watzlik – \"Stilzel, skřet šumavský\" (1997); Victor Bockris – \"\" (1995); John Clellon Holmes – Jeď! (2016)\n\n"}
{"id": "336861", "url": "https://cs.wikipedia.org/wiki?curid=336861", "title": "Val Kilmer", "text": "Val Kilmer\n\nVal Kilmer (*31. prosince 1959 Los Angeles, Kalifornie) je americký herec. Původně divadelní herec se stal populární v polovině 80. let, kdy si zahrál hlavní role např. ve filmech \"Vraždy v ulici Morgue\" (1986) či \"Přísně tajné!\" nebo vedlejší roli ve filmu \"Top Gun\". V roce 1991 si zahrál roli Jima Morrisona ve filmu The Doors. Byl ženatý s anglickou herečkou Joanne Whalley, má dvě děti.\nV originálním znění namluvil KITTa 3000 ze seriálu Knight Rider - Legenda se vrací.\n\n"}
{"id": "336863", "url": "https://cs.wikipedia.org/wiki?curid=336863", "title": "Weezer", "text": "Weezer\n\nWeezer je americká alternativně rocková hudební skupina nominovaná na ocenění Grammy.\n\nSkupina Weezer vznikla v roce 1992 v Los Angeles, jejími zakladateli byli Rivers Cuomo (hlavní zpěvák a kytarista), Patrick Wilson (bicí, vedlejší vokály), Matt Sharp (baskytarista, vedlejší vokály) a Jason Cropper (kytara, vedlejší vokály). Později Matta Sharpa nahradil Mikey Welsh a Jasona Croppera nahradil Brian Bell. Mikey Welsh později odešel a nahradil ho Scott Shriner.\n\nSkupina Weezer vydala sedm kompletních alb, tři EP a DVD - první album bylo znovuvydáno v roce 2004 jako remasterovaná deluxe-edice. Dodnes skupina prodala více než 7 milionů kopií svých alb v USA.\n\n\n"}
{"id": "336866", "url": "https://cs.wikipedia.org/wiki?curid=336866", "title": "Olivovník ve Vouves", "text": "Olivovník ve Vouves\n\nOlivovník ve Vouves ( ) je olivovník ve vesnici Ano Vouves v obci Kolymvari v prefektuře Chania na Krétě v Řecku. Je to nejstarší, největší a nejzachovalejší olivovník na světě, který stále přináší mnoho oliv. Jeho věk není možné přesně určit, jelikož má dutý kmen, což je pro staré olivovníky charakteristické. Odhaduje se na 2000 až 4000 let. Kmen má obvod 12,5 m a průměr 4,6 m.\n\nJedná se o divoký olivovník, který byl ve výšce 3 m naroubován a patří k odrůdě tsounati. Větve vyrůstají z kmene ve spirálách (tzv. striftolia), což dává koruně jedinečný a krásný tvar.\n\nStrom je přírodní památkou. Ratolest z něj byla jako znamení míru zaslána olympijskému výboru.\n\n\n"}
{"id": "336867", "url": "https://cs.wikipedia.org/wiki?curid=336867", "title": "Eustach II. z Boulogne", "text": "Eustach II. z Boulogne\n\nEustach II. z Boulogne (francouzsky \"Eustache II de Boulogne\"; 1015-1020 – 1087) byl v letech 1049-1087 hrabětem z Boulogne. Účastnil se bitvy u Hastingsu po boku normandského vévody Viléma Bastarda. Po vítězné bitvě získal vliv i pozemky v Anglii.\n\nEustach II. byl synem hraběte Eustacha I.. Jeho první manželkou byla Goda Anglická, dcera anglického krále Ethelreda II., sestra Eduarda III. Vyznavače. Goda zemřela roku 1055, dříve než Normané dobyli její vlast, na čemž se její manžel podílel. Z Eustachovo druhého manželství s Idou Lotrinskou vzešli synové Eustach III., budoucí hrabě z Boulogne a Godefroi a Balduin, budoucí vládcové křižáckého Jeruzaléma.\n\nRoku 1048 se Eustach II. připojil ke vzpouře svého tchána proti římsko-německému císaři Jindřichu III. Následujícího roku byl Eustach exkomunikován papežem Lvem IX. pro manželství se „zakázaným stupněm příbuzenství“. Byla to však spíše akce na příkaz císaře Jindřicha. Povstání nakonec skončilo neúspěchem a Eustach, i jeho tchán Godefroi se museli císaři podrobit.\n\nRoku 1051 Eustach odcestoval do Anglie, kde byl náležitě přijat dvorem krále Eduarda III. Dokud byl Eustach ženatý s Godou Anglickou, byli s Eduardem švagři a udržovali vůči sobě spojeneckou politiku. Na druhou stranu, jedna z nejvýznamnějších postav v Anglii, hrabě Godwin z Wessexu oženil svého syna Tostiga s dcerou hraběte flanderského Balduina IV. – Eustachova nepřítele. Navíc se Godwinův syn Sweyn Godwinson svářil s Eustachovým nevlastním synem Radulfem, zvaným Bázlivý.\n\nV Doveru se strhl násilný incident mezi Eustachem, jeho doprovodem a obyvateli města, což později vyústilo v několik hádek mezi Godwinem a králem Eduardem. Godwin později odmítl muže, který byl uznán vinným z vyprovokování násilnosti v Doveru, potrestat. Jeho nedostatkem respektu k autoritě krále bylo odůvodněno Godwinovo i jeho rodiny vyhnání z Anglie. Godwin se nicméně následujícího roku, v čele veliké armády, vrátil a donutil Eduarda Vyznavače, aby mu navrátil jeho majetky a tituly.\n\nRoku 1052 povstal Vilém z Talou proti svému synovci, normandskému vévodovi Vilému Bastardovi. Je možné, že Eustach byl do této vzpoury zapojen, ale neexistují o tom žádné záznamy. Po porážce povstání Viléma z Talou Vilémem Normandským Eustach odplul zpět ke svému dvoru v Boulogne. V následujících letech se Eustach pouštěl do různých šarvátek se svými nepřáteli. Hrabě Balduin Flanderský zkonsolidoval své severní državy a poté anektoval i nějaká další území na východě. Roku 1060 se stal i regentem Francie během nezletilosti krále Filipa I. Naproti tomu Eustachův nevlastní syn Gautier z Mantes prohrál svůj spor o Hrabství Maine. Poté byl zajat Normany a krátce na to zemřel za záhadných okolností.\n\nTyto události ukazují, jak se v čase posouvala a měnila Eustachova politická loajalita, díky které se stal důležitým hráčem v konečném dobytí Anglie Normany roku 1066. Eustach bojoval po boku Viléma Dobyvatele u Hastingsu, kde spolu s Vilémem fitzOsbernem velel pravému křídlu složenému z Francouzů, Pikarďanů, Vlámů a mužů z Boulogne. V úplném závěru bitvy byl Eustach těžce raněn a musel být odnesen z bitvy. Zranění ale přežil a poté v Anglii získal veliké pozemky a poté také získával majetek pronajímáním lodí.\n\nRoku 1067, pravděpodobně kvůli nespokojenosti s kořistí, podpořil Kenťany v jejich pokusu obsadit Doverský hrad, který držel Vilém Dobyvatel. Pokus však nevyšel a Eustach byl za podíl na útoku odsouzen ke ztrátě svých anglických lén. Následně se však s Vilémem usmířil a ten mu jeho anglická území vrátil. Eustach zemřel roku 1087, jeho nástupcem se stal jeho nejstarší syn Eustach III.\n\n"}
{"id": "336873", "url": "https://cs.wikipedia.org/wiki?curid=336873", "title": "Angiosperm Phylogeny Group", "text": "Angiosperm Phylogeny Group\n\nAngiosperm Phylogeny Group, známá pod zkratkou APG, je označení pro dvě mezinárodní skupiny systematických botaniků, které byly vytvořeny proto, aby se pokusily ustanovit jednotný systém taxonomie krytosemenných rostlin, který by odrážel nové poznatky ohledně příbuznosti krytosemenných rostlin, které byly získány pomocí moderních molekulárně biologických metod. Z této spolupráce vzešly významné články kodifikující současnou představu přirozeného systému, obvykle citované jako APG I (1998), APG II (2003), APG III (2009) a APG IV (2016).\n\nPráce kolektivu APG se pokusily zlepšit jisté nedostatky předchozích systémů, jako Cronquistův systém, Thorneův systém, Tachtadžjanův systém aj., a to za použití analýzy DNA.\n\nZatímco předcházející systémy vždy vytvořili pouze jeden nebo dva vědci, systém APG vytvořila skupina 29 systematických botaniků na základě množství molekulárně biologických studií v rámci krytosemenných rostlin. Krytosemenné rostliny jsou tedy první velkou skupinou organismů, u níž proběhla rozsáhlá reklasifikace na základě molekulárně biologických výzkumů.\n\nKrytosemenné jsou jednou ze skupin organismů, které byly nejdříve a nejradikálněji ovlivněny novými molekulárně biologickými výzkumy. Významný taxonomický systém známý jako Cronquistův systém, který publikoval americký botanik Arthur Cronquist v roce 1981, byl v 90. letech stále více kritizován pro určité nedostatky. Molekulárně biologická data, která byla k dispozici asi od roku 1990, byla dále analyzována pomocí kladistických metod, vyjasnila náš pohled na příbuznost jednotlivých skupin rostlin a následkem toho došlo k velkým změnám. Tyto metody nás značně přiblížily k cíli mít systém ustanovený na základě reálného původu a vývoje rostlin.\n\nDíky rychlému růstu znalostí byly navrhovány postupně jisté změny v klasifikaci, což působilo problémy uživatelům zabývajících se klasifikací rostlin (včetně encyklopedistů). Tím že se sešli výzkumníci z větších institucí po celém světě a společně to publikovali jako systém APG, vytvořil se jakýsi stabilní bod, na který bylo možno odkazovat. Naše znalosti však pořád nejsou dokonalé, proto není ve všech případech zatím možné vytvořit nějakou stabilní klasifikaci.\n\nSystém je založen na výzkumu 2 genů z chloroplastů a jednoho genu kódujícího ribozómy. Tento výběr genů z buněčných organel je významný, taxonomie v zoologii podobně používá geny mitochondrií. Genomy buněčných organel jsou jaksi odděleny od jaderného genomu, chloroplasty i mitochondrie mají svoji vlastní DNA, vlastně prokaryotickou DNA.\n\nPrvní systém APG byl publikován v roce 1998, v roce 2003 byl nahrazen revidovanou verzí, známou jako systém APG II. Jeho hlavní novinky jsou tyto:\n\nSpojené taxony byly zavedeny kvůli tomu, aby pomohly s přechodem od starších morfologicky založených systémů na modernější molekulárně biologicky zaměřené systémy, protože tento proces měl tendenci vytvářet spíše množství taxonů menšího rozsahu, jako čeledi s jedním rodem, které jsou pro uživatele nevhodné. Autoři APG na str. 402 tvrdí: “ My všeobecně uznáváme názor specialistů …ale my také uznáváme, že specialisti mají skoro vždy oblibu k tříštění skupin…”.\n\nJednotliví vědci, včetně členů APG, pokračují v publikování svých vlastních pohledů na taxonomii jistých částí krytosemenných rostlin, ale žádnou klasifikaci nemůžeme považovat za konečnou, vždy je to nutné chápat jako jistý názor v jistém čase, založený na tom, jak pokročil výzkum. Nové výsledky se stále objevují. Nicméně na publikace APG je stále více pohlíženo jako na důležitý vztažný bod.\n\nAPG II 2003 byl sestaven především těmito autory (v abecedním pořadí): Birgitta Bremer, Kåre Bremer, Mark W. Chase, James L. Reveal, Douglas E. Soltis, Pamela S. Soltis a Peter F. Stevens; dále se na něm podíleli Arne A. Anderberg, Michael F. Fay, Peter Goldblatt, Walter S. Judd, Mari Källersjö, Jesper Kårehed, Kathleen A. Kron, Johannes Lundberg, Daniel L. Nickrent, Richard G. Olmstead, Bengt Oxelman, J. Chris Pires, James E. Rodman, Paula J. Rudall, Vincent Savolainen, Kenneth J. Sytsma, Michelle van der Bank, Kenneth Wurdack, Jenny Q.-Y. Xiang and Sue Zmarzty (seřazeno podle abecedy).\n\nZ důležitých institucí je možné jmenovat:\n\nSvůj podíl však má i mnoho dalších institucí po celém světě.\n\n"}
{"id": "336875", "url": "https://cs.wikipedia.org/wiki?curid=336875", "title": "Vít Kouřil", "text": "Vít Kouřil\n\nVít Kouřil (1975) je český novinář.\n\nVystudoval historii, mediální studia a žurnalistiku na Filozofické fakultě Masarykovy univerzity. V roce roku 2001 se stal doktorandem tamtéž. Je šéfredaktorem časopisu \"Sedmá generace\" vydávaného Hnutím Duha a jednou z osobností současné ekologické žurnalistiky . Publikuje též ve sborníku \"Média a realita\", v týdeníku \"Literární noviny\", v \"Revue pro média\" , \"Media Studies\" nebo časopise \"Host\".\n\n\n"}
{"id": "336877", "url": "https://cs.wikipedia.org/wiki?curid=336877", "title": "Kruh přátel hudby", "text": "Kruh přátel hudby\n\nKruh přátel hudby (dále jen KPH) je uskupení, které pořádá zpravidla koncerty klasické hudby. Dříve bývaly KPH v každém větším městě, ale nyní dobře fungují jen málokde. Díky tomu, že Nadace Český hudební fond spolufinancuje koncerty KPH, na kterých účinkují umělci z Listiny mladých umělců (Vydává Nadace Český hudební fond), tak se v některých městech udržely KPH dodnes.\n\n"}
{"id": "336881", "url": "https://cs.wikipedia.org/wiki?curid=336881", "title": "Jacques Abbadie", "text": "Jacques Abbadie\n\nJacques Abbadie (3. května 1654, Nay – 25. září 1727, Londýn) byl francouzský protestantský teolog a spisovatel. Titul doktora teologie získal již v sedmnácti letech po studiu na několika francouzských univerzitách.\n\n\n\n"}
{"id": "336885", "url": "https://cs.wikipedia.org/wiki?curid=336885", "title": "Olivovník evropský", "text": "Olivovník evropský\n\nOlivovník evropský (\"Olea europaea\") je strom z čeledi olivovníkovité (\"Oleaceae\"). Pochází z Asie a Afriky, avšak dnes se s ním běžně setkáme ve středozemních oblastech Evropy. Jeho plody olivy mají význam pro potravinářství, lékařství a kosmetiku.\n\nOlivovník je stálezelený strom, který dosahuje výšky 5 až 10 m. Kmen nízký s šedozelenou rozpukanou borkou. Koruna bohatě větvená, nepravidelná, vejcovitá až kulovitá. Olivovník může mít bizarní vzhled.\nListy kožovitě tuhé, elipsovité až kopinaté, na spodní straně šedozelené, na svrchní straně tmavozelené, až 8 cm dlouhé, neopadavé.\nKvěty drobné, vonné, žlutobílé, se čtyřzubým kalichem a čtyřdílnou žlutavou korunou.\nPlodem je dužnatá peckovice kulovitého až válcovitého tvaru, která v mezokarpu obsahuje značné množství oleje. Plody se nazývají olivy.\n\nOlivovník evropský původně pochází z Íránu, odkud se rozšířil asi před 5000 lety do Středozemí. Afrika je druhým kontinentem, kde se olivovník původně nacházel, zde však rostly olivovníky plané, a to na území dnešního Egypta a Etiopie. Dnes je olivovník rozšířen na mnoha místech ve Středomoří, Africe, Střední a Jižní Americe, hlavně v Mexiku a v Peru. Plané olivovníky se vyskytují v dubových lesích. Kulturní rostliny najdeme v olivových sadech. Teplomilná rostlina se vyskytuje často na velmi kamenitých a suchých půdách. Roste velmi pomalu a dosahuje velmi vysokého věku. Stáří Platónova olivovníku z Akadimova háje u Athén je asi 2500 let. První úrodu přináší kolem dvacátého roku, ale plodí dalších 150 i více let.\n\nVyužívány jsou především plody. Na sklizeň oliv je používána metoda, která je již 2000 let stará. Olivovníky se nesetřásávají ani nečešou, ale zralé plody spadnou ze stromu do připravené plachty, takže se sbírají. Olivy obsahují olej, který se využívá v potravinářství, lékařství a kosmetice. Nejkvalitnější olej je samotok, který vypustí olivy samy svou hmotností jsouce uloženy v sudu. Dále se olej získává lisováním oliv mírným tlakem za studena. Olej musí být vylisován do čtyř dnů od sklizně, aby byla zachována jeho kvalita a především všechny látky v olivách obsažené. Olivové oleje se dělí na panenské, rafinované a směsi obou těchto olejů.\n\nOlivy jsou jedním z nejvíce pěstovaných druhů ovoce na světě. V roce 2011 bylo olivovníky osázeno 9,6 milionu hektarů, což je více než dvakrát větší plocha než plocha na níž se pěstují jablka, banány nebo manga. Větší plochu na světě zabírají pouze plantáže určené pro produkci kokosových ořechů a palmového oleje. Rozloha pěstování olivovníků se mezi lety 1960 až 1980 ztrojnásobila z 2,6 na 7,95 milionu hektarů a maxima 10 milionů hektarů dosáhla v roce 2008. Všech deset největších producentů podle údajů Organizace pro výživu a zemědělství je alokováno ve Středomoří a produkuje 95 % světové produkce oliv.\n\nŽidé vnímají plod olivovníku jako část bohatství své země a platí za důkaz a výraz blahobytu. V Koránu je olivovník zmiňován jako posvátný strom. V Antickém světě byl olivovník symbolem míru, blahobytu a plodnosti. Ve starověkých Athénách znamenal olivový věnec připevněný na dveřích, že syn odešel do světa. Ve válce poražení prosili o mír s olivovou větvičkou. Nejznámější zmínka o olivovníku je v biblickém příběhu o Noemovi.\n\n\n\n"}
{"id": "336886", "url": "https://cs.wikipedia.org/wiki?curid=336886", "title": "Kubitzkiho systém", "text": "Kubitzkiho systém\n\nKubitzkého systém byl publikován zde\n\nSystém je důležitý, protože to je komplexní vícesvazková práce zabývající se cévnatými rostlinami s podrobnými popisy všech čeledí a rodů, autoři jsou většinou specialisti na určité skupiny. Kubitzkého systém slouží jako odkaz na klasifikaci čeledí kapraďorostů, nahosemenných i krytosemenných rostlin pro významný slovník:\n\nSystém klasifikace počátečních dílů krytosemenných se co se týče řazení a uspořádání čeledí podobá Cronquistovu systému, ale pozdější díly byly už ovlivněny nedávnými molekulárně biologickými výzkumy. Poslední díl \"Malvales\" přijímá klasifikaci obdobnou jako v systému APG.\n\n\nOd dílu V už není udávána vyšší taxonimický rank než řád.\n"}
{"id": "336887", "url": "https://cs.wikipedia.org/wiki?curid=336887", "title": "Wacho", "text": "Wacho\n\nWacho (také \"Wakko\" či \"Waches\", původně zřejmě \"Waldchis\") (? – 539) byl král Langobardů. Vládl na území střední Evropy severně od Dunaje na území dnešního Rakouska, Česka a Slovenska, v období předcházející invazi Langobardů na území dnešní Itálie, patrně od roku 510 do své smrti.\n\nJeho otcem byl Unichis, bratr sedmého langobardského krále Tatona. Wacho se zmocnil trůnu tím, že kolem roku 510 svého strýce Tatona zavraždil (nebo dal zavraždit). Poté bojoval s jeho synem Hildigisem, který nakonec prchnul ke Gepidům, kde zemřel. Wacho udržoval dobré vztahy s kmenem Franků i s ostatními mocnými sousedy. V roce 539 ostrogótský král Witiges požádal Wacha o pomoc proti generálovi Belisarovi, kterého vyslal byzantský císař Justinián I., aby sjednal na území dnešní Itálie pořádek. Wacho žádosti nevyhověl, chtěl zůstat v dobrých vztazích s Konstantinopoli.\n\nPro Wachona hrála výraznou úlohu jeho sňatková politika. Byl třikrát ženatý. Jeho první manželství s Radegundou, dcerou duryňského krále Bisina, bylo bezdětné. Po její smrti si za ženu zvolil Austrigusu, dceru gepidského vládce Elemunda. S Austrigusou měl dvě dcery, z nichž starší Wisigardu provdal za Theudeberta I., krále Austrasie z rodu Merovejců, a mladší Walderadu provdal poprvé za Theudebalda z Austrasie, podruhé za Chlothara I., krále Franků, a potřetí za Garibalda I. Bavorského. Poslední Wachonovou manželkou byla Silinga z kmene Herulů. Silinga se stala matkou jeho jediného syna Walthara. Podle některých badatelů (Josef Poulík) byl Wacho pohřben v knížecí hrobce pod mohylou na Žuráni u Brna, nicméně pro toto tvrzení moderní historici nemají dnes hodnověrné důkazy. Závěry nejnovějších výzkumů však hovoří o tom, že v monumentální hrobce II na tomto nalezišti byla pohřbena třetí Wachonova manželka Silinga.\n\nPo své smrti (539 či 540) zanechal Wacho jediného, nedospělého syna Walthariho, zvaného též \"Valdarus\". Jeho poručníkem byl stanoven kníže Audoin z rodu Gausů, který se po jeho smrti (již patrně měl i na svědomí), zřejmě 545 či 546, stal králem. V osobě Walthariho po meči vymřela dynastie langobardských králů, později se však jejich moc vrátila do rukou potomků Theodelindy, dcery Wachonovy dcery Walderady a prvního bavorského vévody Garibalda I.\n\n\n"}
{"id": "336888", "url": "https://cs.wikipedia.org/wiki?curid=336888", "title": "Jiří Urban", "text": "Jiří Urban\n\nJiří Urban (6. července 1959 Praha) je český heavy-metalový kytarista, zakládající a nejdéle hrající člen skupiny Arakain. V roce 1999 zorganizoval projekt se svým kolegou z Arakainu Zdeňkem Kubem s názvem Project KAIN. Jeho synem je Jiří Urban ml., zakladatel kapely Dymytry.\n\n\n"}
{"id": "336892", "url": "https://cs.wikipedia.org/wiki?curid=336892", "title": "Revealův systém", "text": "Revealův systém\n\nRevealův systém klasifikace rostlin vypracoval botanik James Lauritz Reveal (1941- ), emeritní profesor v Norton Brown Herbarium, v Marylandu.\nPoslední aktualizace systému proběhla v roce 1999. Autor se později zapojil do Angiosperm Phylogeny Group a spolupracoval na vzniku systému APG II.\n\nZde jsou poznámky (z roku 1999) (obsahují i taxonomická a nomenklatorická synonyma): 1, 2, 3 \n4, 4, 6 7, 8, 9 10. \n\nPodle těchto poznámek jsou hlavními skupinami: \n\n\nv detailu:\n\n"}
{"id": "336897", "url": "https://cs.wikipedia.org/wiki?curid=336897", "title": "Svatý Jan nad Malší", "text": "Svatý Jan nad Malší\n\nSvatý Jan nad Malší () je obec v okrese České Budějovice, etnograficky náleží Doudlebsku. Nachází se na severu Novohradského podhůří v nadmořské výšce 614 m na temeni kopce Stráž (vrchol 631 m n. m. je severovýchodně od centra obce) a je tak nejvýše položenou obcí v okrese České Budějovice. Žije zde obyvatel.\n\nAž do počátku 18. století se v místech nynější vsi Svatý Jan prostíralo jen pusté návrší zvané Ločenická hora. Roku 1732 se zde údajně velešínskému faráři Riezenschopferovi zjevilo pět zářících hvězd, což dotyčný pokládal za znamení sv. Jana Nepomuckého a nechal na místě postavit kapli, věnovanou tomuto světci. Kaple byla vysvěcena roku 1735 a postupem času se stala oblíbeným poutním místem, kolem něhož se začali usazovat obyvatelé. Na přelomu sedmdesátých a osmdesátých let osmnáctého století byla kaple přestavěna na kostel s ambity. V letech 1787 až 1789 přibyla škola a fara. V polovině 19. století čítala ves kolem 70 domů a 500 obyvatel české národnosti. V roce 1895 se v okolí Svatého Jana konalo velké vojenské cvičení za účasti císaře Františka Josefa I. Název vsi se v průběhu doby různil: Svatojanské hory, Hory Svatojanské, Svatý Jan, do nynější podoby byl úředně stanoven roku 1924.\n\nV roce 1997 získala obec první místo ve třetím ročníku soutěže o titul Vesnice roku.. V roce 2018 vesnice vyhrála jihočeské kolo soutěže Vesnice roku 2018.\n\nObec Svatý Jan nad Malší se skládá ze tří částí na třech katastrálních územích.\n\nK obci náleží další dvě sídla, která jsou vedena jako ZSJ: Hrachovy Hory a Úlehle-Zahrádky, obě v k. ú. \"Sedlce\".\n\n\n"}
{"id": "336899", "url": "https://cs.wikipedia.org/wiki?curid=336899", "title": "Paul Hausser", "text": "Paul Hausser\n\nPaul „Papa“ Hausser (7. října 1880 – 21. prosince 1972) byl veterán první světové války, pozdější generál Reichswehru v hodnosti Generalleutnant (\"Generálporučík\") a důstojník Waffen-SS v hodnosti SS-Oberstgruppenführer \"und Generaloberst der Waffen-SS\" (\"Generálplukovník\") za druhé světové války. Rovněž byl také držitelem mnoha vojenských vyznamenání, včetně rytířského kříže železného kříže s dubovými ratolestmi a meči. Je nazýván otcem Waffen-SS.\n\nNarodil se 7. října roku 1880 ve městě Brandenburg an der Havel v Braniborsku jako syn armádního důstojníka, pozdějšího majora, Kurta Haussera. Nejprve v letech 1892 - 1896 absolvoval předkadetku v Košalíně v Pomořansku. Poté studoval na hlavní kadetce v Berlíně, kterou dokončil v roce 1899 a byla mu udělena hodnost \"Leutnant\" (poručík).\n\nNa těchto kadetkách studoval s pozdějšími polními maršály Güntherem von Klugem a Fedorem von Bockem. Následně byl přiřazen ke 155. pěšímu pluku (\"Infanterie-Regiment Nr. 155\"), kde působil až do roku 1907 nejdříve jako pobočník velitele 2. praporu a později i jako pobočník velitele pluku.\n\nNásledně nastoupil na studium na vojenskou akademii v Poznani, kde strávil dva roky. Po jejím dokončení v roce 1909 sloužil jako letecký pozorovatel u císařského námořnictva až do roku 1912, kdy byl povýšen do hodnosti \"Oberleutnant\" (nadporučík) a převelen do armádního generálního štábu, kde sloužil v kartografickém oddělení. Již v roce 1914 byl povýšen do hodnosti \"Hauptmann\" (kapitán).\n\nSe svým povýšením byl opět převelen a to tentokrát do štábu korunního prince Ruprechta bavorského. S vypuknutím první světové války byl převelen ke 6. armádnímu sboru (\"Armee Korps Nr. 6\") a sloužil jako náčelník štábu u 109. pěší divize (\"Infanterie-Division Nr. 109\"). V této funkci zůstal až do začátku posledního roku války.\n\nDne 22. února roku 1918 byl opět povýšen do hodnosti majora a byl jmenován náčelníkem štábu u I. záložního sboru (\"Reserve Korps Nr. 1\"). Během roku byl opět převelen a jmenován velitelem 88. střeleckého pluku \"Generalfeldmarschall Graf Moltke\" (Füssilier-Regiment \"Generalfeldmarschall Graf Moltke\" Nr. 88), který byl rekrutován ve Slezsku.\n\nPoté krátce sloužil u 59. hlavního velení se speciálním pověřením a to až do konce války. Během první světové války získal mnoho vyznamenání včetně obou tříd železného kříže.\n\nPo skončení první světové války zůstával dále v armádě a v roce 1919 sloužil v ochranné pohraniční jednotce na východě. V témže roce byl umístěn k vrchnímu velení v Glogau, kde působil jako spojovací důstojník. Následující rok byl převelen k 5. brigádě Reichswehru, kde sloužil po dobu dvou let jako náčelník štábu až do 15. listopadu, kdy byl povýšen do hodnosti \"Oberstleutnant\" (podplukovník). Poté zastával stejnou funkci u II. oblastního velení až do ledna roku 1923.\n\nZastával různé štábní funkce až do roku 1927, kdy byl povýšen do hodnosti \"Oberst\" (plukovník). Roku 1930 byl jmenován velitelem výcvikového střediska pěchoty v Münsingenu. V této funkci zůstal pouze jeden měsíc a následně byl jmenován dočasným velitelem pěchoty IV. (Infaterieführer IV). V únoru následujícího roku byl povýšen do hodnosti generálmajora a zůstal zde již jako oficiální velitel. V lednu roku 1932 byl povýšen do hodnosti generálporučíka a o měsíc později by penzionován.\n\nPo odchodu z armády vstoupil v únoru roku 1933 do vojenské organizace Stahlhelm (\"Ocelová helma\"), která byla určena pro veterány z první světové války. Zde se stal velitelem její braniborsko-berlínské pobočky. Brzy nato proběhla organizace Stahlhelmu, který byl začleněn do jednotek SA a jemu byla udělena hodnost SA-Standartenführer a byl dosazen ke 25. záložní brigádě SA (SA Reserve Brigade Nr. 25).\n\nZde se setkal se svým dřívějším přítelem z války Paulem Scharfem, který jej představil Heinrichu Himmlerovi. Ten mu nabídl vstup do SS, aby studoval a řešil problémy s výcvikem SS-Verfügungstruppe. Oficiálně vstoupil do SS dne 15. listopadu 1934 jako SS-Standartenführer a stal se zde velitelem SS-Führerschule ve městě Braunschweigu. Zároveň měl na starosti rozvíjející se osnovy SS pro obě důstojnické školy (Bad Tölz i Braunschweig).\n\nNa místě velitele školy SS ve Braunschweigu jej 1. června roku 1936 vystřídal SS-Standartenführer Friedemann Götze. Následně poté se stal již v hodnosti SS-Brigadeführer šéfem Führungsamtu. V roce 1935 se stal inspektorem SS-Junkerschule a byl povýšen do hodnosti SS-Brigadeführer. Společně s tím byl také jmenován inspektorem obou důstojnických škol SS.\n\nV říjnu roku 1936 byl jmenován inspektorem SS-Verfügungstruppe a tuto funkci vykonával až do 10. srpna roku 1939. Zároveň k tomu mu zůstala funkce inspektora důstojnických škol SS. K 1. květnu 1937 vstoupil do NSDAP.\n\nV červnu roku 1939 byl povýšen do hodnosti SS-Gruppenführer a o měsíc později byl s SS-Verfügungstruppe odvelen do východního Pruska, kde byla jeho jednotka SS použita pro zformování Tankové divize Kempf. Společně s ní se Hausser zúčastnil invaze do Polska a poté by převelen do Berlína, kde byla divize rozpuštěna.\n\nNásledně na to byl pověřen velením formačního štábu pro první divizi, která se měla zformovat z jednotek SS. Touto divizí byla motorizovaná SS-Verfügungstruppen Division(později 2. SS-Panzer Division „Das Reich“), tvořená předválečnými pluky \"Deutschland\", \"Germania\" a \"Der Führer\". K této velitelské funkci dostal navíc na starost řízení velícího úřadu Waffen-SS (\"Kommandoamt der Waffen-SS\"). V této funkci setrval až do poloviny srpna roku 1940, kdy byl vystřídán SS-Gruppenführerem Hansen Jüttnerem, když byl ustaven SS-Führungshauptamt, pod nějž byl přeřazen.\n\nS rozmachem SS mu bylo v listopadu téhož roku přidáno k hodnosti: \"Generalleutnant der Waffen-SS\" (Generálporučík zbraní SS).\nS divizí se pak účastní bitvy o Francii, bojů v Jugoslávii i tažení na východní frontě. Jako následek doporučení napsaných generálplukovníkem Guderianem a generálem von Vietinghoffem za jeho velení během bojových akcí mezi řekami Dněpr a Beresina v Rusku byl 8. srpna roku 1941 vyznamenán rytířským křížem.\n\nPočátkem října téhož roku byl povýšen do hodnosti SS-Obergruppenführer \"und General der Waffen-SS\" a zůstal dále u divize, která prošla přejmenováním, nově se jmenovala SS-Division \"Reich\". Zde byl však raněn a přišel o pravé oko a měl zraněnou i čelist. Ve velení jej nahradil dřívější velitel pluku \"Deutschland\" SS-Brigadeführer Wilhelm Bittrich.\n\nPo svém zotavení začal s formováním II. tankového sboru SS, který se na krátkou chvíli stal I. tankovou armádou SS, což zmátlo nepřátelskou zpravodajskou službu. Se sborem se zúčastnil třetí bitvy o Charkov, při které se povedlo německým jednotkám porazit sovětské jednotky a na krátko znovu obsadit Charkov. Na návrh generálplukovníka Hermanna Hotha mu jsou uděleny dubové ratolesti k rytířskému kříži.\n\nS vypuknutím invaze do Normandie byl převelen do Francie, aby převzal velení 7. armády po generálplukovníkovi Friedrichu Dollmannovi, který zemřel na infarkt. Ve velení zůstal až do 20. srpna roku 1944, než byl opět zraněn a nahrazen generálem Erichem Brandenbergerem.\n\nPoté, co se v květnu roku 1945 vzdal americkým jednotkám poblíž rakouského města Zell am See, tak byl internován ve 20 různých zajateckých táborech, včetně internačního tábora v Dachau, v táboře Oberursel, v Neustadt-Allendorfu a také v Norimberku, kde byl později předvolán jako svědek před mezinárodním válečný tribunál.\n\nZde hájil úlohu Waffen-SS za druhé světové války. Paul Hausser se stal také literárním autorem, poté když napsal v roce 1953 knihu \"Waffen-SS im Einsatz\" (Waffen-SS v akci) a v roce 1966 \"Soldaten wie andere auch\" (Vojáci jako každý jiní). V obou těchto knihách opět velice výrazně obhajoval úlohu jednotek Waffen-SS za druhé světové války.\n\nZ amerického zajetí byl propuštěn během roku 1949 a v roce 1951 založil společně s bývalými veliteli Waffen-SS Felixem Steinerem, Otto Kummem a Richardem Schulze-Kossensem veteránskou organizaci HIAG pro bývalé příslušníky Waffen-SS. V jejím čele zůstal až do své smrti před Vánoci 21. prosince roku 1972. Zpopelněn byl na hřbitově Neuen Friedhof v rodném Ludwigsburgu a pohřben je na hřbitově Waldfriedhof v Mnichově. Na jeho pohřeb v Mnichově dorazilo několik tisíc bývalých členů SS. Smuteční řeč patřila bývalému SS-Brigadeführerovi a generálmajorovi zbraní SS Otto Kummovi.\n\n\n\n"}
{"id": "336900", "url": "https://cs.wikipedia.org/wiki?curid=336900", "title": "Waco", "text": "Waco\n\nWaco je město v americkém státu Texas, hlavní město okresu McLennan County. V roce 2005 mělo 120 465 obyvatel, s aglomerací 226 189 obyvatel. Rozkládá se na ploše asi 247 km².\n\nWaco bylo založeno v 30. letech 19. století a v současnosti je to 26. největší texaské město.\nProtéká jím řeka Brazos.\n\nWacu slouží letiště \"TSTC Waco Airport\", kde občas přistává i prezidentský Air Force One. Vyrábí se zde limonáda Dr Pepper, která zde má i své muzeum.\n\nZ vysokých škol ve Waco sídlí \"Baylor University\", \"McLennan Community College\" nebo \"Texas State Technical College\".\n\n\n"}
{"id": "336907", "url": "https://cs.wikipedia.org/wiki?curid=336907", "title": "Seznam obcí v departementu Moselle", "text": "Seznam obcí v departementu Moselle\n\nToto je seznam obcí v departementu Moselle ve Francii:\n"}
{"id": "336909", "url": "https://cs.wikipedia.org/wiki?curid=336909", "title": "Nový", "text": "Nový\n\nNový má více významů:\n\n\n\n"}
{"id": "336915", "url": "https://cs.wikipedia.org/wiki?curid=336915", "title": "Belcastel (Aveyron)", "text": "Belcastel (Aveyron)\n\nBelcastel je francouzská obec v departementu Aveyron v Midi-Pyrénées. Patří mezi tzv. \"Nejkrásnější vesnice Francie\".\nObec leží v údolí vytvořeném řekou Aveyron.\n\"Počet obyvatel\"\n\nBelcastel na stránkách Les plus beaux villages de France\n"}
{"id": "336916", "url": "https://cs.wikipedia.org/wiki?curid=336916", "title": "Belcastel", "text": "Belcastel\n\nBelcastel může být:\n"}
{"id": "336917", "url": "https://cs.wikipedia.org/wiki?curid=336917", "title": "Martin z Kochemu", "text": "Martin z Kochemu\n\nMartin z Kochemu ( Martin von Cochem, rodným jménem Linius, 13. prosince 1634 – 10. září 1712) byl německý římskokatolický kněz, kapucín a spisovatel lidové duchovní četby. V 18. století patřil v katolické střední Evropě včetně českých zemí k nejpopulárnějším a nejvydávanějším autorům vůbec. Bohemista Miloš Sládek uvádí, že jen v 18. století vyšla Kochemova díla ve více než 130 českých vydáních a celkem byly jeho práce až do počátku 20. století na českém území vydány nejspíše víc než dvěstěkrát.\n\nMartin z Kochemu se narodil ve městě Cochem nad Moselou na západě Německa v rodině kloboučníka. (Na rodném domě je dnes pamětní deska, ulice po něm nese jméno Liniusstraße.) Vstoupil do kapucínského řádu, roku 1657 byl vysvěcen na kněze, roku 1663 dokončil studia teologie. Působil v duchovní správě a různých kapucínských klášterech, mezi jiným v letech 1693–1695 v klášteře v Praze na Hradčanech. Kapucín Martin chtěl údajně přestoupit do české řádové provincie, avšak nepodařilo se mu to. Od roku 1695 byl vizitátorem trevírské diecéze. Zemřel ve Waghäuselu.\n\nKochem je autorem řady náboženských knih, které byly pro svou lidovost a častou apokryfnost kritizovány církevními teology již za autorova života, ale staly se oblíbenou četbou širokých vrstev. Kapucín Martin, působící od roku 1666 též jako lidový misionář, se totiž ve své bohatém díle soustředil především na obecnou lidovou zbožnost. První skupinu jeho děl tvoří modlitební knihy vydávané v řadě různých variant a názvů s klíčovým slovem \"Nebe-klíč\" (v orginále \"Himmel-Schlüssel\") nebo (Velká, Malá) \"Štěpná zahrada\" či \"zahrádka\" (\"Baum-Garten\"). Dále se Kochem soustředil na legendy svatých nebo zpracování biblické tématiky, zejména v knize \"Veliký život Pána a Spasitele Ježíše Krista a jeho nejsvětější a nejmilejší matky Marie Panny...\"'. Apokryfní charakter díla, jehož obsah z velké části nemá žádnou oporu v Bibli, zřejmě sklidil ve své době kritiku a kniha přes svá četná opakovaná vydání nezískala v českých zemích předpisy vyžadovaná církevní schválení řádových teologů, představených ani arcibiskupství. Jezuita a misionář Antonín Koniáš zase roku 1732 napadl a k opravě doporučil dílo \"Velká štěpná zahrada\", až spor museli zahladit kapucínští a jezuitští provinciálové. \n\nDalšími opakovaně vydávanými díly Martina z Kochemu byly mj. \"Výklad nejsvětější oběti mše svaté\" nebo \"Knížka odpustkův\" vykládající teologii i praxi církevních odpustků. K českému prostředí a pražskému Kochemově pobytu se váže jeho poutnická příručka \"Prager Laureten-Büchlein\", později zřejmě neznámým kapucínem přeloženou do češtiny jako \"Knížka loretánská\" pro návštěvníky pražské Lorety popisující celý areál spolu s nezbytnými modlitbami.\nPůvodním lidovým jazykem, v němž Martin psal, byla němčina, jeho dílo do češtiny překládal kapucín Edelbert z Nymburka (Nymburský).\n\n"}
{"id": "336919", "url": "https://cs.wikipedia.org/wiki?curid=336919", "title": "Barrett M82", "text": "Barrett M82\n\nBarrett M82 je těžká odstřelovací a protimateriálová puška, přijatá do výzbroje armády USA koncem osmdesátých let dvacátého století. Zbraň je koncipována jako samonabíjecí odstřelovací puška na velké vzdálenosti pro armádu a bezpečnostní síly a jako součást lehkých bojových vozidel. Je jednou z prvních zbraní svého druhu.\nVětšina moderních odstřelovačských pušek používajících standardní ráži 7,62 × 51 mm NATO je účinná pro palbu do vzdálenosti 700–900 m. Pro přesnou střelbu na větší vzdálenosti bylo třeba výkonnějšího náboje větší ráže. Tím se stal osvědčený .50 BMG používaný zejména v těžkých kulometech M2 Browning. Zbraně této ráže působí smrtelná zranění na mnohem větší vzdálenosti než pušky běžné ráže.\nSilný zpětný ráz tohoto náboje je minimalizován použitím účinné úsťové brzdy, která odklání většinu prachových plynů do stran. Jedná se o odstřelovačskou pušku speciálních jednotek. Její dostřel činí přes 1800 metrů. Byla navržena na ničení lehce obrněných transportérů. Jde o samonabíjecí pušku s desetiranným zásobníkem.\n\nTato zbraň byla navržena a postavena firmou Barrett Fireteams Mfg. Inc., konkrétně majitelem a konstruktérem Ronnie Barrettem v roce 1980. Není bez zajímavosti fakt, že původní profese pana Barretta byla fotograf. V září roku 1981 byla zadána objednávka na výrobu 300 těchto pušek. Zavedena byla jako Model 82 (M82), známější je ale jako Barret Light Fifty (lehká padesátka). Její modernizovaná verze M82A1 se objevila roku 1986.\n\nViz článek.\n\nTato modernizovaná verze se objevila roku 1986.\n\nSystém obou zbraní je totožný, zbraň je modifikovaná do koncepce \"bullpup\", odlišná je také váha a její délka zbraně .\n\n"}
{"id": "336922", "url": "https://cs.wikipedia.org/wiki?curid=336922", "title": "Râmnicul Sărat", "text": "Râmnicul Sărat\n\nRâmnicul Sărat ( ) je řeka v Rumunsku (župy Vrancea, Buzău, Galați). Je 139,5 km dlouhá. Povodí má rozlohu 943 km².\n\nPramení pod horou Furu ve Východních Karpatech. Ústí zprava do Siretu (povodí Dunaje).\n\nPrůměrný roční průtok vody činí 17,7 m³/s.\n\nNa řece došlo 11. srpna 1789 v rámci rusko-turecké války k bitvě, ve které vojsko A. V. Suvorova porazilo Turky pod vedením Jusufa-paši.\n"}
{"id": "336927", "url": "https://cs.wikipedia.org/wiki?curid=336927", "title": "Jadwiga Kaczyńská", "text": "Jadwiga Kaczyńská\n\nJadwiga Kaczyńská, roz. Jasiewiczová, (polsky Jadwiga Kaczyńska, roz. Jasiewicz, 31. prosince 1926 Starachowice – 17. ledna 2013 Varšava) byla polská filoložka a odbojářka, matka Lecha a Jaroslawa Kaczyńských.\nVystudovala polonistiku a působila jako učitelka polštiny a vědkyně na Ústavu literárních věd (\"Instytut Badań Literackich PAN\").\n\nV roce 1939 se stala harcerkou, od roku 1941 do konce okupace působila pod krycím jménem \"Bratek\" jako zdravotnice v rámci harcerské odbojové organizace \"Szare Szeregi\" v oblasti hor Svatého Kříže (družina \"Zioła\"). V roce 1948 si vzala Rajmunda Kaczyńského, příslušníka Zemské armády a účastníka Varšavského povstání.\n\n\n\n"}
{"id": "336931", "url": "https://cs.wikipedia.org/wiki?curid=336931", "title": "Bitva na řece Rimnik", "text": "Bitva na řece Rimnik\n\nBitva na řece Rimnik () proběhla na území Rumunska na řece Rimnik v době rusko-turecké války dne 11. (22.) srpna 1789.\n\nTurecký hlavní velitel vezír Jusuf-paša zaměstnal demonstrativními manévry hlavní síly ruské armády u města Izmajil. Poté zaútočil svou hlavní silou (100 000, převážně jezdectvo) na jednotku ruského spojence prince Koburského (18 000) v oblasti Fokšan. Jakmile zprávu o tomto útoku obdržel Suvorov, jež velel spojeným rakousko-ruským silám, rozhodl se přejít do protiútoku. Po čtrnáctikilometrovém nočním pochodu nečekaně zaútočil na první turecký tábor. Přestože museli odrážet útoky turecké jízdy, podařilo se jim obsadit tři turecké tábory, načež se Turci dali na útěk.\n\nZtráty spojenců činily 700 lidí, zatímco u Turků to bylo 6000 až 20 000 mrtvých a raněných, dělostřelectvo a vozatajstvo. Suvorov za vítězství obdržel titul gróf Rimnický.\n"}
{"id": "336932", "url": "https://cs.wikipedia.org/wiki?curid=336932", "title": "Kevin Rudd", "text": "Kevin Rudd\n\nKevin Michael Rudd (* 21. září 1957, Nambour, Queensland, Austrálie) je bývalý australský předseda vlády a poslanec za vládní Australskou stranu práce (Australian Labor Party, ALP).\n\nByl předsedou ALP, od 3. prosince 2007 do 24. června 2010 také australským předsedou vlády a poté až do února 2012 ministrem zahraničních věcí Austrálie. Pod jeho vedením ALP zvítězila v australských parlamentních volbách v listopadu 2007 a Rudd poté nahradil v úřadu premiéra Johna Howarda, tehdejšího předsedu středopravé Liberální strany.\n\nNarodil se v městě Nambour, asi 100 kilometrů severně od hlavního města Queenslandu Brisbane. Vyrostl na mléčné farmě poblíž města Eumundi. Jeho otec zemřel, když Ruddovi bylo 11 let, a rodina musela kvůli bídě farmu opustit. V patnácti letech, roku 1972, Rudd vstoupil do labouristické strany.\n\nVystudoval čínštinu a dějiny Číny na Národní univerzitě ve městě Canberra. Plynule mluví mandarínštinou. Od roku 1980 pokračoval ve studiu na Taiwanu na univerzitě v Tchaj-pej.\n\nV roce 1981 se oženil s Thérese Reinovou, s níž se seznámil během studia. Mají spolu tři děti - Jessicu (1984), Nicholase (1986) a Marcuse (1986).\n\nV letech 1981 až 1988 pracoval na ministerstvu zahraničí. Většinu osmdesátých let strávil s rodinou na velvyslanectvích ve Stockholmu ve Švédsku a v Pekingu v Číně. Po návratu do Austrálie pracoval nejdříve jako vedoucí kanceláře opozičního lídra v Queenslandu, Wayneho Gossa. V letech 1989 až 1992 byl vedoucím jeho kanceláře tehdy už ve funkci queenslandského premiéra. V tomto postavení se Rudd zasloužil mimo jiného o rozvoj vyučování cizích jazyků na školách. Přispěl také k vytváření politiky přibližování asijských jazyků a asijské kultury Australanům.\n\nPoté, co Goss v roce 1995 prohrál volby, pracoval jako konzultant pro Čínu. V roce 1996 neúspěšně kandidoval do parlamentu; zvolen byl až v následujících volbách, v roce 1998.\n\nV letech 2001–2005 byl stínovým ministrem zahraničí. Z tohoto titulu kritizoval předsedu vlády Johna Howarda za podporu USA při invazi do Iráku v roce 2003. Ačkoliv díky své úloze stínového ministra zahraniční vešel ve známost a v letech 2003 až 2005 se několikrát změnilo vedení labouristické strany (Simon Crean, Kim Beazley, Mark Latham, Kim Beazley), nepokoušel se získat vedoucí pozici ve straně. O funkci předsedy se ucházel až v prosinci 2006, kdy průzkumy veřejného mínění naznačovaly, že jeho popularita je dvakrát vyšší než podpora dosavadního předsedy Kima Beazleyho. 4. prosince 2006 byl Rudd zvolen předsedou strany. Za své priority označil pracovně-právní vztahy, vyřešení války v Iráku, řešení dopadů globálního oteplování, úpravu australské federace, sociální spravedlnost a budoucnost australského výrobního průmyslu.\n\nZanedlouho on sám v čele Australské strany práce (Australian Labor Party) překonali Johna Howarda v průzkumech veřejného mínění. Podporu získával svými výroky na témata budoucnosti federace, klimatických změn, širokopásmového internetu a domácí výroby automobilů.\n\n24. listopadu 2007 vyhrál federální volby a po více než deseti letech sesadil z premiérského křesla Johna Howarda. 3. prosince složil premiérský slib a jmenoval federální vládu. Jedním z prvních jeho kroků ve funkci předsedy vlády bylo podepsání Kjótského protokolu; ten byl zanedlouho ratifikován i parlamentem. Rudd se dále omluvil Aborigincům, původním obyvatelům Austrálie za příkoří, které utrpěli v minulosti. Prohlásil také, že plánuje stáhnout australské vojáky z Iráku a že se bude zasazovat o zrovnoprávnění lesbiček a gayů. Průzkumy veřejného mínění z března 2008 ukázaly, že má podporu 73 % Australanů, což je dosud nejvyšší zaznamenaný podíl.\n\n24. června 2010 rezignoval na funkci premiéra a předsedy strany a Julia Gillardová jej v těchto funkcích nahradila.\n\nDne 27. června 2013 jí v obou funkcích, tedy předsedy strany i předsedy vlády, vystřídal. V září 2013 labouristé prohráli v parlamentních volbách a Kevina Rudda ve funkci premiéra nahradil lídr konzervativní koalice Tony Abbott.\n\n"}
{"id": "336933", "url": "https://cs.wikipedia.org/wiki?curid=336933", "title": "Petr Pelzer", "text": "Petr Pelzer\n\nPetr Pelzer (1. května 1941 Brno – 4. července 2017) byl český herec.\n\nPo absolutoriu brněnské JAMU v roce 1963 působil během své vojenské prezenční služby v\nArmádním uměleckém souboru Víta Nejedlého (1963–1965), poté si zahrál v experimentální zájezdové scéně Maringotka, hostoval také v pražském Divadle Na zábradlí. V letech 1968–1979 působil v Divadle Oldřicha Stibora v Olomouci, poté odešel do Ostravy, kde nejprve získal angažmá v Divadle Petra Bezruče a po roce angažmá ve Státním divadle Ostrava (1980–1984). V letech 1984–1994 hrál Městských divadlech pražských, od roku 1994 byl členem Činohry Národního divadla v Praze. Jako herec s velmi kultivovaným hlasovým projevem a osobitou barvou hlasu se také často uplatňoval před rozhlasovým mikrofonem a v dabingu (např. Gandalf z Pána prstenů).\n\nZemřel v noci 4. července 2017 ve věku 76 let.\n\n\n"}
{"id": "336946", "url": "https://cs.wikipedia.org/wiki?curid=336946", "title": "Balkány", "text": "Balkány\n\nBalkány je město v okrese Nagykálló v Maďarsku.\n\nMá rozlohu 8 999 ha a žije zde 6 298 obyvatel (2011).\n\n\n\nObce v okrese Nagykálló\n"}
{"id": "336948", "url": "https://cs.wikipedia.org/wiki?curid=336948", "title": "Rusenský Lom", "text": "Rusenský Lom\n\nRusenský Lom nebo také jen Lom ( nebo ) je řeka v severní části Bulharska (Rusenská oblast). Je 197 km dlouhá včetně nejdelší zdrojnice (Bílý Lom). Povodí má rozlohu přibližně 3 000 km².\n\nPod názvem Bílý Lom pramení na severních svazích pohoří Stara planina a protéká krajinou kopcovitých přehůří. Teprve po soutoku s Černým Lomem se nazývá \"Rusenský Lom\". Na dolním toku teče Dolnodunajskou rovinou. Ústí zprava do Dunaje nedaleko města Ruse.\n\nNejvyšších vodních stavů dosahuje na jaře.\n\nJméno Lom (viz ) nese také řeka na severozápadě Bulharska.\n"}
{"id": "336949", "url": "https://cs.wikipedia.org/wiki?curid=336949", "title": "Heinkel He 50", "text": "Heinkel He 50\n\nHeinkel He 50 byl německý jednomotorový dvouplošný střemhlavý bombardér, původně navržený na objednávku japonského císařského námořnictva.\nJaponci si vývoj nového střemhlavého bombardéru objednali v roce 1931. Letoun měl unést 250 kg pumu a existovat jak v plovákové verzi, tak ve verzi s pevným podvozkem.\n\nPrvní prototyp plovákového He 50aW, poháněného kapalinou chlazeným řadovým šestiválcem Junkers L5 o výkonu 390 k, byl dokončen na podzim roku 1931. Tento motor se po havárii prototypu ukázal být pro letoun příliš slabým.\nDruhý prototyp He 50aL (D-2471) s pevným podvozkem měl silnější hvězdicový motor Siemens Jupiter VI o vzletovém výkonu 360 kW vybavený pevnou čtyřlistou dřevěnou vrtulí.\nTřetí, mírně upravený prototyp He 50b poháněný motorem Jupiter VI, sloužil jako vzor připravované verze Heinkel He 66 určeného pro Japonsko. Počátkem roku 1933 byl tento stroj dopraven do Japonska, kde jej firma Aiči vybavila pohonnou jednotkou Nakadžima Kotobuki II-Kai 1 o vzletovém výkonu 426 kW. Po vítězném konkurzu na střemhlavý bombardér císařského námořnictva se stal základem typu Aiči D1A1 (Typ94).\n\nV roce 1932 byl prototyp He 50aL nabídnut Říšskému ministerstvu letectví. Zájem Luftwaffe vedl ke zkouškám tří kusů a objednávce 60 sériových strojů He 50A s motory SAM 22B o vzletovém výkonu 441 kW. Bojové jednotky Luftwaffe je však používaly jen krátce, protože byly brzy vytlačeny typy Henschel Hs 123 a Junkers Ju 87 a převedeny k výcviku.\nVerze Heinkel He 66aCh s pohonnou jednotkou Siemens Jupiter VI , byla v počtu 12 kusů v roce 1934 dodána Číně.\nV roce 1935 následovala další čínská objednávka na 12 strojů He 66bCh, tentokrát se SAM 22B v krytu typu NACA, kterou však převzala nově vzniklá Luftwaffe pod označením He 50B. O šest měsíců později byla dodávka přece jen realizována a v lednu 1936 stroje dorazily do Číny.\n\nJeden kus He 50G byl v říjnu roku 1936 odeslán do Španělska na letiště v Tabladě, kde ho Legie Condor krátce zkoušela, ovšem nenasadila do žádné bojové akce.\n\nCelková produkce u společnosti Ernst Heinkel A.G. v Rostocku dosáhla 79 kusů, dalších 35 dodala v licenci Bayerische Flugzeugwerke v Augsburgu.\n\nLetouny Heinkel He 50A byly zpočátku používány jako školní stroje Luftwaffe a od 1. října 1935 se staly prvními střemhlavými bombardéry Fliegergruppe Schwerin. Od 1. dubna 1936 nesla tato jednotka označení I./St.G. 162, souběžně existovaly i další II./St.G. 162 a I./St.G. 165, každá se třemi Staffeln.\n\nOd konce jara 1943 pokračovalo bojové nasazení těchto letounů na východní frontě. Stroji He 50A byly vyzbrojeny 1. a 2. Staffeln v Nachtschlachtgruppe 11 v rámci Luftflotte 1. Létaly na nich estonští dobrovolníci na severním úseku východní fronty.\nV září 1944 činnost těchto jednotek pro nedostatek náhradních dílů a paliva ustala.\n\nLetoun měl smíšenou konstrukci. Kostra byla z kovových trubek a dřeva a byla potažena plátnem. Letoun měl pevný záďový podvozek a poháněl ho hvězdicový devítiválcový vzduchem chlazený motor Siemens SAM 22B o výkonu 600 k. Posádka byla dvoučlenná. Výzbroj se skládala z pevného kulometu MG 15 ráže 7,92 mm a pohyblivého kulometu MG 17 ráže 7,92 mm. Letoun unesl až 500 kg pum.\n\n\n\n\n\n"}
{"id": "336953", "url": "https://cs.wikipedia.org/wiki?curid=336953", "title": "Crysis", "text": "Crysis\n\nCrysis je cenami ověnčená akční hra spadající do žánru FPS. Má ji na svědomí německé studio Crytek (autoři úspěšné FPS Far Cry) a vydavatelem je Electronic Arts. Jde o první část z plánované trilogie. Pro tuto hru byl vyvinut nový engine CryEngine 2, který patřil a v současnosti z části ještě patří k nejrealističtějšímu Enginu na světě. Crysis se odehrává ve fiktivní budoucnosti.\n\nNa Lingshanových ostrovech probíhá archeologický výzkum týmu IAS. Korejská armáda ihned po invazi evakuuje veškeré obyvatelstvo a tým archeologů najednou zmizí ze světa.\n\nO sedm dní později nad ostrovem prolétá vojenské letadlo. Nad pobřežím se otevřou vrata nákladového prostoru a z něj vyskakuje 5 vojáků amerických speciálních sil. Když však vojáci začínají otevírat padáky, do jednoho narazí nějaká zvláštní věc a voják padá přímo k zemi. Tento voják speciálních sil, krycí jméno Nomád, je hlavní postava, se kterou zažijete nejlepší dobrodružství poslední doby. Naštěstí na sobě máte nanooblek, který kompenzuje část nárazu, a vy přežijete.\n\nVáš úkol je jednoduchý = najít a osvobodit zmizelé archeology. První kroky vedou k lodi, na které, archeologové připluli. Podivná smrt vašeho kolegy a zmrzlá loď, která se nachází uprostřed rozpálené džungle naznačuje, že se tu děje něco mnohem víc. Následuje čistý důkaz tohoto tušení, něco proráží trup lodi a unese dalšího vašeho parťáka. Následuje pronásledování neznámé věci přes džungli. Jenže, už je moc pozdě na to, abyste vašemu příteli pomohli. Najdete jeho znetvořené tělo a nezbývá nic jiného, než pokračovat v pátrání. Hra vám začne odhalovat své tajemství. Poté, co naleznete vedoucího archeologického výzkumu, který následně zemře, když spustí několik milionů let starou fosílii.\n\nNásleduje americká invaze na ostrov, a to v plném rozsahu. Styl hry se rázem změní ze získávání informací na otevřený konflikt dvou mocností. Začíná se odhalovat tajemství celého ostrova a není to jen tak ledajaké tajemství. Hora uprostřed ostrova se začne rozpadat a odhalovat obrovskou mimozemskou loď.\n\nNásleduje záchrana posledního přeživšího archeologického týmu a vstup do mimozemské lodi. Náhle se vám odhalí tajemství miliony let staré spící lodi. Po návratu do normálního světa mimo loď vás čeká další zvrat. Úplné zmrazení velké části ostrova a invaze vetřelců. Teď už není na nic čas jen se co nejrychleji dostat z ledového pekla plného nepřátel a chránit přitom vašeho velitele, který má poškozený nanooblek. Když se konečně dostanete ven nečeká vás žádná změna, ba naopak. Počet nepřátel se stupňuje stejně jako linearita akce. Úchvatný je pohled na úpějící zemi pod útokem vetřelců z kabiny „helikoptéry“, kterou budete řídit. Jste svědky totálního stlačení všech amerických sil z ostrova a ústupu na americkou letadlovou loď U.S.S.Constuticion, kde bude váš nanooblek vylepšen pro boj s mimozemšťany. Dále zjistíte, že mimozemská loď vysílá do galaxie M33 nějaký signál. Zdá se, že nařízený jaderný útok na ostrov vše vyřeší, ale opak je pravdou. Následuje expanze „ledové kopule“ a agresivní útok vetřelců na letadlovou loď. Poté, co odrazíte první vlnu nepřátel a nouzově vypnete hlavní reaktor, přichází famózní završení vašeho dobrodružství, i když je vlastně ještě brzy na konec. Na palubě na vás čeká mimozemský bojový stroj, ne zrovna skromných rozměrů. Jeho zničení díky nanoobleku není takový problém. Problém přichází až po jeho zničení, kdy se z vody vynoří mimozemská bitevní loď, proti které byl předcházející stroj jen malou předehrou. Hra končí po jeho zničení a opuštění letadlové lodě.\n\nV prvních misích se k vám někdy na moment připojí nějaký člen vaší jednotky. V dalších fázích se k vám připojí američtí mariňáci a letecká podpora nebude nic neobvyklého. Po většinu hry však budete hrát sami za sebe a budete se muset spolehnout jen sami na sebe a na vaše taktické schopnosti.\n\nPoručík Jack /Nomád/ Dunn (hlavní postava)\n\nJste součástí Americké skupiny Delta Force, která patří mezi jednu z nejtrénovanějších a nejelitnějších zvláštních jednotek. Ty jsou poslány, aby prozkoumali asteroid, který narazil na neznámém místě kdesi v Tichém oceánu. Důvod průzkumu je prostý, asteroidu se podařilo udělat obrovskou díru do země a od té doby nese nálepku „podezřele nebezpečný“. Jste vybaven jak mohutným „nano oblekem“, tak i obvyklými zbraněmi a dalšími věcičkami.\n\nMajor Laurence /Prorok/ Barnes\n\nProrok je velitel Raptor týmu, a hráči dává většinu rozkazů a rad. Zhruba v polovině hry se ztratí a tak vám budou úkoly zadávat nadřízení z USS Constitution, nebo Major Strickland. Také má kontrolu nad autodestrukcí nanoobleku když jeho nositel umře, aby nepadl do nepřátelských rukou.\n\nSeržant Michael /Psycho/ Sykes\n\nPřezdívka tohoto člena jednotky Raptor je Psycho. Podle jeho britského akcentu je možné že je členem Britské armády nebo Královského námořnictva, který byl dočasně převelen k Raptor týmu. Jako správný Brit používá slova typu \"Hovadina\", v situacích kdy chce vyjádřit svůj ostrý nesouhlas.\n\nPoručík Martin /Jester/ Hawker\n\nJester byl viděn v poslední cutscéně dema (Mise1: Kontakt). Byl zvednut vetřelcem, a odnesen do neznáma. Váš tým ho sledoval a našel jeho tělo o několik set metrů dále, na skále.\n\nSeržant Harold /Azték/ Cortez\n\nAzték byl nalezen mrtev visící na stromě. Azték toho moc neřekl, protože zemřel hned na začátku – byl nalezen korejskou hlídkou, vzápětí nato mimozemskou jednotkou a společně s Korejci zmasakrován.\n\nHelena Rosenthal\n\nArcheoložka, která společně se svým týmem provádí vykopávky na Lingshanových ostrovech. Když však naleznou něco, co není z naší planety, ostrovy obsadí korejské vojsko a celý tým zajmou s úmyslem zjistit o nálezu víc a být tak technologicky napřed. Helena je chytrá dívka, a snaží se kvůli nebezpečí, které nález představuje, další studie korejcům vymluvit.\n\nMajor Clarence Strickland\n\nJedna z hlavních postav konfliktu s mimozemšťany. Několikrát se také objeví ve hře, přímo na bitevním poli. Je zcela oddán své práci, i když ví, že ho jeho rozhodnutí může stát život. Jeho slova „Jsem voják, klidně budu chodit po vodě, když budu muset“ jen dokazují, jakým hrdinou major Strickland je.\n\nAdmirál Richard Morrison\n\nVelící důstojník USS Constitution. Je to čtyř-hvězdičkový US admirál námořnictva. Nepochybně je to nejstarší US důstojník ve hře. Jeho naivita je velká, asi jako letadlová loď, které velí. Za každou cenu a všemi dostupnými prostředky chce zastavit mimozemskou invazi, a ukázat tak vetřelcům, že si vybrali špatnou planetu.\n\nSeržant Keegan\n\nTento důstojník byl viděn pouze 9. misi Exodus.\n\nPoručík Bradley\n\nTento důstojník byl viděn pouze v 4. misi Assault.\n\nKorejci jsou ze začátku hlavní příčinou vašeho příjezdu na ostrov. Korejci jsou velmi chytří a umí velmi dobře taktizovat a houževnatě drží svoje pozice, můžou si přivolat i posily. Korejci o vás neví, ale jak se prozradíte, máte problém, protože se jich na vás většinou dost sesype. Bude s nimi svádět boje v džungli i na otevřeném poli pomocí obrněné techniky. A budou na vás dotírat jejich vlezlé bojové vrtulníky.\n\nGenerálplukovník Ri Chan Kyong\n\nGenerál Kjong stojí v čele korejské armády. Zajal skupinu archeologů a snaží se přijít na to, co se vlastně v hoře skrývá. Myslí si, že je to největší zdroj energie na světě a když ho získá, bude mít Korea neomezené možnosti. Za každou cenu chce Američanům zabránit v tom, aby mu ukradli jeho nález.\n\nMají mimozemské obleky, které jich chrání před vším, co je může na naší planetě potkat.\n\nINSTANT ACTION (Okamžitá akce)\n\nPOWER STRUGLE (Drsný boj)\n\nCrysis podporuje nový systém tříd, který dovolí hráči daleko více možností. Hráč bude mít možnost jakkoliv mixovat či upravovat zbraně, čímž bude moci hrát naprosto, jak se mu zachce.\n\nTanky a letadla již nikdy více, díky Crysis nebudou vládnout bitevnímu poli, a to proto, že byla do hry umístěn systém poškození. V minulých dílech hry, jakmile vozidlo dosáhlo nulové hodnoty zdraví, explodovalo. V Crysis to však bude vypadat o dost reálněji. Pojďme si třeba ve hře zaletět vrtulníkem; pokud havaruje, téměř vždy je již po zlomku sekundy naprosto zničený. Jenže v Crysis, jako ve skutečném životě závisí také na tom, jak vrtulník havaruje.\n\nVozidla se taky nebudou jen tak objevovat. vaše strana bude muset zabrat vždy určitou oblast aby je mohla vyrábět. Oblasti nebudou pouze jakési pomyslné body na mapě, ale půjde o továrny, přístavy a podobně. Například pokud obsadíte přístav budete mít možnost vyrábět lodě, čluny, ponorky atd. Obsadit určitou oblast bude možné jednoduchým setrváním po určitou dobu v jedné místnosti. Za to také dostanete nějaké peníze. I když už nějakou továrnu obsadíte, neznamená to, že hned započne výroba. Nejdříve si musíte na svém PDA objednat vaše požadované vozítko k čemuž také potřebujete určitý obnos. PDA vám pak dá unikátní kód, což znamená, že vám nikdo nevezme, co jste si objednali. Budete mít ovšem možnost dát případně kód členovi vašeho týmu.\n\nTypy obleků:\n\nCrysis je výjimečné především díky grafice. Crysis využívá grafický engine pojmenovaný CryEngine 2, který byl vyvinut firmou Crytek. CryEngine 2 je první dokončený engine, který spolupracuje s DirectX 10 (a DX9).\n\nCryEngine 2 – výhody:\n\n\nOperační systém: Windows XP, Vista nebo Windows 7\nProcesor: Intel Pentium 4 2,8 GHz pro XP (3,2 GHz pro Vista) nebo Intel Core 2,0 GHz pro XP (2,2 GHz pro Vista) nebo AMD Athlon 2800+ pro XP (3200+ pro Vista)\nOperační paměť: 1 GB RAM pro Windows XP nebo 1,5 GB RAM pro Windows Vista\nMísto na harddisku: 12 GB\nZvuková karta: DirectX 9.0c kompatibilní\nGrafická karta: 256 MB RAM, alespoň GeForce 6800 GT nebo ATI Radeon 9800 Pro (Radeon X800 Pro pro Vista). (Notebookové verze těchto čipsetů mohou fungovat, ale nejsou podporovány.) Integrované grafiky nejsou podporovány.\n\nProcesor: Intel Core 2 DUO 2.2 GHz nebo AMD Athlon 64 X2 4400+ (out-of-the-box s podporou 32bit i 64bit, to se však doporučuje použít jen na těch nejsilnějších strojích)\nOperační paměť: 2 GB RAM (pro stabilní framerate a rychlejší loadování)\nGrafická karta: GeForce 8800 GTS/640 MB RAM nebo podobná\n\nPři hře je možno podvádět s pomocí úpravy konfiguračních souborů codice_1 nacházejících se v adresáři codice_2.\n\nNa přehlídce E3 2008 získal titul Crysis Warhead ocenění BEST FIRST-PERSON SHOOTER – nejlepší First-Person střílečka z přehlídky a také ocenění za BEST GRAPHICS TECHNOLOGY – nejlepší grafické zpracování.\n\nCrysis je první hra ze třídílné série. Během příběhu Crysis probíhá Crysis Warhead, které není bráno jako plnohodnotné pokračování.\n\n"}
{"id": "336954", "url": "https://cs.wikipedia.org/wiki?curid=336954", "title": "Libor Nováček", "text": "Libor Nováček\n\nLibor Nováček (* 1979, Praha) je český klavírní virtuóz a pedagog. Mezi lety 1998-2009 žil a působil v Londýně, následně pobýval ve Španělsku (Burgos a León) a v roce 2013 se vrátil zpět do ČR. Na klavír se začal učit v dětství v Kamenici u Prahy, ve studiu hry pokračoval na konzervatoři v Teplicich u Miloslava Mikuly. Po maturitě začalo období sólistického cizelování na Guildhall School of Music and Drama u Joan Havill. Následovaly soutěže, ceny a ocenění – John Lill Piano Prize, Tunbridge Wells Young Concert Artist Competition, Young Concert Artist Trust (YCAT). Na soutěži The AXA Dublin International Piano Competition 2006 získal Libor 4. cenu a od stejného roku patří k umělcům firmy Steinway.\n\nPrvní úspěchy dosáhl již v raném věku a do svých 15 let již vystoupil na koncertech jako např. Musikhalle Hamburg, Teatro Colón, Kennedy Centre, Rudolfinum. Jako nejmladší český hudebník nahrál svůj první CD pro firmu PANTON (1994).\n\nV roce se stal 2005 vítězem soutěže Landor Records, která mu zajistila dlouhodobou smlouvu na nahrávání CD. První snímek s díly Ravela, Janáčka, Debussyho a Martinů vyšel v roce 2006. Další nahrávka s díly F. Liszta Léta putování: Itálie a Mefistův valčík č. 1 byla nadšeně přijata a byla oceněna ve výběru šéfredaktora The Gramophone jako \"Editor’s Choice\". V říjnu 2007 obdržel tento CD \"Diplom d’Honneur\" společnosti Ference Liszta v Budapešti. Nahrávka děl J. Brahmse získala v srpnu 2008 ocenění \"„Music Choice“\" v časopise BBC Music Magazine. Naprosto strhující interpretace je označena jako nové měřítko v porovnání s nahrávkami J. Katchena a S. Richtera.\nJeho posledním CD z roku 2009 je nahrávka skladeb F Liszta- Léta putování- Švýcarsko a Útěchy, která získala řadu ocenění a kladných kritik. \n\nVystoupil na řadě festivalů a v koncertních sálech ve Velké Británii včetně Wigmore Hall, Brightonu, Ryedale, North Aldeborough, Chesteru and 3 Choirs Festivals, Festival Al Bustan. V roce 2009 debutoval s Royal Liverpool Philharmonic Orchestra, vystoupil v londýnském Barbicanu s Pražskou komorní filharmonií na festivalu Mostly Mozart Festival. Od roku 1994 Libor koncertoval v USA, Mexiku, Argentině, Brazílii, Španělsku, Francii, Itálii a Německu a řadě dalších zemí. Spolupracoval pravidelně s Československým komorním orchestrem a vystoupil mimo jiné s Pražským komorním orchestrem, Filharmonií B. Martinů, Hamburger Symphoniker, Philharmonie Südwestfallen, Brighton Philharmonic Orchestra, English Sinfonia, Royal Philharmonic Orchestra nebo European Union Chamber Orchestra. Vedl mistrovské kurzy ve Velké Británii, USA, Indii, Keni a Zimbabwe. Jeho vystoupení na mezinárodním hudebním festivalu Pražské jaro 2009 vzbudilo mimořádný ohlas.\n\nOd roku 2014 se plně věnuje pedagogické činnosti a působící jak profesor klavíru na Pražské konzervatoři a od roku 2015 je Gastprofessor na Universität für Musik und Darstellende Kunst v rakouském Grazu.\n\n"}
{"id": "336960", "url": "https://cs.wikipedia.org/wiki?curid=336960", "title": "Marie Podvalová", "text": "Marie Podvalová\n\nMarie Podvalová (5. září 1909, Čakovice – 16. května 1992, Praha) byla česká operní pěvkyně, sopranistka, dlouholetá sólistka Opery Národního divadla v Praze (1937–1978), která se proslavila především jako vynikající představitelka kněžny Libuše ve stejnojmenné opeře Bedřicha Smetany.\n\nJiž od dětství se učila hře na housle a klavír a hrála ochotnicky divadlo. Zpěv studovala nejprve soukromě u A. Fassatiové, od roku 1933 pak na Pražské konzervatoři u D. Branbergrové a P. Dědečka. Základy herectví získala u Ferdinanda Pujmana. Po ukončených studiích zpěvu na konzervatoři v letech 1935–1937 působila v brněnské opeře, odkud z podnětu dirigenta Václava Talicha v roce 1937 přešla do pražského Národního divadla. Jednalo se o zpěvačku s fenomenálním hlasovým projevem, který se skvěle hodil pro náročné dramatické role, její krásný hlas se v jejím případě vzácně snoubil s výrazným hereckým nadáním a velice působivým osobním zjevem. \nZískala nejvyšší umělecká ocenění – národní umělkyně Československa a národní umělkyně Sovětského svazu.\n\nSpolupracovala také s Československým rozhlasem, věnovala se koncertní činnosti, natočila řadu gramofonových snímků, vystupovala v televizi a ve filmu.\nJejím manželem byl redaktor a básník Zdeněk Kriebel, původním povoláním právník. Společně byli pohřbeni do hrobky na Vyšehradě, s postavou Krista z carrarského mramoru. Před rokem 2015 byl hrob vykopán a proměněn na \"rodinu Janečkovu\" a její ostatky byly převezeny na hřbitov v Tišicích.\n\n\n\n \n"}
{"id": "336962", "url": "https://cs.wikipedia.org/wiki?curid=336962", "title": "Rap rock", "text": "Rap rock\n\nRap rock je styl kombinující prvky rocku a hip hopu. Hudebně je příbuzný s rap metalem a hojně ho užívají nu metalové skupiny.\n\nZa zakladatele tohoto stylu se považují kapely jako Blondie, 3rd Bass, Beastie Boys či Public Enemy. S narůstající popularitou přejímají tento styl další skupiny (Faith No More, Rage Against the Machine, Linkin Park, Papa Roach), které již nachází přesnou hranici mezi hip hopem a rockem. Mezi další interprety prorážející s rap rockem do mainstreamu se řadí Run-D.M.C., Cypress Hill, 311, Kid Rock a mnohé další. Za rap rockové skupiny se považují i některé nu-metalové kapely (P.O.D., Limp Bizkit, Korn). \n\nNovodobí rap rockeři jsou Lil Peep, Scarlxrd, Lil Tracy nebo Ghostemane. \n\n"}
{"id": "336963", "url": "https://cs.wikipedia.org/wiki?curid=336963", "title": "Rap metal", "text": "Rap metal\n\nRap metal je hudební směr rap rocku, který míchá vokální a někdy i instrumentální prvky hip hopu s heavy metalem. Často se plete s termíny rap rock a rapcore.\n\nPůvod rap metalu je v rap rocku – žánru, který spojuje vokální a instrumentální elementy hip hopu s rockem. Kořeny rap metalu jsou založeny jak na hiphopových skupinách, které měly za vzor metalové skladby, jako např. Beastie Boys, Cypress Hill a Run-D.M.C., stejně jako na rockových skupinách, které smíchaly metalové a hiphopové vlivy, jako např. 24-7 Spyz a Faith No More. Dále skupina Rage Against the Machine smísila heavy metal s politicky orientovanými rapovými texty.\n"}
{"id": "336964", "url": "https://cs.wikipedia.org/wiki?curid=336964", "title": "Seznam kostelů zasvěcených svatému Mikuláši", "text": "Seznam kostelů zasvěcených svatému Mikuláši\n\nSvatý Mikuláš je jeden z nejuctívanějších svatých (na východě po Panně Marii vůbec nejuctívanější) a po světě mu je zasvěcena řada kostelů.\n\n\"Seznam není kompletní\"\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "336966", "url": "https://cs.wikipedia.org/wiki?curid=336966", "title": "Jaromír Schneider", "text": "Jaromír Schneider\n\nIng. Jaromír Schneider (* 16. ledna 1940 Zlín) je český politik, elektroinženýr a hudebník, v letech 1996 až 1997 ministr hospodářství ČR a ministr pro místní rozvoj ČR ve druhé vládě Václava Klause, v letech 1991 až 1994 primátor města Zlína, člen KDU-ČSL.\n\nZákladní i střední školu absolvoval ve Zlíně. Následně vystudoval Fakultu elektrotechniky se specializací na slaboproud na ČVUT v Praze se sídlem v Poděbradech (promoval v roce 1962 a získal tak titul Ing.).\n\nDo zaměstnání nastoupil na tzv. umístěnku do státního podniku Tesla v Rožnově pod Radhoštěm. V závěru roku 1964 se vrátil do Zlína a nastoupil do odboru výstavby tehdejšího státního podniku Rudý říjen, podílel se na přípravě a následně i na celém průběhu výstavby nové pneumatikárny v Otrokovicích (dnes společnost Continental Barum). Mezi roky 1975 a 1990 pracoval ve státním podniku Barumprojekt jako vedoucí projekčního oddělení, specializoval se na plánování realizace staveb.\n\nJe vášnivým hudebníkem – jistou dobu vedl zlínský Dechový orchestr mladých.\n\nOd roku 1990 je členem KDU-ČSL, za niž se stal v komunálních volbách v roce 1990 zastupitelem města Zlína a následně i náměstkem primátora. Na mimořádném zasedání zastupitelstva byl dne 10. ledna 1991 zvolen primátorem města Zlína, ve této funkci setrval do 6. prosince 1994. V komunálních volbách v roce 1994 obhájil za KDU-ČSL mandát zastupitele města (byl lídrem kandidátky) a ve vedení města pokračoval jako první náměstek primátora.\n\nVe volbách do Senátu PČR v roce 1996 kandidoval jako člen KDU-ČSL v obvodu č. 78 – Zlín. V prvním kole skončil druhý a postoupil tak do kola druhého, v němž ho však porazila poměrem hlasů 47,36 % : 52,64 % kandidátka ODS Irena Ondrová.\n\nV roce 1996 se stal ministrem hospodářství, poté ministrem pro místní rozvoj. Demisi podal ještě před pádem vlády dne 9. dubna 1997.\n"}
{"id": "336969", "url": "https://cs.wikipedia.org/wiki?curid=336969", "title": "Machteš Ramon", "text": "Machteš Ramon\n\nMachteš Ramon (: מכתש רמון; doslova: „Kráter Ramon“) je jedinečný geologický kráterovitý útvar Negevské pouště v Izraeli. Nachází se u úpatí masivu Har Negev, přibližně 85 km jižně od města Beerševa. Tento geomorfologický útvar není impaktní kráter, který by vznikl po dopadu meteoru, ale machteš. Tento machteš je 40 km dlouhý, 2-10 km široký a tvarem připomíná protáhlé srdce. Jediným sídlem v této oblasti je malé město Micpe Ramon (מצפה רמון, „Ramonova vyhlídka“), které se nachází při severním úpatí machteše. Machteš a okolní oblast tvoří největší izraelský národní park - Přírodní rezervace Ramon. Na západním okraji kráteru stojí hora Har Ramon - nejvyšší bod Negevu, s nadmořskou výškou 1035 metrů.\n\nNázev Ramon pochází z arabského slova Ruman („Římané“) a má nejspíše souvislost se starodávnou obchodní cestou skrze kráter, kterou využívala Římská říše. V Negevské poušti se kromě Machteše Ramon nachází další dva machteše a to Machteš Gadol a Machteš Katan, které byly oba zmapovány ještě před zmapováním největšího z nich, Machteše Ramon.\n\n\n"}
{"id": "336971", "url": "https://cs.wikipedia.org/wiki?curid=336971", "title": "David Wenham", "text": "David Wenham\n\nDavid Wenham (* 21. září 1965, Marrickville) je australský herec, který se objevil ve filmech, televizních seriálech i divadelních inscenacích.\n\nZnámý je pro svou roli v trilogii \"Pán prstenů\" kde ztvárnil Faramira. Díky této roli se stal uznávanou celebritou celosvětově. Také hrál ve filmu \"\" nebo v seriálu \"SeaChange\".\n\nMá na svém kontě řadu ocenění a nominací. Z nichž nejvýznamnější je asi cena za herecký výkon na Australian Film Institute Awards (AFI) v roce 2003.\n"}
{"id": "336976", "url": "https://cs.wikipedia.org/wiki?curid=336976", "title": "Heinkel He 70", "text": "Heinkel He 70\n\nHeinkel He 70 Blitz byl německý jednoplošný jednomotorový dopravní letoun a letoun pro přepravu pošty z počátku 30. let 20. století. Rovněž byl používán jako spojovací, bombardovací a průzkumný německým vojenským letectvem.\n\nInspirována typem Lockheed L-9 Orion, projevila německá Lufthansa v únoru 1932 zájem o rychlý dopravní letoun. První konstrukcí Heinkelu, vyvíjenou na základě tohoto požadavku Lufthansy, byl neúspěšný typ He 65 s pevným podvozkem. Dne 19. května 1932 byla zahájena stavba prototypu He 70 V1. Ten měl koncepci jednomotorového dolnoplošníku s eliptickým křídlem, měl zatím pevný kapotovaný podvozek a poháněl ho řadový motor BMW VI 6,0z o výkonu 463 kW chlazený glykolem. Práce na typu vedli bratři Walter Günter a Siegfried Günter. Prototyp poprvé vzlétl v prosinci 1932 v den 10. výročí vzniku společnosti Heinkel, přičemž ho pilotoval Flugkapitän Werner Junck.\n\nDruhý prototyp He 70 V2 (Werk-Nr.403) s imatrikulací D-3 byl zalétán v únoru 1933 již se zatahovacím podvozkem. Letoun dosahoval rychlosti až 377 km/h, takže byl výkonnější než tehdejší stíhací letouny. V listopadu 1933 byl letoun představen na pařížském aerosalónu.\n\nDalší vyrobené stroje He 70b (D-3114) a He 70c byly zakrátko předány Lufthanse. He 70b zde obdržel civilní označení D-UBAF a název „Sperber“, He 70c (D-UHYS) se vrátil k mateřské firmě, kde bylo za kokpit instalováno střeliště s pohyblivým kulometem. Podobně byl upraven i He 70d (D-UKOL).\n\nMezitím byly vyprodukovány tři předsériové He 70 D-0 (D-UBIN „Falke“, D-UDAS „Habicht“ a D-UDOR „Schwalbe“).\n\nV polovině roku 1934 byly zalétány prototypy čistě vojenské verze He 70e (lehký bombardér) a He 70f (průzkumný a bombardovací). Bombardovací prototyp He 70e měl dvoumístnou posádku, přičemž střelec mohl letoun bránit pohyblivým kulometem MG 15 ráže 7,92 mm. Letoun unesl 300 kg pum. Obě varianty byly od podzimu 1934 sériově vyráběny pod označením He 70 E-1 a He 70 F-1, F-2 a F-3, které byly třímístné.\n\nDalší verzí byla He 70 G-1, kterou v počtu devět exemplářů v roce 1935 převzala Lufthansa (D-UJUZ „Bussard“, D-UPYT „Adler“, D-UBOX „Geier“, D-UNEH „Condor“, D-UQIP „Rabe“, D-USAZ „Buntspecht“, D-UXUV „Drossel“, D-UMIM „Albatros“ a D-UKEK „Amsel“) s pohonnou jednotkou BMW VI 7,3z.\n\nZájem o typ projevilo také Maďarsko, kam byl odeslán jeden předváděcí He 70 F (D-UMAL). Poté byl do jednoho He 70 F-3 instalován francouzský hvězdicový motor Gnome-Rhône 14K Mistral Major, který byl v Maďarsku licenčně vyráběn. Takto modifikovaný letoun obdržel označení He 170 V1 (D-OASA). Na základě jeho testů vznikla verze He 170 A s prodlouženou přídí trupu mezi kabinou a motorem, který byl opatřen třílistou vrtulí Hamilton Standard. V období mezi zářím 1937 a únorem 1938 převzalo Maďarsko 8 těchto letounů pod označením He 70 K.\n\nDo jednoho stroje He 70 F pozdější varianty byla v rámci modernizace zabudována pohonná jednotka Daimler-Benz DB 601 A o vzletovém výkonu 864 kW. Další modifikace spočívala v odstranění okének v trupu a posílení hlavňové výzbroje o jeden kulomet MG 17 ráže 7,92 mm střílející dopředu. Takto modifikovaný letoun He 270 V1 (D-OEHF), zalétaný na jaře 1938, zůstal pouze ve fázi prototypu.\n\nLufthansa začala s provozem typu He 70 D-0 15. června 1934 na linkách z Berlína do Lipska, Frankfurtu nad Mohanem, Kolína nad Rýnem a Hamburku. Civilní stroje nesly 4 cestující či odpovídající náklad. Verze He 70 D-0 měly výkonnější motor BMW VI 7,3 o výkonu 551 kW. Z celkem 12 strojů He 70 D objednaných Lufthansou, převzala devět Luftwaffe pod označením He 70 D-1 jako kurýrní letouny.\n\nNěmecká Legie Condor používala u průzkumné jednotky A/88 ve Španělsku 18 strojů He 70 F-2. Na jaře 1937 byly He 70 F jednotky Aufkl.Gr.(F)/122 nahrazeny stroji Dornier Do 17 F-1. Dvanáct vyřazených He 70 F-2 bylo exportováno do Španělska, kde z nich byla vytvořena jednotka Grupo 7-G-14 se sídlem na letišti ve Victorii. Tyto stroje operovaly nad Bilbaem a následně se zúčastnily bitvy u Brunete. Jedenáct přeživších strojů pak sloužilo ve frankistickém letectvu do začátku 50. let.\n\nV roce 1937 se v pěti průzkumných jednotkách Luftwaffe Aufkl.Gr.(F)/121 v Neuhausenu, /123 v Grossenhainu, /124 v Kasselu, /125 ve Würzburgu a /127 v Goslaru nacházela vždy jedna letka He 70 F. Ještě 19. září 1938 se v Luftwaffe nacházelo 73 kusů He 70 F, z nichž bylo 49 bojeschopných. Zanedlouho však byly přeřazeny do leteckých škol, např. A/B 23 v Richenbachu a A/B 116 v Göppingenu.\n\nMaďarské letectvo zařadilo své He 70 K do 1. samostatné strategické průzkumné jednotky, jejíž dvě letky byly dislokovány v Mátyásföldu. Koncem roku 1938 se jednotka přemístila do Kecskemétu, odkud podnikala první bojové akce při obsazování Podkarpatské Rusi Maďary v roce 1939. Během maďarsko-rumunského konfliktu o Transylvánii v létě 1940 prováděly He 70 K průzkumné lety v pohraničí obou států. V dubnu 1941 se zúčastnily bojů v Jugoslávském pohraničí a od 26. června 1941 zahájily činnost na východní frontě.\n\nÚdaje platí pro He 70 F-2\n\n\n\n\n"}
{"id": "336979", "url": "https://cs.wikipedia.org/wiki?curid=336979", "title": "Augustin-Jean Fresnel", "text": "Augustin-Jean Fresnel\n\nAugustin-Jean Fresnel (10. května 1788 Broglie – 14. července 1827 Ville-d'Avray u Paříže) (čti \"frenel\"), byl francouzský fyzik jenž významně přispěl k ustanovení teorie vlnové optiky. Fresnel studoval vlastnosti světla teoreticky i experimentálně. \n\nNarodil se v Broglie v departmentu Eure v Horní Normandii jako syn architekta. Zpočátku se učil pomalu a ještě v osmi letech neuměl číst. Ve třinácti letech vstoupil do lycea École Centrale v Caen, v šestnácti pak přešel na École Polytechnique, kterou absolvoval s vyznamenáním. Dále pokračoval ve studiu na École Nationale des Ponts et Chaussées. Pracoval jako inženýr postupně v departmentech Vendée, Drôme a Ille-et-Vilaine; v roce 1814 však po návratu Napoleona přišel o místo protože podporoval rod Bourbonů.\n\nPo druhé restauraci francouzské monarchie získal místo inženýra v Paříži kde poté strávil většinu dalšího života. Jeho zájem o výzkum v oboru optiky pravděpodobně započal okolo roku 1814 kdy vypracoval článek o aberaci světla, jenž však nebyl publikován. Roku 1818 napsal pojednání o difrakci za něž následující rok obdržel v Paříži cenu Francouzské akademie věd. Roku 1819 byl jmenován komisařem pro majáky, pro které vyvinul speciální čočku dnes nazývanou Fresnelova čočka, jako náhradu za zrcadla. V roce 1823 byl jednomyslně zvolen členem francouzské akademie a o dva roky později se stal členem londýnské Královské společnosti. Ta mu roku 1827, nemocnému a krátce před koncem života, udělila Rumfordovu medaili. Zemřel na tuberkulózu ve Ville-d'Avray u Paříže.\n\nZa svého života se Fresnel prakticky nedočkal veřejného uznání a některé z jeho článků byly publikovány Akademií věd teprve mnoho let po jeho smrti. Jak však napsal Thomasu Youngovi roku 1824, on sám byl netečný vůči „tomu pocitu, nebo té marnosti, kterou lidé nazývají láska ke slávě“. „Všechno uznání,“ napsal, „které mi vyjádřili Arago, Laplace a Biot, mě nikdy nepotěšilo tolik jako některý z objevů teoretických zákonitostí nebo potvrzení výpočtu experimentem.“ Fresnel je také jedním ze 72 významných mužů, jejichž jméno je zapsáno na Eiffelově věži v Paříži.\n\nFresnelovy objevy a matematické dedukce, vycházející z experimentálních výsledků Thomase Younga, vedly k rozšíření vlnové teorie světla na širokou skupinu optických jevů. Roku 1817 Young vyslovil domněnku, že světlo je vlnění které má malou příčnou složku avšak že podélná složka je dominantní. Fresnelovi se roku 1821 podařilo matematicky ukázat, že polarizaci lze vysvětlit pouze pokud světlo je \"úplně\" příčné, bez jakékoliv podélné složky. \n\nSpolečně s F. Aragem studoval zákony interference polarizovaných paprsků. Podařilo se mu také získat kruhově polarizované světlo s pomocí skleněného hranolu dnes známého pod jménem Fresnelův hranol. \n\nNejvíce se Fresnel pravděpodobně proslavil jako vynálezce Fresnelovy čočky, poprvé používané v majácích v době, kdy pracoval jako francouzský zmocněnec pro majáky. Fresnelovy čočky se používají v mnoha různých aplikacích dodnes.\n\n\n"}
{"id": "336985", "url": "https://cs.wikipedia.org/wiki?curid=336985", "title": "Aiólové", "text": "Aiólové\n\nAiólové byli jedním ze starověkých řeckých kmenů. Jejich jméno pochází prý od Aiola, syna praotce Řeků Helléna a nymfy Orseidy. Podle pověstí byl Aiolos prapředkem kmene Aiólů. Dalšími významnými starořeckými kmeny byly Achájové, Iónové a Dórové.\nV době temných staletí na přelomu 2. a 1. tisíciletí př. n. l. obsazovali území, která byla opuštěna po kolapsu mykénské kultury. Usazovali se především na severozápadním pobřeží Malé Asie a ostrově Lesbos. Řecký dialekt, kterým mluvili, se nazývá aiolština.\n\n"}
{"id": "336986", "url": "https://cs.wikipedia.org/wiki?curid=336986", "title": "Fender Musical Instruments Corporation", "text": "Fender Musical Instruments Corporation\n\nFender Musical Instruments Corporation, dříve \"Fender Electric Instrument Manufacturing Company\" je americký výrobce hudebních nástrojů.\n\nTuto firmu založil Američan Leo Fender. Původě byl opravářem automobilových rádií, později se ale začal zajímat o kytary a to ho dovedlo k jejich výrobě. V 50. letech 20. století navrhl jeden z nejznámějších a nejpoužívanějších typů kytar – Stratocaster.\n\nFirma Fender je sice známá hlavně elektrickými kytarami, ale vyrábí také basové kytary, kytarová komba a kytarové příslušenství. Má několik oddělení, nejznámější z nich jsou v Mexiku a USA. Fender své produkty vyrábí ručně (proto starší název \"Fender Electric Instrument Manufacturing Company\"), díky čemuž mají sice vyšší cenu ale i kvalitu. Vedle stratocasteru, vyrábí i starší model telecaster. Z baskytar např. Fender Jazz Bass a Fender Precision Bass.\n\nStratocastery mívají 3 jednocívkové (single coil) snímače a hodí se spíše na jemnější styly, ale objevují se i varianty s jedním humbuckerem. Společně s Les Paulem patří k nejběžnějším modelům. Výrobky Fender používá/vala spousta známých muzikantů, mezi ně patřili a patří John Paul Jones, Jimi Hendrix, Kurt Cobain, Dave Murray, Eric Clapton, Keith Richards a mnoho dalších světoznámých umělců.\n\n\n"}
{"id": "336990", "url": "https://cs.wikipedia.org/wiki?curid=336990", "title": "Crytek", "text": "Crytek\n\nCrytek je německé vývojářské studio zabývající se počítačovými hrami. Založili jej v roce 1999 tři bratři - Cevat, Avni a Faruk Yerli. Hlavní pobočka Cryteku sídlí v německém Frankfurtu a další se nachází v ukrajinském Kyjevě. V současnosti má vývojový tým 538 herních profesionálů z celého světa. Studio se zviditelnilo úspěšnou hrou Far Cry a jejím CryEnginem, později Crysis a CryEnginem 2. Crytek má uzavřené partnerství se společnostmi Electronic Arts, Ubisoft, Microsoft Studios, Amazon.com, NVIDIA, Intel, AMD, FMOD, Scaleform a Xoerax Software.\n\nCrytek byl založen v roce 1999 v Coburgu, v Německu. Jeho historie se začala psát s ECTS 2000. Tady ohromil všechny velké vydavatele svým technologickým demem. Pokračovali s vydáváním nových verzí dem hry nazývané X-Isle (nyní známé jako Far Cry). 2. května 2002 Crytek představil hotový CryEngine.\n\nV roce 2003 byl Far Cry zvolen nejlepší hrou, tentýž rok byl CryEngine optimalizován pro AMD64.\n\nV únoru 2004 do kanceláří Cryteku vtrhla německá policie kvůli podezření z pirátství. Žádné nelegální kopie softwaru se ale nenašly. Tentýž měsíc Crytek uzavřel strategické partnerství s EA.\n\n23. ledna 2006 Crytek oficiálně oznámil vývoj hry Crysis. Ten později vyhrál několik cen na E3 a GC. O tři měsíce později se tým přestěhoval do nových prostor ve Frankfurtu.\n\nPrvní veřejná demonstrace CryEnginu 2 proběhla 23. ledna 2007, přesně rok od oznámení Crysis. Byl licencován mnoha společnostmi, například Avatar Reality, Entropia Universe, XLGames, Reloaded Studios, a Games Academy GmbH.\n\n11. května 2007 Crytek ohlásil, že jeho satelitní studio v Kyjevě získává status plnohodnotného studia. To okamžitě začalo pracovat na novém titulu. Zhruba týden poté bylo oznámeno nové studio v Budapešti.\n\nCrysis Warhead, byl odhalen 5. června 2008 a bude exkluzivně pro PC.\n\nV červenci 2008 převzal Crytek pod svá křídla bulharské vývojáře Black Sea Studios, tvůrce her Knights of Honor a Worldshift. Nový tým dostal jméno Crytek Black Sea.\n\n23. března 2011 byla oficiálně vydána hra Crysis 2 společně s novým herním enginem CryEngine 3.\n\n"}
{"id": "336994", "url": "https://cs.wikipedia.org/wiki?curid=336994", "title": "Tartas", "text": "Tartas\n\nTartas ( ) je řeka v Novosibirské oblasti v Rusku. Je dlouhá 566 km. Povodí řeky má rozlohu 16 200 km².\n\nÚstí zprava do Omu na 510 říčním kilometru.\n\nZdrojem vody jsou převážně sněhové srážky. Průměrný roční průtok vody ve vzdálenosti 26 km od ústí činí přibližně 20,2 m³/s. Zamrzá ve druhé polovině října až v první polovině listopadu a rozmrzá ve druhé polovině dubna až v první polovině května. Nejvyšších vodních stavů dosahuje od dubna do června.\n\nPrůměrné měsíční průtoky řeky ve stanici Vengerovo v letech 1939 až 2000:\n\nŘeka je splavná pro vodáky. Vodní doprava je možná v délce 370 km do přístavu Severnoje.\n"}
{"id": "336996", "url": "https://cs.wikipedia.org/wiki?curid=336996", "title": "Hra na schovávanou (Hvězdná brána: Atlantida)", "text": "Hra na schovávanou (Hvězdná brána: Atlantida)\n\nHra na schovávanou (anglicky: \"Hide and Seek\") je 3. I. série sci-fi seriálu .\n\nCelá se odehrává na Atlantis, podobně jako 3. epizoda seriálu Hvězdná brána se odehrává na základně SGC. Město je zatím téměř zcela neprozkoumané. V této době je kromě expedice obýváno také Athosiany.Město je napadeno cizí bytostí vysávající energii z generátorů. Je zneškodněna pomocí antického osobního štítu.\n\nAthosianský chlapec Jinto omylem použije antický transportér, zabloudí tak do laboratoře v neprozkoumané části města a nedopatřením vypustí neznámou entitu, existující na bázi energie, kterou tam antikové z důvodu blíže neurčeného pokusu věznili.\n\nJintova nepřítomnost je rychle zjištěna, ale nedaří se ho nalézt. Objeví se ovšem ona osvobozená entita. Po několika pozorováních se expedici podaří určit, o koho, nebo o co se jedná. Zároveň zjišťují, že její pohyb po městě způsobuje vážné technické problémy (živí se z naquadahových generátorů, dodávajících městu energii) a obyvatele setkání s ní ohrožuje na životě.\n\nKdyž je Jinto konečně nalezen, vysvětlí, k čemu došlo, a major Sheppard najde zařízení, schopné entitu přilákat a uvěznit. Pokusí se ho využít, ale entita projeví schopnost učit se a nenechá se znovu lapit.\n\nTeyla Emmagan vymyslí nový plán – poslat entitu pomocí brány na jinou planetu. K přilákání entity je použit naquadahový generátor, upevněný na sondu, která projede bránou na vybranou planetu. Entita podle plánu přijde do prostoru brány, obklopí sondu a začne čerpat energii, ale předčasně vybije akumulátor sondy a ta nemůže pokračovat. Doktor Rodney McKay tak projeví obětavost, když s nasazením života vstoupí do prostoru zahlceného entitou a sám generátor prohodí bránou.\n\nDoktor Carson Beckett testuje uměle vytvořený ATA gen na Rodneyim McKayovi. Ten nalezl antický osobní štít, který ho chrání před jakýmkoli fyzickým zraněním, ale zároveň mu brání jíst a pít a Rodney ho nedokáže vypnout.\n\nDoktorka Weirová přijde s teorií, že Rodney štít podvědomě nechce vypnout ze strachu z neznámého města, ve kterém se nacházejí, což dává smysl, vzhledem k tomu, že některé antické technologie se ovládají myslí. Je přesvědčena, že štít se vypne ve chvíli, kdy Rodneyimu bude skutečně hrozit smrt žízní.\n\nProkáže se to, když navrhne, že by se Rodney pod ochranou štítu mohl ujmout nalákání entity do pasti – v tu chvíli se štít deaktivuje, protože Rodney má větší strach z ohrožení entitou, než města, a bez štítu se dostává ze seznamu předních kandidátů. Ovšem, když první plán selže, Rodney sebere odvahu a použije štít k dopravení generátoru skrz bránu (ochrání ho před zraněním entitou). Tím se energie štítu zcela vyčerpá a je dále nefunkční.\n\n"}
{"id": "336999", "url": "https://cs.wikipedia.org/wiki?curid=336999", "title": "Aventurin", "text": "Aventurin\n\nAventurin je forma křemene vyznačující se průsvitností a přítomností šupinek nerostných uzavřenin (inkluzí), které způsobují třpytivě lesklý vzhled, zvaný \"avanturescence\". Nejběžnější barva aventurinu je tyrkysová, ale může se vyskytovat také v oranžové, modré, hnědé, žluté nebo šedé. \n\nKlasickou příměsí, která způsobuje stříbřitě zelený nebo modrý lesk avanturinu, jsou lupínky fuchsitu (druh muskovitové slídy). Oranžové a hnědé příměsi jsou řazeny k hematitům nebo goethitům. Hustota avanturinu kolísá mezi 2,64-2,69 a tvrdost je poněkud nižší než u čistého křemene, kolem hodnoty 6,5.\n\nS oranžovým nebo červeným aventurinovým křemencem může být zaměňován aventurinový živec neboli sluneční kámen (\"sunstone\"), ačkoliv je obvykle průsvitnější. Aventurin je často pruhovaný a nadbytek fuchsitu může způsobit jeho neprůhlednost, takže ho na první pohled lze omylem považovat také za malachit. \n\nJméno \"avanturin\" se odvozuje z italského \"a ventura\" ve významu \"náhodně\". Jedná se o odkaz na šťastný objev avanturinového skla čili zlatého kamene (\"goldstone\") na začátku 18. století. Ačkoliv sklo bylo známo dříve, nejobvyklejší současnou imitací avanturinu a slunečního kamene je právě umělý zlatý kámen. Ten lze od pravých minerálů odlišit podle hrubých zrníček mědi rozptýlených ve skle nepřirozeně rovnoměrně. Nejčastěji bývá zlatohnědý, ale vyskytuje se i v modré nebo zelené barvě.\n\nVětšina zelených a modrozelených avanturinů pochází z Indie (zejména z okolí Mysore a Madrasu), kde se jeho zpracováním zabývá mnoho řemeslníků. Smetanově bílé, šedé a oranžové nerosty se nacházejí v Chile, Španělsku a Rusku.\n\nAventurin se obchodně uplatňuje hlavně k okrasným terénním úpravám v zahradách, jako stavební kámen, dekorace do akvárií, pro umělecké monumenty a ve šperkařství. Většina materiálu je zpracovávána do formy korálků a figurek a jen menší množství je vybroušeno do tvaru kabošonu pro zasazení do šperků.\n"}
{"id": "337005", "url": "https://cs.wikipedia.org/wiki?curid=337005", "title": "Georg Trakl", "text": "Georg Trakl\n\nGeorg Trakl (3. února 1887 – 3. listopadu 1914) byl rakouský expresionistický lyrický básník. \n\nNarodil se v Salcburku v rodině obchodníka se železářským zbožím. Jeho česká matka Marie byla umělecky založená a měla na budoucího básníka velký vliv. Vystudoval katolickou základní školu, byť jeho rodiče byli protestanti, pokračoval na místním klasickém gymnáziu. Poezii začal psát kolem roku 1904. V roce 1905 začal ve Vídni studovat farmacii, dostudoval v roce 1910. Na vysoké škole se spřátelil s místní uměleckou bohémou a také publikoval několik básní. Poté absolvoval roční vojenskou službu, po ní se po krátkém a nepříliš šťastném období v Salcburku živil jako farmaceut v nemocnici v Innsbrucku, kde se stýkal s místními umělci, například s redaktorem místního literárního časopisu Ludwigem von Fickerem. Tehdy vydal svou sbírku Básně. \n\nZa první světové války byl Trakl vyslán jako zdravotník do města Gródek (dnes Horodok) na polsko-ukrajinských hranicích. Hrůzy války ještě prohloubily jeho depresivní povahu, pokusil se zastřelit. Byl ale zachráněn a umístěn do nemocnice v Krakově, kde 3. listopadu 1914 spáchal sebevraždu předávkováním se kokainem (kokain byl tehdy užíván jako anestetikum). \n\nPochován byl 6. listopadu 1914 v polském Krakově, avšak 7. října 1925 byl na přání Ludwiga von Fickera, svého přítele, převezen do Innsbrucku ('Neuer Mühlauer Friedhof').\n\nJeho lyrická díla, konkrétně sbírky \"Básně\" (, 1913), Šebestián ve snu (, 1915),\" Podzimní duše\" (, 1920) a \"Píseň zesnulých\" (, 1933) jsou ovlivněna dekadencí, jsou velmi depresivní, vynikají ale bohatou symboličností obrazů a tvoří základ rakouské poezie 20. století. Věnoval se také dramatické tvorbě, jeho dvě krátké komedie ale neměly úspěch.\n\n\nPoprvé Traklovy básně přeložil z němčiny Bohuslav Reynek. Následující překlad, rovněž Reynkův, knihu \"Šebestian v snu\", vydal v roce 1924 nakladatel František Obzina v roce 1924.. Kompletní Traklovo dílo přeložil do češtiny Ludvík Kundera\n\n"}
{"id": "337007", "url": "https://cs.wikipedia.org/wiki?curid=337007", "title": "Saab 32 Lansen", "text": "Saab 32 Lansen\n\nSaab 32 Lansen (: \"Dřevec\") byl dvoumístným celokovovým jednomotorovým proudovým stíhacím dolnoplošníkem Švédského letectva.\n\nV prosinci 1948 předal Flygvapnet společnosti Svenska Aeroplan Aktiebolaget v Linköpingu specifikace požadovaného univerzálního bojového letounu. Měl plnit stíhací úkoly včetně hloubkových bitevních akcí proti pozemním i námořním cílům a fotografický průzkum za každého počasí. Letoun měl nést druhého člena posádky ve funkci radarového operátora. Pro jeho pohon se počítalo s domácím proudovým motorem STAL Dovern II. K ověření letových a bojových vlastností objednalo švédské letectvo čtyři prototypy k testům bitevní, stíhací a průzkumné verze. Čtvrtý pak posloužil při statických zkouškách.\n\nBrzy po zahájení konstrukčních prací byl změněn požadavek na pohonnou jednotku, protože vývoj Dovernu II byl zastaven. SAAB se proto rozhodl pro britský letecký motor Rolls-Royce Avon RA.7R s přídavným spalováním. Ve Švédsku později došlo k jeho licenční výrobě.\n\nPrvní ze tří létajících prototypů byla bitevní verze SAAB A 32A Lansen zalétaná 3. listopadu 1952. Ještě před ukončením testů přišla v létě 1953 objednávka na sériovou výrobu stroje pro bitevní útvary Flygvapnetu. Během zkoušek, 25. října 1953, dosáhl prototyp Lansenu rychlosti M=1 jako vůbec první švédské letadlo. A 32A produkované do konce roku 1958 poháněly licenční motory Avon 100, označované ve Švédsku Svenska Flygmotor RM-5A. Hlavňovou výzbroj tvořila čtveřice pevných kanónů Hispano ráže 20 mm v přídi za radiolokátorem. Pod křídlem nesl bitevní Lansen závěsníky pro dvě řízené protilodní střely Robotavdelningen Rb 04, nebo dvanáct neřízených střel ráže 180 mm či 24 střel ráže 150 mm, popřípadě 135 mm. Pumy mohly být neseny v různých kombinacích, například 12 kusů po 100 kg, čtyři po 250 kg, nebo dvě po 500 kg. Jeden exemplář A 32A čísla 45 byl použit během testovacího programu AJ 37 Viggen.\nPrototyp SAAB 32B byl zalétán 7. ledna 1957, což byla dvoumístná přepadová stíhačka pro boj v noci a za každého počasí. V útvarech Flygvapnetu sloužila pod označením J 32B. Vývoj této verze byl zahájen v roce 1955, pro vojenské letectvo se stavěla v létech 1958 až 1960. Nová verze měla instalovanou silnější pohonnou jednotku RM-6A (Avon 200) s přídavným spalováním vyvinutým ve Švédsku. Výzbroj tvořily čtyři kanóny Aden M/55 ráže 30 mm, spojených se zaměřovačem SAAB 56, výceúčelovým střeleckým systémem vyvinutým pro přepadové stíhání za každého počasí. Podkřídelní závěsníky mohly nést čtyři PLŘS Robotavdenlingen Rb 324, což byly upravené licenční Sidewindery. Montáž silnějšího motoru si vynutila zvětšení nasávacích otvorů a přívodních kanálů vzduchu uvnitř trupu.\n\nDne 26. března 1957 vzlétl prototyp fotoprůzkumné varianty SAAB S 32C s motorem Svenska Flygmotor RM-5A. Pod tímto označením pohonné jednotky se skrýval licenčně vyráběný Rolls-Royce Avon 100. Tato varianta měla upravenou příď trupu, jehož spodní část rozšiřovaly kapkovité výběžky, obsahující kombinaci svislých i šikmých fotografických kamer. K dalšímu vybavení patřilo elektronické vybavení pro noční navigaci a radarový průzkum. S 32C nenesly žádnou výzbroj.\n\nV dubnu 1960 byl postaven poslední S 32C, 2. května opustil výrobní halu poslední J 32B. Později modifikované útočné verze nesly označení SAAB J 32E a J 32D.\n\nPočátkem roku 1956 převzala své první bitevní Lanseny A 32A bitevní letka F 17 dislokovaná v Ronneby. Postupně je následně do výzbroje zařadily letky F 6, F 7 a F 15.\n\nLetouny J 32B od poloviny roku 1958 postupně vyzbrojovaly letky F 1 a F 12. S příchodem modernějších přepadových letounů Saab 35 Draken a Saab 37 Viggen byly stíhací Lanseny stahovány zpět do mateřského závodu, kde byly upraveny na standard bitevního A 32A.\n\nPrůzkumné SAABy S 32C sloužily od roku 1958 u letky F 11.\n\n\n\n\n\n"}
{"id": "337008", "url": "https://cs.wikipedia.org/wiki?curid=337008", "title": "Chrám svatého Mikuláše (Bodružal)", "text": "Chrám svatého Mikuláše (Bodružal)\n\nChrám svatého Mikuláše či cerkva svätého Nikolaja je dřevěný řeckokatolický kostel v obci Bodružal, ležící na severovýchodě Slovenska v okrese Svidník. Zbudovaný byl v roce 1658, což jej řadí mezi nejstarší dřevěné sakrální stavby na Slovensku. 8. července 2008 byl spolu s dalšími sedmi slovenskými dřevěnými kostely zapsaný na seznam světového dědictví UNESCO. Národní kulturní památkou je od roku 1968.\n\nCerkev tzv. lemkovského typu je dílem místních rusínských starousedlíků. Kostel je položen na kamenném základě a sestává ze tří čtverců sestavených za sebou v ose jdoucí od východu na západ, každý čtverec nese jednu věž - odkaz na trojprostornost církve. Stěny jsou z vnějšku obložené deskami, střecha je šindelová a hluboce členěná. Uvnitř se nachází cenná barokní výzdoba.\n\nPoslední velkou rekonstrukci kostel prodělal v letech 2003-2004, vnitřní výzdoba byla restaurována v letech 1990-1995. Stavba je obklopena dřevěnou ohradou, vstup je veden skrze zvonici vybudovanou v 19. století.\n"}
{"id": "337013", "url": "https://cs.wikipedia.org/wiki?curid=337013", "title": "CryEngine", "text": "CryEngine\n\nCryEngine je herní engine vytvořený německým vývojářským studiem Crytek.\n\nCryEngine je herní engine používaný v first-person shooter videohře \"Far Cry\". Byl vyvinut Crytekem jako technologické demo pro Nvidii, poté co společnost viděla jeho potenciál, byla z něho vytvořena celá hra\n\nKdyž se začaly objevovat grafické karty s podporou pixel a vertex shaderů verze 3.0, Crytek vypustil verzi 1.2, která těchto funkcí využívá. Také používá Polybump, zvláštní způsob pro vykreslování textur, který je činí plastičtějšími. Později, ve verzi 1.3, se objevuje podpora HDR osvětlení.\n\nEngine si licencoval NCsoft pro své MMORPG, \"\".\n\nDne 30. března 2006, Ubisoft získal veškerá práva duševního vlastnictví pro značku \" Far Cry\" a trvalou licenci k používání \" Far Cry\" edice CryEnginu.\n\nCryEngine 2 je využíván ve hře \"Crysis\" a jeho aktualizovaná verze v \"Crysis Warhead\", vedlejším příběhu hry \"Crysis\". V březnu roku 2009 byl na Game Developers Conference odhalen jeho nástupce CryEngine 3, představení proběhlo na Xbox 360 a PlayStation 3. CryEngine 2 byl poprvé licencován francouzské společnosti IMAGTP specializující se na architektonické a územní plánování. Důvodem pro licencování enginu bylo vytvoření programu, který by umožňoval klientům vidět přesný vzhled budovy nebo jiné stavby předtím než začnou stavební práce. Dne 7. března 2011 si Simpson Studios licencovalo CryEngine 2 pro vývoj masivně multiplayerové online hry odehrávající se na teraformovaném Marsu. Dne 11. května 2007 oznámilo studio Crytek, že využije CryEngine 2 ve hře založené na jejich novém duševním vlastnictví. Také bylo potvrzeno, že tato hra nebude součástí série \"Crysis\" a nebude ani žánru first person shooter. Dne 17. září 2007 si Ringling College of Art & Design licencovala CryEngine 2 a stala se první vysokoškolskou institucí která tak učinila pro vzdělávací účely.\n\n11. března 2009 Crytek oznámil, že na Game Developers Conference 2009 konající se od 25. do 27. března hodlá představit CryEngine 3. Nový engine byl vyvíjen pro použití na Microsoft Windows, PlayStation 3, Xbox 360, a Wii U. Bylo také zmíněno, že na PC bude podporovat vývoj v DirectX 9, 10 a 11. Dne 1. června 2009 Crytek oznámil že, Crysis 2 bude vyvíjeno na jejich zbrusu novém enginu. K vydání CryEngine 3 poté došlo 14. října 2009.\n\nDne 1. března 2010 bylo na sympóziu i3D 2010 vydáno nové technologické demo, které demonstrovalo technologii nazývanou 'Cascaded Light Propagation Volumes for Real Time Indirect Illumination’. Dne 11. června 2011, Australské ozbrojené síly odhalily, že personál válečného loďstva bude trénovat na virtuální vrtulníkové výsadkové lodi vyrobené pomocí softwaru CryEngine 3. Od ledna 2011, je Mod SDK verze CryEnginu 3 dostupná na webové stránce Cryteku speciálně k vytváření vlastních map, modů a obsahu pro Crysis 2. Crytek také vydal verzi CryEngine volně k použití pro nekomerční vývoj her. Tato verze byla vydána 17. srpna 2011 pod jménem CryEngine 3 SDK.\n\nDne 9. září 2011 Crytek oznámil, že bude používat CryEngine 3 k přesunutí původního \"Crysis\" na konzole. Původní Crysis byl nakonec vydán na Xbox Live a PlayStation Network 4. října 2011.\n\nDne 21. srpna 2013 studio Crytek oznámilo, že jejich další verze CryEnginu nebude mít žádné číslo. Důvodem pro toto rozhodnutí bylo, že tento nový engine nemá téměř nic společného s předchozími verzemi CryEnginu. Také to znamenalo změnu z dosavadní ochranné známky \"CryENGINE\" na \"CRYENGINE\". Tato verze CryEnginu nově podporuje Linux a konzole nové generace, jako jsou PlayStation 4 s Xbox One.\n\nDne 15. března 2016 byla na konferenci GDC 2016 oznámena nová verze CryEnginu nazvaná CryEngine V. Přináší podporu rozhraní DirectX 12, vývoje pro virtuální realitu (HTC Vive, Oculus Rift, Playstation VR a OSVR) a skriptování v jazyku C#. Je nabízena modelem \"Pay what you want\", který umožňuje vývojářům zaplatit za engine takovou částku, kterou sami uznají za vhodnou.\n"}
{"id": "337015", "url": "https://cs.wikipedia.org/wiki?curid=337015", "title": "Římskokatolická farnost Tvrdonice", "text": "Římskokatolická farnost Tvrdonice\n\nŘímskokatolická farnost Tvrdonice je jedno z územních společenství římských katolíků s farním kostelem sv. Mikuláše v děkanátu Břeclav.\n\nNejstarší zmínka o tvrdonickém kostele zasvěceném sv. Mikuláši pochází z roku 1673. Chrám barokního stylu byl v roce 1879 zbořen, protože jeho stěna se sesouvala dolů po svahu do ulice Rybáře. Na stejném místě – i přes jasně nestabilní podloží – byl postaven v letech 1880-1884 kostel nový, tentokrát v novogotickém stylu. Po šedesáti letech však opět došlo k sesuvu podloží kostela, a tak i tento musel být strhnut a již na jiném místě byl postaven kostel současný. Základní kámen byl posvěcen za účasti pěti tisíc věřících 30. června 1940. Vysvěcení nového kostela se uskutečnilo 7. září 1941.\nOd 1. září 2013 byl farářem R. D. Mgr. Jan Piler. Toho od 1. srpna 2016 ve funkci nahradil R. D. Mgr. Robert Prodělal. Ten se k 13. 1. 2020 stal duchovním správcem i ve farnosti Lanžhot.\n\nDnem vzájemných modliteb farností za bohoslovce a bohoslovců za farnosti brněnské diecéze je 20. březen. Adorační den připadá na 2. července.\n\nVe farnosti se pravidelně koná tříkrálová sbírka, v roce 2015 se při ní vybralo v Tvrdonicích 58 111 korun a v Kosticích 42 794 korun. O rok později šlo v Tvrdonicích o 70 001 korun a v Kosticích o 47 583 korun.\n\n"}
{"id": "337016", "url": "https://cs.wikipedia.org/wiki?curid=337016", "title": "Pozůstalost", "text": "Pozůstalost\n\nPozůstalost tvoří celé jmění zůstavitele, kromě nevymahatelných osobních práv a povinností. Ve vztahu k dědici se nazývá dědictvím a právo na ně vzniká smrtí zůstavitele.\n\nVzhledem k tomu, že v českém právním řádu existuje institut společného jmění manželů, je třeba v případě, že zůstavitel měl s pozůstalým manželem majetek ve společném jmění, nejprve provést v rámci dědického řízení jeho vypořádání (mezi pozůstalost a pozůstalého manžela); součástí pozůstalosti pak je jednak výlučné jmění zůstavitele, jednak majetek a dluhy, který do dědictví připadly z vypořádání společného jmění.\n\nNěkterá majetková práva však součástí dědictví nejsou (vždy anebo pouze při splnění určitých podmínek), protože přecházejí na jiné osoby jinak než děděním:\n\nSoučástí dědictví není ani:\n\n"}
{"id": "337020", "url": "https://cs.wikipedia.org/wiki?curid=337020", "title": "Josef Smrkovský", "text": "Josef Smrkovský\n\nJosef Smrkovský (26. února 1911 Velenka – 15. ledna 1974 Praha) byl československý politik a funkcionář KSČ během pražského jara 1968, kdy zastával funkci předsedy Národního shromáždění ČSSR.\n\nJosef Smrkovský se narodil 26. února 1911 v obci Velenka u Českého Brodu. Jeho otcem byl tamní malorolník, hospodařící na dvou hektarech půdy, se kterými jen těžce živil svou rozsáhlou rodinu. Ta byla velice početná, jelikož u Smrkovských bylo hned osm dětí. Smrkovského dětství ovlivnila první světová válka, ve které přišel o jednoho ze šesti bratrů (další z bratrů Smrkovských zemřel jako dobrovolník během španělské občanské války). V následně nově vzniklé republice navštěvoval obecnou školu ve Velence a později měšťanku v nedalekém Bříství. Potom nastoupil na pekařské učení. Již v této době se ukázala Smrkovského bystrost a všímavost k sociálním protikladům a nerovnostem. Tyto rané poznatky později utvořily jeho politické profilování a myšlení. To se projevilo poměrně záhy, když v roce 1929 vstoupil do Komsomolu (Komunistický svaz mládeže). V následujících letech se dále angažoval v Komunistickém svazu mládeže. Již od roku 1931 totiž vykonával funkci tajemníka pro mládež Rudých odborů v Praze. Roku 1933 poté vstoupil do KSČ, kde začal plnit své stranické úkoly. V letech 1933–1935 byl pověřen jako tajemník Komunistického svazu mládeže pro Prahu a svou předválečnou politickou kariéru ukončil v Brně jako krajský tajemník KSČ v letech 1937–1938. Jeho politickou kariéru přerušily události druhé světové války, na jejímž počátku také Smrkovskému zemřel otec.\n\nBěhem německé okupace byl členem odboje v levicové organizaci Předvoj, která vydávala nezákonně \"Rudé právo\". Podílel se na vybudování ústředního výboru mládeže, který měl navázat na tradice Komsomolu, Svazu mladých a Národního hnutí pracující mládeže a ochránit mladé před germanizací upevněním její sebedůvěry a morálky. Také stál v čele ilegálního výboru Komunistické strany Československa v Protektorátu Čechy a Morava, který za jediné vedení uznával Moskvu, a proto na něj gestapo vypsalo odměnu. Jeho manželka Katrin (vlastním jménem Božena) byla deportována do koncentračního tábora Ravensbrück, kde se po vzoru manžela přidala do táborového odboje. Při událostech květnového povstání se stal místopřesedou České národní rady, která sloužila jako zástupce košické vlády a byla zplnomocněná Londýnem, a kde samozřejmě prosazoval komunistické ideje, mezi nimiž bylo například osvobození Prahy vojsky Rudé armády. Samotná Česká národní rada razila dosti radikální myšlenky, neboť v ní převzal moc IV. komunistický Ústřední výbor na úkor demokratické Rady tří. Zajímavostí je, že komunisté do roku 1941 odmítali spolupracovat s ostatními skupinami, ale posléze změnil Klement Gottwald názor a souhlasil s nápravou sektářských chyb a začal prosazovat národní pospolitost proti nepřátelům. Když pak Německá říše napadla Sovětský svaz, znamenalo to v očích odbojářů novou naději a znovu vzkříšenou víru ve slovanskou vzájemnost a vítězství Rusů nad Hitlerem. Smrkovský odmítl při povstání pomoc Vlasovců (paradoxně sám Andrej Andrejevič Vlasov pomáhat nechtěl, celé to byla iniciativa jiného velitele Ruské osvobozenecké armády, Sergeje Kuzmiče Buňačenka), bývalých sovětských vojáků, kteří ať už dobrovolně (neměli rádi Stalina) nebo z donucení bojovali na straně nacistů proti Stalinovi a touto nabídkou si chtěli zajistit protiněmecké alibi před postupující Rudou armádou. V posledních dnech války však podepsal smlouvu o kapitulaci a následném volném odchodu Němců, která sice zabránila krveprolití, ovšem jeho straníkům se nelíbila a byla tvrdě kritizována Sověty, kteří tvrdili, že tím byl porušen Akt bezpodmínečné kapitulace podepsaný 7. května 1945 v Remeši. Rusové si byli vědomi, že Němci dávají přednost americkému zajetí před ruským, a zároveň tím byli zbaveni role hrdinských osvoboditelů, bojujících o každou ulici ve městě.\n\nPo osvobození působil jako člen ÚV KSČ v letech 1945-1951, od roku 1946 byl navíc i poslanec Národního shromáždění. Určitého odpuštění za smlouvu s nacisty se mu dostalo za velice úspěšné řízení Lidových milic jakožto zástupce velitele během únorového převratu (během 50. let byl z dobových záznamů vymazán). Za nové vlády byl jmenován náměstkem ministra zemědělství a ředitelem Československých státních statků.\n\nV roce 1951 byl Josef Smrkovský zatčen za podezření z činnosti proti tehdejšímu generálnímu tajemníkovi KSČ Rudolfu Slánskému. Po zatčení samotného Rudolfa Slánského byl však v rozporu s předchozím průběhem vyšetřování Smrkovský obviněn ze spolupráce s protistátním spikleneckým centrem Rudolfa Slánského. Z tohoto postupu lze vyčíst, že trestná činnost byla vykonstruována podle potřeb vyšetřování. Za spiklence jej označil Otto Šling, vedoucí tajemník krajského výboru KSČ v Brně. Šlingova výpověď byla vynucena násilím a sloužila jako podklad k zatčení a obvinění několika dalších funkcionářů. Podle obvinění měl Smrkovský zneužít svoji funkci generálního ředitele Československých státních statků. Smrkovský nebyl přímo součástí procesu se Slánským, byl souzen individuálně. Z výpovědi vyšetřovatele StB Bohumila Doubka vyplývá, že při výsleších byl Josef Smrkovský podroben křiku, temnici, hladu i fyzickému násilí. Josef Smrkovský se přesto nikdy nepřiznal. Ačkoliv nebyly nalezeny žádné důkazy spojující osobu Smrkovského s údajnou trestnou činností, na základě vykonstruovaných materiálů byl odsouzen za vlastizradu a sabotáž k dlouhodobému odnětí svobody na 15 let. Trest nastoupil ve věznici v pražské Ruzyni, kde byl podrobován kázeňským trestům včetně temnice. Ve vězení však nakonec strávil pouze 4 roky – v roce 1955 byl propuštěn na svobodu. To bylo výsledkem činnosti Vyšetřovací komise ÚV KSČ pro revizi politických procesů, v jejímž čele stál Rudolf Barák.\n\nPropuštění však neznamenalo rehabilitaci, ani prohlášení o nevině. Jejím podnětem bylo uznání nevhodnosti některých metod použitých v průběhu procesu. Po propuštění Smrkovskému též nebylo obnoveno členství v KSČ (to mu bylo vráceno až v roce 1963). Téměř hned po propuštění v roce 1955 Smrkovský odešel na Českolipsko a v JZD v Pavlovicích u Dubé využil své zkušenosti z působení na ministerstvu zemědělství. O rok později mu bylo nabídnuto místo předsedy JZD, které přijal. Jedním z jeho úspěchů bylo založení ovocných sadů, které nesou jeho jméno. Ze zaostalého podniku vytvořil ukázkové družstvo s moderními provozy, které bylo po sloučení s dalšími družstvy (Popelov a Újezd) jedním z největších v Československu s 80 členy a 630 hektary. Ruku v ruce s rozvojem zemědělského družstva se změnila i podoba samotné obce – Pavlovice dostaly řadu vymožeností jako např. dlážděné ulice, veřejné osvětlení nebo holičství a kadeřnictví. V roce 1961 se dokonce Pavlovice staly vzornou obcí roku. Tou dobou se poměry začaly uvolňovat, v roce 1963 byl Smrkovský plně rehabilitován a Českolipsko opustil.\n\nJosef Smrkovský dlouho usiloval o svoji plnou rehabilitaci, kterou požadoval i za působení v České národní radě v době Pražského povstání. Právně, občansky i stranicky byl rehabilitován v roce 1963, což mu umožnilo postupný návrat do nejvyšších pater politiky. Rehabilitace proběhla na základě výsledků zkoumání revizní komise, která posuzovala procesy s komunistickými představiteli. Skupina národohospodářů, do které patřil i Josef Smrkovský, byla plně rehabilitována. Zpráva revizní komise byla zveřejněna v tištěných médiích 22. srpna 1963. Celkově bylo stranicky rehabilitováno mezi březnem 1963 a rokem 1967 427 členů KSČ. Ještě v roce 1963 Josef Smrkovský opustil své působiště v Pavlovicích a přesunul se do Prahy. Nejprve zastával funkci náměstka předsedy Ústřední komise lidové kontroly a statistiky na ministerstvu lidové kontroly. Na tomto postu setrval až do roku 1965. Další posun v politické kariéře však přišel již v roce 1964. Josef Smrkovský se po třinácti letech stal znovu poslancem Národního shromáždění. Zpočátku byl členem výboru pro plán a rozpočet. Josef Smrkovský si již od svého propuštění z vězení stěžoval na bolest nohou, v roce 1964 absolvoval pobyt ve Státním sanatoriu, kde prodělal důkladná vyšetření, na přesnou příčinu bolesti v nohách se však nepřišlo. Roku 1965 se stal předsedou Ústřední správy vodního hospodářství. V této době také využil možnosti svobodněji promluvit o svém působení v České národní radě. Ve svých projevech popsal, jak se z pozice místopředsedy ČNR snažil spolupracovat s vedením strany v Moskvě, a jak to bylo někdy obtížné. O rok později se konal XIII. sjezd KSČ, kde byl Josef Smrkovský zvolen do Ústředního výboru KSČ. Vzestup pokračoval i v roce 1967, kdy se po reformě Ústřední správy vodního hospodářství dostal do úřadu ministra lesního a vodního hospodářství. Sám Josef Smrkovský rád používal přezdívku, kterou díky zastávání pozice ministra dostal, „ministr lesů, vod a strání“. Strmý restart Smrkovského kariéry pokračoval a vyvrcholil v roce 1968.\n\nPo šesti letech od své rehabilitace byl v dubnu 1968 Josef Smrkovský zvolen předsedou Národního shromáždění ČSSR, což byla zároveň jeho nejvyšší dosažená pozice. Jakožto důsledný zastánce reforem se stal jedním ze čtyř hlavních iniciátorů a propagátorů pražského jara společně s Ludvíkem Svobodou, Alexandrem Dubčekem a Oldřichem Černíkem. Mimo jiné se vyhradil vůči antisemitistiským prohlášením Josefa Jodase a dalších zasloužilých členů strany, které byly namířené proti Otovi Šikovi a dalším reformátorům komunistické strany. Když začala svobodomyslná nálada vzniklá po sesazení prezidenta Antonína Novotného narůstat na síle, panovaly snahy o navrácení kontroly jak mezi konzervativními straníky, mezi které patřil například Vasil Biľak, tak v reformátorském křídle, které propagovalo takzvaný socialismus s lidskou tváří, který omezil cenzuru a obecně uvolnil osobní svobodu občanů Československé republiky. Zatímco reformátoři byli rozpolceni mezi domácí popularitou a rostoucím tlakem z východu, požádala druhá skupina o pomoc Leonida Brežněva. Až hrozba invaze rozpoutala konflikt mezi progresivní a konzervativní částí strany. Reformní křídlo však nebylo po chuti sovětské vládě, a den po začátku invaze vojsk Varšavské smlouvy byl Smrkovský spolu s Dubčekem a dalšími reformátory eskortován do Sovětského svazu, kde byl místo vyjednávání a vysvětlení situace v ČSSR donucen podepsat Moskevský protokol. Společně s ním jej podepsali všichni účastníci vyjednávání kromě Františka Kriegla, který byl v té době jedním z členů předsednictva ÚV KSČ. Po návratu do Prahy se neúspěšně pokusil o zamezení tomu, aby stalinistické křídlo KSČ převzalo vládu. Po nástupu Gustáva Husáka na post prvního tajemníka ÚV KSČ začal Smrkovský ztrácet vliv a nakonec byl v březnu roku 1970 vyloučen z KSČ.\n\nSmrkovského politický pád započal prakticky ihned po srpnových událostech roku 1968. Nikdy se nesmířil s okupací vojsky Varšavské smlouvy a snažil se minimalizovat tlak konzervativního křídla vedeného G. Husákem. V řadách veřejnosti se Smrkovský těšil podpoře, ale ani tato skutečnost jej neuchránila před jeho politickou likvidací. V lednu 1969 byl sice zvolen poslancem a místopředsedou Federálního shromáždění, avšak již jen jako předseda Sněmovny lidu. Na podzim téhož roku byl pak definitivně zbaven všech politických funkcí, byl odposloucháván StB, vyhozen ze všech spolků a svazů, vojensky degradován. Byla proti němu vedena štvavá kampaň v normalizačním tisku a roku 1970 byl vyloučen z řad KSČ. V srpnu 1969 se u Smrkovského objevila ostrá bolest v oblasti levé kyčle, což bylo nejprve přisuzováno následkům vyslýchání v 50. letech. Radiologické vyšetření však odhalilo zhoubný nádor v oblasti levého kyčelního kloubu. Od jara 1970 byl léčen na pražské klinice prof. Jaroše, avšak jeho stav se nadále zhoršoval. Rok 1973 již nejčastěji trávil střídavými pobyty doma a v nemocnici. Josef Smrkovský zemřel v úterý 15. ledna 1974, v nedožitém věku třiašedesáti let. Veřejnost se o Smrkovského úmrtí neměla oficiálně dozvědět. Zakázán byl smuteční projev Františka Kriegla, avšak památku přišlo uctít na 1500 lidí. Urna s ostatky byla následně ukradena a nalezena ve vlaku v Českých Velenicích. Pozůstalým nebylo povoleno pohřbít urnu v Praze. To se uskutečnilo až roku 1990, kdy byly ostatky Josefa Smrkovského uloženy na Olšanských hřbitovech v Praze.\n\n\n"}
{"id": "337023", "url": "https://cs.wikipedia.org/wiki?curid=337023", "title": "Program pro přeživší", "text": "Program pro přeživší\n\nProgram pro přeživší (v originále , tedy pouze \"Přeživší\") je postmoderní satirický román amerického spisovatele Chucka Palahniuka z roku 1999. V českém překladu Richarda Podaného byl román vydán v roce 2002 v nakladatelství Odeon. Román je hořkou a velmi depresivní satirou na komerční společnost a zejména postavení náboženství v ní. Román je pozoruhodný mimo jiné tím, že kapitoly jsou číslovány sestupně, tedy od 47 do jedné, obráceně jsou řazena také čísla stránek.\n\nRomán je stylizován velmi bizarně - jde o životní příběh muže jménem Tender Branson, který jej vypráví do černé skříňky letadla, které unesl, a z kterého donutil vystoupit všechny cestující. Líčí své dětství v sektě, nazývané Církev Kréda. Tato organizace žije starým způsobem života v komunitě na odlehlém místě (satira na převážně americké sekty, např. amiše, kteří žijí podobným způsobem). Aby se komunita nepřelidnila, rodinu smí založit pouze prvorozený syn, ostatní jsou vysláni do světa, kde mají vykonávat podřadné práce. Tender je přidělen do jedné rodiny, které se stará o dům a o zahradu, a kterou učí etiketu. Má také falešnou linku důvěry, pomocí které dohání lidi k sebevraždě. Jedním z nich je Trevor Hollis, pomocí jehož vraždy se seznámí s dívkou s bizarním jménem Fertility (tj. Plodnost). Fertility má stejně jako Trevor schopnost vidět ve snech budoucnost, resp. předpovídat katastrofy. Tender průběžně vysvětluje, že krédisté spáchali hromadnou sebevraždu. Po celé zemi tak zbylo pouze 157 „přeživších pracovních misionářů“, pro něž byl vytvořen státní „program pro přeživší“, v jehož rámci je Tenderovi a dalším přeživším poskytovaná psychologická pomoc a podobné služby. K Tenderovi dochází sociální pracovnice, aby každý týden kontrolovala, že se nezabil (přeživší mimo kolonii sekty postupně páchají sebervaždy, jak jim jejich doktrína káže) a při jedné schůzce mu vypráví o sebevraždách, které se jevily jako fungované, jako by někdo přeživší zabíjel. Tenderovi večer někdo volá a vyhrožuje mu, o čemž Tender precovnici ihned informuje. Vrah se objevuje o pár týdnů později, nicméně za oběť mu nedopatřením padne sociální pracovnice, která místo Tendera někdy vykonává domácí práce a tak otevře lahvičku, do níž vrah ukryl smrtící směsici plynů. Tender je samozřejmě podezřelý. Také se dozvídáme, že Církev Kréda spáchala sebevraždu proto, že byla nahlášena FBI kvůli dětem, které nejsou oficiálně vedeny pojišťovnami a dalšími institucemi jako existující a že církev neplatí daně. Samozřejmě příslušníkům byla sebevražda přikázána, protože je \"povolal Bůh\", jak řekli starší.\n\nUž během své práce se Tender cítí nedoceněný a omezený tím, co ho církev Kréda naučila a co mu přikázala a zakázala, nicméně před smrtí sociální pracovnice byl informován o tom, že je posledním přeživším z někdejší sekty. Po smrti pracovnice už se necítil tolik svázán minulým životem a navázal spolupráci s marketingovým agentem, který se rozhodl vybudovat úspěch na tom, že je Tender poslední přeživší. Mění Tenderovu vizáž skrze plastické operace, fyzický trénink, anabolické steroidy.. a dělá z Tendera novou mediální hvězdu, přesněji populárního duchovního guru, který vypráví o Bohu a spáse, zatracení a vykoupení, a popisuje otřesné praktiky, které panovaly v Církvi Kréda. Tender sám si však za dětství pamatoval pouze idylku, takže přežvýkával jen vymyšlené snůšky hloupostí, které pro potěchu veřejnosti v souladu s obecně platnou představou sekt, vymýšleli scenáristé a tým asistentů. Tender je populární, pořádá veřejné přednášky o osvícení a pomocí agenta a jeho šikovného prodávání spásy si vydělává slušné peníze. Více než to se mu ale líbí, že je ve středu pozornosti, mezi kamerami, rozhovory, rozhlasovými projevy, se konečně cítí doceněný. Tým dietetiků, trenérů a lékařů pečuje o jeho dokonalý vzhled a Tenderovi se to řádně zalíbí. Agent přichází s nabídkou na vlastní televizní spoty a později i samostatný pořad, což by mohlo (vedle meditačních knížek a vlastní vydání Bible, které Tender sám sice nenapsal, ale nesou jeho jméno) zvednout popularitu a zisky. Podmínkou je, že Tender musí nabídnout (jako správný guru a spojenec Boha) nějaký zázrak. Zde přichází na scénu Fertility se svým talentem, takže Tender je schopný každý týden předpovídat neštěstí a katastrofy, za což ho lidé obdivují a což přináší zisky. Nicméně Tender začíná dosti lenivět, všechno za něj dělají asistenti, sám pouze podepisuje papíry předložené agentem (mimo jiné schválí založení \"pornoskládky\", která by shromažďovala veškeré \"odporné a oplzlé sexuální pomůcky, časopisy, filmy...\" a díky speciální dani na recyklaci porna by zvedla výtěžek pornoprůmyslu i Tenderovi, jehož jméno skládka ponese) a přestává být sám sebou. Stává se zhýčkanou mediální hvězdou, která jen papouškuje čtecí zařízení v televizním pořadu. Protože zisky začínají klesat, zařídí agent během přestávky Super Bowlu Tenderovu svatbu s dívkou, kterou nikdy neviděl. Je to velký mediální a marketingový tah. Tender ví, že v ten den agent zemře, protože si přivoní k Tenderovu parfému (do nějž vrah, o kterém již víme, že je Tenderův bratr Adam) nalil smrtící plyn. Během svatby má Tender pronést největší předpověď své kariéry. Ve chvíli, kdy obřad spěje do konce, agent již je mrtvý a Tender (opět jako hlavní podezřelý) vidí, že se k němu blíží policisté. V tu chvíli vyřkne předpověď budoucnosti, v tuto chvíli výsledek fotbalového utkání, čímž rozčílí celý stadion a v mačkanici a tlačenici davu se mu podaří uprchnout.\n\nPřed stadionem na něj čeká Fertility s Adamem a s plánem úniku do Kanady. Cestují v tirácích, které převážejí rozestavěné mobilní domy k jejich budoucím majitelům. Tender pozoruje, jak se jeho tělo oslabuje bez přísunu chemických budičů a steroidů, až upadá do bezvědomí. Při jedné zastávce Fertility nestihne včas naskočit do domu, proto Tender a Adam (ozbrojený) pokračují sami. Později ukradnou auto a jedou na pornoskládku, kde se dříve nacházela kolonie Církve Kréda. Tady Adam mluví k Tenderovi. Vypráví o tom, jak každá církev zotročuje své lidi tím, že jim odepírá a omezuje sexuální pud, že člověk bez chuti k sexu nemá chuť po moci, není vzdorný a bojovný. První vzdor proti rodičům děti ve vnějším světě podnikají v pubertě v souvislosti se sexem a sexuálním pudem, nicméně v křesťanské kolonii je sex lidem znechucován a považován za zlo, hřích a špínu. Proto je Tender pořád panic (je mu něco přes třicet) a proto nikdy nebyl pořádně schopen vzdoru, stále cítil určitou povinnost k církvi a příkazu zabít se. Některé kulty lidem znepříjemňují sex odstraněním slasti z něj (obřízka, odštípnutí klitorisu), některé z něj jen dělají nástroj Satanům. V Církvi Kréda nutili děti dívat se na problémové porody, aby měli sex spojený s bolestí a utrpením a nikdy se u nich neprojevovala touha po sexu a moci, či případném odporu. Takto mohou starší Církve vyslat své členy do světa, kde otročí za stravu a byt a veškeré příjmy posílají církvi, která má zisk. Adam vysvětluje, že církevní starší byli takto jen otrokáři a že \"otroci\" si navíc mysleli, že dělají dobrou věc, která je spasí. Tender si jen nerad uvědomuje, že na tom něco je. Na pornoskládku jedou autem, které řídí Adam. Následuje bouračka. Adam se probírá se zakrvaveným okem, v němž je figurka Tendera z palubní desky vozu. Tender v době slávy produkoval i plastové figurky sama sebe do aut. Adam po Tenderovi chce, aby ho zabil, ten jej tedy umlátí kamenem. Adam si kdysi uvědomil, že praktiky církve jsou nečisté, že vymývání dětských mozků je zlé - zejména když je nutili dívat se na porod Adamovy ženy, po kterém ona i dítě zemřeli. Adam říká, že z takovéto církve nemohou vzejít dobří lidé, protože již mají omezení naočkováno z dětství a proto zabíjel zbývající přeživší. A přiznává se, že to on zavolal FBI na kolonii.\n\nPřijíždí Fertility, taxíkem, aby Tendera odvezla. Protože viděla do budoucnosti, věděla, co se stane. Cestují zpátky do města, kde se poprvé potkali. Fertility je sterilní, živí se jako náhradní matka pro páry, kterým se početí nedaří. K jednomu takovému klientovi jde ihned po příjezdu, potřebují peníze. Ukazuje se, že je to původní Tenderův zamestnavatel, kterému Tender sekal trávník, leštil nádobí a staral se o zahradu z umělých květin, které nakradl na hřbitově. Během Fertilitiiny práce se Tender schová v suterénu, později se proplíží do jedné z ložnic, kde se s Fertility vyspí, což bylo poslední Adamovo přání - jediný způsob, jak v Tenderovi probudit svobodného člověka. Ráno Fertility spěchá na letiště, objednala si letenku do Austrálie, kde chce ukončit svůj život - zjistila, že ranní let do Sydney unese ozbrojený šílenec a letadlo se zřítí. Krom toho má stejný problém, jako měl Trevor (což taky byla příčina jeho sebevraždy) - vidí do budoucnosti a všechno předem ví, nudí se a chybí jí vzrušení z neznáma a překvapení, původně navázala kontakt s Tenderem proto, že věřila, že on jí nějakou nečekanou změnu do života přinese. A i to se mu zřejmě povedlo, neboť navzdory své domnělé sterilitě Fertility ví, že je těhotná. Tender chce letět do Sydney s ní. Na letišti vzbudí pozornost měděná urna Trevora, kterou chce Fertility propašovat do letadla a v níž je Adamova pistole. Urna spadne na zem, Tender se jí zmocní a zajímá Fertility jako rukojmí, načež oba nastupují do letadla a Tender přinutí obsluhu k okamžitému vzlétnutí. Tendera trápí představa, že je na palubě nějaký šílenec, který má v plánu ztroskotání letadla, snaží se zjistit, kdo z pasažérů to je. Pak mu dochází, že šílenec se zbraní ve snu Fertility je on sám. Protože její sny se vždycky plní a Tender je podezřelý jako masový vrah (smrt sociální pracovnice, smrt agenta, smrt ostatních přeživších, aby se Tender sám mohl stát posledním a tudíž populárním - to všechno má podle policie Tender na svědomí), prakticky už nemá nic, nařizuje během mezipřistání pasažérům, aby vystoupili a vyžádá si padák pro pilota. Předtím však uspořádá poslední jídlo, takové, jaké si vždy přál - podle všech pravidel etikety, ke které jej v církevní škole jako budoucího poskoka vychovávali. Všichni pasažéři jedli a kdo by porušil jediné pravidlo stolování, měl být zastřelen. Nicméně všichni kromě pilota vystoupili, tento vyskočil s padákem a Tender, smířený s Bohem, již jako svobodný člověk padá s letadlem uprostřed australské pevniny.\nZajímavostí je fungování sekty, resp. církve, kterou hlavní hrdina popisuje. Jedná se o církevní kolonii, kde bez jakýchkoliv výdobytků moderních technologií žijí věřící v souladu s tím, co jim starší sekty prezentují jako správné, včetně očekávaného povolání na Nebesa, které jim starší oznámí v den, kdy se chystá zátah FBI na sektu. Když se do Církve Kréda narodí první chlapec, je automaticky pojmenován Adam a jen jemu připadne právo mít rodinu a vlastnit majetky a dědictví rodiny. Každý další chlapec je pojmenován Tender (Pomocník) a dívka Biddy (Pomocnice), přičemž příjmení se dědí po otci manžela. Jakmile se Adam ožení, přijímá jeho Biddy označení \"Matrona\" (+ příjmení) a když se jim narodí dítě, říká se jim Patriarcha a Matriarcha ( + příjmení). Všichni neprvorození chlapci (mimo jiné i hlavní hrdina knihy, který se narodil tři minuty po Adamovi) jsou od dětství vychováváni k domácím pracem a užitečnosti a pracovitosti, neboť ve věku sedmnácti let, kdy jsou Adamové ženěni s Biddy, které jim vybrali starší, jsou všichni svobodní sedmnáctiletí křtěni na dospělé příslušníky církve a vysíláni do světa k předem nasmlouvaným zaměstnavatelům.\n\nPsychologická změna, kterou hlavní hrdina prochází, by také neměla býti opomenuta. Nejprve Tendera vidíme jako poskoka, který se cítí vykořisťován, ale od života vlastně mnoho nečeká, přijímá svůj naplánovaný život. Později se začíná strachovat o život, téměř hystericky se ukrývá před nebezpečím, takže si je vědom vlastní hodnoty a navzdory povinnosti si váží svého života, nechce myslet na to, co by měl udělat. Aby na to nemusel myslet, soustřeďuje se na svou práci a na předstírání symptomů psychických nemocí, které u něj chce léčit sociální pracovnice. Váží si svého mizerného, nízkého života. Mírnou změnou je příchod Fertility, která v něm probouzí určitou chuť k normálnímu (možná i pohlavnímu) životu, raní ho každá bolestivá poznámka o jeho vzhledu, která z jejích úst vyjde. Probouzí se v něm však touha po zlepšení, chce něco udělat, něco dokázat, neví sice co, ale rozhodně chce svůj život nějak pozvednout. Následuje období, v němž je Tender na vrcholu, cítí se silný a líbí se mu, jak je obklopovaný a oblíbený, plní se mu přání, aby něco znamenal. Zároveň však leniví, ničemu pořádně nerozumí, protože za něj vše dělají asistenti. Opět je mu život pohodlně naplánován a on dělá, co se od něj očekává. Navzdory dalším změnám stále někoho následuje, pořád dělá to, co je mu naplánováno. Změna přichází vlastně až na konci příběhu, kdy vidíme Tendera samostatného a svobodného, kdy se nebojí vzít situaci do rukou.\n"}
{"id": "337024", "url": "https://cs.wikipedia.org/wiki?curid=337024", "title": "Dědic", "text": "Dědic\n\nDědic je ten, komu náleží dědické právo. Též dědicem je osoba mající právo na pozůstalost (dědictví) po zůstaviteli (nebožtíkovi), nebo alespoň na její díl. Dědicem se stává osoba, která získá smrtí zůstavitele jeho vlastnická práva (ale i přebírá jeho závazky či pohledávky). Dědicem se stává osoba na základě závěti, dědické smlouvy či ze zákona (ze zákonné posloupnosti). Dědické právo (právo osoby stát se dědicem) nabývá účinnosti až smrtí zůstavitele (před zůstavitelovou smrtí se lze pouze svého dědického práva zříct, jiné nakládání není možné).\n\nZa dědice (i odkazovníka) lze povolat i právnickou osobu, která má teprve vzniknout. Musí vzniknout nejpozději do jednoho roku od smrti zůstavitele. Dědicem může být i nasciturus, tedy ještě nenarozené dítě. Pouze ale v případě, že se následně narodí živé. Svá práva k dědictví nabude (v plném rozsahu) až svým narozením.\n\nNepominutelný dědic jsou děti zůstavitele a nedědí-li, pak jsou jimi jejich potomci. (OZ §1643 Sb.) Náleží mu povinný podíl z dědictví. Jeli nepominutelný dědic nezletilý, má právo na minimálně 3/4 jeho zákonného dědického podílu.\n\nZůstavitel může nařídit, že dědictví má převzít po smrti dědice nebo v určitých jiných případech na svěřeneckého nástupce jako náhradního dědice… (OZ §1512)\n\nSvěřenecké nástupnictví zaniká v případě, že není žádný svěřeneckých nástupce, či nevznikne příklad, v jeho případě by došlo k nabytí práva pro dané svěřenecké nástupnictví.\n\nZůstavitel může povolat dědice a zakázat mu, aby o dědictví pořizoval, naopak může dědici povolat jeho dědice. Následný dědic (svěřenecký nástupce) nastupuje také v případě, kdy zůstavitel stanovil podmínku, jež dosud nebyla splněna, nebo dobu, která dosud nenastala.\n\nOsoba, která nastupuje na místo dědice v případě, kdy dědic nenabil práva k dědictví. Určuje ho (pro tento případ) sám zůstavitel.\n\nOdkazem se odkazovníku zřizuje pohledávka na vydání určité věci, popřípadě jedné či několika věcí určitého druhu, nebo na zřízení určitého práva. (OZ §1477 Sb.)\n\nJedná se o dědice, který má dědické právo k pozůstalosti pouze do doby, než se jí ujme následný dědic. Má pouze právo užívací a není v jeho právo zděděnou věc zničit.\nDědit (čili býti dědicem nebo odkazovníkem) může být pouze osoba, která je způsobilá k tomu, aby dědictví či odkaz převzala. Především v rovině morální. Dědická způsobilost je právo dědit, převzít zůstatek (dědictví) nebo odkaz po zůstavitelovi (nebožtíkovi).\n\nDědicky nezpůsobilá je tedy především osoba, která se dopustila proti zůstaviteli (nebožtíkovi), nebo členu jeho rodiny, úmyslného trestného činu. Dále nedědí osoba, která jakýmkoliv způsobem se dopustila ovlivnění zůstavitelovi poslední vůle, neboli závěti (působila na zůstavitele tlak, aby změnil závěť; zapřela existenci závěti po zůstalitelově smrti apod).\n\nU obou případů má zůstavitel právo prominout dědici jeho chování a tím mu umožnit dědění. Tímto aktem se dědic stává znova způsobilý a získává opět právo dědic.\n\nPokud se jedná o dědění v zákonné posloupnosti, může být dědická nezpůsobilost připsána osobě (manželi či manželce), která je (byla) v době smrti s zůstavitelem v rozvodovém řízení a to z důvodu domácího násilí (pokud soud prokáže). V případě, že soud domácí násilí neprokáže, znova tento bývalý manžel či manželka nabude dědické způsobilosti. Vyloučení takové osoby z dědického řízení znamená automatické vyloučení i jeho potomků. Jedná se jen o případ rozvodového řízení, kdy návrh podal zůstavitel a odpůrce se dopouštěl domácího násilí (, které bylo prokázáno).\n\nStejně jako u odebrání dědické způsobilosti manželu, či manželce může být odebrána dědická způsobilost rodiči ke vztahu rodič – dítě. A to v případě, kdy soud zbaví rodiče rodičovské odpovědnosti a rodič de facto přestává být po právní stránce rodičem a ztrácí všechna práva a povinnosti k dítěti.\n\nJedná se o skupiny osob, kterým při naplnění právní zkutečnosti (smrt zůstavitele) vznikne nárok na zůstavitelovo dědictví (či alespoň jeho podíl). Rozšířením těchto skupin osob umožnilo i vzdálenějším příbuzných zůstavitelů získat nárok na dědictví. Tuto možnost dostali i druhové a družky po zůstavitelích (, kteří s zůstavitelem v době jeho smrti žili alespoň 1 rok ve společné domácnosti). Zákonná dědická posloupnost se tedy týká té části pozůstalosti, která není řešena dědickou smlouvou ani závětí. Pokud by zůstavitel zemřel bez dědické smlouvy, závěti či odkazu, přecházela by na dědice v zákonné posloupnosti celá pozůstalost. Nedědí-li nikdo z předchozí dědické třídy, dědictví je postoupeno dědicům v následující třídě (nižší třídě).\n\n\nV otázce dědického práva registrovaných partnerů je mnoho nejasností. V zákoně sice najdeme body, kdy je uvedeno, že se na registrované partnerství stahují stejná práva a povinnosti, jako na svazek manželský, ale výslovně nám zákon neudává, že registrovaný partner má stejné dědické právo ke svému zesnulému partnerovi, jako by je jednalo o manželský pár. (Je tu ale možnost zahrnutí registrovaného partnera, jakožto osobu společně žijící. Která však dědí pouze v případě, nemá-li zůstavitel nepominutelné dědice.)\n\nV případě dědí-li pozůstalost manžel/ka zůstavitele, je nejprve rozděleno společné jmění manželů (není-li stanoveno jinak) - polovina společného jmění manželů = pozůstalost.\n\nDědic má právo odmítnout své dědictví, a tedy vzdát se svého práva dědit. To může učinit pouze před soudem, či notářem (jakožto soudním komisařem). To musí učinit (buďto písemně či ústně) do jednoho měsíce od doby, kdy obdržel vyrozumění o svém dědickém právu. V případě odmítnutí se musí jednat o celé dědictví (nelze odmítnout jen jeho část). Stejně tak v případě dědictví, které obsahuje i závazku (v podobě dluhů) nelze odmítnout jen závazky zůstavitele a zbytek dědictví přijmout. Výjimkou je nepominutelný dědic, který může dědictví přijmout s výjimkou (přijme pouze svůj povinný podíl). Pokud dědic své dědictví jednou odmítne, již nemá možnost ho přijmout (to neplatí pro dědice na základě dědické smlouvy). Dědic může odmítnout dědictví i ve prospěch jiného dědice, ten s tím však musí souhlasit.\n\nZůstavitel před svou smrtí může vydědit své nepominutelné dědice (potomky) pouze ze zákonem stanovených důvodu. Zůstavitel může vydědit i nepominutelného dědice nezpůsobilého dědit. V případě vydědění nepominutelného dědice nedědí ani jeho potomci (neurčí-li tak sám zůstavitel výjimku). Akt vydědění se může provést pouze za přítomnosti soudu a musí být jeho platnost potvrzena soudním rozhodnutím.\n\n\nZůstavitel může vydědit i nepominutelného dědice, který je tak zadlužen, nebo si počíná tak marnotrapně, že tu je obava, že se pro jeho potomky nezachová povinný díl. (OZ §1647 Sb.)\n\n"}
{"id": "337030", "url": "https://cs.wikipedia.org/wiki?curid=337030", "title": "Games Convention", "text": "Games Convention\n\nGames Convention (zkracováno na GC) je každoroční videoherní konference a veletrh. Koná se v německém Lipsku, první ročník proběhl v roce 2002. Se svými 183 000 návštěvníky, 2 600 novináři a 368 vystavovateli z 25 zemí v roce 2006 může GC soupeřit s Tokyo Game Show o největší herní událost na světě.\n\nPro lepší identifikaci návštěvníků je zaveden systém náramků, které označují věkovou skupinu: „12 let a starší“ (zelený), „16 let a starší“ (modrý) a „18 let a starší“ (červený). Tyto barvy korespondují s věkovým označením, které používá USK, německá verze PEGI nebo ESRB.\n\nPrvní ročník se konal již v roce 2002. V roce 2005 navštívilo konferenci 134 000 lidí, v roce 2007 už to bylo 185 000 lidí. Obvykle výstava probíhá v srpnu a začíná o den dříve pro novináře, vystavovatele a profesionály.\n"}
{"id": "337031", "url": "https://cs.wikipedia.org/wiki?curid=337031", "title": "Náměstí Hrdinů (Vídeň)", "text": "Náměstí Hrdinů (Vídeň)\n\nNáměstí Hrdinů () je jedno z hlavních vídeňských náměstí, nacházející se v areálu Dvorního hradu ().\n\nVzniklo za vlády Františka Josefa I. jako součást plánovaného Císařského fóra (\"Kaiserforum\"), které bylo nakonec realizováno pouze zčásti. Náměstí je obklopeno budovami Nového hradu (\"Neue Burg\") a Leopoldova křídla Hofburgu, na jihozápadě sousedí přes Vnější hradní bránu (z roku 1824) s Okružní třídou (\"Ringstraße\"), na severozápadě s Lidovými sady (\"Volksgarten\"). Nacházejí se zde dva jezdecké pomníky - arcivévody Karla Těšínského (z roku 1860) a prince Evžena Savojského (z roku 1865) - na něž odkazuje název.\n\nNáměstí se stalo v březnu 1938 dějištěm vyhlášení \"anšlusu\". K této události se vztahuje kontroverzní hra rakouského dramatika Thomase Bernharda \"Náměstí Hrdinů\", uvedená k 50. výročí.\n\n"}
{"id": "337033", "url": "https://cs.wikipedia.org/wiki?curid=337033", "title": "Jason Smith (lední hokejista)", "text": "Jason Smith (lední hokejista)\n\nJason Matthew Smith (* 3. listopadu 1973, Calgary, Alberta) je bývalý kanadský hokejový obránce a momentálně je asistent hlavního trenéra v týmu Ottawa Senators.\n\n\n"}
{"id": "337034", "url": "https://cs.wikipedia.org/wiki?curid=337034", "title": "Místokrál", "text": "Místokrál\n\nMístokrál byl králem jmenovaný úředník vládnoucí zemi nebo kolonii. Zastupoval a reprezentoval krále, jeho jménem vykonával řadu administrativních, vojenských, soudních i církevních funkcí a byly mu přiznávány královské pocty. Jím spravované území se nazývá místokrálovství. Toto administrativní členění používaly především evropské státy pro své zámořské kolonie. \n\nV některých případech byl úřad vyhrazen některému z členů vládnoucí dynastie. Nebylo nezvyklé, že potenciální dědic trůnu byl jmenován místokrálem, aby se učil vládě a prokázal své schopnosti.\n\nMístokrál je překlad původního výrazu \"viceroi\", složeného z latinské předpony \"vice-\", znamenající \"na místě\", a francouzského slova \"roi\" neboli \"král\". Někdy bývá použit jen poloviční překlad vicekrál, často psáno nesprávně jako \"vícekrál\" (stejně bývá komoleno slovo viceprezident či vicepremiér).\n\n"}
{"id": "337035", "url": "https://cs.wikipedia.org/wiki?curid=337035", "title": "Nebesa (Aš)", "text": "Nebesa (Aš)\n\nNebesa (německy: \"Himmelreich\", dříve \"Egrisch Reuth\"), jsou místní částí města Aše. Leží v nadmořské výšce 685 metrů. V roce 2011 zde trvale žilo 36 obyvatel.\n\nRozloha Nebes je poměrně velká, ale většinu z ní pokrývají lesy. Nebesa leží 3 kilometry od Aše, mezi Mokřinami a Výhledy.\nZachována zůstala kaple Panny Marie z roku 1907, a hostinský dům, který je dodnes častým cílem nejen českých, ale i německých turistů.\n\nPrvní zmínka o Nebesích pochází z roku 1598. Během sedmileté války bylo poblíž Nebes vystavěno rakouským maršálem Macquirem polní opevnění, kde se rakouské oddíly 8. a 9. května 1759 střetly s pruským vojskem generála von Fincka. Původně vesnice patřila k okresu Cheb, ale poté co byl založen ašský okres, připadla jemu. Krátce nato se stala samostatnou obcí i přes to, že počet obyvatel Nebes nikdy nepřekročil hranici 152 osob. Do roku 1800 vedla Nebesy poštovní silnice, která byla ve velmi špatném stavu. Podle historických dokumentů toto potvrzuje i básník Goethe, který tudy projížděl. Silnice, která vede Nebesy dnes, leží na jiném místě. V roce 1907 nechal na tehdejším náměstíčku vystavět nebeský lesní Glaser kapličku Panny Marie, která nyní spadá pod ašskou katolickou faru. Nejvyššího počtu obyvatel dosáhly Nebesa v roce 1930, kdy zde žilo v 19 domech 152 lidí. Po skončení 2. světové války, kdy bylo vysídleno německé obyvatelstvo, počet obyvatel klesl o více než polovinu. Během následujících let stále jen klesal, na dnešních 11 domů a 13 obyvatel.\n\n"}
{"id": "337037", "url": "https://cs.wikipedia.org/wiki?curid=337037", "title": "Skupina armád B", "text": "Skupina armád B\n\nSkupina armád B (: \"Heeresgruppe B\") byla německá skupina armád za druhé světové války.\n\nSkupina armád B byla vytvořena 12. října 1939 přejmenováním ze Skupiny armád Sever. Jejím prvním velitelem se stal generálplukovník Fedor von Bock. Skupina armád B byla umístěna na hranicích s Nizozemskem a měla k dispozici dvě armády (2. a 6. armáda), později byla posílena o 18. armádu. K 10. květnu 1940 přešla vojska Sk. arm. B hranice Nizozemska a rychle jej obsadila, následně postupovala do Belgie, kde se podílela na obklíčení spojeneckých jednotek u Dunkirku. Současně její jednotky pokračovaly do vnitrozemí Francie a její 6. armáda jako první vstoupila do Paříže. Koncem léta 1940 se velitelství Sk. arm. B přesunulo do Polska a k připravované invazi do SSSR (Operace Barbarossa) byla Sk. arm. B přejmenována 1. dubna 1941 na Skupinu armád Střed.\n\nVelitelství Skupiny armád Jih bylo 9. července 1942 přejmenováno na velitelství Skupiny armád B a jeho jednotky rozděleny mezi Sk. arm. A (směřující na Kavkaz) a Sk. arm. B (v Donské oblasti). Jejím novým velitelem se stal Maximilian von Weichs, původně velitel 2. armády. Během Operace Blau, bylo úkolem Sk. arm. B udržet nově dobytou Voroněžskou oblast a dosáhnout břehů Volhy u Stalingradu, k tomu měla Sk. arm. B k dispozici tři německé armády (2. a 6. armádu kterou podporovala 4. tanková armáda) a čtyři armády spojenců Německa (2. maďarskou, 8. italskou, 3. a 4. rumunskou armádu). Zatímco 2. armáda vedla tvrdé boje se sovětským Voroněžským frontem o oblast Voroněže, postupovala nejsilnější německá 6. armáda na Stalingrad, podporována 4. tankovou armádou. Spojenecké armády měly vyplnit frontovou linii podél Donu od Voroněže až po Stalingrad a 4. rumunská armáda měla zajistit frontu jižně od Stalingradu. Ač byly spojenecké armády vcelku kvantitativně silné, jejich bojová úroveň nedosahovala německých standardů a komunikace mezi štábem Skupiny armád a štáby spojeneckých armád vázlo, proto bylo zvažováno vytvoření nové Skupiny armád Don, složené ze spojeneckých armád na Donu, ale její vznik byl neustále odkládán. Teprve začátek sovětské Operace Uran, který hned v prvních dnech operace zničil obě rumunské armády a obklíčil 6. armádu u Stalingradu, rozhoupalo vrchní velení k vytvoření nové Skupiny armád Don, která měla od Sk. arm. B k dispozici trosky rumunských armád, 4. tankovou armádu a obklíčenou 6. armádu. V prosinci 1942 se sovětská ofenzíva rozšířila a smetla 8. italskou armádu na Donu, později i 2. maďarskou armádu jižně od Voroněže. Oslabená 2. německá armáda byla nucena následně Voroněžskou oblast vyklidit. Skupina armád B tak přišla za dva měsíce bojů od 19. listopadu 1942 o všechny čtyři spojenecké armády, jejichž zbytky byly včleněny pod stávající německé útvary, přišla také o celou 6. armádu a část 4. tankové armády. V únoru 1943, její poslední zdecimovaná 2. armáda ustupovala na západ od Kursku, zatímco v oblasti Charkova bojovala nově vzniklá Armádní skupina \"Lanz\", složená ze zbytku maďarsko-italských jednotek a tankovým sborem SS, který byl na rychlo poslán na východní frontu. Vrchní velení následně rozhodlo o stažení velitelství Skupiny armád B do týlu (později z něj vzniklo velitelství Skupiny armád F na Balkáně) a rozdělení zbylých jednotek mezi Skupinu armád Střed a nově vzniklou Skupinu armád Jih.\n\nV červenci 1943 bylo znovu založeno velitelství Skupiny armád B v Mnichově a přesunuto následně do Severní Itálie, pod velením Erwina Rommela, kde byla k listopadu téhož roku přejmenována na Skupinu armád C. Erwin Rommel byl poté přeložen do Francie, kde bylo vytvořeno opět nové velitelství Skupiny armád B. Pod jeho velením se připravovala Skupina armád na odražení spojenecké invaze do Francie. Když se spojenci skutečně 6. června 1944 vylodí v Normandii, nebyla Skupina armád B schopna zadržet jejich nápor a postupně do konce léta 1944 vyklidila Francii. To již byl jejím velitelem Walther Model a Skupina armád B zaznamenala úspěch při zastavení Operace Market Garden. V prosinci téhož roku byla Skupina armád B, která prováděla poslední ofenzívu na západní frontě v Ardenách. Pro ofenzívu měla k dispozici dvě tankové armády (5. tankovou a 6. tankovou armádu SS) a 7. armádu. Ofenzíva ale byla po prvních úspěšných dnech zastavena cca 80 km od výchozích pozic a Skupina armád byla za těžkých ztrát vržena zpět. Během zimy čelily německé jednotky opatrnému náporu spojenců na hranicích Belgie a Německa. Ale koncem února 1945 nabrala spojenecká ofenzíva proti Skupině armád B na síle a zatlačila ji až k Rýnu v Porůří. Zde se dostaly zbytky Skupiny armád B v dubnu do obklíčení. Walther Model pak uznal její beznadějnou situaci a dne 17. dubna Skupinu armád B rozpustil, tři dny na to sám spáchal sebevraždu.\n\n\nNáčelník štábu\n\n\n"}
{"id": "337038", "url": "https://cs.wikipedia.org/wiki?curid=337038", "title": "Derian Hatcher", "text": "Derian Hatcher\n\nDerian Hatcher (4. června 1972, Sterling Heights, USA) je bývalý americký hokejista, naposledy hráč týmu Philadelphia Flyers.\n\nVe své kariéře hrál v NHL tento obránce dosud za týmy Philadelphia Flyers (05-08), Detroit Red Wings (03-04), Dallas Stars (93-03) a Minnesota North Stars (91-93). Draftovaný byl roku 1990 jako 1. volba týmu Minnesota North Stars a celkově jako 8. Celkem si připsal v základní části NHL v 1045 zápasech 331 bodů za 80 gólů a 251 asistencí. V playoff zaznamenal v 133 zápasech 33 bodů za 7 gól a 26 asistencí. Byl také kapitánem Dallas Stars (1995-2003) a Philadelphia Flyers (05-06).\n\nPo ukončení aktivní kariéry působil jako trenér mládeže ve Philadelphii Flyers. V únoru 2015 zakoupil se svým obchodním partnerem Davidem Legwandem hokejový klub Sarnia Sting, který působí v prestižní zámořské juniorské soutěži Ontario Hockey League. V klubu zastává nejen funkci majitele, ale zároveň je i hlavním trenérem.\n\n\n"}
{"id": "337042", "url": "https://cs.wikipedia.org/wiki?curid=337042", "title": "Zůstavitel", "text": "Zůstavitel\n\nJako zůstavitel se označuje fyzická osoba, jejíž práva a závazky přejdou její smrtí na její dědice.\n\nPozůstalost tvoří celé jmění zůstavitele (tj. souhrn majetku a dluhů), kromě povinností a práv vázaných jedině na jeho osobu, pokud nebyly jako dluh uznány nebo uplatněny u orgánu veřejné moci.\n\nJako zůstavitel se označuje \nPodle starého občanského zákoníku (platného v letech 1964–2013) se zůstavitelem dotyčný stal až v okamžiku svého úmrtí; žijící osoba, která pořídila závěť, se označovala jako tzv. \"pořizovatel závěti.\"\n\nZávěť a dovětek jsou jednostranné projevy vůle zůstavitele. Zatímco v závěti musí zůstavitel alespoň jedné osobě zůstavit podíl na pozůstalosti, dovětkem je možné učinit odkaz, příkaz, podmínku atd. Právo povolat dědice je osobním právem zůstavitele. Zůstavitel nemůže povolání dědice svěřit jinému, ani pořídit společně s jinou osobou. Zůstavitel musí svou vůli projevit tak určitě, že nestačí, aby jen přisvědčil návrhu, který mu byl učiněn. Zůstavitel má právo závěť nebo její jednotlivá ustanovení kdykoli zrušit odvoláním nebo pořízením pozdější závěti. Svobodné pořízení závěti je úzce spojeno se svobodou zůstavitele kdykoli svou předchozí závěť zrušit. \n\nOdkazem se odkazovníkovi zřizuje pohledávka na vydání určité věci, případně jedné či několika věcí určitého druhu, nebo na zřízení určitého práva. \n\nZůstavitel dědickou smlouvou povolává druhou smluvní stranu nebo třetí osobu za dědice nebo odkazovníka a druhá strana to přijímá. Lze rozlišit možné varianty dědické smlouvy: \nDědická smlouva vyžaduje formu veřejné listiny. Může ji uzavřít zletilý zůstavitel, který je zcela svéprávný; je-li zůstavitel ve svéprávnosti omezen, může dědickou smlouvu uzavřít a závazek z ní změnit se souhlasem opatrovníka. Dědickou smlouvu mohou strany uzavřít a závazek z ní změnit jen osobním jednáním.\n\nZůstavitel má omezená práva ve prospěch potomka, který je nepominutelný dědic. Nepominutelnými dědici jsou děti zůstavitele a nedědí-li, pak jsou jimi jejich potomci. Nepominutelnému dědici náleží z pozůstalosti povinný díl. Zůstavitel má však právo nepominutelného dědice za určitých okolností vydědit. Kdo se zřekl dědictví nebo povinného dílu, kdo je nezpůsobilý dědit nebo kdo byl zůstavitelem vyděděn, právo na povinný díl nemá, ale při výpočtu povinných dílů ostatních dědiců se k němu hledí právě tak, jako by z dědického práva nebyl vyloučen.\n\nPro případ, že dědictví nenabude osoba, kterou zůstavitel povolal za dědice, může povolat této osobě náhradníka; také náhradníkům může povolat postupně další náhradníky. Povolá-li takto několik náhradníků, dědí ten, který je ve výčtu nejbližší osobě, která dědictví nenabyla. \n\nZánik náhradnictví:\n\nZůstavitel odkaz zřídí tak, že v pořízení pro případ smrti nařídí určité osobě, aby odkazovníku vydala předmět odkazu. Odkazovníkem může být pouze osoba způsobilá dědit. Povolá-li zůstavitel dědice s určením, že ten určitou věc dědit nemůže, považuje se to za zřízení odkazu zákonným dědicům. Aby byl odkaz platný, musí existovat následující: a) způsobilý pořizovatel; b) platné pořízení pro případ smrti; c) způsobilý odkazovník; d) předmět odkazu. Darování závislé na podmínce, že obdarovaný dárce přežije, se považuje za odkaz, pokud se dárce nevzdal práva dar odvolat.\n\nOdkaz dluhu, který má zůstavitel uhradit odkazovníku, má ten právní účinek, že zavazuje osobu obtíženou odkazem uznat dluh, který zůstavitel určitě vyjádří nebo odkazovník prokáže, a uhradit jej nejpozději ve lhůtě pro splnění ostatních odkazů bez zřetele k podmínkám a lhůtám, které obtížený odkazem se zůstavitelem ujednal. \n\nNařídí-li zůstavitel, aby odkazovníkova pohledávka byla zajištěna, musí být poskytnuta dostatečná jistota. Je umožněno zůstaviteli nařídil, že pohledávka odkazovníka na splnění odkázaného dluhu zůstavitele musí být novým dlužníkem zajištěna.\n"}
{"id": "337046", "url": "https://cs.wikipedia.org/wiki?curid=337046", "title": "Dědická nezpůsobilost", "text": "Dědická nezpůsobilost\n\nDědická nezpůsobilost (do 31. prosince 1950 také označovaná jako dědická nehodnost; slovensky \"dedičská nespôsobilosť\", německy \"Erbunwürdigkeit\", polsky \"niegodność dziedziczenia\", francouzsky \"indignité successorale\", latinsky \"indignitas\") je vlastnost právního subjektu vztažená ke konkrétnímu zůstaviteli, která spočívá v objektivní právní nemožnosti dotyčné osoby dědit po zůstaviteli. Na rozdíl od vydědění nevyžaduje aktivní jednání ze strany zůstavitele; zůstavitel však zpravidla může po jednání, jímž byly naplněny podmínky pro dědickou nezpůsobilost, dotyčné osobě takové jednání odpustit a tím jí učinit opět dědicky způsobilou.\n\nOsoba, která je na základě důvodů uvedených v zákoně vyloučena z dědického práva, se v důsledku svého činu stala nehodnou něco z dědictví nabýt. Ponechání dědického práva takové osobě, by odporovalo zásadám spravedlnosti i obecné morálce. Při zákonné dědické posloupnosti pak na místo dědicky nezpůsobilého dědice nastupuje jeho potomek, a to i tehdy, pokud vyloučený dědic zůstavitele přežije.\n\nProblematika dědické nezpůsobilosti je upravena v § 1481–1483 občanského zákoníku. Občanský zákoník uvádí čtyři důvody, pro které lze osobu vyloučit z dědického práva. Z dědictví je vyloučen ten, kdo se dopustil činu povahy úmyslného trestného činu proti zůstaviteli nebo členu jeho rodiny, případně ten, kdo se dopustil zavrženíhodného činu proti zůstavitelově poslední vůli. Dotyčná osoba se však stane opět způsobilou dědit, jestliže jí zůstavitel takový čin odpustil. Dále je vyloučen manžel, pokud v době smrti zůstavitele probíhá rozvodové řízení a pozůstalý manžel se vůči zůstaviteli za života dopustil domácího násilí. A nakonec je z dědického práva po dítěti vyloučen rodič, který byl zbaven rodičovské odpovědnosti proto, že zneužíval její výkon, nebo ji závažným způsobem zanedbával. Tato právní úprava platí na území nynější České republiky prakticky od 1. ledna 1951.\n\nKromě spáchání samotného trestného činu, uvádí občanský zákoník jako důvod dědické nezpůsobilosti také spáchání činu, který má povahu úmyslného trestného činu. Toto je v zákoně uvedeno proto, aby se vyloučení z dědického práva vztahovalo i na takové činy, kdy spáchaný skutek z nějakého důvodu není trestným činem. Takovým důvodem může být například to, když pachatel není trestně odpovědný z důvodu nedostatku věku. Stejné důsledky má spáchání takového činu proti členu zůstavitelovi rodiny, tedy jeho manželovi, potomkovi nebo předkovi.\n\nV tomto případě bude z dědického práva vyloučen ten, kdo by zůstavitele donutil k projevu poslední vůle (např. by ho donutil sepsat závěť), nebo by ho k tomu lstivě svedl. Dále by mohlo jít o případ kdy poslední vůli zůstavitele překazil, zatajil, zfalšoval, podvrhl, nebo úmyslně zničil. Občanský zákoník zde uvádí pouze demonstrativní výčet případů, nechává tedy prostor pro další výklad podobných případů, na které by se toto ustanovení zákona mohlo vztahovat.\n\nU obou výše popsaných důvodů pro vyloučení z dědického práva má zůstavitel právo dědici jeho skutek prominout. Pokud takového práva využije, stává se dědic opět způsobilým dědicem. Musí ovšem jít o výslovné prominutí. To znamená, že ho může projevit jakoukoliv formou, ústně i písemně. V případě ústního projevu ale nastává problém, pokud nebyl vysloven před alespoň jednou další osobou, kromě dědice samotného. Za prominutí je také považováno to, kdy zůstavitel, který o skutku spáchaném dědicem prokazatelně věděl, uvede takového dědice do závěti a zároveň neuvede, že mu odpouští. Samotné uvedení takové osoby do závěti bude postačovat.\n\nJde o situaci, kdy v době smrti zůstavitele probíhá rozvodové řízení, které bylo zahájeno na návrh zesnulého manžela a důvodem bylo páchání domácího násilí právě na osobě zesnulého manžela. K vyloučení osoby, která se dopustila domácího násilí z dědického práva stačí, aby byl v době smrti zůstavitele podán návrh na rozvod. To, že soud v době smrti zůstavitele ještě nerozhodl, nesmí být důvodem pro to, aby byl manželovi, který se dopustil domácího násilí přiznán nárok na dědické právo. Toto ovšem platí jen pokud by manžel, který se dopustil domácího násilí nebyl uveden v poslední vůli, nebo v závěti. Mohlo by se například stát, že zůstavitel sepsal závěť, kde manžela uvedl jako dědice, potom došlo k páchání domácího násilí a zahájení rozvodového řízení, ale poškozený manžel již nesepsal novou závěť. V takovém případě by probíhající rozvodové řízení na dědění manžela nemělo vliv. Pokud by ale k domácímu násilí došlo v takovém rozsahu, že by naplnilo skutkovou podstatu úmyslného trestného činu, vrátili bychom se zpět k prvnímu důvodu pro vyloučení osoby z dědického práva a pozůstalý manžel by dědit nemohl. Vyloučení manžela ze zákonné dědické posloupnosti má ještě jeden důsledek, a to, že jeho vyloučení z důvodu probíhajícího rozvodového řízení z důvodu domácího násilí, zároveň vylučuje z dědické posloupnosti i jeho potomky.\n\nZe zákonné dědické posloupnosti po dítěti je vyloučen rodič, který byl zbaven rodičovské odpovědnosti, a to proto, že ji zneužíval, nebo závažným způsobem zanedbával. Pokud dítě nabude zletilosti, vyloučení se na rodiče již nevztahuje a dítě má právo samo rozhodnout, zda svého rodiče povolá za dědice ve svém pořízení pro případ smrti.\n\nVšeobecný zákoník občanský stanovil, že nezpůsobilým dědit je\n\nTi, kdo se u soudu doznali k cizoložství či krvesmilstvu anebo z něho byli usvědčeni, navíc nebyli způsobilí po sobě vzájemně dědit ze závěti.\n\nNezpůsobilá dědit po svém (bývalém) manželovi byla rovněž těhotná manželka zůstavitele, která po prohlášení manželství za neplatné, rozluce nebo zániku manželství smrtí manžela porušila zákaz uzavřít nové manželství před slehnutím (resp. v případě, že bylo těhotenství pochybné, před uplynutím 180. dne po prohlášení manželství za neplatné, rozluce nebo zániku manželství smrtí manžela; bylo-li však v takovém případě těhotenství podle okolností nebo podle vysvědčení znalců nepravděpodobné, mohl být zákaz ženě po uplytnutí tří měsíců prominut krajským úřadem, resp. v hlavních městech zemí zemským úřadem).\n"}
{"id": "337047", "url": "https://cs.wikipedia.org/wiki?curid=337047", "title": "Jordánské údolí", "text": "Jordánské údolí\n\nJordánské údolí ( , \"al-Ghor\" nebo \"al-Ghawr\"; , \"bik'at ha-Jarden\"; anglicky: \"Jordan Rift Valley\") je velké údolí a prodloužená deprese, nacházející se podél řeky Jordán.\n\nJordánské údolí bylo formováno před mnoha miliony let v období miocénu, kdy došlo k pohybu arabské tektonické desky severně a posléze východně od Afriky. O milion let později došlo k vyzdvižení pevniny mezi Středozemním mořem a Jordánským údolím, což mělo za následek, že moře dále nezalévalo tuto oblast. \n\nŘeka Jordán pramení v několika místech při jihozápadním okraji pohoří Antilibanon na pomezí Libanonu, Izraele a Sýrie. Údolí má několik podčástí. V nejsevernější části Izraele, poblíž pramenné oblasti Jordánu, je to Chulské údolí lemované na západě pohořím Naftali, na východě Golanskými výšinami. Následuje sníženina Galilejského jezera. Pak Jordán zleva přijímá řeku Jarmuk a prochází zemědělsky využívaným údolím, které se poblíž ústí toku Nachal Tavor postupně rozšiřuje do úrodného Bejtše'anského údolí lemovaného na západě vysočinou Ramot Isachar a pohořím Gilboa. Řeka zde tvoří mezinárodní hranici mezi Izraelem a Jordánskem a zprava přijímá tok Nachal Charod. Potom vstupuje Jordán do aridní oblasti, v níž tvoří hranici mezi Západním břehem Jordánu a Jordánskem. Západní hranici údolí vymezuje v tomto úseku prudké stoupání do hor Samařska. Poblíž města Jericho Jordán ústí do Mrtvého moře.\n\nNejnižším bodem Jordánského údolí jsou se 400 metry pod hladinou moře, břehy Mrtvého moře, které jsou rovněž nejnižším bodem (pevninským) na zemském povrchu. Západně i východně nadmořská výška prudce stoupá až k tisíci metrům, což činí z tohoto riftového údolí významný topografický prvek. Jižně od Mrtvého moře přechází tektonická propadlina Jordánského údolí ve vyprahlé vádí al-Araba.\n\nPři Jordánském údolí žije přibližně 85 tisíc Jordánců, z nichž jsou většina rolníci, a 80 % zemědělských statků v jordánské části údolí jsou malorolnická hospodářství, jejichž rozloha nepřekračuje 30 dunamů.\n\nNa Západním břehu Jordánu žije v přibližně 20 stálých sídlech, mezi něž patří i město Jericho, zhruba 47 tisíc palestinských Arabů. Na této straně řeky žijí i tisíce beduínů. Na západ od řeky Jordán žijí také desítky tisíc Izraelců, ať už na území Izraele v jeho mezinárodně uznávaných hranicích, nebo v rámci izraelských osad na Západním břehu. Jde například o vesnické osídlení (včetně kolektivních kibuců nebo polovojenských osad typu nachal) v samosprávných oblastech Oblastní rada Emek ha-Jarden, v Oblastní rada Emek ha-ma'ajanot nebo Oblastní rada Bik'at ha-Jarden a také ve městech jako Kirjat Šmona, Tiberias nebo Bejt Še'an.\n\nPřed šestidenní válkou v roce 1967 byla jordánská strana údolí domovem zhruba 60 tisíc lidí s výrazným zapojením v zemědělství. K roku 1971 poklesla populace na 5 tisíc jako důsledek války a konfliktu mezi palestinskými guerillami a jordánskou armádou v letech 1970–1971. Díky velkým investicím jordánské vlády v této oblasti došlo již koncem 70. let k opětovnému usídlení více než 85 tisíc lidí.\n\nOd šestidenní války v roce 1967 pokládá každá izraelská vláda Jordánské údolí za východní hranici mezi Izraelem a Jordánskem.\n\nTeplota vzduchu v Jordánském údolí je o několik stupňů vyšší než v přilehlých oblastech, což je velmi příznivé pro zemědělství, které zde je možné provádět celoročně. Jsou zde úrodné půdy a zásoby vody, které činí toto území zemědělsky atraktivním již po 10 tisíc let. Již v roce 3000 př. n. l. byla zemědělská produkce z tohoto údolí prodávána v okolních oblastech. Jako úrodná země je Jordánské údolí popsáno v Tóře a řeka Jordán je křesťany zmiňována jako místo, kde Jan Křtitel pokřtil Ježíše Krista.\n\nV několika posledních desetiletích došlo díky zavedením moderních zemědělských metod k výraznému nárůstu produkce této oblasti. Jordánsko vystavělo v 50. letech za účelem zavlažování 69 km dlouhý kanál East Ghor (nyní kanál krále Abdulláha), který se napojuje na východní břeh Jordánského údolí. Následná výstavba přenosných skleníků až sedmkrát zvýšila produktivitu místního zemědělství, což Jordánsku umožňuje celoročně exportovat velké množství ovoce a zeleniny.\n\n"}
{"id": "337049", "url": "https://cs.wikipedia.org/wiki?curid=337049", "title": "Odmítnutí dědictví", "text": "Odmítnutí dědictví\n\nOdmítnutí dědictví je jednostranné hmotněprávní jednání fyzické nebo právnické osoby ve vztahu ke konkrétnímu zůstaviteli, v jehož důsledku se ten, kdo dědictví odmítl, nestane dědicem po zůstaviteli, ačkoliv jinak by se jeho dědicem stal a výslovně se vzdává práva na dědictví. Obecně platí, že pozůstalost se nedá nikomu vnutit, proto zde existuje toto právo dědictví odmítnout. V případě, že soud podává vyrozumění o dědickém právu člověku, kterého lze považovat za dědice, dává danému člověku najevo nejenom to, že mu svědčí nějaký dědický titul, a tím je povolán k tomu, aby po zůstaviteli dědil, ale i poskytuje lhůtu k odmítnutí dědictví. Soud v tom případě podá dědici poučení, jakým způsobem může dědic dědictví odmítnout, k jakému orgánu odmítnutí směřovat a v jaké lhůtě to učinit. Dědic je také poučen o tom, jaké následky s sebou přináší odmítnutí dědictví.\n\nMožnost odmítnutí dědictví je popsána v části třetí, hlavě III. občanského zákoníku.\n\nK odmítnutí dědictví ze strany dědice musí dojít vždy výslovně. K výslovnému odmítnutí dojde ve chvíli, kdy se dědic, nebo osoba, která jej zastupuje výslovně vyjádří, že dědictví odmítá. K výslovnému odmítnutí může dojít ústně nebo písemně. Písemné podání se činí v listinné nebo elektronické podobě prostřednictvím veřejné datové sítě, telegraficky nebo telefaxem. Ústní podání se činí do protokolu.\n\nOdmítnutí musí vždy splňovat obecné náležitosti podání. Z podání musí být patrné, komu je určeno, kdo jej podává, které věci se týká a co sleduje, a musí být podepsáno a datováno. Odmítnutí dědictví je třeba učinit vůči soudu, u kterého je řízení o pozůstalosti vedeno, a adresováno musí být konkrétnímu soudnímu komisaři, který byl pověřen provedením úkonů v řízení o pozůstalosti. Není však na závadu podání, je-li adresováno rovněž soudu, u kterého je řízení o pozůstalosti vedeno.\n\nRozlišujeme také mezi pojmy odmítnutí dědictví a vzdání se dědictví. Vzdání se dědictví je právní jednání, které předpokládá vícero dědiců. Některý z dědiců se poté může vzdát svého dílu dědictví ve prospěch jiného dědice. Souhlasí-li s tímto řešením i druhý dědic, přiroste mu dědický podíl, vztahující se zprvu na prvního dědice, který se dědictví vzdal. Odlišit je také nutné zřeknutí se dědického práva. Tento akt je vyjádřením potenciálního dědice, že se zříká svého dědického práva. Je to akt, který se koná předem, ještě za života zůstavitele a uzavírá se smlouvou se zůstavitelem. Předmětem tohoto zřeknutí je tedy dědické právo v budoucnosti, kterého se dědic zříká. Zřeknutí se dědictví lze učinit ve prospěch jiné osoby, ale i bez vazby na konkrétní osobu. Nejčastěji dochází ke zřeknutí se dědictví ve chvíli, kdy ze zůstavitelovy strany směrem k potenciálnímu dědici již plyne nějaké plnění (např. daruje nemovitost jednomu potomku, který se zřekne dědického práva, a dědit bude pouze druhý potomek).\n\nOdmítnutí dědictví může být učiněno ve lhůtě určené soudem. Úprava lhůty k odmítnutí dědictví je obsažena ve dvou dokumentech. Je jím občanský zákoník (dále jen ObčZ) a zákon o zvláštních řízeních soudních (dále jen ZŘS). § 164 ZŘS odstavec 1 věta druhá: \"K odmítnutí dědictví soud v usnesení stanoví lhůtu 1 měsíce nebo, má-li vyrozumívaný jediné bydliště v zahraničí, 3 měsíce od doručení usnesení; z důležitých důvodů může být lhůta k odmítnutí dědictví přiměřeně prodloužena\". Úprava v ObčZ § 1487 odstavec 1 věta druhá: \"Dědictví lze odmítnout do jednoho měsíce ode dne, kdy soud dědice vyrozuměl o jeho právu odmítnout dědictví a o následcích odmítnutí; má-li dědic jediné bydliště v zahraničí, činí lhůta k odmítnutí dědictví tři měsíce. Jsou-li pro to důležité důvody, soud dědici lhůtu k odmítnutí dědictví přiměřeně prodlouží.\" Obě úpravy se tedy liší pouze formulačně. Lhůta lze prodloužit jedině před jejím uplynutím, po jejím uplynutí již lhůtu prodloužit nelze.\n\nZvláštní případ nastane, když je v dědické smlouvě jasně uvedeno, že dědic nesmí dědictví odmítnout (§ 1485 odstavec 1 ObčZ): Dědic má právo po smrti zůstavitele dědictví odmítnout; smluvní dědic však jen, pokud to není dědickou smlouvou vyloučeno. Odmítá-li dědictví nepominutelný dědic, může dědictví odmítnout s výhradou povinného dílu.\n\nLhůta k odmítnutí dědictví má hmotněprávní povahu. To je důležité zejména pro posouzení, zda bylo odmítnutí učiněno ve lhůtě k tomu stanovené.\n\nOsobě, která se má stát dědicem musí být doručeno vyrozumění o dědickém právu. Toto usnesení se doručuje do vlastních rukou osobám, kterým nebylo vyhlášeno při jednání a jedná se o usnesení, proti kterému se nedá odvolat.\n\nV případě, že se některé osobě nepodařilo doručit vyrozumění o dědickém právu na adresu jeho trvalého bydliště, považuje se tato osoba za dědice neznámého pobytu. Tato osoba se poté o dědickém právu vyrozumívá vyhláškou. Vyhláška vyzve dědice, aby se přihlásil soudu nebo opatrovníkovi, který mu byl přidělen. Soud opět určí lhůtu k tomuto přihlášení, která nesmí být kratší než 6 měsíců od vyvěšení vyhlášky na úřední desce soudu. Ve vyhlášce je také dědic poučen o tom, jaké následky pro něj plynou z toho, že o osobě nedá včas vědět. K takové osobě se v řízení o pozůstalosti poté nepřihlíží, neúčastní se řízení a ani nemá právo na vypořádání svého dědického podílu. (Podle předcházející právní úpravy byla délka této lhůty stanovena na 1 měsíc, dnešní úprava tedy prodloužila tuto lhůtu a tím prodloužila celé pozůstalostní řízení).\n\nUplynutím lhůty pro odmítnutí dědictví toto právo zaniká (tzn. k odmítnutí dědictví musí dojít pouze v době k tomu určené, s danými náležitostmi). Pokud tedy dědic neučiní žádný krok k tomu, aby dědictví odmítl, zůstane dědicem. Dědic, který učiní formálně správné kroky k tomu, aby dědictví odmítl, se považuje za dědice, který dědictví nikdy nenabyl. Není už účastníkem řízení o pozůstalosti.\n\nPodle obecného zákoníku občanského se vyžadovalo, aby se ten, kdo přichází v úvahu jako dědic, o svůj dědický podíl přihlásil podáním dědické přihlášky. Nepodal-li potenciální dědic dědickou přihlášku, pohlíželo se na něj, jako kdyby se smrti zůstavitele nedožil.\n\nČeské dědické právo bylo od 1. ledna 1951 založeno na principu, že se osoba, jíž svědčí dědické právo (tj. ten, kdo přicházel v úvahu jako dědic), rovněž dědicem stal, pokud ovšem ve stanovené lhůtě a za stanovených podmínek dědictví neodmítl.\n\nV českém právním řádu bylo, až do doby přijetí nového občanského zákoníku, odmítnutí dědictví upraveno v ustanoveních § 463 až 468 občanského zákoníku. Dědictví šlo odmítnout ústním prohlášením u soudu (resp. soudního komisaře) nebo písemným prohlášením jemu zaslaným ve lhůtě jednoho měsíce ode dne, kdy byl dědic o právu dědictví odmítnout a o následcích odmítnutí soudem vyrozuměn. Tato lhůta mohla být z důležitých důvodů soudem prodloužena. Dědictví nemohl odmítnout dědic, který svým počínáním dal najevo, že dědictví nechce odmítnout. Dědictví nešlo odmítnout pouze z části. Prohlášení o odmítnutí dědictví nešlo odvolat; stejně tak nešlo odvolat prohlášení dědice, že dědictví neodmítá. K dědici, který byl neznámý nebo neznámého pobytu se při projednávání dědictví nepřihlíželo, nedal-li o sobě vědět.\n\n"}
{"id": "337053", "url": "https://cs.wikipedia.org/wiki?curid=337053", "title": "Elbrus (rozcestník)", "text": "Elbrus (rozcestník)\n\nElbrus může být:\n\n"}
{"id": "337054", "url": "https://cs.wikipedia.org/wiki?curid=337054", "title": "Dominique Appia", "text": "Dominique Appia\n\nDominique Appia (29. července 1926 Ženeva - 8. ledna 2017) byl švýcarský surrealistický malíř, který žil a pracoval v Ženevě. Jeho díla jsou často chybně zaměňována s prací Salvadora Dalího. Pravděpodobně jeho nejznámějším dílem je obraz \"Entre les Trous de la Memoire\".\n"}
{"id": "337057", "url": "https://cs.wikipedia.org/wiki?curid=337057", "title": "Dítě (rozcestník)", "text": "Dítě (rozcestník)\n\nDítě může být:\n\n\n\n"}
{"id": "337059", "url": "https://cs.wikipedia.org/wiki?curid=337059", "title": "Keith Primeau", "text": "Keith Primeau\n\nKeith Primeau (* 24. listopadu 1971, Toronto) je bývalý kanadský hokejový útočník a momentálně je hlavním trenérem v týmu Philadelphia Revolution.\n\nVe své kariéře hrál v NHL tento centr dosud za týmy Philadelphia Flyers (99-06), Carolina Hurricanes (97-99), Hartford Whalers (96-97) a Detroit Red Wings (90-96). Draftovaný byl roku 1990 jako 1. volba Detroit Red Wings a celkově jako 3. Hráč reprezentoval několikrát svoji vlast na MS a OH. Celkem si připsal v základní části v 909 zápasech 619 bodů za 266 gólů a 353 asistencí. V play off zaznamenal v 128 zápasech 57 bodů za 18 gólů a 39 asistencí. Byl také kapitánem Carolina Hurricanes (1998–2000) a Philadelphia Flyers (01-06). V sezóně 2003/2004 se vyznamenal skvělým play off, když svými 16 body z 18 zápasů dotáhl Philadelphii jako kapitán až do finále konference kde podlehli Tampa Bay Lightning.\n\n\n\n"}
{"id": "337061", "url": "https://cs.wikipedia.org/wiki?curid=337061", "title": "Dítě (příbuzenský poměr)", "text": "Dítě (příbuzenský poměr)\n\nSlovo dítě označuje trvalý příbuzenský poměr potomka vůči vlastním rodičům, t. j. v prvním stupni příbuzenství, t. j. syna nebo dceru.\n\nDítěti je právně na roveň postaven osvojenec, který z biologického hlediska potomkem dotyčné osoby není. Osvojením (adopcí) zaniká právní vztah mezi biologickým rodičem a dítětem a nahrazuje se vztahem mezi osvojencem a osvojitelem.\n\nBiologické rodičovství je právně nezrušitelné, avšak v některých případech je právní rodičovství nahrazeno právní domněnkou (například je za otce považován bez dalšího zkoumání manžel matky anebo muž, kterého matka jako otce uvede). Otázka rodičovství je komplikovaná i v případech umělého oplodnění, kdy genetický rodič nemusí být totožný se skutečným nebo matrikovým rodičem. \n\n"}
{"id": "337064", "url": "https://cs.wikipedia.org/wiki?curid=337064", "title": "Náměstí Hrdinů (Budapešť)", "text": "Náměstí Hrdinů (Budapešť)\n\nNáměstí Hrdinů (maďarsky Hősök tere) je jedno z hlavních náměstí Budapešti. Leží mezi Andrássyho třídou (\"Andrássy út\"), součástí Seznamu světového dědictví UNESCO, vedoucí z Vnitřního města, a Městskými sady (\"Városliget\"). Vybudování náměstí je spojeno s oslavami tisíciletí od obsazení Karpatské kotliny Maďary (\"honfoglalás\") roku 1896.\n\nPříčně k hlavní ose (Andrássyho třída — Městské sady), na níž leží také tzv. jubilejní trasa budapešťské podzemní dráhy, se nacházejí reprezentativní budovy Muzea krásných umění (\"Szépművészeti Múzeum\", z let 1900-1906) na severozápadní straně a Domu umění (\"Műcsarnok\", z roku 1895) na straně jihozápadní. \n\nHlavní dominantou náměstí je Památník Tisíciletí (\"Millenniumi emlékmű\") orientovaný k ústí Andrássyho třídy. Skládá se z 36 metrů vysokého sloupu se sochou archanděla Gabriela na vrcholu a jezdeckými sochami knížete Arpáda a šesti kmenových knížat při patě, a kolonády se 14 sochami představující jakýsi pantheon uherských dějin. Zpodobeno je zde osm významných uherských předhabsburských králů a pět vůdců protihabsburských povstání: \n\n"}
{"id": "337067", "url": "https://cs.wikipedia.org/wiki?curid=337067", "title": "Éric Desjardins", "text": "Éric Desjardins\n\nÉric Desjardins (* 14. června 1969, Rouyn) je bývalý kanadský hokejista. Ve své kariéře hrál v NHL tento obránce dosud za týmy Philadelphia Flyers (1994-2006), Montreal Canadiens (1988-1995). Draftován byl roku 1987 jako 3. volba Montrealu Canadiens a celkově jako 38. Několikrát reprezentoval svoji vlast na Mistrovství světa a olympijských hrách. Celkem si připsal v základní části v 1143 zápasech 575 bodů za 136 gólů a 439 asistencí. V play off zaznamenal ve 168 zápasech 80 bodů za 23 gólů a 58 asistencí.\nByl také kapitánem Philadelphie Flyers (1999-2002). Za svou kariéru, kterou odehrál s číslem 37, získal mnohá ocenění.\n\n"}
{"id": "337072", "url": "https://cs.wikipedia.org/wiki?curid=337072", "title": "Španělská socialistická dělnická strana", "text": "Španělská socialistická dělnická strana\n\nŠpanělská socialistická dělnická strana (PSOE, ) je jednou z dominantních španělských politických stran, vedle Lidové strany Španělska . V současnosti zaujímá pozice levého středu . Vznikla roku 1879 a je druhou nejstarší stranou v zemi. Oficiální oslovení mezi straníky zní \"compañero\". Udržuje vazby na odborový svaz Unión General de Trabajadores, ačkoliv vazby už nejsou tak těsné jako v minulosti.\n\nStrana je členem Strany evropských socialistů a také Socialistické internacionály a Progresivní aliance.\n\nPSOE vznikla za účelem zastupování pracující třídy zrozené průmyslovou revolucí s deklarovaným cílem dosažení socialismu skrze revoluci. S postupem času se přeměnila z marxisticky revoluční na revizionistickou a reformistickou socialistickou stranou. Dnešní PSOE se popisuje jako strana zastupující demokratický socialismus, sociální demokracii a progresivismus.\n\nStrana byla založena začátkem května 1879 v Madridu. Jejím prvním předsedou byl dělnický aktivista a odborář Pablo Iglesias Posse. Přestože se zpočátku socialistům nedařilo nabýt výraznějšího postavení z důvodů represí státních orgánů, jejich účast na stávkách jim přinesla podporu mezi manuálně pracujícími vrstvami. V roce 1910 byl Pablo Iglesias Posse s podporou prorepublikánských sil zvolen jako první socialista do španělského parlamentu.\n\nBěhem druhé španělské republiky byla PSOE součástí Lidové fronty (\"Frente Popular\") a její vlády. Během občanské války se strana rozdělila do tří křídel: \"levicové\" marxistické prorevoluční křídlo (mělo blízko k marxistům z POUM a anarchistům), \"centristické\" křídlo (ve shodě s Komunistickou stranou se stavělo proti spontánnímu zabírání továren a půdy) a \"pravicové\" křídlo. Po vítězství generála Francisca Franca byla strana zakázána a její představitelé byli buď uvězněni nebo odešli do exilu. Exilovou PSOE následně provázely vnitřní spory o směřování strany.\n\nPo návratu demokracie do Španělska byla strana opět legalizována (v roce 1977) a jejím dlouholetým generálním tajemníkem se stal pozdější premiér Felipe González. V roce 1978 se s ní spojila malá parlamentní \"Lidová socialistická strana\". Na následující sjezdu proběhl souboj mezi reformisty a marxisty, přičemž evropští socialisté (především německá SPD) podporovali reformisty (na znamení reformy byl změněn i znak strany: knihu a kovadlinu nahradila růže v pěsti). V roce 1978 byla v referendu schválena nová španělská ústava, kterou PSOE podporovala. Roku 1982 vyhrála strana volby a přešla z opozice do vlády. Následně byla kritizována některými svými voliči pro příliš liberální ekonomickou politiku a nedostatečné sociální reformy. I přesto zvítězila ve volbách v letech 1986, 1989 a 1993. Hospodářská krize a státní terorismus oslabily popularitu strany, která pak nedokázala po dvě funkční období porazit vládní lidovce (přestože udržela silné pozice v některých regionech). Po prohraných volbách v roce 1996 odešel z čela strany Felipe González.\n\nPo čtyřleté krizi ve vedení PSOE byl v roce 2000 byl zvolen José Luis Rodríguez Zapatero jako nový generální tajemník. PSOE se pod jeho vedením ostře postavila proti válce v Iráku. Po volbách 2004 se opět stala nejsilnější španělskou stranou. Podporovala tzv. euroústavu a evropskou integraci a provedla některé podstatné reformy, jako například uzákonění manželství osob stejného pohlaví. Zapaterova vláda také započala mírová jednání s baskickou odbojovou organizací Euskadi Ta Askatasuna (ETA), která však byla v roce 2006 přerušena. V roce 2008 potvrdila PSOE ve volbách své vedoucí postavení v politickém životě země, když ještě navýšila počet svých poslanců v parlamentu.\n\nVe volbách 2011, po sedmi letech vládnutí, naopak strana dosáhla do té doby historicky nejhoršího výsledku od doby přechodu k demokracii. Utrpěla velké ztráty také na komunální a regionální úrovni, vše zejména ve prospěch Španělské lidové strany, ale i menších stran. Zapaterovým nástupcem jako předseda PSOE se v únoru 2012 stal na krátkou dobu Alfredo Pérez Rubalcaba. Od roku 2014 stojí v čele strany Pedro Sánchez Pérez-Castejón.\n\nVe volbách 2015 se socialisté umístili na druhé příčce s novým historicky nejnižším podílem 22 % hlasů (5 530 779 hlasů) a 90 mandátů. Dne 1. června 2018 byla však dosavadnímu předsedovi španělské vlády a předsedovi Lidové strany Marianu Rajoyovi vyslovena v parlamentu nedůvěra. Následně se stal předseda PSOE Pedro Sánchez novým premiérem, jeho vláda byla ovšem odkázána na podporu jiných stran. Ve volbách 2019 se opět stala nejsilnější stranou se ziskem 28,6 % hlasů (123 mandátů ze 350).\n\nPSOE zahrnuje i další socialistické strany s autonomním vedením v některých regionech:\n\n\n"}
{"id": "337075", "url": "https://cs.wikipedia.org/wiki?curid=337075", "title": "Karenga", "text": "Karenga\n\nKarenga ( ) je řeka v Zabajkalském kraji v Rusku. Je dlouhá 366 km. Povodí řeky má rozlohu 10 100 km².\n\nPramení na Jablonovém hřbetu a teče mezihorskou kotlinou. Ústí zprava do Vitimu (povodí Leny).\n\nZdrojem vody jsou především dešťové srážky. Průměrný roční průtok vody ve vzdálenosti 180 km od ústí činí 16,5 m³/s. Promrzá do dna od konce listopadu do poloviny dubna. Nejvyšších vodních stavů dosahuje od května do září. Dochází k prudkým změnám úrovně hladiny.\n"}
{"id": "337081", "url": "https://cs.wikipedia.org/wiki?curid=337081", "title": "Rakety Scout", "text": "Rakety Scout\n\nRakety Scout jsou nosné rakety vyvinuté americkou agenturou NACA (od roku 1958 NASA), určené pro vynášení malých družic na orbitu kolem Země. Byly první (a dlouho jediné) nosné rakety poháněné pouze motory na tuhé pohonné látky. Ve službě vydržely velmi dlouho, od prvního startu roku 1961 vykonaly přes 100 letů. Poslední start proběhl v roce 1993.\n\nRaketa je sestavená ze čtyř stupňů, tedy je nazývána čtyřstupňovou. Názvy jednotlivých stupňů jsou \"Algol\", \"Castor\", \"Antares\" a \"Altair\". Raketa byla vybavena motory na TPH. Postupně byly vyvíjeny modernizované varianty, přičemž základem modernizace bylo nasazování stále výkonnějších motorů.\n\nPrvní stupeň Algol vznikl z testovacího motoru rakety Polaris. V době svého vzniku to byl největší motor na tuhé pohonné látky. Tah ve vakuu se pohybuje od 400 do 564 kN. Doba hoření je přibližně 40 sekund. Specifický impuls se liší podle verze, od 236 sekund pro verzi Algol-1 až po 284 sekund u verze Algol-3. Průměr trysky je přibližně jeden metr.\n\nDruhý stupeň Castor byl vyvinut z řízené střely země-země MGM-29 Sergeant. Kromě raket Scout se používal i na dalších projektech jako třeba Delta a Thor-Agena. Tah ve vakuu je podle verze až 280 kN. Specifický impuls je 247 až 265 sekund.\n\nTřetí stupeň Antares měl tah 60 až 93 kN, specifický impuls 293 sekund a doba hoření 36 až 43 sekund.\n\nČtvrtý stupeň Altair byl převzat z raket Vanguard. Tah 12 až 27 kN, specifický impuls 254 až 280 sekund. Doba hoření přibližně 28 až 40 sekund.\n\nPo dobu kdy byly používány, prošly rakety Scout mnoha modernizacemi a přestavbami. Byly používány v nejrůznějších konfiguracích od třístupňové až po pětistupňovou, sloužily jak pro orbitální tak pro suborbitální lety. Jednotlivé varianty se liší složením a typy použitých stupňů. Nosný systém Scout byl využíván NASA i USAF. Základní verzí byl Scout-X1 od níž se odvozovaly všechny další.\n\n\nProgram Blue Scout 1 (XRM-89) měl zkoumat výkony raket a měřit radiační působení ve velkých výškách. Výsledky experimentů měly být odeslány v návratové kapsli zpět na Zem. Ta se však potopila než mohla být po dopadu do moře vyzvednuta. Další starty v květnu 1961 a dubnu 1962 byly také neúspěšné a program byl zrušen.\nBlue Scout 2 (XRM-90) byla stejné konfigurace jako základní Scout používaná NASA, nebyla však identická. Čtvrtý stupeň s nákladem byl skryt za aerodynamickým pláštěm a měl tedy stejný průměr jako stupeň třetí a změn doznala i tryska prvního stupně. První dva lety byly sub-orbitální a měly za úkol měřit úrovně radiace ve Van Allenových radiačních pásech. Druhý let měl ještě další úkol a to výzkum mikrometeoritů, návratová kapsle však opět selhala. Třetí start měl vynést komunikační zařízení pro program Mercury, raketa ale po 28 sekundách letu selhala a USAF projekt opustilo.\n\nBlue Scout Junior (XRM-91) byl další variantou původní rakety, postrádal první stupeň, gyro-stabilizaci a naváděcí systém, což z něj činilo neřízenou raketu. První start v září 1960 měl zkoumat radiační působení a magnetické pole ve výšce 26 700 km nad povrchem Země, po dosažení této výšky selhal telemetrický systém a nebyla tedy získána žádná data. Další start selhal při startu a třetí sice dosáhl výšky 22 500 km, telemetrie se ale opět porouchala a let byl neúspěšný. Jediný úspěch přinesl až čtvrtý a poslední let, který nesl přístroje pro měření hustoty částic ve Van Allenových radiačních pásech. Program byl označen jako úspěšný, neboť demonstroval variabilitu nosného systému.\n\nRakety byly vypouštěny z různých základen ve světě. První raketa tohoto typu startovala 16. února 1961 ze základny NASA na ostrově Wallops (Wallops Flight Center), když vynesla družici Explorer 9 (označovanou také Baby Echo) o váze 6,5 kg. Některé rakety získali Italové pro použití ze základny San Marco Equatorial Range u Keni. Raket bylo vypuštěno celkem 118, poslední v květnu 1993 ze základny Vandenberg Air Force Base v Kalifornii.\n\nRaketa byla vyobrazena na filatelistických známkách Gabunu v sérii věnované Francouzskému kosmickému programu v roce 1966.\n\n"}
{"id": "337086", "url": "https://cs.wikipedia.org/wiki?curid=337086", "title": "Princess Albertina", "text": "Princess Albertina\n\nPrincezna Albertina je ženský genitální piercing (nejčastěji kroužek), který vstupuje močovou trubicí a vychází nad spodním okrajem poševního vchodu. Je to relativně netradiční piercing, jehož aplikace je poměrně obtížná, protože místo vpichu je relativně hluboko ve vagině a je bezprostředně obklopeno malými stydkými pysky. Navíc tkáň nelze uchopit do kleští, takže záleží pouze na zručnosti piercera. Při špatné hygieně hrozí riziko zánětů, jež je do značné míry eliminováno desinfekčními účinky moče. \n\nTento piercing vyžaduje, aby jeho nositelka měla dostatečně velký průměr močové trubice, aby nedošlo k jejímu úplnému zablokování, což by značně ztížilo močení. \nTento piercing může extrémně sexuálně stimulovat, což je způsobeno hustou sítí nervových zakončení v těsném okolí vývodu močové trubice, které je intenzivně stimulováno při pohlavním styku nebo při masturbaci. Jako většina genitálních piercingů se hojí velice rychle, pokud je řádně ošetřován a udržován v čistotě. Je to poměrně nový piercing, a ne každý piercer musí být ochotný nebo schopný ho provést.\n\nHlavním rizikem je zvýšená možnost infekce v močové trubici. Důležité, je správně provedený vpich.\nPřítomnost tohoto piercingu může ovlivňovat tok močení, a proto je nutno dbát zvýšené pozornosti během a po močení.\n\n\n"}
{"id": "337095", "url": "https://cs.wikipedia.org/wiki?curid=337095", "title": "Saab 29 Tunnan", "text": "Saab 29 Tunnan\n\nSaab 29, ve švédštině přezdívaný Flygande tunnan („létající sud“), byl švédský proudový jednomotorový jednomístný stíhací letoun, vyráběný v letech 1950-56. Šlo o druhý typ proudového letounu ve Švédsku a navzdory jeho vzhledu šlo o rychlý a hbitý stroj.\n\nJiž od října 1945 probíhal u společnosti Svenska Aeroplan Aktiebolaged v Linköpingu vývoj nového proudového typu, který by v budoucnu nahradil letouny Saab 21R. Ke dni 18. prosince 1945 byly ve vývojovém oddělení firmy Saab připraveny dva alternativní projekty označené R 1001 „Cigaren“ a R 1001 „Tunnan“.\n\nV únoru 1946 dalo Flygvapnet pokyn k detailnímu rozpracování projektu Tunnan, který následovaly modelové testy v aerodynamickém tunelu. V závěru roku 1946 pak letectvo objednalo stavbu tří prototypů s označením J 29.\n\nPrvní ze tří objednaných prototypů (29001-29003) byl zalétán 1. září 1948 zkušebním pilotem Robertem Moorem.Druhý prototyp s modifikovanou mechanizací křídla poprvé vzlétl 28. února 1949. Třetí prototyp, jehož první let proběhl 18. srpna 1949, již nesl hlavňovou výzbroj tvořenou čtveřicí kanónů Hispano ráže 20 mm ve spodní části přídě. Během výroby Flygvapnet doobjednalo ještě čtvrtý prototyp (29004) zalétaný 21. července 1950, který obsahoval všechny modifikace, k nimž se dospělo během testů. Představoval tak jediný předsériový stroj.\nSériové letouny se od prototypů odlišovaly změněnou částí mezi motorovým krytem a nosníkem ocasních ploch, který byl zesílen. Cílem bylo potlačení flutteru v rychlostní oblasti 900 km/h. Ke konci zkoušek bylo nutné přemístění brzdicích štítů z horní strany křídla do trupu pod jeho náběžnou hranu. Protože v této době stály na výrobní lince první rozpracované sériové draky Tunnanů, uskutečnila se tato změna až do 33. vyrobeného letounu (29133). Stroje v této podobě nesly označení \"Saab J 29A Tunnan\" (Jakt).\n\nPotřebu stíhací bombardovací verze pokryly \"J 29B\" (první vzlet 11. března 1953) se zvětšenou zásobou paliva, později přeznačené na A 29B (Attack). Na jejich křídlové závěsníky bylo možno zavěsit napalmové nebo klasické pumy a neřízené rakety. Od roku 1953 do 1955 Saab vyrobil 361 kus \"béček\" (29325-29685) zařazených do bitevních křídel F-6 v Karlsborgu a F-7 Sätenäsu.\n\nDemontáží hlavňové výzbroje z A 29B s následnou zástavbou dvou směrových kamer Ska-10/92 a jedné širokoúhlé Ska-15/15 vznikla v roce 1953 průzkumná varianta \"S 29C\" (Spaning), která také obdržela stínidlo tepelného záření pod tryskou motoru a detektor radarových vln pro ostrahu zadní polosféry. Jeho anténa byla instalovaná pod laminátovým krytem na zádi trupu. Dalším novým konstrukčním prvkem bylo použití odklopných krytů, které chránily okénka vpřed mířících kamer, jako pomocných brzdicích štítů při střemhlavém letu. Mezi květnem 1954 a květnem 1956 bylo vyrobeno 76 exemplářů (29901-29976).\n\nV březnu 1954 byl zalétán prototyp \"J 29D\" (sériové číslo 29325) se zabudovanou pohonnou jednotkou Flygmotor RM-2B o maximálním tahu 27,46 kN, která již byla vybavena komorou přídavného spalování s regulovanou výstupní tryskou. Úprava zahrnovala také přestavbu zvětšené zadní části trupu s ústím trysky posunutým vzad.\n\n29 strojů \"J 29E\", z nichž první byl zalétán 3. prosince 1953, mělo upravené křídlo pro zvýšení kritického Machova čísla, které vzrostlo z hodnoty 0,86 na 0,89. Letouny byly ještě vybaveny motorem RM-2 bez přídavného spalování. \n\nPoslední modifikací byla stíhací varianta \"J 29F\" (zálet 20. března 1954), vzniklá přestavbou 308 letounů J 29B a J 29E. Koncem roku 1955 byly na J 29F instalovány dva závěsníky pro samonaváděcí střely Rb-24, což byly licenční AIM-9 Sidewinder vyráběné ve Švédsku. Šest letounů verze F (29333, 29441, 29507, 29575, 29578 a 29624) bylo upraveno pro vlekání terčů a předáno speciální letce křídla F-3 v Ostgotě.\n\nPrvní sériové letouny Saab J 29A Tunnan převzalo stíhací křídlo F-13 v Norrköpingu v květnu 1951, které do té doby užívalo letouny de Havilland Vampire FB Mk.1. Od rou 1951 do roku 1954 obdržel Flygvapnet 224 kusů (29101-29324) této čistě stíhací varianty. Sloužily ve Fligflottilj F-3 se základnou Linköping-Malmen, F-4 Östersund-Frösön, F-8 Stockholm-Barkarby, F-9 Götebor-Säve, F-10 Ängelholm, F-12 Kalmar, F-13 Norrköping-Brävalla, F-15 Söderhamn, F-16 a F-20 Uppsala.\n\nPrůzkumné S 29C sloužily ve stavu křídel F-11 na letišti Nyköping-Skavsta a u F-21 v Luleů. Všechny vyrobené J 29E byly dislokovány v Östersundu u útvaru F-4.\n\nV rámci jednotek OSN byly od 4. října 1961 nasazeny čtyři J 29B (29374, 29393, 29440 a 29475) křídla F-8 z Ängelholmu v Kongu proti katanžským separatistům. Po příletu do Leopoldville utvořily jednotku F-22 pod velením plukovníka Svena Lampella. Dne 8. října 1961 byla F-22 přesunuta do Duluabourgu v provincii Kasai. Během roku 1962 se jednotka přemístila na letiště Kamina v provincii Katanga, kde k nim přibyly další čtyři A 29B (29364, 29365, 29371 a 29445) a dva S 29C (29906 a 2994). Do srpna 1963 se vrátily do Švédska.\n\nJediným zahraničním uživatelem se v roce 1961 stalo Rakousko, které zakoupilo 15 letounů J 29F. Jejich domovskými základnami se stalo vídeňské mezinárodní letiště Schwechat a letiště Klagenfurt. V roce 1962 se působištěm Tunnanů 1. Jagdbomber Staffel stalo nové letiště v Linci-Hörschingu. Dalších 15 J 29F převzalo neutrální Rakousko v roce 1963. Některé z nich byly ve Švédsku na přání zákazníka upraveny tak, že mohly nést místo levé dvojice kanónů paletu s kamerami.\n\nPiloti dvou rakouských J 29F 20. října 1964 v silné mlze ztratili orientaci a pronikli do československého vzdušného prostoru. Po spotřebování paliva letouny nouzově přistály na poli u obce Ořech nedaleko západního okraje Prahy. Piloti byli neprodleně navráceni do Rakouska, poškozené stroje byly později sešrotovány.\n\n\n\nÚdaje platí pro J 29F\n\n\n\n\n"}
{"id": "337098", "url": "https://cs.wikipedia.org/wiki?curid=337098", "title": "Mínojská civilizace", "text": "Mínojská civilizace\n\nMínojská civilizace byla civilizace doby bronzové, která existovala na Krétě přibližně v období 2700 až 1450 př. n. l.. V době mezi lety 2000 - 1600 př. n. l. dosáhla největšího hospodářského a kulturního rozkvětu. Po roce 1450 př. n. l. došlo ke vpádu Achájů z řecké pevniny, kteří s sebou přinesli kulturu Mykénské civilizace a Mínojská civilizace tak zanikla.\n\nPůvod krétského obyvatelstva a kultury, pojmenované archeologem Arthurem Evansem po bájném králi Mínoovi, je neznámý. Společnost byla centrálně řízena vládci sídlícími v nákladných palácích obklopených městy (např. Knóssos, Malia, Faistos, Hagia Triada). Zde se shromažďovala a inventarizovala celá produkce z celého okolí a přerozdělovala se zpět obyvatelstvu. K tomu bylo z administrativních důvodů vyvinuto lineární písmo A, jehož jazyk je neznámý a nebylo nikdy rozluštěno. Jelikož Mínojci v době svého největšího rozkvětu ovládali hospodářsky i vojensky celé Středomoří, jejich paláce a města nebyla opevněna.\n\nV náboženství stál v popředí kult uctívání bohyně Matky Země. Z tohoto důvodu měly ženy vysokou společenskou vážnost. Obřady tvořily převážně kultovní tance pod širým nebem. Častým rituálem mladých mužů a dívek bylo přeskakování přes hřbet býka.\n\nZánik způsobil vpád Achájů z pevninského Řecka. Roku 1425 př. n. l. byl zničen palác v Knóssu, pravděpodobně přírodní katastrofou. Později byly zničeny i ostatní velké paláce v Malii a Faistu. Jako poslední zpustl palác Kató Zakros.\n\nArthur Evans rozdělil historii mínojské civilizace na 3 období s třemi podstupni, jiní autoři později přidali dělení na předpalácové, staré palácové a novopalácové období:\n\n\n\n\n\nOkolo roku 1170 př. n. l. přicházeli na Krétu dórští kolonisté, kteří začali zakládat početné vesnice a místní obyvatelstvo před nimi utíkalo do hor a mimo Krétu.\n\nPozdně mínojské období (I.-III.) odpovídá v Mykénách období mykénské (pozdně helladské) civilizace (1600 – 1100 př. n. l.)\n\n"}
{"id": "337105", "url": "https://cs.wikipedia.org/wiki?curid=337105", "title": "Genitální piercing", "text": "Genitální piercing\n\nGenitální piercing je druh piercingu, při němž se piercingový šperk umisťuje v oblasti vnějších pohlavních orgánů (genitálií) muže či ženy. Tento druh piercingu se vpravuje do řady genitálních oblasti a jednotlivé typy mají své vlastní názvy. U žen patří mezi tyto oblasti například velké a malé stydké pysky, kapuce klitorisu a hráz. U mužů se jedná například o žalud penisu, uzdičku, šourek a rovněž hráz. U obou pohlaví je genitální piercing podstupován zejména z důvodů estetické dekorace a sexuální stimulace. Uváděno je též sexuální sebevyjádření, zvýšení sexuálního prožitku a jedinečnost. Genitální piercing je taktéž používán v BDSM komunitě (vztah otrok–pán).\n\nDoba hojení se u genitálních piercingů pohybuje v průměru kolem půl roku, v případě předčasného pohlavního styku (tj. dříve než dojde k plnému zahojení) se však může tato doba prodloužit. Případný pohlavní styk, který by proběhl ještě před plným zahojením zvyšuje riziko infekcí.\n\nGenitální piercingy zmiňuje v souvislosti se sexuální rozkoší již Kámasútra. Používání mužského genitálního piercingu je známé z viktoriánském období, odkud pochází jeden z jeho nejoblíbenějších typů, známý jako \"Princ Albert\". Ten měl být pojmenován po Albertu Sasko-Kobursko-Gothajském, manželovi britské královny Viktorie. Ve viktoriánské době nosili muži v vysokých společenských vrstvách extrémně upnuté kalhoty. Z toho důvodu si měl Albert nechat propíchnout penis kovovým prstencem, který by mu umožnil jej upnout v kalhotách pomocí háčku umístěného na vnitřní straně pravé či levé nohavice kalhot. Důkazy, které by tuto teorii potvrzovaly jsou však zpochybňovány. Věrohodné informace o piercingu stydkých pysků pak pochází až z Německa po druhé světové válce.\n\nŽenský genitální piercing byl v roce 1985 zakázán ve Spojeném království v rámci zákona o zákazu ženské obřízky. Ten „zakazuje řezání, piercingování či jiné modifikování ženského genitálu z jiných než lékařských důvodů.“\n\nMezi možné zdravotní komplikace genitálních piercingů patří infekce, záněty či ruptura (roztržení) kůže. U infekcí se jedná například o infekci močových cest či varlat (z piercingu šourku), u zánětů pak o pánevní zánět či o zánět prostaty (prostatitida). V obou případech může nastat vzestupný charakter onemocnění, který může mít v případě neléčení za následek neplodnost. V souvislosti s infekcí je rovněž zmiňován častý původce infekcí močových cest, bakterie \"Escherichia coli\", pocházející z periuretrální mikroflóry. Genitální piercing rovněž představuje zvýšené riziko přenosu sexuálně přenosných nemocí. Mezi další možné komplikace patří u mužů, v důsledku nesprávně vpraveného piercingu, poškození velkých cév či nervů. V případě příliš těsného nebo malého kroužku vpraveného do penisu může u mužů nastat komplikace při erekci, případně též mohou penilní kroužky způsobit priapizmus. Některé druhy ženských genitálních piercingů mohou způsobovat obtíže při porodu a u některých typů mužských i ženských genitálních piercingů existuje riziko poškození kondomu při pohlavním styku. Genitální piercing se rovněž nedoporučuje u dospívajících osob, u kterých by mohl růst způsobit komplikace.\n\nU genitálního piercingu je důležité podstoupit jeho vpravení u kvalifikovaného piercera. Neodborně či chybně vpravený piercing totiž může vést nejenom ke zdravotním komplikacím, ale může rovněž ovlivnit vzrušivost a cit v genitáliích.\n\nU mužů i žen existuje množství různých typů genitálních piercingů. Pro různé tělesné dispozice však není každý typ piercingu vhodný pro kohokoliv (například variace velikosti jednotlivých stydkých pysků, kapuce klitorisu, apod). Mezi typy genitálního piercingu patří například:\n\n"}
{"id": "337107", "url": "https://cs.wikipedia.org/wiki?curid=337107", "title": "Achinoam Nini", "text": "Achinoam Nini\n\nAchinoam Nini ( אֲחִינועַם נִינִי Achino'am Nini), též známá pod svým uměleckým jménem Noa (značícím \"Not Only Achinoam\" = „ne pouze Achinoam“), je izraelská zpěvačka z rodiny jemenského původu. Noa spolu se zpěvačkou Mirou Awad reprezentovala Izrael na Eurovizi 2009 v Moskvě. Jejich soutěžní píseň \"\"There Must Be Another Way\"\" obsadila 16. místo.\n\nNoa se narodila v roce 1969 v Tel Avivu. Od svých dvou let žila v New Yorku, ale ve svých sedmnácti letech se vrátila do Izraele. Její hudba je ovlivněna písničkáři z šedesátých let, jako například Joni Mitchell, Barbra Streisand a podobně. Noa zpívá nejen anglicky a hebrejsky, ale také arabsky, francouzsky, italsky, španělsky, hindsky, thajsky a jemenským nářečím hebrejštiny. Hraje na bicí, kytaru a klavír. V roce 2008 navštívila také Českou republiku a účinkovala v pořadu Noc s andělem.\n\nNoa vystupovala s mnoha známými umělci, například se Stingem, Steviem Wonderem nebo například se slavným španělským zpěvákem Miguelem Bosé.\nNoa často spolupracuje s arabskými a palestinskými zpěváky z celého světa, například Khaled z Alžírska. V roce 2005 také zpívala na koncertu Live 8 v Římě.\n\nNoa v roce 2009 vystoupila na Eurovision Song Contest se zpěvačkou palestinsko-bulharsko-izraelského původu, Mirou Awad. Jejich soutěžní píseň \"\"There Must Be Another Way\"\" (\"\"Musí být jiná cesta\"\"), mířena proti boji rozdílných světů, arabského a izraelského, postoupila do finále, kde obsadila 16. místo s počtem 53 bodů (Pět bodů Izrael obdržel ze Slovenska a čtyři z České republiky).\n\n\n\n"}
{"id": "337118", "url": "https://cs.wikipedia.org/wiki?curid=337118", "title": "Fourchette piercing", "text": "Fourchette piercing\n\nFourchette je ženský genitální piercing. Jedná se o vertikální piercing, který vstupuje z vnější strany hráze do vnitřní strany poševního vchodu.\n\nTento piercing se hojí velmi dobře a většinou je již za měsíc úplně vyhojený. Prvních 14 dní je vhodné se vyvarovat koupání na veřejných koupalištích a rybnících. Jako šperk se používá banánek, ale je možné použít i činku nebo obyčejný kroužek. V případě činky se obvykle horní kulička skrývá uvnitř vaginy.\n\nOšetřování tohoto piercingu je velice snadné. K tomu je vhodné mýdlo pro intimní hygienu. Velice dobré desinfekční účinky má také moč (vlastní), která je u těchto případů jedním z nejvhodnějších prostředků (a vzhledem k umístění piercingu i nejdostupnějším). Rovněž neškodí vyšší opatrnost při sexu.\n"}
{"id": "337120", "url": "https://cs.wikipedia.org/wiki?curid=337120", "title": "Seznam států a mezinárodních organizací podle postoje k nezávislosti Kosova", "text": "Seznam států a mezinárodních organizací podle postoje k nezávislosti Kosova\n\nKosovská deklarace nezávislosti na Srbsku byla jednohlasně přijata 17. února 2008 kosovským parlamentem výsledkem hlasování 109 ku 0. Všech 11 reprezentantů srbské menšiny proces bojkotovalo.\n\nLegitimita nezávislé Kosovské republiky a její mezinárodní uznání je kontroverzní téma, které rozděluje státy na dva tábory. K 19. lednu 2019 Republiku Kosovo uznalo 96 uznaných a neuznaných států světa, jmenovitě 93 ze 193 (48,18 %) členských států Organizace spojených národů, 22 z 27 (81 %) členských států Evropské unie, 25 z 29 (86 %) členských států NATO a 34 ze 57 (60 %) členských států Organizace islámské spolupráce.\n\nVláda Srbska, která považuje Kosovo za srbskou autonomní oblast, Kosovo jako suverénní stát neuznala, ale začala normalizovat vztahy s vládou Kosova v souladu s tzv. Bruselskou dohodou z roku 2013. Srbsko v ní uznalo legitimitu kosovské jurisdikce na celém území Kosova Kosovo a Evropská unie podepsaly 27. října 2015 Dohodu o stabilizaci a přidružení a Kosovo má status potenciálního kandidáta na členství.\nOrganizace spojených národů podle své rezoluce RB č. 1244 z roku 1999 Kosovo uznává jako integrální součást Srbska pod mezinárodní kontrolou zastřešovanou Misí OSN v Kosovu. Kosovo odmítá uznat 44 členských států OSN, včetně 5 států Evropské unie a 4 států NATO. Mezi ně patří například Čína, Brazílie, Rusko, Slovensko.\n\nK listopadu 2019 uznaly samostatnost Kosovské republiky tyto členské státy OSN (seřazeno podle data uznání):\n\nDle srbského ministerstva zahraničních věcí stáhlo uznání 17 zemí, tj. Surinam, Libérie, Svatý Tomáš a Princův ostrov, Guinea-Bissau, Burundi, Papua-Nová Guinea, Lesotho, Komory, Dominika, Grenada, Šalomounovy ostrovy, Madagaskar, Palau, Togo, Středoafrická republika, Ghana a Nauru. Kosovské ministerstvo zahraničních věcí naopak toto tvrzení považuje za „falešné zprávy“ a „srbskou propagandu“. Guinea-Bissau své uznání stáhla v listopadu 2017, avšak následně odeslala verbální nótu kosovské vládě, ve které uvadí, že předchozí nóta (týkající se stažení uznání) je neplatná. Jen několik dní poté, co Libérie zrušila své uznání, vláda vydala prohlášení, ve kterém „opětovně stvrzuje bilaterární vztah s Kosovem“. \n\nV případě Ománu je uznání sporné a nejasné. V únoru 2011 Kosovo oznámilo, že obdrželo nótu, ve které Omán uvádí, že „uvítá členství Kosova v OSN a také ostatních mezinárodních a reginálních organizacích“ a že s Kosovem navázala diplomatické styky. V září 2011 však kosovský ministr zahraničí Petrit Selimi uvedl, že „Omán nás [Kosovo] nikdy neuznal“. Po měsíci kosovské ministerstvo zahraničních věcí prohlásilo, že ománský ministr zahraničí Jusúf bin Alawi bin Abduláh je informoval s tím, že jeho země [Omán] uznává nezávislost Kosova. Kosovský chargé d’affaires v Saúdské Arábii uvedl v roce 2012, že Omán nikdy Kosovo neuznal.\n\n\n"}
{"id": "337121", "url": "https://cs.wikipedia.org/wiki?curid=337121", "title": "Bobby Clarke", "text": "Bobby Clarke\n\nRobert Earle Clarke (*13. srpna 1949, Flin Flon, Manitoba, Kanada) je bývalý kanadský hokejista. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nDraftován byl roku 1969 jako 2. volba Philadelphia Flyers a celkově jako 17. Celou svou kariéru tento hráč odehrál za Philadelphia Flyers (1969–1984), s kterými také vyhrál dva Stanley Cupy, a to v letech 1974 a 1975.\nHráč slavil i reprezentační úspěchy.\nByl fanoušky Flyers oblíben pro svou tvrdou a nekompromisní hru. Fanoušci ostatních týmů za to ale Clarka nenáviděli. Stejně tak jako jeho nechvalně proslulý tým, kde hráči každý problém vyřídili zbitím protivníka. To pocítil na vlastní kůži i kapitán českého týmu František Pospíšil v roce 1972. Rozzuřený Clarke udeřil českého obránce hokejkou do spánku. Během 6. zápasu Série století 1972 dále úmyslně zranil Rusa Valerije Charlamova. Tomu záměrně zlomil kotník, když ho vší silou praštil obouruč hokejkou do nohy. Za to se mu Clarke ještě vysmál a od ruského hráče za to schytal úder do břicha. Patřil těž do slavné éry Broad Street Bullies.\nMěl těžkou cukrovku, i přes to ale hrál. Musel mít speciální stravovací režim.\n\nCelkem si připsal v základní části v 1144 zápasech 1210 bodů za 358 gólů a 852 asistencí. V play-off zaznamenal v 136 zápasech 119 bodů za 42 gólů a 77 asistencí.\n\nByl také kapitánem Philadelphia Flyers v letech 1973–1979 a pak znovu v sezoně 1983–1984. V roce 1987 byl slavnostně uveden do Hokejové síně slávy. Po skončení kariéry se stal generálním manažerem Philadelphia Flyers. 19 z 23 sezón v této funkci strávil ve Flyers. Odskočil si do Minnesota North Stars a Florida Panthers. Třikrát se mu podařilo s týmem Philadelphie postoupit do finále konference, jednou s mu to povedlo s Minnesotou. V sezóně 2006–2007, která se Philadelphii vůbec nepovedla, byl propuštěn a nyní je viceprezidentem klubu Flyers.\n\nTýmové\n\nIndividuální\n\n\n"}
{"id": "337127", "url": "https://cs.wikipedia.org/wiki?curid=337127", "title": "Přerušovaná soulož", "text": "Přerušovaná soulož\n\nPřerušovaná soulož či coitus interruptus (lidově i dávat si pozor) je nejstarší, nejlevnější a nejméně spolehlivá antikoncepční metoda, která neochraňuje před pohlavně přenosnými nemocemi. Spočívá v tom, že během pohlavního styku dojde těsně před ejakulací k vytáhnutí penisu a k samotné ejakulaci dojde mimo vagínu. Tato metoda byla v posledních dvou tisících let velmi rozšířená a odhaduje se, že ještě v roce 1991 tuto antikoncepční metodu používalo celosvětově na 38 milionů párů. \n\nVe většině vyspělých států tuto antikoncepční metodu používá velice nízké procento populace. Například v Polsku a Turecku je však tato metoda používána nejméně třetinou populace mezi 15–44 věkem života.\n\nTato antikoncepční metoda je zmíněna již v tóře, biblické knize Genesis, kde ji používal Judův syn Onan při styku se svou ovdovělou švagrovou Támar, se kterou měl na základě levirátního práva povinnost splodit dítě zemřelému staršímu bratrovi Erovi.\n\nTato antikoncepční metoda je velmi málo účinná. Studie uvádí, že procento selhání této metody je 15–28 %. Na selhání mají vliv nejrůznější faktory. Mezi základní patří možnost, že se do vagíny může dostat malé množství preejakulátu, které rovněž obsahuje malé množství spermií. Další možností je nesprávný odhad okamžiku přerušení soulože. V neposlední řadě může mít na selhání této metody mít vliv opakovaná soulož, kdy se mohou některé spermie udržet na penisu a při pohlavním styku se tak bez další ejakulace dostat do vagíny. Pro zabránění této skutečnosti se doporučuje umytí pohlavního údu a vymočení se, což by mělo odstranit všechny spermie z močového traktu, avšak ani tento postup nemusí být vždy úspěšný.\n\n"}
{"id": "337130", "url": "https://cs.wikipedia.org/wiki?curid=337130", "title": "John Stevens", "text": "John Stevens\n\nJohn A. Stevens (* 4. května 1966, Campbellton, New Brunswick, Kanada) je kanadský hokejový trenér.\n\nS kariérou trenéra začal v roce 1999 jako asistent trenéra Philadelphia Phantoms. V roce 2000 se stal hlavním trenérem Phantoms.\n\nVe funkci působil 6 let, v nichž 4 krát postoupil do play Off a v roce 2005 vyhrál Calderův pohár. Po vyhození kouče Kena Hitchcocka z Philadelphia Flyers přebral 22. října 2006 funkci hlavního trenéra a 20. listopadu 2006 prodloužil svou smlouvu o další dva roky. Od sezóny 2017/2018 je hlavním trenérem klubu Los Angeles Kings.\n\nV NHL má zatím bilanci 156 odtrénovaných zápasů, ve kterých jeho svěřenci zaznamenali 63 výher, 71 proher a 22 proher v prodloužení.\n\n\n"}
{"id": "337135", "url": "https://cs.wikipedia.org/wiki?curid=337135", "title": "Mariany", "text": "Mariany\n\nMariany (též Mariánské ostrovy) je souostroví v západní části Pacifiku.\n\nSouostroví se nachází přibližně 2 500 km východně od pobřeží Japonska. Je to skupina 15 sopečných ostrovů obklopených korálovými útesy, která se táhne mezi 13° a 21° severní šířky a 144° a 146° východní délky. Jsou nejsevernější výspou mikronéského regionu v Oceánii. Celková plocha souše veškerých Marianských ostrovů je 1 007 km². Nedaleko od ostrovů se nachází Marianský příkop.\n\nDnes je souostroví rozděleno na dvě administrativní jednotky podřízené USA:\n\nPrvním Evropanem, který spatřil ostrovy, byl Fernão de Magalhães na své cestě kolem světa 6. března 1521.\nV roce 1667 Španělsko prohlásilo souostroví za svou kolonii (spolu s Filipínami a Karolínami), která se jmenovala Španělská Východní Indie. Název dostaly ostrovy podle španělské královny Marie Anny Habsburské.\n\nŠpanělská nadvláda trvala až do španělsko-americké války (1898). Po porážce Španělska anektovaly USA ostrov Guam, Severní Mariany byly prodány Německu, které je začlenilo do své kolonie Německá Nová Guinea. Po 1. světové válce přešla správa Severních Marian pod správu Japonska, po 2. světové válce se staly poručenským územím ve správě USA.\n"}
{"id": "337137", "url": "https://cs.wikipedia.org/wiki?curid=337137", "title": "Zlatý stranický odznak", "text": "Zlatý stranický odznak\n\nZlatý stranický odznak byl speciální odznak nacistické strany NSDAP. Byl nošen prvními 100 tisíci členy strany (tyto odznaky byly zespodu označeny čísly) a jinými individuálními případy dle uvážení Adolfa Hitlera (tyto odznaky měly zespodu iniciály A.H.).\n\nZlatý stranický odznak byl základní nacistický stranický odznak s přidáním zlatého věnce kolem dokola. Odznak byl udílen ve dvou velikostech: 38 mm pro uniformy a 25 mm pro civilní saka.\n\nOdznaky, kterým bylo přezdíváno \"zlatí bažanti\" byly udíleny hlavně Hitlerovým oblíbencům a starým válečníkům. Poté, co se Adolf Hitler dostal v roce 1933 k moci, začali se Němci hlásit více do NSDAP. \"Zlatí bažanti\" pohlíželi na nově příchozí členy s opovržením, protože více jak jejich politické přesvědčení viděli v jejich vstupu do strany pouhou přizpůsobivost okolním poměrům. Základní stranické nacistické odznaky, které tito novější členové strany nosili, byly starými členy sarkasticky nazývány \"\"Die Angstbrosche\"\" (Odznak strachu).\n\nZlatý stranický odznak Adolfa Hitlera měl číslo 1. Hitler sám ho věnoval Magdě Goebbelsové, manželce říšského ministra propagandy Josepha Goebbelse pár hodin před tím, než spáchal sebevraždu ve svém bunkru v Berlíně. Ona sama to nazvala jako „největší poctu, kterou může Němec vůbec dostat“. Byl jí udělen za to, že byla „největší matkou říše“.\n\nOdznak č. 1 byl ukraden z výstavy v Rusku v roce 2005. Strážní mysleli, že zloděj, který spustil alarm, je kočka a umožnili mu utéct.\n\nOdznaky vyráběly firmy \"Joseph Fuess\" a \"Deschler & Sohn\", sídlící v Mnichově.\n"}
{"id": "337138", "url": "https://cs.wikipedia.org/wiki?curid=337138", "title": "Skvrnitý tyfus", "text": "Skvrnitý tyfus\n\nSkvrnitý tyfus (též skvrnivka epidemická) je závažné infekční onemocnění způsobené obligátním nitrobuněčným (intracelulárním) parazitem \"Rickettsia prowazekii\" (aerobní G-bakterie, jeden z nejmenších buněčných organismů). Skvrnitý tyfus je přenášen vší šatní, blechou, klíštětem a krví nemocného.\n\nInkubační doba se pohybuje od 1 do 2 týdnů. Charakteristickými příznaky jsou horečka, zimnice, třesavka, bolesti těla a hlavně vyrážka, která se tvoří na hrudníku, poté postupuje na končetiny, avšak nikdy nepostihuje obličej a dlaně. Při neléčené formě následuje kóma a smrt. Léčba spočívá v podávání antibiotik (tetracyklin, chloramfenikol). Je možné očkování.\n\nV minulosti bývaly epidemie skvrnitého tyfu časté, především kvůli rozšíření vší mezi populací.\n\nBěhem druhého roku Peloponéské války (430 př. n. l.) vypukla v Aténách ničivá epidemie známá jako athénský mor, která zabila velkou část populace, mimo jiné i Perikla a jeho dva syny. Epidemie se poté ještě dvakrát vrátila (429 a 427/6 př. n. l.). Názor, že za epidemií stál právě skvrnitý tyfus, je podpořen lékařskými nálezy i vědeckými názory.\n\nPrvní věrohodný popis skvrnitého tyfu pochází z doby španělského obléhání Granady v roce 1489. V dochovaných dokumentech je uveden popis choroby provázené horečkami, rudými skvrnami na rukou, zádech a břichu. V pozdějším stádiu se objevilo delirium, gangréna, zápach hnijícího masa. Během obléhání ztratili Španělé 3 000 mužů v bojích s Maury, dalších 17 000 však zemřelo na tyfus.\n\nTyfus se často šířil ve věznicích, proto se mu také někdy říkalo vězeňská horečka. Podmínky, kdy se k sobě choulili vězni ve špinavých, zaneřáděných celách, byly pro šíření vší a s nimi i skvrnitého tyfu ideální. V takových podmínkách se často uvěznění do dalšího zasedání soudu rovnalo rozsudku smrti. Někdy vězni nakazili při zasedání i samotný soud a přihlížející obecenstvo. Po zasedání soudu v Oxfordu v červnu roku 1577 zemřelo na tyfus 300 lidí. Následná epidemie řádící v letech 1577 až 1579 zabila 10 % anglické populace. V roce 1759 anglické úřady odhadovaly, že ve věznicích každý rok čtvrtina vězňů zemře na skvrnitý tyfus. Skvrnitý tyfus tak mohl za více úmrtí než soudem nařízené popravy.\n\nOznačení \"tyfus\" bylo poprvé použito v 18. století. Je odvozeno z řeckého slova \"typhos\", což znamená „kouřový“ či „mlhavý“ – jedním z charakteristických znaků nemoci je otupělost, omámení, ospalost.\n\nEpidemie skvrnitého tyfu řádily v Evropě během anglické občanské války, třicetileté války a napoleonských válek. Během ústupu z Ruska v roce 1812 více francouzských vojáků zemřelo na skvrnitý tyfus než bylo zabito Rusy. Velká epidemie zasáhla Irsko v letech 1826–1829, další koncem 30. let a ještě další v době Velkého hladomoru v letech 1846–1849. Irský týfus se přenesl i do Anglie. Byl zaznamenán pro svou vysokou nakažlivost. Zasáhl bez rozdílu všechny sociální třídy, nejvíce však nejnižší vrstvy populace s nízkou úrovní hygieny. V Kanadě zabila tyfová epidemie mezi lety 1847 a 1848 více než 20 000 lidí, především irských emigrantů, kteří chorobu donesli s sebou na lodích.\n\nVe Spojených státech vypukla epidemie skvrnitého tyfu v roce 1837 ve Filadelfii. I během Americké občanské války řádil mezi vojáky skvrnitý tyfus, rozšířenější však byl břišní tyfus, který byl také zodpovědný za většinu „tyfových“ úmrtí ve vojenských táborech. Další epidemie skvrnitého tyfu zasáhly Baltimore, Memphis a Washington mezi lety 1685–1973.\n\nBěhem 1. světové války zabil skvrnitý tyfus jen v Rusku více než 3 milióny lidí, další pak v Polsku a Rumunsku. Na Západní frontě pomohlo zřízení odvšivovacích stanic, na Východní frontě však tyfus řádil mezi bojujícími vojáky bez omezení. Jen v Srbsku zemřelo na tyfus 150 000 vojáků. Smrtnost činila mezi 10 až 40 %. Skvrnitý tyfus byl zároveň hlavní příčinou smrti mezi těmi, kdo ošetřovali zraněné. Tyfus řádil i po skončení války, mezi lety 1918 a 1922 mohl za smrt zhruba 3 miliónů lidí z 20–30 miliónů nakažených.\n\nVakcínu proti skvrnitému tyfu vyvinul v Polsku biolog a imunolog moravského původu (rodák z Přerova) Rudolf Weigl (1883–1957), který byl za to v roce 1948 navržen na Nobelovu cenu.\n\nEpidemie skvrnitého tyfu se na území Československa vyskytla v roce 1945 ve věznici pražského gestapa v Malé pevnosti v Terezíně z důvodů velmi špatné hygieny a zanedbané péče o zdejší vězně. Dále se epidemie skvrnitého tyfu rozmohla také v tzv. cikánských táborech v Letech u Písku a v Hodoníně u Kunštátu v roce 1943.\n\n"}
{"id": "337139", "url": "https://cs.wikipedia.org/wiki?curid=337139", "title": "Kondenzor (optika)", "text": "Kondenzor (optika)\n\nKondenzor (z latinského \"condenso\", zhušťuji) je větší spojná čočka nebo soustava čoček, která slouží k soustředění světla do rovnoměrného a rovnoběžného svazku. Užívá se v promítacích a zvětšovacích přístrojích, u mikroskopů, u světlometů, signálních svítidel a podobně.\n\nÚčelem kondenzoru je zachytit co největší část světla určitého zdroje (žárovka, výbojka, LED) a vytvořit z něho rovnoběžný svazek s rovnoměrnou intenzitou světla v celém jeho průřezu. Kondenzory mohou být běžné skleněné ploskovypuklé (většinou asférické) čočky, jež se montují plochou stranou směrem ke zdroji. Pro větší rozměry se často používá i Fresnelova čočka.\n\n"}
{"id": "337142", "url": "https://cs.wikipedia.org/wiki?curid=337142", "title": "Systém APG", "text": "Systém APG\n\nSystém APG vytvořila skupina autorů zvaná Angiosperm Phylogeny Group (odtud zkratka APG). Jedná se o moderní taxonomický systém založený na molekulárně biologických metodách na rozdíl od starších systémů, které byly založeny především na morfologii rostlin. Systém byl poprvé publikován v roce 1998 a byl vypracován na základě studie DNA 3 genů, 2 genů z chloroplastů a jednoho genu kódujícího ribozóm a na následné kladistické analýze. Ačkoliv je založen pouze molekulárně biologicky, pro rozlišování hlavních skupin jsou i jiné důkazy, např. morfologie pylu potvrzuje odštěpení tzv. eudicots a zbytku dvouděložných.\n\nSystém se zdá spíše kontroverzní ohledně rázných změn na úrovni čeledí, rozděluje velký počet dlouho uznávaných tradičních čeledí a mnoho jiných zase slučuje. Neobvyklé také je, že nepoužívá tradiční botanická jména u ranků vyšší než řád. Tyto vyšší úrovně jsou definovány pouze termíny \"clade\", jako monocots, eudicots, rosids, asterids.\n\nSystém byl v roce 2003 aktualizován pod názvem systém APG II. Následně byla v roce 2009 provedena aktualizace pod názvem systém APG III a v roce 2016 byl vydán systém APG IV.\n\nHlavními skupinami systému jsou následující klady:\n\nANGIOSPERMS:\n\nIlustrace v barvě\n\nSystém APG rozeznává 462 čeledí a 40 řádů, viz seznam. Ne všechny řády a čeledi v systému mohly být dokonale zařazeny.\n\n\nPoznámka: \"+ ...\" = alternativní samostatné čeledi, které mohou být (ale nemusí) odštěpeny od čeledi předcházející.\n\n\n\n"}
{"id": "337144", "url": "https://cs.wikipedia.org/wiki?curid=337144", "title": "Alice Bendová", "text": "Alice Bendová\n\nAlice Bendová, rozená Alice Veselá (* 1. listopadu 1973 Praha) je česká modelka, herečka a moderátorka. Je rozvedená a má dvě děti.\n\nVystudovala umělecko-průmyslovou školu v Praze na Žižkově. V televizi Prima vystupuje v pořadu \"Hádej, kdo jsem\", v seriálu \"Velmi křehké vztahy\" a v televizi Óčko uvádí pořad \"Trendy face\".\n\n\n\nPochází z rozvedené rodiny, jejími rodiči jsou Zdeněk a Zlata Veselí. Dále má Alice sestru Andreu, která je o pět let mladší. S bývalým manželem, hokejistou Václavem Bendou, za kterého se provdala v roce 2004, má dvě děti. Syn Václav se narodil v červenci 2007, dcera Alice v květnu 2010. Po třináctiletém vztahu se rozvedla. Hereččin dlouholetý partner je o dvanáct let mladší Michal Topol. Nového přítele přijaly také její děti, syn Vašek a dcera Alička, které má s bývalým hokejistou Václavem Bendou.\n\n"}
{"id": "337145", "url": "https://cs.wikipedia.org/wiki?curid=337145", "title": "Břišní tyfus", "text": "Břišní tyfus\n\nBřišní tyfus (starší český název hlavnička) je nemoc způsobená baktérií \"Salmonella typhi\". Toto závažné onemocnění je přenášené stravou nebo kontaminovanou vodou. Bakterie se množí v krvi infikované osoby, jsou absorbovány do zažívacího traktu a vyloučeny. Inkubační doba u břišního tyfu je 7 – 14 dnů a obvykle probíhá bezpříznakově. Diagnóza je potvrzena kultivací z krve, kostní dřeně nebo stolice. Léčba spočívá v podávání antibiotik.\n\n\nBřišní tyfus je rozšířený ve všech zemích s teplým klimatem a nízkým hygienickým standardem. Celosvětově je odhadován výskyt onemocnění na 16 milionů nových případů ročně a 600 tisíc souvisejících úmrtí. Nakazí se přibližně 1 cestovatel z 25-30 tisíc, na indickém subkontinentě 1 ze 3 tisíců. V průmyslově vyspělých zemích se břišní tyfus stal vzácným onemocněním, a to především díky dobrým hygienickým podmínkám a kvalitnímu zdravotnictví. Většina nových případů v těchto zemích je importována cestovateli nebo imigranty. Problémem zůstává tyfus především v rozvojových zemích Asie, Střední a Jižní Ameriky a Afriky.\n\nInkubační doba u břišního tyfu činí 7-14 dnů a obvykle probíhá bezpříznakově. Samotné onemocnění se projevuje vysokou horečkou (39-40 °C), bolestmi hlavy, nechutenstvím, malátností, vyrážkou, bolestmi břicha. Tyto příznaky jsou dále spojeny s ospalostí, vyčerpaností, zřetelně zastřeným vědomím během dne a s noční nespavostí. K průjmu dochází jen ve dvou třetinách případů. Klinické příznaky u léčených pacientů rychle ustupují během 2-5 dnů. Onemocnění však může být provázeno komplikacemi jako například krvácení do střev, vzácně i protržení střev, zánět pobřišnice nebo zánět žlučníku, který se častěji vyskytuje u žen a vede k bacilonosičství. U dětí bývá průběh břišního tyfu mírnější, naopak u starších osob toto onemocnění doprovázejí komplikace.\n\n"}
{"id": "337153", "url": "https://cs.wikipedia.org/wiki?curid=337153", "title": "Systém APG II", "text": "Systém APG II\n\nTaxonomický systém APG II byl publikován v roce 2003 skupinou vědců zvanou Angiosperm Phylogeny Group.\n\nSystém APG II je vlastně aktualizací systému APG, který byl publikován v roce 1998. Oba systémy jsou založeny na rozsáhlé spolupráci mnoha vědců z mnoha institucí po celém světě.\n\nHlavními skupinami systému jsou klady; klasické termíny jako \"třída\" nebo \"podtřída\" systém nepoužívá.\n\n\nZpracováno podle . Symbol * označuje nové umístění čeledi v rámci systému, symbol † označuje nově rozeznávaný řád systémem APG, symbol § nové vymezení čeledi. Seznam považuje za počáteční datum pro čeledi kvetoucích rostlin 4. srpna 1789 (Jussieu, Genera plantarum).\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nTaxony s nejistým zařazením\n\nAneulophus Benth.\nBalanophoraceae Rich. (1822), nom. cons.\nCentroplacus Pierre\nCynomorium L. [ Cynomoriaceae Lindl. (1833), nom. cons.]\nCytinus L. [ Cytinaceae A.Rich. (1824)]\nDipentodon Dunn [ Dipentodontaceae Merr. (1941), nom. cons.]\n[Gumillea] Ruiz & Pav.\nHoplestigma Pierre [ Hoplestigmataceae Engl. & Gilg (1924), nom. cons.]\nLeptaulus Benth.\nMedusandra Brenan [ Medusandraceae Brenan (1952), nom. cons.]\nMetteniusa H.Karst. [ Metteniusaceae H.Karst. ex Schnizl. (1860-1870)]\nMitrastemon Makino [ Mitrastemonaceae Makino (1911), nom. cons.]\nPottingeria Prain [ Pottingeriaceae (Engl.) Takht. (1987)]\nRafflesiaceae Dumort. (1829), nom. cons.\nSoyauxia Oliv.\nTrichostephanus Gilg\n"}
{"id": "337155", "url": "https://cs.wikipedia.org/wiki?curid=337155", "title": "Nefertiti piercing", "text": "Nefertiti piercing\n\nNefertiti, je ženský genitální piercing, který je kombinací Vertical hood a Christina piercing. Vpich je relativně dlouhý (používá se činka až 50 mm dlouhá), jeho začátek je shodný s Christinou, zatímco dole vystupuje obvykle těsně nad klitorisem. Tento piercing je považován za bezpečnější oproti piercingu Isabella, protože neprochází skrz (pod) klitoris. Ne každý piercer je ochoten tento piercing provést vzhledem k délce vpichu a nemožnosti uchopení do kleští.\n\nTento piercing oproti Christině tolik nevyrůstá (ovšem hojení je vzhledem k délce vpichu poměrně dlouhé) a dále se uplatní místo Vertical Hood piercingu u žen s velmi krátkou brázdičkou nad klitorisem. Ovšem Nefertiti piercing není příliš obvyklý a jeho nositelkami je pouze málo žen.\n\n"}
{"id": "337157", "url": "https://cs.wikipedia.org/wiki?curid=337157", "title": "Jaromír Obzina", "text": "Jaromír Obzina\n\nJaromír Obzina (22. května 1929 Brodek u Přerova – 28. ledna 2003 Praha) byl český a československý politik Komunistické strany Československa, poslanec Sněmovny lidu Federálního shromáždění a ministr vnitra vlád Československa za normalizace.\n\nNarodil se jako syn Františka a Žofie Obzinových, jeho otec byl železničním úředníkem. Členem KSČ se stal v roce 1947. V roce 1947 absolvoval Ústřední politickou školu KSČ, působil pak mezi roky 1948 a 1951 jako funkcionář strany na okresní a krajské úrovni. V letech 1953–1956 vystudoval Vysokou školu stranickou při ÚV KSSS v Moskvě. V letech 1956–1964 zastával post náčelníka politického oddělení Vojenské akademie Antonína Zápotockého v Brně.\n\nJeho politická kariéra vyvrcholila koncem 60. let a za normalizace. V letech 1965–1968 a 1969–1972 byl vedoucím odboru vědy a vysokých škol v oddělení školství a vědy Ústředního výboru Komunistické strany Československa. V letech 1969–1972 byl navíc zástupcem vedoucího a v letech 1972–1973 vedoucím oddělení školství a vědy ÚV KSČ. Členem Ústředního výboru Komunistické strany Československa byl kooptován k 28. listopadu 1973. XV. sjezd KSČ, XVI. sjezd KSČ a XVII. sjezd KSČ ho ve funkci potvrdil.\n\nV letech 1973–1983 byl ministrem vnitra v druhé vládě Lubomíra Štrougala, třetí vládě Lubomíra Štrougala a čtvrté vládě Lubomíra Štrougala. Patřil k nejvlivnějším členům vládnoucího režimu, ve funkci ministra řídil represe proti politické opozici i církvím. Aspiroval i na post předsedy vlády, ale v roce 1983 byla jeho kariéra zabrzděna. V posledně jmenovaném kabinetu pak po odchodu z postu ministra vnitra působil od roku 1983 jako místopředseda vlády. Na místopředsednickém postu setrval i v následné páté vládě Lubomíra Štrougala, šesté vládě Lubomíra Štrougala (zároveň byl v obou ministrem – předsedou Státní komise pro vědeckotechnický a investiční rozvoj) a ve vládě Ladislava Adamce až do prosince 1989, kdy odešel z vrcholných funkcí v důsledku změn po sametové revoluci. V roce 1979 získal Řád práce.\nDlouhodobě zasedal i nejvyšším zákonodárném sboru. Po volbách roku 1971 zasedl do Sněmovny lidu (volební obvod č. 11 – Praha 7, hlavní město Praha). Křeslo nabyl až dodatečně v červnu 1973 poté, co zemřel dosavadní poslanec Radko Kaska. Mandát znovu získal ve volbách roku 1976 (obvod Praha 7), ve volbách roku 1981 (obvod Praha 7) a volbách roku 1986 (obvod Praha 7 a 8). Ve FS setrval do ledna 1990, kdy rezignoval v rámci procesu kooptace do Federálního shromáždění po sametové revoluci.\n\nPo roce 1989 byl J. Obzina s dalšími lidmi z ministerstva vnitra a StB (původně celkem 25 obviněných) souzeni za akci \"Asanace\". Ta měla za úkol v letech 1977–85 donutit násilím a výhrůžkami osoby, které režim považoval za nepřátelské (zejména signatáře Charty 77), k opuštění republiky. Obzina byl v případu souzen samostatně, ale dříve než byl vynesen rozsudek zemřel.\n\nV roce 1993 se podílel na vytvoření radikálně komunistické skupiny \"Za socialismus\" v rámci KSČM. Na základě usnesení sjezdu KSČM v roce 1993 byli Jaromír Obzina společně s Miroslavem Štěpánem vyloučeni ze strany.\n\nSe svou manželkou Světlou měl syna a dceru. Jeho bývalou snachou je televizní moderátorka a novinářka Jitka Obzinová.\n\n\n"}
{"id": "337158", "url": "https://cs.wikipedia.org/wiki?curid=337158", "title": "Salma Hayeková", "text": "Salma Hayeková\n\nSalma Hayek Jiménez (* 2. září 1966 Coatzacoalcos, Veracruz, Mexiko) je mexická herečka, režisérka a producentka. Pochází z katolické rodiny, je dcerou španělské matky a libanonského otce. Doposud hrála ve více než třiceti filmech. Účastní se charitativní činnosti proti násilí na ženách a diskriminaci přistěhovalců.\n\nDne 14. února 2009 se provdala za francouzského podnikatele François-Henri Pinaulta, vychovává s ním dceru Valentinu Palomu.\n\n\n\n"}
{"id": "337162", "url": "https://cs.wikipedia.org/wiki?curid=337162", "title": "Mausólos", "text": "Mausólos\n\nMausólos II., česky dříve také Mausoleos (před 357 př. n. l.–353 př. n. l.) byl perský satrapa, despota a vojevůdce, který v letech 377–353 př. n. l. vládl na území dnešního jihozápadního Turecka.\nByl nejstarším synem satrapy Hekatomna, po kterém jeho rod nesl označení \"dynastie Hekatomidů\". Hekatomnes se zmocnil vlády roku 395 př. n. l., když zavraždil předchozího satrapu Tissaferna.\n\nMausólos despoticky -téměř nezávisle- ovládal provincii Kárie. Vojensky podporoval řecké ostrovy Chios, Rhodos a Kós, odpadlé z attického námořního spolku.\n\nMausólos se proslavil podporou řeckého výtvarného umění helénismu, a to malířství, sochařství i architektury. Do historie se zapsal stavbou monumentálního Mauzolea v Halikarnassu (dnes Bodrum), jež bylo až do svého zničení prohlašováno jedním ze sedmi divů světa. Zemřel ještě před jeho dokončením. Stavbu poté dokončila jeho sestra Artemísia II., která byla zároveň jeho manželkou. Artemísia vynikala stejnými vůdcovskými schopnostmi jako Mausólos. Podle pověsti takovou sílu nabyla po té, co vypila nápoj z popele svého zesnulého muže.\n\nHistorii zaznamenal dějepisec Titus Livius.\n\n\n"}
{"id": "337165", "url": "https://cs.wikipedia.org/wiki?curid=337165", "title": "Paul Holmgren", "text": "Paul Holmgren\n\nPaul Howard Holmgren (* 2. prosince 1955, Saint Paul, Minnesota) je generální manažer týmu Philadelphia Flyers.\n\nJako trenér začal v sezoně 1987-88 coby asistent trenéra Flyers Mika Keenana. Poté byl jmenován hlavním koučem Philadelphie kde setrval od roku 1988 do roku 1992, kdy byl během sezony odvolán. Pak pracoval pro Hartford Whalers jako scout a poté se stal hlavním trenérem (1992-96). Od roku 1996 pracoval opět pro Philadelphia Flyers jako asistent manažera.\nAž sezóna 2006/2007 pro něj znamenala průlom. Po špatném začátku ročníku Philadelphia odvolala manažera Bobbyho Clarka a na jeho místo dosadil právě Holmgrena.\n\nTen však špatně rozehranou sezónu nezachránil a tým nakonec skončil naprosto poslední v NHL. Holmgren však připravil skvělý plán přestavby a hned v následujícím ročníku se jeho tým kvalifikoval do finále konference, kde nakonec podlehl Pittsburgh Penguins.\nTím, že Holmgren přivedl do týmu Daniela Briera, Kimmo Timonena, Braydona Coburna, Martina Birona a další, dokázal, že je opravdu schopný manažer.\n"}
{"id": "337167", "url": "https://cs.wikipedia.org/wiki?curid=337167", "title": "Zámek Miramare", "text": "Zámek Miramare\n\nZámek Miramare (italsky \"Castello di Miramare\") se nachází na italském pobřeží Jaderského moře ve vzdálenosti 7 kilometrů severozápadně od centra Terstu. Je spojen s osobou rakouského arcivévody a pozdějšího mexického císaře Maxmiliána, mladšího bratra rakouského císaře Františka Josefa I.\n\nArcivévoda Maxmilián se do Terstu přistěhoval roku 1855, rok poté, co byl jmenován vrchním velitelem rakouského válečného loďstva. -Bydlel nejdříve jednak ve vile Lazarovič na návrší San Vito a v letech především v Miláně, protože byl místokrálem lombardsko-benátským, ale chtěl mít v Terstu větší rezidenci. Dal zámek Miramare postavit jako sídlo pro sebe a svoji tehdejší snoubenku Charlottu. Stavba probíhala v letech 1856–1860 podle projektu vídeňského architekta Carla Junkera. Původní Junkerův návrh arcivévoda zamítl a obrátil se na architekta Giovanniho Berlama z Terstu. Ani jeho návrh však nevyhovoval představám zadavatele, který schválil až druhý návrh Carla Junkera, do něhož sám zasáhl. Zámek ve stylu tudorovské gotiky měl architektonický vzor ve vídeňském Arsenalu, podobá se také českému zámku Hluboká nebo přestavbě moravského zámku Nový Světlov z let 1846–1856 vídeňského architekta Eduarda Kuschera. \n\nInteriéry zámku navrhl a prováděl Franz Hofmann a jeho syn Julius. Jedno křídlo v přízemí napodobuje malými místnostmi s nízkými stropy a dřevěnými obklady interiér Maxmiliánovy fregaty Novara. Na výzdobě zámku se podílely dvě desítky malířů, sochařů a uměleckých řemeslníků, mj. Ferinand Waldmüller, Francesco Guardi (1712–1793), Cesare Dell’Acqua (1821–1905).Maxmilián se do zámku nastěhoval po sňatku s Charlottou roku 1857, po prohrané bitvě u Solferina se roku 1860 Lombardie připojila ke sjednocené Itálii, Maxmiliánovi zůstalo Furlánsko-Julské Benátsko.\n\nPo Maxmiliánově popravě v roce 1867 jeho manželka Charlotta zešílela a byla umístěna nejdříve v zahradním domku zámeckého areálu v Miramare. Po dvou letech ji bratr odvezl do Bruselu.\n\nZámek jako příležitostnou rezidenci využívali členové širší rodiny Habsburků. Nejméně 14krát zde pobývala císařovna Alžběta, častým hostem byl při svých námořních cestách velkovévoda Ludvík Salvátor Toskánský, zaznamenány jsou také pobyty následníka trůnu, velkovévédy Rudolfa a Františka Ferdinanda d'Este s rodinou.\n\nV roce 1883 byl správcem zámku jmenován polárník a námořní důstojník ve výslužbě Eduard Orel, který zde také roku 1892 zemřel.\nPo zahájení 1. světové války byl zámek vystěhován a mobiliář rozvezen na zámky Schönbrunn a Hofburg. Roku 1924 se zařízení vrátilo zpět a roku 1928 byl zámek krátkodobě zpřístupněn veřejnosti. Mezi léty 1932 a 1937 první patro zámku obýval Amadeus X. Savojský, 3. vévoda z Aosty, se svou rodinou. V letech 1943-1945 zámek obsadila německá armáda, kterou v letech 1945-1954 vystřídala vojenská centrála NATO.\n\nRoku 1955 byl zámek proměněn v muzeum a společně se zahradní domkem a areálem parku dosud slouží veřejnosti.\n\nV současnosti slouží zámek jako muzeum, přízemí s původními interiéry je věnováno životu a době Maxmiliána a jeho manželky Charlotty, expozice v prvním patře je zaměřena na osobu vévody a generála Amadea z Aosty, který na zámku pobýval před druhou světovou válkou.\n\nV okolí zámku Maxmilián založil dendrologicky hodnotný zámecký park. V parku se dále nachází menší zámek (\"Castelleto\"), zakladatele připomíná bronzová socha. Pobřežní ekosystém v okolí zámku je chráněn v rámci přírodní rezervace.\n\n"}
{"id": "337168", "url": "https://cs.wikipedia.org/wiki?curid=337168", "title": "Mykénská civilizace", "text": "Mykénská civilizace\n\nMykénská kultura, někdy též nazývaná pozdně helladská kultura, byla civilizace doby bronzové, která existovala na pevninském Řecku přibližně mezi lety 1600-1000 př. n. l. Svůj název dostala podle Mykén, mocenského centra říše. V době svého největšího rozkvětu ovládala podstatnou část jižního Řecka včetně Iónských ostrovů a Kréty. Zanikla invazí Dórů (součást vpádu tzv. mořských národů do vých. Středomoří); možná s přispěním přírodních katastrof.\nKolem roku 1600 př. n. l. se objevují první šachtové hroby (byly nalezeny a zkoumány Heinrichem Schliemannem v 19. století). Ukazují na obrovské bohatství vládnoucí třídy. Největší rozkvět kultury nastal s pádem mínojské civilizace; kolem roku 1450 př. n. l. Mykéňané převzali krétskou nadvládu nad mořem a začali obchodovat s celým Středomořím.\n\nOd druhé poloviny 14. století př. n. l. se objevuje nový fenomén, stavby a fortifikace z kyklopského zdiva. Vznikají velké citadely na kopcích jako jsou Mykény. Uprostřed těchto citadel stojí palác, jehož jádrem je megaron. Existují i paláce se dvěma megarony, například Tíryns nebo Pylos v Messénii. Podle Homéra trávili obyvatelé paláce, jak muži, tak ženy, většinu času svého pobytu v paláci právě v prostorách stinného megaronu. Městské domy stály zčásti v opevněném areálu kolem paláce a z části vně hradeb. V Mykénách byly domy mimo hradby uspořádány ve skupinách a v Tíryntu v blocích.\n\nPaláce byly centrem veškeré moci, působili v nich řemeslníci i umělci. Na rozdíl od mínojských byly silně opevněny. Základ hospodářství z počátku tvořilo zemědělství, po ovládnutí Kréty se Mykéňané zaměřili také na obchod. Pro jeho potřeby si vybudovali hustou síť kvalitních silnic.\n\nDomovem obyčejných lidí byly chaty skládající se z jedné nebo dvou místností. Byly postavené z vysušených cihel nebo z organických materiálů vymazaných hlínou. Měly ploché střechy a podlahy z udusané hlíny. Středně helladské typy dlouhých apsidových domů se zkracují, menší domy jsou většinou obdélného půdorysu. Větší obdélné domy půdorysem připomínají megaron. Charakteristickým znakem domů na pevnině je oproti těm krétských existence vnitřního krbu. Mykénská města byla ke konci pozdně helladského období III. (kolem roku 1200 př. n. l.) rozbořena vnitřními rozbroji a vpádem Dórů. Po zániku mykénské civilizace nastala v egejském prostoru zhruba čtyři století trvající epocha všeobecného úpadku („temná staletí řeckých dějin“).\n\nV mykénském umění se zachovala celá řada vyobrazení božstev a kultovních scén, často s krétskými znaky, jako je dvojitá sekera (labrys). Dvanáct olympských bohů má svůj původ v mykénské kultuře. Byli uctíváni jak ve svatyních, tak i na svatých místech, na kterých stály oltáře.\n\n\n"}
{"id": "337172", "url": "https://cs.wikipedia.org/wiki?curid=337172", "title": "Kevin Dineen", "text": "Kevin Dineen\n\nKevin William Dineen (* 28. října 1963, Québec City) je bývalý kanadský hokejista. Od sezony 2019/2020 je trenérem San Diego Gulls v AHL.\n\nVe své kariéře hrál v NHL tento útočník za týmy Columbus Blue Jackets (sezona 2000-2003), Ottawa Senators (1999-2000), Carolina Hurricanes (1997-1999), Hartford Whalers (1984-92 a 1995-97) a Philadelphia Flyers (1991-96)\n\nDraftovaný byl roku 1982 jako 3. volba Hartford Whalers a celkově jako 56.\n\nCelkem si připsal v základní části v 1188 zápasech 760 bodů za 355 gólů a 405 asistencí. V play off zaznamenal v 59 zápasech 41 bodů za 23 gólů a 18 asistencí.\n\nByl také kapitánem Philadelphia Flyers (1993-94) a Hartford Whalers (1996-98)\n\n"}
{"id": "337174", "url": "https://cs.wikipedia.org/wiki?curid=337174", "title": "Wells Fargo Center (Filadelfie)", "text": "Wells Fargo Center (Filadelfie)\n\nWells Fargo Center je multifunkční hala v Filadelfii v USA.\n\nJe to domácí aréna sportovních týmů\n\nAréna byla dostavěna v roce 1996 a stála 206 milionů dolarů.\n\nV této aréně se pořádá i řada koncertů.\n\n"}
{"id": "337180", "url": "https://cs.wikipedia.org/wiki?curid=337180", "title": "Partido Carlista (1970)", "text": "Partido Carlista (1970)\n\nPartido Carlista (PC, česky Karlistická strana) je španělská politická strana navazující na historické tradice karlismu. Strana byla založena v roce 1970, legalizována však byla až po smrti diktátora Franca, tedy roku 1977. Od roku 1999 vydává svůj tisk zvaný \"El Federal\" (nahradil dřívější \"IM\"). Členové strany se setkávají každým rokem na hoře Montejurra.\n\n\"Karlismus\" historicky pochází z dynastických sporů Bourbonů a jako politická ideologie vychází z konzervativních a federalistických tradic. V 70. a 80. letech ale proběhlo rozdělení na \"levicový karlismus\" (reprezentovaný právě PC) a \"krajně pravicový karlismus\" (strana Comunión Tradicionalista Carlista vznikla roku 1986). Karlistická strana přijala vizi \"samosprávného socialismu\" a demokratické socialistické monarchie založená na konsensu mezi dynastií a lidem. V roce 1974 se v Paříži zapojila do \"Demokratické junty Španělska\" (Junta Democrática de España) a podpořila jejích 12 bodů reprezentujících vizi demokratické společnosti. Prvních svobodných voleb v roce 1977 se strana nezúčastnila, protože v té době ještě nebyla úředně legalizována její činnost (údajně ale disponovala prostředky pro účast, dle údajů strany měla až 25 tisíc aktivistů). Následně PC podporovala novou španělskou ústavu. První účast ve volbách do parlamentu 1979 přinesla zklamání, levicoví karlisté obdrželi pouze 50 tisíc hlasů (0,28 %) (nejlepšího výsledku dosáhli v regionu Navarra, přes 7 %). Pro vnitřní rozpory proběhla vlna vystupování a vylučování ze strany a proto byl výsledek voleb 1982 pro stranu tristní: pouze 224 hlasů. V roce 1986 se zapojila do koalice \"Jednotná levice\" (Izquierda Unida), ve které měla nejsilnější postavení Komunistická strana Španělska. Ta ve volbách získala 935 504 hlasů, tj. 4,63 %. V roce 1987 PC koalici opustila. V následujících třech volbách nepostavila strana své kandidáty, ať už z důvodů nedostatku financí, tak z důvodů poklesu aktivity většiny straníků (kandidovala pouze do evropského parlamentu: v roce 1989 obdržela 8 tisíc hlasů, 1994 přes 4 tisíce hlasů). Ve volbách do Kongresu 2000, 2004 (i v eurovolbách) i 2008 se počet odevzdaných hlasů pohyboval okolo 2 000 (0,01 %). V roce 1998 se zástupci PC podepsali pod Pakt z Estelly (\"Pacto de Estella\"), prosazující nezávislost Baskicka na straně jedné a odmítnutí násilí na straně druhé. V roce 2005 se karlisté postavili proti euroústavě.\n\nKarlistická strana představuje těžko zařaditelný proud na politickém spektru, většinou bývá považována za \"alternativní\", \"nacionalistickou a tradicionalistickou levici\". Heslo strany zní: \"\"Svoboda, socialismus, federalismus, samospráva\"\".\n\nPodle vlastních slov Karlistická strana \"\"zastává ideologii demokracie a socialismu, staví se proti centralizaci a uniformizaci prosazované hlavními představiteli španělské politiky, totiž PP a PSOE\"\" Karlisté odmítají jak kapitalismus, tak reálný socialismus, prosazují vizi \"samosprávné společnosti\" (viz autonomismus).\n\n"}
{"id": "337182", "url": "https://cs.wikipedia.org/wiki?curid=337182", "title": "Phar Lap", "text": "Phar Lap\n\nPhar Lap (1926–1932) byl proslulý dostihový kůň. Šlo o ryzáka, který se narodil na Novém Zélandu a jeho předkem byl pravděpodobně Eclipse.\n\nTrenér Harry Telford jej přivezl roku 1928 z Nového Zélandu na objednávku za pouhých 160 guineí. Majiteli se kůň nelíbil a chtěl ho obratem prodat. Trenér mu tedy zaplatil polovinu kupní částky a začal jej cvičit. Protože neuměl na trénincích cválat, naučil ho to H. Telford tak, že ho skoro strhal. Všichni se Harrymu i koni smáli, ale jeden pán, který ho viděl běžet, navrhl jméno \"Blesk\" – Far Lap, ale Harry odpověděl, že musí být na sedm písmen, jako poslední vítězové v Melbourne. Tak bylo vymyšleno jméno Phar Lap. Dobře vedený výcvik vyústil ve skvělé výsledky na travnaté dráze.\n\nZ 51 dostihů jich vyhrál 37, z toho zaznamenal sérii 33 vítězství za sebou, což je dodnes platný světový rekord. Phar Lap se nejprve proslavil v Austrálii, poté i v Americe, kde byl na něj před jedním důležitým závodem spáchán atentát. Kulka ho však minula. Zemřel zanedlouho po atentátu. Jelikož si jeho majitel nepřál pitvu, hovořilo se o kolice. Objevily se i fámy, že byl Phar Lap otráven, protože byl velmi nenáviděn soupeři. (Což se potvrdilo při pitvě provedené asi 20 let po Phar Lapově smrti.) Proto mu pořadatelé dávali do sedla závaží, aby byl dostih podle nich spravedlivý. I když byl handicapován zátěží 10 až 20 kg, vyhrál. Někteří lidé tvrdili, že tento kůň měl 2x větší srdce než ostatní koně (vážilo 6,2 kg, normální váha srdce se u koní pohybuje mezi 3 a 4 kg). Díky tomu mohl běžet rychleji – měl lépe okysličenou krev.\n\nHlavně díky rodokmenu ho H. Telford koupil a dával do něj naděje. Obsahoval slavného vítěze Melbourne Cup – Carbine. Tvrdí se, že je prapra...potomkem Eclipse, který se narodil při zatmění a také měl dvakrát větší srdce.\n\nAustralský režisér Simon Wincer o něm natočil v roce 1983 životopisný film \"Phar Lap\".\n\n"}
{"id": "337185", "url": "https://cs.wikipedia.org/wiki?curid=337185", "title": "Droužkovice", "text": "Droužkovice\n\nDroužkovice () jsou obec v Ústeckém kraji v okrese Chomutov. Stojí podél potoka Hačka asi 3,5 kilometru jižně od Chomutova v nadmořské výšce 300 metrů. Žije zde obyvatel. V historických pramenech se poprvé objevují v první čtvrtině čtrnáctého století, ale okolní krajina byla osídlena již v pravěku. Většinu historie se obyvatelé živili převážně zemědělstvím, ale v devatenáctém století bylo v okolí otevřeno několik malých hnědouhelných dolů. Ve druhé polovině dvacátého století měla vesnice ustoupit postupující povrchové těžbě uhlí, ale tyto plány byly v roce 1998 definitivně zrušeny.\n\nNázev Droužkovice vznikl ze slovanského mužského osobního jména Drúžek přidáním přípony \"-ice\". Znamená tedy ves lidí Droužkových (Drúžkových), přičemž slovo drúžek bývalo zdrobnělinou slova druh. V historických pramenech se vyskytuje ve tvarech Traušgewitz, Druskewics, Drusscouicz, Druscowicz, Trausskowicz, Drausskowicze, Družkovice nebo Draužkovice.\n\nKrajina v okolí Droužkovic je osídlena už od mladší doby kamenné. V 80. letech 20. století zde proběhl archeologický výzkum laténského opevněného dvorce o rozloze 1 ha, který odkryl stopy po palisádě, několik obytných staveb, zbytky kovárny a kuchyňské pece. V největší polozemnici byla nalezena plastika psa s beraní hlavou, zlatý prsten a zlomky attických keramických nádob, které dokládají obchodní propojení zdejší krajiny s antickým Středomořím.\n\nZáchranný archeologický výzkum při stavbě rychlostní silnice R7 (od roku 2016 značné jako dálnice D7) zachytil osídlení knovízské kultury, laténské kultury (mimo jiné nález vertikální hrnčířské pece) a ze starší doby římské odkryl zemnici s nálezy kovových a kostěných nástrojů. Další zemnice pochází z doby stěhování národů a raného středověku. V 11. století se v nivě Hačky těžila hlína a na pravém břehu se nacházel hutnický areál s deseti pecemi.\n\nPrvní písemná zmínka pochází z roku 1314, kdy Droužkovice koupil řád německých rytířů a připojil je k chomutovskému panství. Vesnice zde tedy existovala již před tímto datem. Droužkovice zůstaly součástí chomutovského panství i po roce 1410, kdy o něj řád přišel a panství přešlo do správy královské komory. Během 15. století se v držení Droužkovic vystřídalo několik zástavních majitelů.\n\nPosledním ze zástavních majitelů byl Beneš z Veitmile, který roku 1488 vyplatil přetrvávající nároky německých rytířů a sám byl povýšen do stavu svobodných pánů. Jeho syn Jan vesnici prodal Václavu z Lobkovic, který ji však už roku 1562 předal Ferdinandu Tyrolskému a ten ji znovu připojil k chomutovskému panství.\n\nDalším majitelem panství se stal roku 1571 Bohuslav Felix Hasištejnský z Lobkovic. Během jeho vlády přijali Droužkovičtí protestanství augsburského vyznání. V té době směli v Droužkovicích pracovat krejčí a kovář, obec mohla pást dobytek mezi vsí a Březnem a lovit v potoce. Pivo obec kupovala v Chomutově a právo šenkovat měl místní rychtář. Za 2 250 kop míšeňských získali Droužkovičtí od Bohuslava Felixe z Lobkovic svobodné dědické právo a právo se svobodně vystěhovat. Tato práva obci potvrdil císař Maxmilián II. a později také Bohuslav Jáchym z Lobkovic, který Droužkovice zdědil.\n\nRoku 1588 však Bohuslav Jáchym vyměnil svůj majetek s Jiřím Popelem z Lobkovic, který jako katolík ihned zahájil rekatolizaci panství. Když Jiří Popel ztratil po veřejné kritice císaře Rudolfa II. veškerý majetek, ocitlo se chomutovské panství i s Droužkovicemi znovu ve správě královské komory. Teprve roku 1605 vesnici koupil Adam Hrzán z Harasova a potvrdil její práva.\n\nTřicetiletá válka Droužkovice těžce postihla a podle pozemkové knihy z roku 1651 byla většina usedlostí opuštěna nebo zničena. Berní rula z roku 1654 však zachytila obec v lepším stavu a uvádí sedmnáct sedláků, 36 chalupníků a další tři rodiny závislé na obci. Celkem měli 82 potahů, 80 krav a další hospodářská zvířata. Pěstovali pšenici a žito. Od roku 1672 tu fungoval poplužní dvůr, ve kterém pracovalo 40–50 lidí. Na konci 17. století se začala zvyšovat robotní povinnost vůči vrchnosti. Tereziánský katastr v Droužkovicích uvádí učitele, kováře, tři nádeníky a dva mlynáře v mlýnech o jednom a dvou kolech. V důsledku válek, které vedla Marie Terezie, se obec zadlužila. Roku 1771 dluh činil 11 615 zlatých. Od roku 1771 vesnici vlastnil rod Rottenhanů, kteří zavedli pěstování brambor, aby předešli opakování hladomoru z let 1771–1772. Požadovali další zvýšení roboty, na což si Droužkovičtí opakovaně neúspěšně stěžovali. Roku 1850 se Droužkovice\nstaly samostatnou obcí se 495 obyvateli.\n\nVe 30. letech 19. století u vesnice vznikla čtveřice hnědouhelných dolů: \"Antonín, Ignác, Filip\" a \"František Josef.\" V provozu zůstaly po dobu dvaceti až třiceti let. Celková produkce těchto malých dolů se odhaduje (včetně spořického dolu \"Pomoc boží\") maximálně na 80 000 tun uhlí. V roce 1863 nechal jihozápadně od vesnice J. Stoll otevřít a hned ve stejném desetiletí uzavřít důl \"Barbora.\" V období 1890–1901 byl obnoven a potom bylo jeho dolové pole připojeno k březenskému dolu Sirius. Nekvalitní uhlí ze dvou slojí obsahovalo až 30 % popela a těžili ho pouze dva až tři horníci. Produkce dolu se odhaduje na 30 000 tun uhlí. Přibližně ve stejné době, kdy byla otevřena Barbora, byl u Droužkovic otevřen ještě důl \"František.\" Plánovaná železnice se obci vyhnula. Koncem 19. století zde pracovaly dvě cihlárny. V roce 1873 byl založen Spolek dobrovolných hasičů. Původní jednotřídní škola se roku 1881 rozšířila na dvoutřídní. Od roku 1926 měly Droužkovice českou mateřskou školu.\n\nObě světové války se obce přímo nedotkly. Během druhé světové války v největším statku fungoval zajatecký tábor pro totálně nasazené dělníky a válečné zajatce z Ruska, Francie a Belgie. Po válce ve vesnici vzniklo JZD a později také státní statek zaměřený na chov prasat a drůbeže.\n\nV roce 1987 bylo zbouráno třináct domů na tzv. Rafandě, protože se očekávalo rozšíření současného lomu Nástup až k okraji Droužkovic. Teprve roku 1991, kdy byly stanoveny limity těžby, byla zrušena stavební uzávěra obce. Plány, které předpokládaly demolici Droužkovic a částí Března, Černovic a Spořic, byly definitivně zrušeny až roku 1998.\n\nGeologicky Droužkovice leží na území Českého masivu. Podloží zde tvoří neogénní sedimenty složené z písků, štěrků, jílů a uhelných slojí původem ze středního až spodního miocénu. Pouze na severovýchodním úbočí vrchu Farářky (přibližně nad železniční tratí ) se nachází mladší sedimenty pliocénního stáří.\n\nOkolí Droužkovic patří k plochým krajinám a pahorkatinám. Výškový rozdíl mezi nejnižším a nejvyšším bodem je asi 60 m. Vesnice leží v nejnižší části katastru v nadmořské výšce 300 m n. m. Nejvyšším bodem katastru je vrch Farářka (359 m n. m.) protažený ve směru severozápad–jihovýchod. V geomorfologickém členění Droužkovice spadají do Krušnohorské subprovincie, konkrétně do Podkrušnohorské oblasti, celek Mostecká pánev a podcelek Chomutovsko-teplická pánev. Pro ni jsou charakteristické široce rozevřená údolí s mírnými svahy a reliéf náplavových kuželů, údolních niv a sprašových pokryvů. Vesnice leží v okrsku Údlická kotlina, která na jihu přechází do Březenské pánve. Hranice mezi okrsky probíhá přibližně podél železnice.\n\nZ půdních typů převažují kambizemě na terasových štěrcích, ale v pásu podél Hačky a jihovýchodně od vesnice se na sprašovém substrátu vyskytuje černozem.\n\nJediným vodním tokem, který protéká katastrem obce, je malý potok Hačka s průměrným průtokem 0,1 m³/s. Významné vodní plochy se nacházejí v poddolovaném území severně od Droužkovic, kde vzniklo několik oprámů. S výjimkou jednoho oprámu v nejsevernější části katastru se však nacházejí v katastrálním území Chomutov I.\n\nKlimaticky obec spadá do mírně teplé oblasti. Výjimku tvoří jen jižní cíp katastru, který náleží do teplé oblasti.\n\nPotenciální přirozená vegetace by tvořila v celém území černýšovou dubohabřinu nebo mochnovou doubravu. Z fytogeografického členění je území součástí okrsku Žatecké Poohří v podoblasti Českého termofitika.\n\nPři sčítání lidu v roce 1921 zde žilo 981 obyvatel (z toho 478 mužů). Čechů bylo 24, sedmnáct cizinců a ostatní byli německé národnosti. Naprostá většina jich patřila k římskokatolické církvi, pouze 24 k evangelické a jeden byl bez vyznání. Podle sčítání lidu z roku 1930 ve vesnici žilo 1346 Němců, 44 Čechoslováků a čtrnáct cizinců. V náboženském vyznání stále výrazně převažovala římskokatolická církev, ale 22 lidí patřilo k evengelické cirkvi a bez vyznání jich bylo 66.\n\nDne 22. května 1938 se konaly volby do obecních zastupitelstev. Z rozdělených 790 hlasů v Droužkovicích získaly 596 hlasů Sudetoněmecká strana, devadesát hlasů Německá sociální demokracie, KSČ nezískala žádný hlas a 25 hlasů dostaly jiné české strany.\n\nSamotná obec leží podél místní komunikace, která se na obou koncích napojuje na silnici II/568 z Chomutova do Března a Kadaně s možností napojení na dálnici D7, která obec z obchází. Souběžně s ní vede železniční trať 124, která u Droužkovic vstupuje do Březenského tunelu dlouhého 1 758 m. Na trati je zastávka Droužkovice, ale vlaky zde od roku 2011 nezastavují. Dopravní obslužnost zajišťuje Dopravní podnik měst Chomutova a Jirkova. Hlavní ulicí vede cyklotrasa 3080 z Vikletic do Celné.\n\nVe středu vesnice se nachází kostel svatého Mikuláše písemně doložený k roku 1357. Dochovaná podoba pochází z opravy roku 1882. Ve výklenkové kapli u domu čp. 21 je umístěna socha Jana Nepomuckého z konce osmnáctého století. U cesty k železniční zastávce stojí kaple Panny Marie z roku 1819, ve které bývala dřevěná barokní soška Piety z poloviny osmnáctého století. Před dům čp. 59 byl přestěhován pískovcový kříž se sochou Krista z roku 1738. Jeho vrchol tvoří kamenný kříž s ukřižovaným Kristem, který má pod nohama lebku. Střední část podstavce nese v přední části desku s reliéfem Panny Marie.\n\nSloup se sousoším Nejsvětější Trojice stojí na pískovcovém soklu na malé předzahrádce domu čp. 26. Je čtverhranný a obtočený plastickým pásem s hlavami andělů. Na vrcholu sloupu se nachází deska se sochami Boha Otce a Syna.\n\nSeverozápadně od obce, na tzv. Pražském poli, stála do roku 1996 dvojice kamenů, nazývaných Generalsteine (Generálské kameny) a považovaných za menhiry. Kameny byly zničeny při rekultivaci černé skládky v jejich těsné blízkosti. V roce 2007 bylo rozhodnuto umístit na původní místo alespoň kopie těchto kamenů, k čemuž došlo v červnu roku 2008.\n\n"}
{"id": "337188", "url": "https://cs.wikipedia.org/wiki?curid=337188", "title": "Fiat Uno", "text": "Fiat Uno\n\nFiat Uno je malý osobní automobil typu hatchback, který vyráběla automobilka Fiat v letech 1983–1995.\n\nUno se veřejnosti představilo v roce 1983 jako náhrada za Fiat 127. Tento třídveřový nebo pětidveřový hatchback se ze začátku musel spokojit s motory již existujících modelů. První Fiaty Uno měly k dispozici motory 903 cm³ OHV z Fiatu 127 a 1108 cm³, 1300 cm³ z Fiatu Ritmo. První diesel sloužil ve Fiatu 127D.\n\nV roce 1985 se začalo s výrobou moderních motorů řady FIRE 1000 cm³ 33 kW jenž se v malých fiatech užívá dodnes. Tento motor se časem prosadil pro svou spolehlivost a životnost a díky tomu že písty a ventily na sebe nedosáhnou, a tak ho neohrozí ani prasklý rozvodový řemen. taktéž v roce 1985 Fiat představil první na světě malý automobil s turbodmychadlem Uno 1,3e Turbo 77 kW. Roku 1989 při modernizaci se tento motor zvětšil na 1372 cm³ a výkon vzrostl na 85 kW. Roku 1993 se u Fiatu začalo s výrobou nástupce Una – Fiat Punto. Výroba Fiatu Uno, který se vyráběl v Itálii a Polsku, byla v Evropě ukončena v roce 1995. V Polsku se vyráběl do října 2002, brazilská produkce skončila koncem roku 2013.\n\nSedan a kombi odvozené od modelu Uno dostaly označení \"Duna\".\n\n\n"}
{"id": "337193", "url": "https://cs.wikipedia.org/wiki?curid=337193", "title": "Distributed File System (Microsoft)", "text": "Distributed File System (Microsoft)\n\nSystém Distribuovaných Souborů (DFS) je skupina síťových služeb na straně serveru i klienta, které umožňují zorganizovat více SMB sdílení do jednoho logického adresáře nebo přímo do kořenového DFS. DFS poskytuje transparentnost umístění a redundanci dat a zajišťuje tak lepší dostupnost sdílených dat, zvyšuje odolnost proti chybám a přetížení sítě.\n\nMicrosoft DFS je uváděno jako 'DFS' i jako 'Dfs' a je nekompatibilní se systémem 'DCE Distributed File System', který je držitelem ochranné známky 'DFS', ale je od roku 2005 ukončen.\n\nPokud uživatel přistupuje ke sdílené položce v adresáři DFS, pak ve skutečnosti přistupuje k DFS odkazu, který jej transparentně přesměruje na správný zdroj (server/sdílení).\n\nAdresář DFS může existovat na serverových systémech Windows firmy Microsoft od verze NT 4.0 výše a na Samba serverech.\n\nExistují dva způsoby jak implementovat DFS na serverech Windows 2000 a Windows 2003:\n\nVe Windows NT 4.0 je třeba podporu DFS doinstalovat a je dostupná pouze první z výše uvedených možností, tedy 'Standalone DFS root'.\n\nRozšířená správa DFS a RDC ('Remote Differential Compression') je součástí funkce 'branch office server management' dostupné v systému Windows Server 2003 R2 vydaného v roce 2006.\n\nLinux od verze jádra 2.6 podporuje SBM klienta VFS pod jménem 'cifs', který DFS podporuje.\n"}
{"id": "337194", "url": "https://cs.wikipedia.org/wiki?curid=337194", "title": "Vincentka (rozcestník)", "text": "Vincentka (rozcestník)\n\nVýraz vincentka může mít více významů:\n\n"}
{"id": "337195", "url": "https://cs.wikipedia.org/wiki?curid=337195", "title": "Kistefjellet", "text": "Kistefjellet\n\nKistefjellet je hora nacházející se v Norsku ve správní oblasti Lenvik, která se zvedá do výšky 1003 metrů nad mořskou hladinu. Směrem na západ je z ní výhled na obec Gisundet a na velkou část ostrova Senja, východně se se pak nachází Rossfjordvatnet a hora Fagerfjellet.\n\nNa úpatí hory se nachází televizní vysílač patřící společnosti NTV, který není volně přístupný. Na vrchol vede z města Finnsnes udržovaná cesta, která je značená. Na jižním svahu poblíž zmiňovaného města se nachází na jejím svahu lyžařské středisko.\n"}
{"id": "337197", "url": "https://cs.wikipedia.org/wiki?curid=337197", "title": "Chichesterská katedrála", "text": "Chichesterská katedrála\n\nChichesterská katedrála je anglikánská katedrála nacházející se v anglickém městě Chichester. Pochází z roku 1075. Její zvláštností je to, že její zvonice je postavena jako samostatná věž.\n\nKatedrála byla založena roku 1075, kdy bylo do Chichesteru přestěhováno sídlo biskupství z nedalekého Selsey. Byla vysvěcena roku 1108 ale následný požár vyvolal potřebu částečné rekonstrukce, která byla dokončena roku 1184. Další dostavba byla realizována roku 1199. Po dalším požáru v 16. století byla dostavěna v stylu rané anglické gotiky. Věž, původně postavená ve 14. století, byla opravena v 17. století Cristopherem Wrenem roku 1721. Na její stavbu byl použit místní nekvalitní kámen, což způsobilo roku 1861 její zboření. Bezprostředně nato byla opravena Georgem Gilbertem Scottem a vypíná se do výše 82 metrů.\n\nMezi zajímavosti katedrály patří mimo jiné zdvojená postranní loď, zbytky římské mozaikové dlažby pozorovatelné skleněným oknem, umístění zvonice do samostatné věže mimo katedrálu a to, že je to jediná katedrála viditelná z moře. V katedrále se také nachází několik moderních uměleckých děl, například tapisérie Johna Pipera, okno od Marca Chagalla a obraz Grahama Sutherlanda. Nemocnice a chudobinec Svaté Marie, který je spojen s katedrálou a pochází ze 13. století, je považován za jeden z nejstarších v Anglii.\n\n"}
{"id": "337198", "url": "https://cs.wikipedia.org/wiki?curid=337198", "title": "Seznam obcí v departementu Pyrénées-Atlantiques", "text": "Seznam obcí v departementu Pyrénées-Atlantiques\n\nToto je seznam obcí v departementu Pyrénées-Atlantiques ve Francii, jichž je celkem 546:\n"}
{"id": "337202", "url": "https://cs.wikipedia.org/wiki?curid=337202", "title": "Milada Blažková", "text": "Milada Blažková\n\nMilada Blažková (* 30. května 1958) je bývalá československá pozemní hokejistka, držitelka stříbrné medaile z olympiády v Moskvě z roku 1980. Za reprezentaci odehrála 81 utkání. Blažková byla oporou oddílu Bohemians Praha, se kterým dvakrát, v roce 1983 a 1984, dosáhla na titul mistryň Československa, ve stejných letech byla také vyhlášena nejlepší Československou pozemářkou.\n"}
{"id": "337208", "url": "https://cs.wikipedia.org/wiki?curid=337208", "title": "Jan Jelínek (kazatel)", "text": "Jan Jelínek (kazatel)\n\nJan Jelínek (19. května 1912 Zelów – 3. prosince 2009 Praha) byl český evangelický kazatel a zachránce pronásledovaných za druhé světové války. Dne 28. října 2019 mu prezident České republiky Miloš Zeman \"in memoriam\" propůjčil jedno z nejvyšších státních vyznamenání, a sice Řád Tomáše Garrigua Masaryka.\n\nV době druhé světové války žil v komunitě volyňských Čechů, přesněji od roku 1937 žil v ukrajinském Kupičově jako kazatel. Pomáhal zde nejdříve Židům pronásledovaným Němci, později Ukrajincům a Polákům pronásledovaným ruskou armádou a Banderovci. Pomohl více než čtyřiceti lidem a zachránil nejméně deset životů. Pronásledované ukrýval na své faře.\n\nS manželkou později dobrovolně vstoupili do armády Ludvíka Svobody jako zdravotníci. S armádou se vrátili do Československa, kde se po skončení války usadili. V českých jednotkách získal několik válečných vyznamenání.\n\n\nPo návratu do vlasti působil jako vikář (pomocný farář) ve Valči, Podbořanech a Oráčově. Upadl v nepřízeň komunistického režimu. Roku 1958 byl odsouzen na dva roky vězení za pobuřování. Po propuštění nemohl dále působit jako farář a směl vykonávat pouze dělnické profese. K pastorační činnosti se navrátil v Podbořanech a pokračoval v ní i po sametové revoluci roku 1989. Zemřel v roce 2009.\n\n\n"}
{"id": "337215", "url": "https://cs.wikipedia.org/wiki?curid=337215", "title": "Korkodon", "text": "Korkodon\n\nKorkodon ( ) je řeka v Magadanské oblasti v Rusku. Je dlouhá 476 km. Povodí řeky je 42 800 km².\n\nPramení na Korkodonském hřbetu a teče mezi ním a hřbetem Molkaty. Na dolním toku protéká dnem široké bažinaté doliny. Ústí zprava do Kolymy.\n\nZdrojem vody jsou sněhové a dešťové srážky. Zamrzá v říjnu a rozmrzá na konci května.\n\nJe splavná pro vodáky.\n"}
{"id": "337225", "url": "https://cs.wikipedia.org/wiki?curid=337225", "title": "Heligón", "text": "Heligón\n\nHeligón nebo helikón je žesťový dechový nástroj, který vznikl z tuby vytočením její ozvučníkové části tak, aby spočívala na rameni hráče. Tím pádem je heligón nedocenitelný při hře v pochodu, neboť tuba je pro svou hmotnost a rozměry pro hru v pochodu vysoce nepraktická.\n\nHeligón se staví ve dvou základních provedeních, a to menší v F ladění (použitelný rozsah H-f) a větší B ladění (použitelný rozsah F-malé b). Mimoto existují i deriváty, např. heligón v C nebo Es ladění.\n\nV hluboké poloze je tón heligónu velmi sytý a tvrdý, ve vyšší poloze naopak měkký a blíží se charakterem např. barytonu. Výhodou vyplývající ze stavby nástroje je to, že zvuk na rozdíl od tuby nejde vzhůru, ale vhodným natočením hráče jej lze směrovat přímo k posluchačům.\n\nHeligón je v současné době na markantním ústupu a mnoho dechových kapel používá výhradně tuby. Důvodem může být to, že většina učitelů a dirigentů preferuje měkký tón tuby oproti dosti tvrdému (i když též sytému) tónu heligónu.\n\nV České republice vyrábí heligóny továrna V. F. Červený a nabízí je pod sortimentem firmy Amati Kraslice. Cena heligónu se pohybuje kolem 80 000 Kč.\n\nPříbuzným nástrojem heligónu je pak v zámoří používaný suzafon. Jeho tón je ještě tvrdší než tón heligónu, a je i ostřejší a průraznější.\n"}
{"id": "337226", "url": "https://cs.wikipedia.org/wiki?curid=337226", "title": "Světový operní repertoár", "text": "Světový operní repertoár\n\nJako světový, mezinárodní či standardní operní repertoár se označuje soubor oper uváděných často na významných operních scénách po celém světě. Liší se tím jak od národních operních repertoárů, tedy oper, které se častěji uvádějí v jedné jazykové oblasti, tak i od operních děl uváděných jen výjimečně nebo vůbec. Standardní operní repertoár není ovšem pevně definován a odborníci se mohou lišit v názorech na to, zda daná opera do něj patří nebo ne. Navíc se operní repertoár vyvíjí tak, jak se objevují nové úspěšné kusy a starší upadají v zapomenutí anebo jsou naopak objevovány a znovu uváděny na scény.\n\nNíže uvedený seznam obsahuje operní díla, která se nacházejí na většině seznamů významných oper, uvedených v sekci Podklady k sestavení seznamu. Protože jde o seznamy pocházející výhradně z anglické jazykové oblasti a jsou v nich zahrnuty některé opery specifické pouze pro tuto oblast, byla vypuštěna díla skladatelů anglicky mluvících zemí, která nebyla podle databáze Operabase.com od roku 2006 do poloviny roku 2008 ani jednou nastudována mimo anglicky mluvící země. Seznam pokrývá všechny hlavní žánry a zachycuje opery, jež se počátkem 21. století častěji objevovaly na světových operních scénách. Historicky sahá od raných oper 17. století psaných Monteverdim, Cavallim a Purcellem až po díla pozdního 20. století, jejichž autory jsou Messiaen, Berio či Britten. Stručné poznámky opery charakterizují či vysvětlují, proč jsou považovány za významné. Seznam je řazen podle data premiéry s výjimkou případů, kdy k ní došlo dlouho po skladatelově smrti; tehdy se řadí podle přibližného data vytvoření hudby.\n\nZpůsob sestavení seznamu zapříčinil, že v něm chybí některá díla populární či významná z historického hlediska, například vůbec nejstarší opery \"Dafné\" od Jacopa Periho, Händelův \"Xerxes\" či Auberova \"Němá z Portici\", nemluvě o řadě stěžejních oper českého repertoáru. Také zde nejsou ani jedním dílem zastoupeni někteří významní operní skladatelé, vedle již zmíněného Periho například Alessandro Scarlatti, Antonio Vivaldi nebo Philip Glass. Je však velmi obtížné najít kritérium výběru, které by zohlednilo stejnou měrou popularitu na světových jevištích, postavení v českém repertoáru i historický význam oper a jejich skladatelů.\n\nOpery jsou uváděny pod názvem nejčastěji používaným v Česku. Není-li ustálen, nebo pokud se jedná o opery v Česku méně známé, je připojen i originální nebo alternativní název.\n\nSeznam byl sestaven na základě devíti jiných seznamů významných oper, vytvořených uznávanými autory, z nichž byla vybrána ta díla, která se objevila alespoň v pěti z těchto zdrojových seznamů (tedy na většině z nich). Protože všechny uvedené seznamy pocházejí od anglicky mluvících autorů, zachycují zároveň anglický národní repertoár; z toho důvodu byla dále vyloučena díla anglických a amerických autorů, která nebyla podle databáze Operabase.com od roku 2006 do poloviny roku 2008 ani jednou nastudována mimo anglicky mluvící země. Hledání v databázi bylo provedeno 25. července 2008. Použité zdrojové seznamy jsou:\n\nZe seznamu sestaveného na základě uvedených devíti zdrojů byla na základě databáze Operabase.com vyloučena tato díla (v chronologickém pořadí skladatelů a s uváděním anglických názvů oper): G. F. Händel: \"Rodelinda\" a \"Serse\"; Michael Balfe: \"The Bohemian Girl\"; Rutland Boughton: \"The Immortal Hour\"; Ralph Vaughan Williams: \"Hugh the Drover\" a \"The Pilgrim's Progress\"; Benjamin Britten: \"Gloriana\"; William Walton: \"Troilus and Cressida\"; Michael Tippett: \"The Midsummer Marriage\", \"King Priam\" a \"The Knot Garden\"; Samuel Barber: \"Antony and Cleopatra\"; Harrison Birtwistle: \"Punch and Judy\", \"The Mask of Orpheus\" a \"Gawain\"; Peter Maxwell Davies: \"Taverner\"; Philip Glass: \"Akhnaten\"; Judith Weirová: \"A Night at the Chinese Opera\".\n\nNení zde uvedena literaturu již uvedenou v sekci \"Podklady k sestavení seznamu\".\n\n"}
{"id": "337227", "url": "https://cs.wikipedia.org/wiki?curid=337227", "title": "Rifampicin", "text": "Rifampicin\n\nRifampicin nebo také rifampin (dle americké nomenklatury) je baktericidní antibiotikum ze skupiny rifamycinů. Jedná se semisyntetický produkt izolovaný z plísně \"Amycolatopsis rifamycinica\". Rifampicin je dominantním lékem při léčbě tuberkulózy a lepry. Je účinný rovněž proti infekcím způsobených bakteriemi rodů \"Listeria\", \"Legionella\", \"Haemophillus\", \"Neisseria\". Mechanismus účinku spočívá v inhibici RNA-polymerázy v bakterialních buňkách, tím je znemožněna transkripce do mRNA a nedochází k syntéze proteinů.\n"}
{"id": "337228", "url": "https://cs.wikipedia.org/wiki?curid=337228", "title": "Alimentární onemocnění", "text": "Alimentární onemocnění\n\nAlimentární onemocnění (též alimentární infekce, alimentární nákaza, otrava z potravin) je onemocnění člověka a zvířat pocházející z potravy, respektive z příjmu potravy a tekutin. Název je odvozen z latinského slova \"\"alimentum\"\" znamenající výživa či potrava. Alimentární nemoci jsou způsobeny bakteriemi a jejich toxiny, viry, plísněmi a mykotoxiny, jedno- nebo mnohobuněčnými parazity, případně přítomností jedů v potravě. V posledně jmenovaném se používá termín intoxikace nebo otrava z potravin. Vůbec nejčastějším alimentárním onemocněním u lidí v EU je kampylobakterióza.\nV České republice je nejčastější alimentární nákazou salmonelóza, která se během letních měsíců vyskytuje v desítkách případů na 100 tisíc obyvatel.\n\n\n\n\n\n\n\nOd roku 2005 je v EU každoročně nejčastějším alimentárním onemocněním kampylobakterióza s více než 200 000 potrvzenými případy ročně. Skutečný počet onemocnění je však daleko vyšší, neboť ne všechny případy jsou mikrobiologicky potvrzeny a zdaleka ne všichni pacienti vyhledají lékařskou pomoc. Počet zemřelých na kampylobakterové infekce je však nízký, smrtnost se pohybuje kolem 0,03%. Druhou nejčastější alimentární infekcí je salmonelóza. Počet diagnostikováných případů v EU v roce 2015 činil 94 625, počet zemřelých 126 a smrtnost 0,26%. Salmonelóza v Evropě však má zjevný klesající trend díky ozdravným programům proti salmonelóze drubeže. Alimentárním onemocněním s nejvyšší smrtností v EU je listerióza, při které zemře v průměru 15-18% nemocných pacientů.\n"}
{"id": "337233", "url": "https://cs.wikipedia.org/wiki?curid=337233", "title": "Švédské letectvo", "text": "Švédské letectvo\n\nŠvédské letectvo () jsou letecké síly Švédska. V současnosti je vyzbrojeno převážně letouny Saab, zejména JAS 39 a cvičnými letadly SK 60 a také letouny z USA a také výjimečně ze zbytku EU. \n\nLetectvu je od roku 1998 podřízeno i Vrtulníkové křídlo ozbrojených sil (\"Försvarsmaktens Helikopterflottilj\") sdružující vrtulníkové jednotky dříve podléhající leteckým složkám pozemních (\"Arméflyget\") a námořních (\"Marinflyget\") sil.\n\nŠvédské vzdušné síly, coby nezávislá složka ozbrojených sil Švédska, vznikly v roce 1926 sloučením armádní „Letecké roty“ (\"Flygkompaniet\") a leteckých oddílů (\"Flygavdelningar\") námořnictva. V roce 1930 měly již sedm eskadron. Za druhé světové války pomáhalo Švédsko Finsku v zimní válce, kdy poslalo Finům dvacet devět letounů, počítaje v to i stroje křídla F 19, složeného ze švédských dobrovolníků, kteří přišli na pomoc napadenému Finsku, a umožnilo přepravu další materiální pomoci přes své území. Později během války silné letectvo, dosahující počtu až 800 strojů, přispělo k odvrácení hrozby možné invaze do Švédska. Za studené války budovalo Švédsko nadále silné letectvo na ochranu své neutrality. Švédsko si mohlo vybrat mezi silným letectvem či vyvinout atomovou bombu. Nakonec se rozhodli pro letectvo. Tak vznikl i návrh úspěšné JAS-39.\n\nTabulka obsahuje přehled letecké techniky Švédského letectva podle Flightglobal.com.\n\n"}
{"id": "337236", "url": "https://cs.wikipedia.org/wiki?curid=337236", "title": "Europoidní rasa", "text": "Europoidní rasa\n\nEuropoidní (též kavkazoidní) je historické označení pro skupiny původních obyvatel Evropy, západní Asie, střední Asie, jižní Asie, severní Afriky a Afrického rohu vzniklé na základě historicky vyvrácených rasových teorií. Ty byly představeny v 80. letech 17. století a tradičně lidi dělily do tří rasových skupin (europoidní, mongoloidní a negroidní), podobných například psím plemenům, na základě jejich více či méně sdílených charakteristik a vlastností, u kterých se předpokládalo, že mají společný genetický základ. Rozvoj molekulární biologie nicméně tyto teorie vyvrátil kvůli značné genetické inhomogenitě v rámci skupin označovaných jako „europoidní“. Aby bylo možné prokázat existenci lidských ras, po vzoru psích plemen, muselo by být velké množství genů v rámci jedné konkrétní rasy zcela shodných a zároveň výrazně odlišných od ras jiných. Tyto faktory nicméně žádná z historicky popisovaných „lidských ras“ nenaplňuje, protože vzhledové rozdíly mezi „europoidními“ a jinými „rasami“ reprezentují jen zlomek dědičných znaků DNA, které u lidí vznikaly nezávisle postupnou adaptací na klima a prostředí. I přesto, že je tak rasové dělení občas stále používáno v rámci forenzní antropologie pro popis tělesných rozdílností, jakými může být barva kůže, typ vlasů nebo tvar lebky, ve vědeckých kruzích je všeobecně jakožto sociální konstrukt považováno za problematické a překonané, přičemž už samotná snaha dělit lidi do samostatných lidských ras může být považována za nevhodnou a rasistickou. Občas se objevuje jako synonymum pro označení běloch.\n\nLidé v rámci europoidních populací často sdílí podobné fenotypní znaky jako výraznější nadočnicový oblouk, ostré vyvýšení nosního prahu, úzký tvar nosního otvoru a zvětšení lebky v oblasti dolní čelisti (ortognatie). Mezi další tradičně sdílené znaky patří úzké rty a malá ústa, kulatý tvar očnice, silné terciární tělesné ochlupení a zbarvení kůže pohybující se od velmi světlé po světle hnědou.\n\nSamotné slovo \"europoid\" vzniklo z demonyma \"evropský\" a řecké koncovky \"eidos\" („mající podobný vzhled“). Většina rasových teorií nicméně pracovala s označením kavkazoid, vycházejícím z demonyma \"kavkazský\".\n"}
{"id": "337240", "url": "https://cs.wikipedia.org/wiki?curid=337240", "title": "Kostel svatého Mikuláše (Běleč)", "text": "Kostel svatého Mikuláše (Běleč)\n\nKostel svatého Mikuláše je gotický kostel ze 14. století v obci Běleč v okrese Kladno. Nachází se uprostřed obce na podsklepeném pahorku spolu s dřevěnou zvonicí z roku 1717 a dnes již nepoužívaným hřbitovem s několika zachovanými náhrobky.\n\nKostel je od 3. 5. 1958 národní kulturní památkou.\n\nKostel byl založen v první polovině 14. století a je zasvěcen svatému Mikuláši. Roku 1352 se stal kostelem farním a byl mu přidělen filiální kostel Všech svatých v Bratronicích. Poslední farář zde působil do roku 1432, poté byl kostel přidělen jako filiální k farnosti Zbečno, v roce 1786 poté k Bratronicím. Farnost v Bratronicích však byla však k 1. lednu 2004 zrušena a sloučena do farnosti ve Zbečně, která je součástí Pražské arcidiecéze.  Kostel sv. Mikuláše v Bělči tedy nyní opět patří pod kostel sv. Martina ve Zbečně.\n\nRoku 1717 byla západně od kostela postavena samostatně stojící dřevěná zvonice. Dal ji postavit kníže Jan Josef Valdštejn, jako omluvu za zabrání panských dvorů a všech lesů v Bělči.\n\nV letech 1903 - 1904 prošel kostel rozsáhlou rekonstrukcí, provedenou knížecím Fürstenberským stavebním úřadem. Podle návrhu Eduarda Sochora byla přistavěna nová loď a sakristie.\n\nO přestavbě bělečského kostela píše v knize \"Čtyři prameny\" zdejší rodák, Bedřich Svatoš: „\"\"Teď tam trčí k mrakům lešení, jen kněžiště stojí jak bývalo. Ale i ono se zdá jako cizí. To tím, že i nad ním sňali střechu a teď hledí do hřbitova a na ves jaksi nahrbeně, menší. Jak bourali zdi starého chrámu a v kněžišti otloukali omítku, oprýskala v malých i větších kusech, a v těch olysalých místech se objevily barevné skvrny. Tu vyhlížela za bílou omítkou jako za ztuhlou záclonou půlka podlouhlé tváře s dlouhými vlasy jako rudkou namalovaná, jinde štíhlá ruka, dvě sepjaté k modlitbě, nohy v barevných punčochách celé, kam až je bylo vidět. Punčocha byla i botou, jakoby se ten namalovaný člověk zachytil patami na shodě. Ty nohy a nohavice byly mládeži nejdivnější. Mladí se sem totiž v neděli vypravili, když se vraceli z farní vsi z ranní mše. Byli tu na podívané, jen tu jednu neděli. Příští už nebylo po obrazech stopy. Všude se zedníci dostali poctivě až na kámen a cihlu.\"\"\n\nPři opravě věže byl ve střeše uschován lístek s tímto textem: \"\"Národy nehasnou, dokud jazyk žije. 31.8.1903\"\" Podepsáni jsou klempíři z Rakovníka, Hořic, Zákolan a kladenská firma Messany.  Lístek byl nalezen v sedmdesátých letech při přestavbě střechy kostela. V té době byl zcizen a už nenalezen obraz svatého Mikuláše, který pocházel od Petra Brandla a byl součástí hlavního oltáře.\n\nKostelní hřbitov sloužil do r. 1927, kdy občané podali stížnost na pohřbívání uprostřed obce. Ze zdravotních důvodů byla nařízena výstavba nového hřbitova, ležícího mimo obec. Doba od podání stížnosti do ukončení stavebních prací na novém hřbitově byla kratší než šest měsíců.\n\nV roce 1969 proběhla oprava zvonice financovaná místním národním výborem.\n\nKostel sv. Mikuláše se nachází na návrší ve středu obce. Jednolodní orientovaná sakrální stavba byla postavena v gotickém slohu. Kostel je obdélný, s pětiboce uzavřeným presbytářem a obdélnou sakristií při severní straně. Celá stavba je zhotovena z lomového zdiva,nároží jsou armována. Loď je zastřešena sedlovou břidlicovou střechou,  presbytář překrývá střecha valbová. Na střeše se nachází osmiboký sanktusník pobitý plechem. Střecha je zakončena štítovými zídkami s dekorativními arkýřky na koncích. Na západním zakončení hřebenu střechy se nachází kamenný kříž.\n\nDo kostela vedou tři vstupní portály, dva přímo do lodi a jeden do sakristie. Hlavní portál je obdélníkového tvaru, nachází se v západním průčelí a je vsazen do široce se rozestupujícího lomeného oblouku. Nad portálem se nachází drobné kruhové okno, hluboce šikmě špaletované. V severním průčelí se nachází druhý ze vstupů, vedoucích přímo do lodi. Je zastřešen dřevěnou stříškou, původně zdobenou dřevěnými ornamenty, které se nedochovaly . Na pravé straně vedle portálu se nachází kovová plaketa, označující kostel za kulturní památku. Loď je osvětlena pěti shodnými gotickými okny ve tvaru lomeného oblouku, původní kamenné ostění oken je šikmě špaletováno. Pod vrcholovou kružbou je vertikální střed oken vyznačen kovovými pruty.  Okno nad vstupním portálem je oproti ostatním polovičně vysoké, sestává jen z horní části běžného okna.\n\nPresbytář je ukončen pěti stranami osmiúhelníku, osvětlený je pěti lomenými okny. Čtyři z nich jsou shodná, lomená s trojlistou kružbou a vertikálními středy oken vyznačenými kamennými pruty, páté má jen poloviční šířku, není vertikálně členěné, ale také obsahuje v hrotitém oblouku kružbu z trojlistu.\n\nSakristie je obdélníková. Na její východní straně se nachází obdélníkový portál a na straně jižní je malé lomené okénko, hluboce šikmě špaletované.\n\nAreál kostela je obehnán přibližně 1,5 metru vysokou zídkou s bránou na jižní straně. Vstup je půlkruhově zaklenutý. Brána je ve vrcholu zakončena římsově profilovaným segmentem, který nese železný kovaný kříž a je chráněn keramickými prejzy. Uvnitř areálu je nyní již nepoužívaný hřbitov, kde se nachází cca 20 náhrobků z konce 19. a z počátku 20. století.\n\nPresbytář je 7,2 m dlouhý a 4,4 m široký. Žebra klínového profilu vybíhají ze zdi, bez patky či konzoly. Klenba je rozdělena do dvou polí- jedno je zaklenuté křížem a závěr  je šestipaprskovitě zakončen do hranolovitých žeber. Žebra se sbíhají do jednoduchých svorníků, které jsou kruhové bez složitého dekoru, s malým křížkem namalovaným uprostřed. Celý strop presbytáře mezi žebry je omítnut modře. Na zdech presbytáře jsou stále slabě viditelné nástěnné malby, které dříve pokrývaly všech šest stěn. Na severní straně presbytáře se nachází vstup do sakristie. Portál je jednoduchý, ve tvaru lomeného oblouku, jediným dekorem je mírně zkosené špaletování. Po levé straně portálu se nachází malba přemyslovské černé orlice a po pravé straně portálu je zobrazena královská koruna. Podlaha je dlážděná, dlažba se skládá z bílých osmiúhelníkových keramických dlaždic s vloženými šedozelenými čtverečky, po obvodu lemovaná dlaždicemi s motivem hranaté vlny.\nLoď je od presbytáře oddělena gotickým triumfálním obloukem, hrotitým a bez profilu. Oblouk je lomený a zkosený po obou stranách. Dekorován je detailními nástěnnými malbami vyobrazujícími český znak a znak Přemyslovců, pravidelně se střídajícími s ikonami hroznu vína a královské koruny. Nad obloukem je jednoduchá malba kříže.\n\nLoď  je dlouhá 12,9 m a široká 7,2 m. Je kryta rovným dřevěným trámovým stropem. Stěny lodi člení pilastry. V západní části se nachází kruchta,podepřena dvěma dřevěnými sloupy o čtvercovém průřezu. Podlaha kruchty je tvořena osmi trámy, které jsou spolu s trojlisty dekorovaným zábradlím zdobeny světle modrou malbou, zvýrazňující profil dřeva. Ke kruchtě je přistavěno točité schodiště na severní straně západního průčelí. Na kůru se nachází pozůstatek dřevěných varhan, které jsou nyní také v dezolátním stavu. Varhany byly zhotoveny v roce 1872 Ferdinandem Guthem z Nového Strašecí a J. Frýdlem. V době, kdy byl kostel přístupný veřejnosti, z něj byly vytrhány všechny píšťaly. Podlaha je ve stejném stylu jako v presbytáři, dlaždice jsou však masivnější a kamenné.\n\nSakristie je obdélná a dá se do ní vejít portálem z presbytáře, nebo portálem z exteriéru na východním průčelí. Na severní zdi sakristie se nachází malé lomené okénko. Sakristie je zaklenuta valenou klenbou.\n\nOltář svatého Mikuláše pochází z doby kolem roku 1700 a je v barokním slohu.  Po obou stranách je zdoben boltcovými ornamenty. Původně se zde nacházel kříž se zlaceným barokním Kristem v ½ životní velikosti, medailon s obrazem svatého Eustacha s jelenem a uprostřed oltáře obraz znázorňující svatého Mikuláše v ornátě . Téměř žádné vybavení se nedochovalo, nyní se v kostele nachází pouze torzo původního oltáře.\n\nKostel byl také původně vybaven dřevěnou kazatelnou s korintskými sloupky v rozích, zdobenou vrubovými lištami, která se též nedochovala.\n\nZápadně od samotného kostela ve vzdálenosti 3,8 metru se nachází bedněná zvonice vzpěradlového typu s odkrytým zvonovým patrem umístěná na mírně obdélné zděné podezdívce. Šindelová střecha ve tvaru komolého jehlanu nese trámovou lucernu, která je kryta valbovou, rovněž šindelovou střechou. Zvonice je umístěna vně ohradní zdi, je do ní začleněná. Do zvonice se dá vejít pouze z areálu kostela, má pouze jeden vstupní portál, který je umístěn na východní straně. Původně byly ve zvonici zavěšeny dva zvony, nyní je však prázdná.\n\nPrvní ze zvonů měl výšku 0,41 m a průměr 0,48 m. Jeho plášť byl hladký, s nápisem pod korunou. Druhý ze zvonů měl výšku 0,32 m a průměr 0,41 m. Byl také hladký a pod jeho korunou byl vyobrazen pás barokních, dolů čnějících listů. Na jeho plášti byla v reliéfu postava sv. Martina na koni, jak poděluje žebráka. U obruby se nacházela písmena F.I.K a A.D. 1803. Jeden z těchto zvonů byl zabaven za války a druhý byl odcizen roku 1996 a prodán na burze v Buštěhradě.\n\nPod kostelem se rozprostírá rozlehlé sklepení, které je přístupné z několika míst. Hlavními vstupy do podzemí je dvojice portálů, nacházejících se přibližně 20 m od sebe a 30 metrů od samotného kostela.Menší z nich se nachází jižně od kostela a větší přibližně na jihozápad, vedle něj můžeme najít nyní již nefunkční studnu. Oba portály jsou zabezpečeny zamčenou mříží, zasazenou do zděné zídky, která přirozeně vystupuje ze zvlněného terénu. Sklepení se pravděpodobně rozkládá pod celým kostelem, jeho průchod pahorkem dokazuje veliké množství větracích otvorů v zemi kolem kostela. Všechny jsou rovněž opatřeny mřížemi. Celé sklepení je zaklenuto nevšední cihlovou klenbou.\n\nSklepní prostory v kopci pod kostelem patřily Fürstenberkům, kteří zde měli údajně sklady jablek, brambor a řepy. V nynější době již sklepy nejsou využívané.\n\nKostel se v současné době nijak nevyužívá, bohoslužby se zde nekonají a není veřejnosti přístupný. Obyvatelé obce využívají kostel v sousedních Bratronicích. Do kostela se dá nahlédnout jen při výjimečných příležitostech, naposledy byl otevřen veřejnosti u příležitosti akce Noc kostelů v roce 2016.\n\nVeškerý inventář z kostela se nyní nachází v kostele v Kladně- Rozdělově.\n\nKostel je prázdný a odsvěcený.\n\n\n\n\n"}
{"id": "337260", "url": "https://cs.wikipedia.org/wiki?curid=337260", "title": "Meebo", "text": "Meebo\n\nMeebo byla webová aplikace pro instant messaging, která sdružovala několik instant messengerů jako Yahoo! Messenger, Windows Live Messenger, AIM, ICQ, MySpaceIM, Facebook Chat, Google Talk a další. V červnu 2012 odkoupil společnost Meebo Google za 100 milionů dolarů. Provoz všech produktů Meeba (kromě Meebo Baru) byl ukončen 12. července 2012. 6. června 2013 skončil i Meebo Bar.\n\n"}
{"id": "337261", "url": "https://cs.wikipedia.org/wiki?curid=337261", "title": "Humbucker", "text": "Humbucker\n\nHumbucker je typ snímače elektrické kytary. Jeho název \"humbucker\" znamená ve volném překladu z angličtiny do češtiny \"\"rušič šumu\"\" (hum - šum, brum, hukot, hučení, bzučení, jinými slovy nežádoucí zvuk a buck - odporovat, vzepřít se, opačně působit). \n\nNa rozdíl od single coil (jednocívkových) snímačů mají humbuckery 2 cívky. Ve standardním zapojení se vlastně jedná o sériové spojení dvou snímačů typu single coil. Důležité je, že obě poloviny snímače mají navzájem opačný směr vinutí a orientaci magnetického pole. Dochází tak k tomu, že nepříjemné brumy způsobené rušivým vnějším elektromagnetickým polem, jsou sečteny v protifázi díky opačnému vinutí a jsou tudíž potlačeny. Obrácená polarita magnetického pole způsobuje, že napětí v každé polovině snímače je indukováno již s navzájem převrácenou polaritou a díky vinutí je zpět převrácena a tím dojde k sečtení užitečného signálu ve fázi. Pro dosažení dalších barev zvuku je možné zapojit cívky humbuckeru paralelně nebo případně rozpojit a využít pouze jednu polovinu snímače jako single coil snímač.\n\nVynalezl jej zaměstnanec firmy Gibson Seth Lover v roce 1957 jako snímač s původním označením PAF (Zkratka \"Patent Applied For\"). Humbuckery se vyznačují silnějším výstupním signálem a kulatějším \"tlustým\" zvukem. Postrádají větší \"živost\" a nabroušenost typickou pro single coil snímače. Hodí se tedy lépe k tvrdším stylům (punk rock, hard rock, heavy metal atd.), ale prakticky se můžou používat na jakýkoliv styl včetně blues apod. Humbuckery jsou standardně osazeny kytary typu Gibson Les Paul, Gibson SG, Gibson Flying V, Gibson ES-335 Dot . Firma Fender používá tyto snímače na některých modelech stratocasterů tzv. \"Fat\" stratech.\n\n\n\n\n"}
{"id": "337265", "url": "https://cs.wikipedia.org/wiki?curid=337265", "title": "Pavel Machonin", "text": "Pavel Machonin\n\nPavel Machonin (6. června 1927 Prostějov – 14. července 2008) byl český sociolog. Jeho nejznámějším dílem je kniha \"Československá společnost. Sociologická analýza sociální stratifikace\" (1969) která po dvaceti letech komunistického útlaku sociologie znamenala znovuobnovení oboru v Československu. V roce 1968 byl ředitelem Ústavu sociálně-politických věd Univerzity Karlovy v Praze.\n\nV době normalizace nesměl přednášet, do akademického života se vrátil až po roce 1989. Jedná se o bratra architekta Vladimíra Machonina a teatrologa, publicisty a překladatele Sergeje Machonina, strýce herečky Lenky Machoninové.\n\nPavel Machonin vystudoval Vysokou školu politickou a sociální v Praze v letech 1945–1949. Již od roku 1945 byl členem KSČ a působil tam až do začátku 70. let. Od roku 1948 se jako komunista aktivně podílel na politických čistkách vysokých škol, v letech 1950–1958 byl pak politickým vychovatelem v armádě.\n\nV roce 1958 odešel do Ústavu pro výuku a vědeckou práci kateder marxismu-leninismu (později Ústav sociálně politických věd UK), kde působil až do jeho zrušení v roce 1969. V ústavu začal budovat organizační a kompetenční základnu pro provádění empirického (sociologického) výzkumu. Pokus zkoumat brigády socialistické práce sice trpěl řadou zjevných nedostatků, ale přesto vzbudil pozornost veřejnosti a zahájil řadu výzkumů z průmyslové sociologie, sociologie mládeže a vzdělávání a později z oblasti výzkumu sociální struktury.\n\nVe druhé polovině 60. let se stal místopředsedou Vědeckého kolegia filosofie a sociologie ČSAV a členem redakční rady \"Sociologického časopisu\". Také pracoval jako analytik ve sportovním podniku a posléze až do roku 1987 v Drůbežářském průmyslu v Chrustenicích u Berouna.\n\nPo roce 1989 se Machonin k sociologii vrátil institucionálně, opět jako organizátor i vědecká autorita. Připojil některé komentáře k výzkumům ze 60. let, ale především se věnoval sledování společenské transformace po roce 1989. Obzvláště se zajímal o sociologii elit.\n\nV letech 1990–91 byl vědeckým pracovníkem obnoveného Ústavu sociálně politických věd, v roce 1992 přešel do Sociologického ústavu AV ČR, kde působil jako vědecký pracovník. V roce 1967 obdržel pamětní medaili UK, roku 1991 byl jmenován čestným prezidentem výboru pro sociální stratifikaci ISA a v roce 1997 získal oborovou medaili AV ČR Karla Engliše.\n\nPavel Machonin je jednou z hlavních postav československé a české sociologie druhé poloviny 20. století a počátku 21. století. Zasloužil se o zavedení institucí do československé sociologie v 60. letech 20. století spolu s Milošem Kalábem a Jaroslavem Klofáčem. Pavlu Machoninovi také česká sociologie vděčí za zavedení běžných výzkumných norem. Spolu se svým vědeckým týmem rozebíral sociální strukturu československé společnosti, jejíž data jsou dodnes ceněná. Machonin též interpretoval tehdejší společenský pohyb jako konflikt dvou společensko-politických programů. Po roce 1989 se zabýval alternativním pohledem na postkomunistickou transformaci, avšak tento pohled není mezi sociology příliš populární.\n\n\n\n\n"}
{"id": "337268", "url": "https://cs.wikipedia.org/wiki?curid=337268", "title": "Endokarditida", "text": "Endokarditida\n\nEndokarditida je zánět vnitřní výstelky srdce – endokardu (lat. endocardium) a z endokardu tvořených srdečních chlopní. Může být infekčního původu nebo výjimečně neinfekčního.\n\nPři infekční endokarditidě dochází v důsledku bakteriémie k zasažení srdečních chlopní a tím dochází ke zhoršení jejich funkce. Letalita (úmrtnost) při endokarditidě se pohybuje od 10 % do 30 %. Léčba infekční endokarditidy je založena na podávání antibiotik, při výrazném poškození chlopně je nutná chirurgická plastika chlopní či náhrada postižené chlopně protézou.\n\n\n"}
{"id": "337270", "url": "https://cs.wikipedia.org/wiki?curid=337270", "title": "Projekt 1134", "text": "Projekt 1134\n\nProjekt 1134 Berkut (v kódu NATO třída Kresta I) byla třída raketových křižníků sovětského námořnictva z doby studené války. Šlo o v pořadí druhou třídu sovětských raketových křižníků (předcházela jim Projekt 58 (\"Kynda\")) a celkově třetí poválečnou třídu sovětských křižníků (jako první byla stavěna konvenční Projekt 68bis (\"Sverdlov\")). Čtveřice lodí třídy \"Kresta I\" byla koncipována pro boj s hladinovými válečnými loďmi. U následujícího Projektu 1134A (\"Kresta II\") byl daleko větší důraz kladen na ničení ponorek.\n\nCelkem byly v letech 1964–1969 postaveny čtyři jednotky této třídy. Jejich stavbu provedla loděnice v Leningradu.\n\nJednotky projektu 1134:\n\nLodím dominoval rozměrný hlavní stožár pyramidového tvaru, na kterém byly umístěny antény elektronických systémů. Před ním se nacházel velitelský můstek a za ním jediný komín lodi.\n\nNa přídi byly vedle sebe instalovány dva dvanáctihlavňové salvové vrhače hlubinných pum RBU-6000 Smerč-2 o dostřelu 6 km. Za nimi bylo dvojité odpalovací zařízení protiletadlových řízených střel M-1 Volna (v kódu NATO SA-N-1). Druhé se nacházelo před hangárem. Neseno bylo celkem 44 střel. Po stranách můstku byly umístěny dva dvojité odpalovací kontejnery protilodních střel P-35 (v kódu NATO SS-N-3b) s dosahem 450 km. S jejich naváděním pomáhal také palubní vrtulník Kamov Ka-25B, který měl startovací plošinu a hangár na zádi křižníku.\n\nZa komínem byly dva pětihlavňové 533mm torpédomety, za kterými se nacházely dvě dvoudělové věže s kanóny ráže 57 mm AK-725. Po stranách hangáru byly dva vrhače hlubinných pum RBU-1000 Smerč-3 o dosahu 1 km.\n\nKřižník \"Viceadmiral Drozd\" a \"Admiral Zozulja\" byly během služby vyzbrojeny čtyřmi systémi AK-630 nesoucími 30mm rotační kanón.\n\nPohonný systém měl výkon 92 000 hp. Tvořily jej parní turbíny TV-12 a čtyři kotle KVN-98/64. Nejvyšší rychlost dosahovala 34 uzlů. Dosah byl 5000 námořních mil při rychlosti 18 uzlů.\n\n"}
{"id": "337272", "url": "https://cs.wikipedia.org/wiki?curid=337272", "title": "Urup (ostrov)", "text": "Urup (ostrov)\n\nRuský ostrov Urup (rusky \"Уруп\"; āinsky \"ウルㇷ゚\" — Urup; japonsky 得撫島, \"Uruppu-tó\") je čtvrtý největší ostrov souostroví Kurily. Směrem na jihozápad leží největší kurilský ostrov Iturup a o něco dále stejným směrem japonský ostrov Hokkaidó, na severovýchodě, za průlivem \"Boussole\", další kurilský ostrov Simušir.\n\nOstrov sopečného původu náleží do Sachalinské oblasti. Jeho rozloha je asi 1 430 km², má protáhlý tvar (délka asi 120 km), táhne se od severovýchodu na jihozápad. Urup je oddělen průlivem Urup od ostrovů Čornyje Braťja, které se nacházejí asi 30 km severovýchodně, a Vriesovým průlivem od ostrova Iturup, nacházejícího se asi 40 km jihozápadně.\n\nPovrch je hornatý, nejvyšším vrcholem je sypaný kužel Ivao (\"Группа Ивао\"), dosahuje nadmořské výšky 1 426 m n. m. Z celkového počtu 25 vulkánů jsou v současnosti aktivní jen dva: \"Tresubez\" a \"Berga\".\n\nUrup leží severovýchodně od ostrova Hokkaidó přibližně ve stejné geografické šířce jako jižní cíp ostrova Sachalin.\n\nUrup byl původně osídlen příslušníky národa Ainu. V 18. století na ostrov přišli ruští lovci a obchodníci, což v roce 1772 vedlo ke konfliktům s původními obyvateli. V roce 1801 prohlásila japonská vláda Urup japonským územím.\n\nPodle smlouvy z roku 1855 uzavřené v japonské Šimodě připadl ostrov Rusku. Dohoda mezi Ruskem a Japonskem uzavřená v roce 1875 v Petrohradě navrátila ostrov Japonsku. V roce 1945 byl Urup, stejně jako ostatní ostrovy Kuril obsazen sovětskými jednotkami a od roku 1946 ostrov patří k sovětskému, respektive od roku 1991 ruskému území. Japonsko se v roce 1951 v mírové smlouvě ze San Franciska vzdalo všech nároků na Urup i celé Kurilské ostrovy.\n\nV současnosti není ostrov trvale obydlen.\n\n"}
{"id": "337274", "url": "https://cs.wikipedia.org/wiki?curid=337274", "title": "Meža", "text": "Meža\n\nMeža může znamenat:\n\n"}
{"id": "337275", "url": "https://cs.wikipedia.org/wiki?curid=337275", "title": "Meža (přítok Západní Dviny)", "text": "Meža (přítok Západní Dviny)\n\nMeža ( ) je řeka ve Tverské oblasti a ve Smolenské oblasti v Rusku. Je dlouhá 259 km. Povodí řeky je 9080 km².\n\nPramení na Valdajské vysočině a teče rovinatou bažinatou krajinou. Ústí zleva do Západní Dviny.\n\nZdroje vody jsou smíšené. Průměrný roční průtok vody činí 61 m³/s. Zamrzá v listopadu a rozmrzá na konci března až v dubnu.\n\nJe splavná pro vodáky. Na dolním toku je možná vodní doprava. Na řece leží město Nelidovo.\n"}
{"id": "337277", "url": "https://cs.wikipedia.org/wiki?curid=337277", "title": "Harmonizace účetnictví", "text": "Harmonizace účetnictví\n\nHarmonizace účetnictví znamená srovnatelnost informací zjišťovaných a vykazovaných v účetnictví, sjednocení účtování, oceňování a vykazování stejných transakcí. Hlavním důvodem je zajištění srovnatelnosti vykazovaných informací pro potřeby jejich uživatelů, jelikož tyto výkazy jsou mnohdy jediným zdrojem informací o podniku, jeho výkonnosti a o změnách ve finanční situaci. Harmonizace je tedy proces celkového sbližování finančního účetnictví a výkaznictví.\n\nV současné době existují tři linie harmonizace účetnictví:\n\nProcesy ekonomické integrace a globalizace zvyšují snahu o využitelnosti účetních informací potřebné pro ekonomická rozhodování různých uživatelů. Hlavním problémem zůstává harmonizace tradic, odlišných ekonomických, právních, daňových a sociálních systémů jednotlivých států. Jedná se zejména o odlišné přístupy k právním systémům.\n\nExistuje systém, který vychází ze zvykového práva a systém uplatňování kodifikovaného práva.\n\nPodle zvykového práva účetní zásady nemají povahu a formu právních předpisů, ale mají formu vodítek (např. tvorba rezerv, odpisů). Je zaměřeno na zachycení pravdivého a nezkresleného obrazu ekonomického stavu firmy. Správnost kontroluje soud, který posoudí, zda účetnictví opravdu odpovídá skutečnosti.\n\nPodle kodifikovaného práva je účetnictví regulováno pomocí zákonů a prováděcích vyhlášek; firma aplikuje to, co je stanoveno zákonem.\n\nExistuje mnoho členských zemí EU s rozdílnými účetními systémy. Je to z důvodu direktivy, která nabízí právo volby. To znamená, že země mohou respektovat či udržovat svá specifika, např. historický vývoj – kulturní a sociální aspekty včetně dosaženého stupně podnikatelské etiky. Můžeme tedy říci, že v rámci EU i přes veškerou snahu o harmonizaci stále neexistuje úplná srovnatelnost účetních informací.\n\nHarmonizace účetnictví České republiky s pravidly EU začala na základě podepsané Římské smlouvy. Tato smlouva stanovuje vytvořit základy pro spojení evropských zemí tak, aby bylo možné společnou činností zabezpečit jejich vzájemný ekonomicko-sociální rozvoj. Jedná se o právní základ pro harmonizaci a přibližování legislativy členských států prostřednictvím zvláštních norem, tzv. direktiv.\n\nVývoj v Evropě v rámci účetnictví probíhá pomocí Směrnic Evropské Unie a Mezinárodních účetních standardů, které se datují od roku 1995.\n\nRok 1995 – podpora iniciativy IASC (International Acccounting Standards Committee, který vznikl v roce 1973) vydávající IAS\n\nRok 2000 – požadavek vůči firmám registrovaným na kapitálových trzích v Evropské unii, aby dodržovaly IAS, modernizace směrnic Evropské unie (ve vzájemné souvislosti je také stanovení norem pro audit, etiku a záruku kvality), úprava stávajících IAS, vznik nových IFRS, změna systému vydávání a vytváření standardů včetně organizačních změn zastřešených IASB (International Accounting Standards Board, která navázala v roce 2001 na IASC a vydává IFRS)\n\nRok 2005 – harmonizace účetních závěrek vybraných subjektů, konsolidovaných účetních závěrek podle IFRS\n"}
