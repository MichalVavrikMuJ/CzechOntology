{"id": "355333", "url": "https://cs.wikipedia.org/wiki?curid=355333", "title": "Josef Režný", "text": "Josef Režný\n\nJosef Režný (2. února 1924 Strakonice – 10. prosince 2012) byl český dudák a folklorista, výrazná osobnost českého národopisu.\n\nOd dětství měl vztah k lidové hudbě. Hrál na housle, violu, kontrabas. V době studií na strakonickém gymnáziu se uplatnil ve studentském orchestru jako basista. Koncem roku 1942 začal hrát na basu ve Strakonické dudácké kapele.\n\nMěl několik povolání – byl učitelem, úředníkem, ale i dělníkem v České zbrojovce (ČZ) ve Strakonicích. Dlouhou dobu byl ředitelem Městského muzea ve Volyni.\n\nMěl řadu zálib. Po 2. světové válce se také stal sbormistrem strakonického mužského pěveckého spolku Palla ČZ. Jeho zájem o lidovou hudbu a národopis však převládl. Roku 1949 založil Národopisný soubor, který se věnoval i lidovým tancům. Soubor změnil v roce 1950 název na Prácheňský soubor lidových písní a tanců, který nese dodnes, a on se stal jeho vedoucím.\n\nŠlo především o odborníka v oboru lidových hudebních nástrojů se zaměřením na dudy. Dlouhodobě se věnoval výzkumu a dokumentaci dud a dudácké muziky nejen u nás, ale i v Evropě. Na dudy naučil hrát mnoho zájemců z Čech i zahraničí. V letech 1955–1961 spoluzakládal a organizoval Jihočeské slavnosti písní a tanců ve Strakonicích a později Mezinárodní dudácký festival (MDF). V posledních letech byl čestným předsedou programové rady MDF.\n\nZ oblasti národopisu je významná i jeho sběratelská činnost na Prácheňsku – hlavně v okolí měst Strakonice a Volyně. Nasbíral více než 1000 zápisů lidových písní, 76 různých tanců. Pořídil nahrávky, notové přepisy dudácké hry. Zapisoval také nářečí, přísloví, zvyky apod.\n\n\n\n"}
{"id": "355335", "url": "https://cs.wikipedia.org/wiki?curid=355335", "title": "Koloman Uherský", "text": "Koloman Uherský\n\nKoloman Uherský (maďarsky ; kolem 1070 – 3. února 1116) byl král uherský v letech 1095–1116 a chorvatský v letech 1102–1116 z dynastie Arpádovců. Jako nástupce svého strýce Ladislava I. Svatého pokračoval v jeho politice, která vedla k dovršení konsolidace středověkého uherského státu a zásadní změně jeho mezinárodního postavení.\n\nKoloman byl starším synem krále Gejzy I. Podle popisu kronikářů byl „\"poloslepý, hrbatý, kulhavý a koktavý\"“, ale zato jedním „\"z nejvzdělanějších v literárních vědách, jako žádný z jiných králů té doby\".“, jak referuje polský kronikář zvaný Gal Anonym. Původně byl určen pro církevní dráhu, a stal se biskupem ve Varadínu. Proto byl vzdělaný nad obvyklou míru a zřejmě i značně inteligentní, díky čemuž si vysloužil přezdívku \"Knihomol\".\n\nPo Gejzově smrti vládl dlouhá léta jeho bratr Ladislav I. Svatý (1077–1095), který však zemřel bez mužského dědice, a uvolnil tak trůn svému synovci Kolomanovi. Král musel téměř po celou svoji vládu odolávat spiknutím, jež proti němu osnoval jeho mladší bratr nitranský vévoda Álmoš, který zpochybňoval jeho práva na nástupnictví a odmítal se mu podřídit, přestože mu Koloman po svém nástupu na trůn nabídl významné postavení sedmihradského vévody. Álmošovy intriky znesnadňovaly konsolidaci země, o kterou usiloval jak Ladislav I. tak i Koloman. Po šestém pokusu o spiknutí dal Koloman Álmoše a jeho nejstaršího syna roku 1113 oslepit.\n\nTrest vynesený nad příbuznými vynesl králi nepříznivou pověst u pozdějších kronikářů, kteří vyprávějí, že Kolomanova vláda se vyznačovala „\"mnoha zlými činy\"“. Z dobového hlediska však šlo o trest v případě spiknutí proti panovníkovi zcela mírný.\n\nIronií osudu se po smrti Kolomanova bezdětného syna Štěpána II. (vládl 1116–1131) stal králem jeho bratranec, Álmošův oslepený syn Béla II., jehož potomci vládli v Uhrách až do vymření Arpádovské dynastie.\n\nBrzy po svém nástupu na trůn se musel Koloman vypořádat s lidovými křižáckými houfy, které se objevily v Uhrách roku 1096. Přicházely z Porýní a směřovaly po poutní stezce, kterou kdysi vybudoval Štěpán I. Svatý, do Svaté země. Mnozí křižáci loupili a drancovali Kolomanovy državy a zabíjeli jeho poddané. Mrtvých prý bylo na čtyři tisíce. Proto proti nim král vyslal svou armádu, a ta postupně tyto křižácké houfy rozehnala.\n\nPočátkem října 1096 se u uherských hranic objevili francouzští křižáci, vedení Godefroyem z Bouillonu, pozdějším ochráncem Božího hrobu, které Koloman tentokrát odmítl vpustit na své území. Svůj odmítavý postoj změnil teprve tehdy, když Godefroyův bratr Balduin přišel se svou rodinou na královský dvůr jako rukojmí a tak zajistil Uhrám bezpečnost ze strany křižáků po dobu jejich průchodu uherskou zemí. Koloman přijal také Godefroye a nechal doprovodit jeho vojsko až k řece Sávě, na hranice sousední byzantské říše. Akce proběhla bez incidentů.\n\nKrátce nato, roku 1097 zaútočil Koloman s uherským vojskem na Chorvatsko, kde si šlechta zvolila svým králem jakéhosi Petra. Koloman ho porazil a nechal zabít. Na svém tažení dobyl nejen Petrovo sídelní město Knin, ale také dalmatský Biograd, staré korunovační město chorvatských králů. Během druhého tažení v roce 1102 uznala chorvatská aristokracie Kolomana za svého panovníka a přijala z jeho rukou potvrzení svých výsad. Chorvatsko bylo spojeno personální unií se zeměmi Koruny svatoštěpánské (až do roku 1918). Někteří historici se však domnívají, že se nejednalo o unii, ale o pouhou anexi.\n\nO něco později získaly Uhry svrchovanost také nad Dalmácií a Bosnou, jež byla do té doby střídavě pod vlivem Byzance, Chorvatska a srbského knížectví Zéty. Roku 1103 sjednal sňatek své sestřenice Pirosky s dědicem byzantského trůnu a pozdějším císařem Janem II. Komnenem, synem císaře Alexia I. Komnena, což mu zajistilo příznivý postoj mocensky posílené Byzance vůči uherské politice v Dalmácii.\n\nNejen v zahraniční, ale také ve vnitřní politice byl Koloman zdatným vládcem. Přijal v Uhrách Židy, vyhnané z Čech křižáckými pogromy, což přispělo k dalšímu rozvoji obchodu, který začal přinášet vyšší zisky do královské pokladny. Vydal řadu zákonů, kterými reagoval na změny maďarské společnosti, zmírnil však dopad zákonů svého předchůdce. Reorganizoval uherskou armádu. Za jeho vlády se v Uhrách setkáváme s prvními kronikami a legendami, dochází k vrcholnému rozkvětu románského umění.\n\n"}
{"id": "355343", "url": "https://cs.wikipedia.org/wiki?curid=355343", "title": "Vpád do Ameriky", "text": "Vpád do Ameriky\n\nVpád do Ameriky (v anglickém originále Invasion America) je americký animovaný vědecko-fantastický televizní seriál společnosti DreamWorks Animation. Jeho tvůrci jsou Steven Spielberg a Harve Bennett.\n\nHlavní postavou seriálu je chlapec jménem David Carter (Oosha), jehož rodiči jsou Cale Oosha – Tyrusian (mimozemšťan pocházející z planety Tyrus) a Rita Carterová (Pozemšťanka). Jeho rodiče se setkají, když Caleova loď havaruje po snaze uniknout nepřátelům, kteří se jej a jeho přítele Rafea snaží přesvědčit o tom, aby se spojil se svým bratrem Dragitem a spolu s ním pokračoval v plánu obsadit Zemi. Dragitovou záminkou je, že Tyrusu dochází suroviny. Cale se ale vzepře a uteče. Rita ho následně zachrání před zastřelením.\n\nTento seriál je rozčleněn do 13 epizod a každá z nich popisuje chronologicky příběh mladého Davida, který v průběhu několika dní získává a ztrácí přátele, poznává kdo sám ve skutečnosti je a zachraňuje Zemi před Dragitem.\nNa konci první knihy se David dozví, že jeho otec stále žije. Kniha druhá nebyla natočena kvůli nízké sledovanosti první části.\n\n"}
{"id": "355349", "url": "https://cs.wikipedia.org/wiki?curid=355349", "title": "Šejdračka bahenní", "text": "Šejdračka bahenní\n\nŠejdračka bahenní (\"Zannichellia palustris\") je druh jednoděložných rostlin z čeledi rdestovité (\"Potamogetonaceae\"). Starší taxonomické systémy ji často řadí do samostatné čeledi šejdračkovité (\"Zannichelliaceae\").\n\nJedná se o vytrvalou vodní rostlinu s tenkými oddenky, kořenící ve dně. Lodyha je dole plazivá a často v uzlinách kořenující, nahoře vzplývá, celá rostlina je ponořená. Listy jsou jednoduché, jen ponořené, přisedlé, většinou (kromě nekvetoucích větví) vstřícné (na rozdíl od rdestů rodu \"Potamogeton\", které mají listy většinou střídavé). Čepele jsou celistvé, čárkovité. Palisty jsou vyvinuty, jsou objímavé, v mládí často trubkovité. Jedná se o jednodomou rostlinu s jednopohlavnými květy. Květy jsou v květenstvích, v dvoukvětých vrcholících víceméně v úžlabí listu, kdy jeden květ je samčí a druhý samičí a vykvétají pod vodou. Okvětí u samčích květů chybí, u samičích se jedná o 3 srostlé okvětní lístky v 1 přeslenu, tvořící bazální kápovitou strukturu. Tyčinek je v samčích květech 1-2, opalování se děje pomocí vody. Gyneceum je apokarpní, složené ze 2-9 plodolistů. Semeník je svrchní. Plod je suchý, nepukavý, v souplodí, jedná se o nažku, na vrcholu s krátkým zobánkem.\n\nŠejdračka bahenní roste ve velké části světa. Je rozšířena v Evropě, Asii, Severní Americe, Střední Americe, Jižní Americe, v Africe a Austrálii.\n\nV ČR roztroušeně od nížin do podhůří. Roste nejčastěji ve stojatých, spíše eutrofních vodách.\n\nJedná se o velmi variabilní druh. Je rozlišováno více poddruhů, které někteří autoři považují i za samostatné druhy, některé jsou taxonomicky sporné. Kaplan (2002) rozlišuje na území ČR dva poddruhy: \"Zannichelia palustris\" subsp. \"palustris\" a \"Zannichellia palustris\" subsp. \"pedicellata\".\n\n \n"}
{"id": "355355", "url": "https://cs.wikipedia.org/wiki?curid=355355", "title": "Robert Milton Zollinger", "text": "Robert Milton Zollinger\n\nRobert Milton Zollinger (4. září 1903, Millersport, Ohio – 12. června 1992, tamtéž) byl významným americkým chirurgem, spoluautorem popisu choroby dnes známé jako Zollinger-Ellisonův syndrom.\n\nRobert Milton Zollinger se narodil na rodinné farmě v zapadlém americkém městě Millersport v Ohio. Jako mladík chtěl být profesionálním vojákem a absolvovat United States Military Academy ve West Pointu. Vystudoval však Ohio State University, kde v roce 1927 získal doktorát medicíny.\n\nPrvní odborné zkušenosti měl možnost získávat v Peter Bent Brigham Hospital v Bostonu, na chirurgickém pracovišti, které vedl Harvey Cushing. Později v rámci praxe pracoval ve Western Reserve Hospital v Clevelandu spolu s Elliottem C. Cutlerem (S tímto lékařem spolupracoval budoucích 20 let.). Na základě spolupráce s E. C. Cutlerem také vznikla první Zollingerova odborná publikace, otištěná v roce 1929 jako článek v The Ohio State Medical Journal. Později spolu připravili v řadě vydání slavnou publikaci Atlas of Surgical Operations.\n\nV roce 1929 se oženil s Idou Louise Kiewet (1907-1998) .\n\nV roce 1939 se stal docentem chirurgie. V roce 1941 vstoupil do armády, kde získal funkci majora a zpočátku pracoval jako asistent šéfa chirurgického oddělení, později samostatně velel 5. všeobecné armádní nemocnici. Za svou činnost pro armádu byl oceněn mj. vyznamenáním Legion of Merit.\n\nV roce 1946 se vrátil pracovat do Harvardu. Brzy mu byla nabídnuta funkce profesora chirurgie na The Ohio State University.\n\nV roce 1955 spolu s Edwinem Ellisonem popsali syndrom (a jeho klinickou manifestaci) způsobený nadměrnou produkcí gastrinu z nádoru (gastrinomu) ve slinivce břišní (pankreatu), dnes obvykle označovaný jako Zollinger-Ellisonův syndrom.\n\nAž do vysokého věku byl odborně a vědecký činný a přednášel. Zemřel na nádor pankreatu v roce 1992.\n\n\n\n\nOhio State University shromáždila v lékařské knihovně kolekci materiálů (rukopisy, dopisy, fotografie ad.) o životě a díle R. M. Zollingera. Životopis je dostupný na internetových stránkách, ostatní materiály jsou přístupny pro badatele v prostorách knihovny.\n\n\n"}
{"id": "355356", "url": "https://cs.wikipedia.org/wiki?curid=355356", "title": "Malý", "text": "Malý\n\nPříjmení Malý či Malá mělo v roce 2011 v Česku 13 560 osob.\n\nZnámí nositelé tohoto příjmení:\n\n\n\n"}
{"id": "355357", "url": "https://cs.wikipedia.org/wiki?curid=355357", "title": "Richard Wright", "text": "Richard Wright\n\nJméno a příjmení Richard Wright neslo více osobností:\n\n"}
{"id": "355359", "url": "https://cs.wikipedia.org/wiki?curid=355359", "title": "Samuel Colt", "text": "Samuel Colt\n\nSamuel Colt (19. července 1814 – 10. ledna 1862) byl americký vynálezce a průmyslník. Založil \"Colt's Patent Fire-Arms Manufacturing Company\" (nyní známá jako \"Colt’s Manufacturing Company\"), přičinil se o rozšíření a zpopularizování revolveru.\n\nSamuel Colt se narodil v Hartfordu, ve státě Connecticut. Otec Christopher Colt, původně farmář, po přestěhování do Hartfordu změnil povolání a začal podnikat. Matka Sarah Coltová rozená Caldwellová zemřela, když bylo Samuelovi necelých sedm let. Christopher Colt se dva roky poté znovu oženil s Olive Sargeantovou.\nSamuel Colt měl osm sourozenců; pět bratrů a tři sestry.\n\nV 11 letech byl dán do učení na farmu v Glastonbury. Zde pracoval a chodil do školy, kde mu bylo poskytnuto všeobecné vzdělání. Mnohem raději než Bibli studoval mladý Colt vědeckou encyklopedii. Při čtení této encyklopedie zjistil, že věci, které považoval za nemožné byly vynalezeny a fungují. Později, po vyslechnutí vojáků, kteří mluvili o úspěchu dvouranné pušky a nemožnosti sestrojit zbraň, která by mohla střílet pětkrát nebo šestkrát, Colt rozhodl, že bude vynálezcem a vytvoří \"neuskutečnitelnou zbraň\".\n\nV roce 1829 začal Colt pracovat v otcově textilní továrně ve městě Ware v Massachusetts, kde měl přístup k nástrojům, materiálům a zkušenostem továrních dělníků. V roce 1832 jej otec poslal na moře, učit se námořnické řemeslo. Colt později řekl, že k vynálezu revolveru jej inspiroval vrátek, rotační zařízení na navíjení lan, během jeho první plavby. Na této cestě vytvořil dřevěný model revolveru.\n\nPo návratu do Spojených států v roce 1832, šel pracovat zpátky pro svého otce, který zaplatil výrobu dvou revolverů. Tyto zbraně se ukázaly být nekvalitní, protože Christopher Colt nevěřil synovu nápadu a zbraně nechal vyrobit co nejlevněji. Jedna ze zbraní při výstřelu praskla, druhá nestřílela vůbec. V roce 1832, ve věku 18 let, požádal Samuel Colt o patent na svůj revolver a prohlásil, že se brzy vrátí s funkčním modelem.\n\nV roce 1835 Colt odcestoval do Anglie, po stopách bostonského vynálezce Elishy H. Colliera, aby získal jeho patent z roku 1818 na tzv. \"revolving flintlock\", což se mu nakonec podařilo. Poté odjel do Francie, kde propagoval svůj revolver.\n\nPo návratu do Spojených států založil továrnu na výrobu zbraní v Patersonu ve státě New Jersey a požádal o patent na \"zbraň s otáčivým válcem\", ten mu byl udělen 25. února 1836. \nDíky tomuto patentu mohl Samuel Colt začít vyrábět své první revolvery nazvané Colt Paterson\n\nColt nikdy netvrdil, že vynalezl revolver. Jeho konstrukce byla praktičtější adaptace Collierova systému \"revolving flintlock\", který byl patentován v Anglii a dosáhl zde velké popularity.\n\nColt se rozhodl předvádět své zbraně lidem v koloniálech, tato strategie však nebyla příliš úspěšná. Samuel Colt se proto vydal do Washingtonu, D.C. představit svůj revolver prezidentovi Andrew Jacksonovi. Jackson svolil k prezentaci revolveru pro armádu.\n\nPrvní armádní zakázku na revolvery a nové pušky s otáčivým válcem získal díky pokračující válce proti indiánům na Floridě. Vojáci si novou zbraň zamilovali. Coltovy revolvery však nešly příliš na odbyt a proto byl donucen továrnu v Patersonu zavřít.\n\nMnoho mužů mělo Coltovy revolvery ještě z floridské války, proto v roce 1847 objednal kapitán Texas Rangers Samuel H. Walker 1 000 nových revolverů značky Colt určených do mexicko-americké války.\n\nTakto velká objednávka znovu umožnila Coltovi vyrábět zbraně. Společně s kapitánem Walkerem vytvořili nový vylepšený model a nechali jej vyrobit v tisícikusové sérii, záhy přišla objednávka na další tisíc revolverů. Samuel Colt si vzal 10 dolarový podíl za každou vyrobenou zbraň a založil \"Colt's Patent Fire-Arms Manufacturing Company\" v Hartfordu ve státě Connecticut. Jeho revolvery si získaly takovou oblibu, že se jméno Colt stalo synonymem pro revolver. Kalifornská zlatá horečka a expanze na západ přinesla takovou poptávku po zbraních, že mohl Colt svůj závod v Hartfordu rozšířit.\n\nDíky patentu na zbraň s otáčivým válcem si Colt vybudoval monopol a rozhodl se začít prodávat revolvery i v Evropě.\n\nColt později koupil velký pozemek vedle řeky Connecticut, kde postavil velkou továrnu s názvem \"Coltova zbrojovka\", zámek \"Armsmear\" a domy pro zaměstnance. Ustanovil desetihodinové pracovní směny a zavedl hodinovou přestávku na oběd.\n\n5. června 1856 si Colt vzal Elizabeth Jarvisovou, dceru reverenda Williama Jarvise.\n\nPo vypuknutí americké občanské války, nastoupil Colt do armády a 16. března 1861 se stal plukovníkem za stát Connecticut. Nicméně jeho jednotka se nikdy nedostala do boje a 20. června 1861 z armády odešel.\n\nSamuel Colt zemřel v Hartfordu v roce 1862 a byl pohřben na hřbitově \"Cedar Hill\". Hodnota jeho majetku byla odhadována na 15 000 000 dolarů.\n\nRoku 1862 namaloval Christian Schussele olejomalbu na plátně \"Muži pokroku\" (\"Men of Progress\") velkou 128.3×190.5 cm, na které zpodobnil velké muže svého věku: William Thomas Green Morton, James Bogardus, Samuel Colt, Cyrus Hall McCormick, Joseph Saxton, Charles Goodyear, Peter Cooper, Jordan Lawrence Mott, Joseph Henry, Eliphalet Nott, John Ericsson, Frederick Sickels, Samuel F. B. Morse, Henry Burden, Richard March Hoe, Erastus Bigelow, Isaiah Jennings, Thomas Blanchard, Elias Howe. V pozadí na zdi visí namalovaný portrét Benjamina Franklina.\n"}
{"id": "355361", "url": "https://cs.wikipedia.org/wiki?curid=355361", "title": "Gradovna", "text": "Gradovna\n\nGradovna je stavba ze dřeva a trnkových větví o výšce několikapatrového domu a délce až několik set metrů. Zpočátku gradovny sloužily k získávání soli z pramenů bohatých na sůl, později se staly místem sloužícím k inhalaci aerosolů, které vznikaly v bezprostředním okolí.\n\nGradovny se vyskytují v Německu, Polsku, Francii a Rakousku.\n\n\n"}
{"id": "355362", "url": "https://cs.wikipedia.org/wiki?curid=355362", "title": "Jan Vostrčil", "text": "Jan Vostrčil\n\nJan Vostrčil (3. prosince 1903 Příluka – 25. ledna 1985 Kolín) byl český muzikant, kapelník a filmový herec.\n\nJednalo se o amatérského herce (filmového neherce), který byl od mládí muzikantem, hrával s různými dechovými kapelami. Od roku 1962 působil jakožto kapelník Kmochovy kolínské dechovky. Na hereckou dráhu se dostal díky režiséru Ivanu Passerovi, který jej viděl hrát s kapelou a doporučil jej svému kamarádovi a kolegovi režiséru Miloši Formanovi. Díky tomu se pak objevil v celé řadě legendárních českých snímků, jako byl Formanův film \"Černý Petr\" i \"Lásky jedné plavovlásky\". Zahrál si ve snímku \"Hoří, má panenko\", krásnou roli ztvárnil i v Krejčíkově filmu \"Svatba jako řemen\". Stal se tak jedním z vůbec nejznámějších českých „herců-neherců“.\n\n\n"}
{"id": "355363", "url": "https://cs.wikipedia.org/wiki?curid=355363", "title": "Lokomotiva 182", "text": "Lokomotiva 182\n\nLokomotiva řady 182 (dle starého označení E 669.2) je jednosystémová elektrická lokomotiva určená pro těžkou nákladní dopravu. Tato řada vychází z lokomotiv řady 181, oproti kterým jsou provedeny jen drobné úpravy, vyplývající z poznatků s provozem výchozího typu. Lokomotivy řady 182 vyráběla plzeňská Škoda mezi lety 1963–1965 pod továrním označením Škoda 59E.\n\nPočátkem 60. let byla ve Škodě hromadně vyráběna řada 181 (E 669.1, celkem vyrobeno 150 kusů), ale při rychle postupujícím tempu elektrifikace bylo brzy zřejmé, že tento počet lokomotiv nemůže pro plné nahrazení parních strojů dostačovat. Zároveň se na některých úsecích s lehčím svrškem projevovala příliš vysoká hmotnost a dlouhé podvozky řady 181, proto byla objednána mírně upravená série se sníženou hmotností a zkráceným rozvorem. Výroba byla zahájena prakticky vzápětí po skončení produkce staršího typu a díky postupnému doobjednávání dalších sérií pokračovala až do roku 1965. Vyrobeno bylo 168 kusů, které se zabydlely především v depech na Moravě a Slovensku. \n\nV mechanické části je lokomotiva téměř shodná s řadou 181, jak již bylo zmíněno, pouze byl zkrácen rozvor podvozků a některé díly vylehčeny, díky čemuž hmotnost poklesla o 4 tuny. Trakční motory a celé pohonné soustrojí je identické, stejně jako koncepce přenosu výkonu (odporová regulace výkonu) a brzdová výstroj. Díky vzájemné hluboké unifikaci je možné obě řady provozovat společně bez jakýchkoli problémů.\n\nShodně s výchozí řadou, i tyto lokomotivy byly především určeny pro nákladní dopravu na sklonově náročných tratích. Po jejím dodání byly brzy rušeny staré parní lokomotivy, případně přesouvány na méně náročné výkony. Stroje dodané do slovenských dep zčásti nahradily starší řadu 181, jenž byla předána do LD Česká Třebová a Valašské Meziříčí, kde byla tato řada soustředěna. Později je doplnila další vyrobená řada 183, provozovaná téměř výhradně právě na Slovensku. Přibližně v tomto rozložení sloužily všechny typy téměř 30 let, než došlo k prvnímu většímu rušení.\n\nMezi prvními byly likvidovány slovenské stroje ve prospěch novější řady 183, v rámci sjednocení řad část exemplářů v lepším stavu obohatila stavy českých dep. I zde však byly rušeny lokomotivy po nehodách, požárech a z dalších příčin. Dalším důvodem byly také třínápravové podvozky, negativně se projevující na stavu tratí. Především pro postrkovou službu ale byly stále nenahraditelné, proto v depech Česká Třebová, Ostrava a Valašské Meziříčí stále přežívaly v poměrně velkých počtech.\n\nV roce 2007 byla z dosud unitárních Českých drah vyčleněna nákladní divize ČD Cargo a všechny zbývající lokomotivy připadly právě jí. Ta je postupně soustředila do jediného depa, SOKV Ostrava. Zde slouží zbývající lokomotivy zejména na postrcích přes česko-slovenskou hranici, v ostravském uzlu, příležitostně se mohou objevit i na Valašsku a jinde. Vyřazované lokomotivy jsou pronajímány polským, slovenským, ale i českým dopravcům. Jeden stroj má v pronájmu Lokorail, dva měla pronajaté společnost BRKS, po ukončení nájmu však přešly do pronájmu společnosti ODOS. Většina strojů je ale upravována pro provoz v Polsku pro společnost CTL.\n\nNa Slovensku byla tato řada provozována společností ZSCS do roku 2006, kdy byly zbylé lokomotivy zrušeny a prodány různým zájemcům. Většina jich skončila opět v Polsku, pouze stroj 182.166 získala společnost ODOS. Jedinou výjimkou se stala lokomotiva 182.063, která však byla přeznačena na 183.044.\n\n\n\n"}
{"id": "355366", "url": "https://cs.wikipedia.org/wiki?curid=355366", "title": "Ulamá", "text": "Ulamá\n\nUlamá (: علماء‎- ulamá, jednotné číslo عالم‎ - álim - „vědoucí“) jsou islámští učenci, vykladači šaríy a znalci právní vědy.\n\nV různých islámských tradicích má álim různý vliv i úkoly. Nejsilnější vliv má v ší'itském islámu, kde je jeho role instituciolizovaná. Jinde většinou vystupuje coby lokální náboženská autorita, která je zodpovědná za správný výklad islámského učení. Může působit jako učitel i jako ochránce islámské tradice.\n\nZ prostředí ulamů pochází vůdci islámského náboženského života, odborníci na islámské právo, soudci, učitelé i některé politické osobnosti.\n"}
{"id": "355369", "url": "https://cs.wikipedia.org/wiki?curid=355369", "title": "Elektrická jednotka 460", "text": "Elektrická jednotka 460\n\nElektrická jednotka 460 je československá elektrická jednotka, po rozdělení federace používaná v obou jejích nástupnických státech.\n\nByla sériově vyráběna v letech 1974–1978 v závodě Vagónka Tatra n. p. Studénka.\n\nŘešení jednotek vychází z řady 560, oproti této řadě nebo řadě 451/452 jsou však použita jak celkově, tak i u některých uzlů tradičnější řešení.\n\nKvůli zvýšení pevnosti skříně (oproti řadě 451/452, která byla částečně nízkopodlažní) bylo zvoleno vysokopodlažní uspořádání.\n\nNa rozdíl od střídavých jednotek 560 byla použita odporová regulace výkonu s předpokladem budoucí výměny za tyristorovou pulzní, ke které však nikdy nedošlo. Také byly použity obvyklejší podvozky s tuhým rámem namísto rámů torzně poddajných a s individuálním pohonem dvojkolí namísto skupinového.\n\nZ výroby byly tyto jednotky dodávány v pětivozovém provedení, ale u jednotek ČD dříve dislokovaných v Ústí nad Labem a jednotek ZSSK se často používá uspořádání jen se čtyřmi vozy (2 hnací + 2 vložené). Vyňaté vozy byly zařazeny do jednotek 560, které tím byly zvětšeny na šestivozové.\n\nJednotek bylo vyrobeno celkem 43 a byly přiděleny do lokomotivních dep v Ostravě, Ústí nad Labem (CZ) a Košicích (SK). Po redislokacích a změnách organizační struktury jsou všechny jednotky Českých drah dislokovány v DKV Olomouc, PJ Bohumín a PJ Olomouc, jednotky ZSSK v RD Košice.\n\nV roce 1988 najela u Třince jednotka 460 na nákladní vlak, po nehodě musel být zrušen vůz 460.022 a vůz 460.021 byl využíván na náhradní díly.\n\nO rok později, 10. listopadu 1989, u Nových Kopist do jednotky tvořené vozy 460.081+460.082 narazil mezinárodní expres 373 Balt-Orient v čele s lokomotivou 350.009. Vůz 460.081 byl zrušen a vůz 460.082 zůstal jako záložní v DKV Ústí nad Labem.\n\nDalší smutná událost se stala 12. března 1997, kdy v Bohumíně vypukl požár na nejstarší, prototypové jednotce 460.001+460.002, po kterém byl zrušen vůz 460.002 a vůz 460.001 byl spojen s osiřelým vozem 460.082, čímž byla vytvořena nová jednotka.\n\nDalší požár vzplál 2. prosince 2005 v železniční stanici Čaňa na jednotce tvořené vozy 460.035+460.036 a zcela zničil vůz 460.036, který byl posléze zrušen.\n\n"}
{"id": "355375", "url": "https://cs.wikipedia.org/wiki?curid=355375", "title": "Du (Unix)", "text": "Du (Unix)\n\ncodice_1 (zkratka z anglického \"disk usage\", využití disku) je standardní UN*Xový program určený k zjištění odhadu množství místa zabraného zadanými soubory nebo adresáři.\n\nPříkaz codice_1 se poprvé objevil v AT&T UNIXu verze 1.\n\nPodle Single UNIX Specification (SUS) je úkolem programu codice_1 zobrazit objem zabraného místa každého souboru a adresáře z aktuálního adresáře. U linku se má zobrazit velikost linku, nikoliv velikost odkazovaného souboru, zatímco u adresáře se má zobrazit místo zabrané adresářem i jeho obsahem.\n\nVzhledem k tomu, že codice_1 počítá místo zabrané existujícími soubory, mohou se výsledky lišit od údajů získaných jinými příkazy, například od údajů získaných programem codice_5, který počítá volné bloky systému souborů (k uvolnění bloku totiž nemusí dojít hned v okamžiku, kdy je soubor smazán).\n\nArgumenty codice_1 určují cesty, kde má codice_1 pracovat; pokud je codice_1 puštěno bez parametrů, použije se aktuální adresář. Podle SUS má codice_1 pracovat s následujícími přepínači:\n\nmezi další implementované přepínače patří například\nimplementované v GNU verzi codice_1.\n\nGNU verze codice_1 naopak v současných verzích neodpovídá SUS, neboť používá přepínač codice_11 pro jiný účel.\n\nSouhrnné velikosti obsahu adresářů v kibibajtech:\na v programem vybraných jednotkách:\nvyužití disku všemi podadresáři a v nich obsaženými soubory, včetně skrytých souborů a aktuálního adresáře, následně srovnáno podle velikosti:\n\n\n"}
{"id": "355376", "url": "https://cs.wikipedia.org/wiki?curid=355376", "title": "Eleazar Sukenik", "text": "Eleazar Sukenik\n\nEleazar Lipa Sukenik (hebrejsky: , narozen 12. srpna 1889, Białystok, Polsko − 28. února 1953, Jeruzalém, Izrael) byl izraelský archeolog a profesor na Hebrejské univerzitě v Jeruzalémě.\n\nPoté co v roce 1911 přijel do Palestiny, pracoval jako učitel a průvodce. Zúčastnil se tzv. „Války jazyků“, jež vypukla v roce 1913 mezi sionistickými aktivisty.\n\nBěhem první světové války sloužil v Britské armádě ve 40. pěchotním batalionu, který byl známý pod označením Židovská legie. Byl ateista.\n\nMimo výrazný podíl na vykopávkách v Jeruzalémě sehrál významnou roli při založení fakulty archeologie při Hebrejské univerzitě. Uvědomoval si důležitost Svitků od Mrtvého moře a udělal vše pro to, aby je Izrael získal. V roce 1948 publikoval článek, který spojuje svitky a jejich obsah s komunitou Esejců. Tato myšlenka se posléze stala standardním výkladem původu těchto svitků.\n\nByl otcem vojáka, politika a archeologa Jigaela Jadina, herce Jossi Jadina a Mati Jadina, jenž byl zabit v bojích Války za nezávislost.\n"}
{"id": "355379", "url": "https://cs.wikipedia.org/wiki?curid=355379", "title": "Letecké nehody Korean Air", "text": "Letecké nehody Korean Air\n\nČlánek popisuje nehody letadel korejské letecké společnosti Korean Air. Společnost Korean Air byla založena jako \"Korean Air Lines\" v roce 1962 a nahradila první korejské aerolinky Korean National Airlines. Velká část pilotů pocházela z řad bývalých válečných pilotů v korejské válce, kde bojovali po boku leteckých sil USA proti komunistické Severní Koreji. Právě této okolnosti bývá někdy přisuzován důvod poněkud vyššího počtu leteckých nehod, které zpočátku KAL postihovaly. Bývá na to také poukazováno v konspiračních teoriích, týkajících se letů KAL 902 a KAL 007. Nehody letounů Korean Air stály do roku 2000 život 715 lidí .\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "355384", "url": "https://cs.wikipedia.org/wiki?curid=355384", "title": "Kakovice", "text": "Kakovice\n\nNázev Kakovice má více sídel:\n"}
{"id": "355385", "url": "https://cs.wikipedia.org/wiki?curid=355385", "title": "Mirovice (rozcestník)", "text": "Mirovice (rozcestník)\n\nNázev Mirovice či podobný má více sídel:\n\nPodobný název mají\n"}
{"id": "355390", "url": "https://cs.wikipedia.org/wiki?curid=355390", "title": "Haumea (trpasličí planeta)", "text": "Haumea (trpasličí planeta)\n\nHaumea, oficiální označení (136108) Haumea, je plutoid v Kuiperově pásu, který dosahuje asi jedné třetiny hmotnosti Pluta a 0,07 % hmotnosti Země. Objeven byl roku 2004 týmem vedeným Michaelem Brownem z Kalifornského technologického institutu na fotografiích pořízených na observatoři Palomar ve Spojených státech amerických a roku 2005 týmem vedeným José Ortizem na Observatoři Sierra Nevada ve Španělsku. Objev provázely spory o prvenství mezi oběma týmy. Roku 2008 Mezinárodní astronomická unie (IAU) tělesu přiznala status trpasličí planety a pojmenovala ho po havajské bohyni zrození Haumea.\n\nExtrémně protáhlý tvar této trpasličí planety je mezi transneptunickými tělesy (TNO) jedinečný. Ačkoliv její tvar nebyl pozorován přímo, výpočty z její světelné křivky naznačují, že se jedná o elipsoid, jehož nejdelší osa je oproti nejkratší ose dvojnásobná. Astronomové se přesto domnívají, že gravitace tělesa je dostatečná na to, aby spočinulo v hydrostatické rovnováze, takže splňuje podmínky definice trpasličí planety. Prodloužený tvar, vysoká rychlost rotace, vysoká hustota i velké albedo (způsobené přítomností krystalického vodního ledu na povrchu) jsou zřejmě výsledkem mohutné kolize, po níž navíc vznikla celá skupina příbuzných těles, zahrnující také dva známé měsíce Haumey a několik dalších TNO.\n\nHaumea je plutoid, což je označení pro trpasličí planety obíhající za drahou Neptunu. Dle definice trpasličí planety je takové těleso dostatečně hmotné na to, aby vlivem vlastní gravitace získalo kulový tvar, ovšem nevyčistilo své sousedství od jiných, podobných objektů. Ačkoliv Haumea zdaleka nepřipomíná kouli, její elipsoidní tvar je pravděpodobně výsledkem rychlé rotace a nikoliv nedostatečné gravitace. Haumea byla také původně zařazena mezi tzv. „klasické objekty Kuiperova pásu“, též označované jako kubewana, které jsou nejpočetnější skupinou známých transneptunických těles. Trajektorie, po níž Haumea obíhá kolem Slunce, však naznačuje, že rezonuje s Neptunem v poměru 12:7, což ji řadí mezi tzv. rezonanční transneptunická tělesa.\n\nKalifornský tým původně těleso nazýval familiárně „Santa“ kvůli době objevu 28. prosince 2004, tj. krátce po Vánocích. 29. července 2005 dostalo oficiální předběžné označení 2003 EL, které se však vztahovalo k datu španělského objevového snímku, pořízeného roku 2003. 7. září 2005 pak těleso obdrželo katalogové číslo a bylo zařazeno do katalogu Minor Planet Center jako (136108) 2003 EL. Pravidla Komise pro nomenklaturu malých těles stanovují, že klasická tělesa Kuiperova pásu mají být pojmenovávána podle mytologických bytostí souvisejících se stvořením, a v souladu s touto konvencí David Rabinowitz z kalifornského týmu v září 2006 navrhl pro těleso i jeho měsíce jména z havajské mytologie s odůvodněním, že tak bude vzdána pocta místu, kde byly tyto měsíce objeveny.\n\nBohyně Haumea je patronkou ostrova Havaj, na němž leží Observatoř Mauna Kea. Navíc bývá ztotožňována s Pāpā, bohyní země reprezentující element kamene, což současně podporuje vhodnost tohoto jména. O tělesu se soudí, že se skládá téměř výhradně z pevného kamene, který je na rozdíl od jiných známých objektů Kuiperova pásu pokryt jen tenkým ledovým pláštěm. Dalším důvodem návrhu jména bylo, že Haumea je také bohyní plodnosti a zrození, která má mnoho dětí. Ty vyrašily z různých částí jejího těla, což odpovídá shluku ledových těles, který se pravděpodobně od mateřského tělesa odtrhl při nějaké dávné kolizi. Astronomové se domnívají, že i oba známé měsíce se zrodily právě touto cestou, a proto byly pojmenovány podle dvou z mýtických dcer Haumey, \"Hiʻiaka\" a \"Namaka\".\n\nK objevu Haumey se přihlásily dva týmy. Kalifornský tým pod vedením Michaela Browna těleso objevil v prosinci 2004 na fotografiích pořízených 6. května téhož roku. 20. července 2005 publikovali na internetu abstrakt své zprávy pro konferenci konanou v září, na níž zamýšleli objev oficiálně oznámit.\nPřibližně v téže době Haumeu nalezl také José-Luis Ortiz Moreno se svým týmem v  ve Španělsku, a to na snímcích pořízených již 7.–10. března 2003. Ortiz o tom 27. července 2005 zaslal zprávu e-mailem do Minor Planet Center s tím, že objev byl učiněn 7. března 2003.\n\nMichael Brown se však brzy poté dozvěděl, že si někdo ze španělské observatoře přes internet prohlížel jejich soubory obsahující údaje o tom, kam byly namířeny jejich teleskopy. Tyto soubory obsahovaly dost informací k tomu, aby umožnily nalézt těleso na předobjevových snímcích z roku 2003. Soubory někdo prohlížel právě den před Ortizovým oznámením objevu a o dva dny později znovu. Ortiz později připustil, že to byl on, ovšem popřel jakýkoliv zlý úmysl. Argumentoval, že si pouze ověřoval, zda objevili nový objekt.\n\nPodle pravidel Mezinárodní astronomické unie je objevitelem planetky vždy ten, kdo první podá do Minor Planet Center zprávu s dostatkem pozičních údajů, které umožní určit její oběžnou dráhu. Při jejím pojmenovávání pak má přednost návrh objevitele. Ovšem v oznámení ze 17. září 2008, že Haumea byla uznána jako trpasličí planeta, není žádný objevitel zmíněn. Jako místo objevu je uvedena Observatoř Sierra Nevada, ovšem španělský návrh pojmenovat těleso po iberské bohyni Ataecina nebyl přijat a těleso dostalo jméno podle návrhu kalifornského týmu.\n\nHaumea má oběžnou dráhu typickou pro klasické objekty Kuiperova pásu, s oběžnou dobou 282 pozemských let a sklonem oběžné dráhy k rovině ekliptiky 28°. Perihéliem ve vzdálenosti 34,5 astronomických jednotek projde v září 2132. Aféliem ve vzdálenosti 51,5 astronomických jednotek naposledy prošla začátkem roku 1992\na znovu se tak stane až v roce 2277. V současné době se tedy opět pomalu přibližuje ke Slunci a její vzdálenost od něj je přibližně 51 astronomických jednotek.\nOběžná dráha Haumey má o něco výstřednější charakter než dráhy ostatních členů její rodiny. Důvodem je zřejmě slabá dráhová rezonance 12:7 s Neptunem, jejímž vlivem se mohla oběžná dráha Haumey v průběhu poslední miliardy let mírně pozměnit. Může za to tzv. Kozaiův efekt, který způsobuje zvětšování výstřednosti oběžné dráhy na úkor jejího sklonu.\n\nOběžná dráha Haumey je poměrně nestabilní a zejména v perihelu se dostává pod vliv Neptunu, takže je možné, že těleso v daleké budoucnosti (až miliarda let) zamíří směrem do vnitřních částí sluneční soustavy. Vzhledem k tomu, že jeho povrch je pokryt tenkou vrstvou ledu, změnilo by se v kometu desettisíckrát jasnější, než byla kometa Hale-Bopp.\n\nHaumea dosahuje zdánlivé hvězdné velikosti 17,5, a je tedy snadno pozorovatelná i velkým amatérským dalekohledem. Je třetím nejjasnějším objektem Kuiperova pásu po Plutu a Makemake. Všechny planety a většina planetek se již od svého vzniku v protoplanetárním disku sluneční soustavy pohybují po dráhách ve společné rovině, a proto se i většina raných pokusů o nalezení vzdálených objektů soustředila na tu část oblohy, kam se tato společná rovina promítá, tj. ekliptiku. Později však začali astronomové hledat i tělesa, která byla odkloněna na dráhy s větším sklonem, a také vzdálená tělesa s pomalejším středním denním pohybem. Výsledkem těchto průzkumů oblohy byl mimo jiné i objev Haumey.\n\nMěsíce obíhající kolem Haumey umožňují astronomům pomocí 3. Keplerova zákona vypočítat hmotnost celého systému. Výsledek výpočtu, 4,006 ± 0,04×10 kg, dosahuje 28 % hmotnosti systému Pluto–Charon a 5 % hmotnosti Měsíce. Prakticky veškerá tato hmotnost je soustředěna přímo v mateřském tělese.\n\nJasnost Haumey vykazuje velké fluktuace v průběhu 4hodinových period, což lze vysvětlit jedině stejně dlouhou dobou rotace tělesa. Jde nejen o nejrychlejší rotaci ze všech známých hydrostaticky rovnovážných těles ve sluneční soustavě, ale také o nejrychlejší rotaci ze všech známých těles s průměrem větším než 100 km. Tato rychlá rotace tělesa je pravděpodobně důsledkem srážky s jiným tělesem, při níž vznikly měsíce Haumey a další tělesa její rodiny.\n\nVelikost jakéhokoliv tělesa sluneční soustavy může být odvozena z jeho zdánlivé jasnosti, vzdálenosti a albeda. Tělesa se mohou pozemským pozorovatelům zdát jasná, buď protože jsou velká, nebo protože mají velmi odrazivý povrch. Pokud astronomové znají míru jejich odrazivosti (albedo), potom mohou zhruba odhadnout i jejich velikost. U většiny vzdálených těles není albedo známé, ovšem Haumea je dostatečně velká a jasná na to, aby bylo možné změřit její tepelné vyzařování, z čehož astronomové odvodili i hodnotu jejího albeda, a tedy i velikost.\n\nTvar Haumey byl zjištěn z fotometrie (sledování jasnosti a jejích změn) po podrobné interpretaci světelné křivky.\nVýpočty přesných rozměrů však komplikuje její rychlá rotace. Fyzikální zákony platné pro rotaci tvárných těles předpovídají, že tělesu jako Haumea stačí při této rychlosti otáčení k nabytí rovnovážného tvaru trojosého elipsoidu méně než 100 dní. Většina změn jasnosti Haumey pravděpodobně není způsobena místními rozdíly v albedu, ale tím, že pozorovatelům na Zemi se toto rotující těleso nastavuje k pohledu střídavě zboku a shora.\n\nRotace a amplituda světelné křivky Haumey umožňují odvodit její složení. Pokud by Haumea měla nízkou hustotu (jako Pluto) se silným ledovým pláštěm pokrývajícím malé kamenné jádro, potom by ji rychlá rotace protáhla mnohem více, než jak naznačují změny v její jasnosti. Astronomové tedy došli k závěru, že hustota tělesa se pohybuje v rozmezí 2,6–3,3 g/cm³. To by znamenalo, že Haumea se skládá (podobně jako mnoho jiných těles sluneční soustavy) z křemičitých minerálů jako olivín či pyroxen. Tato hornina je pokryta relativně tenkou vrstvou ledu. Silný ledový plášť, který je typičtější pro objekty Kuiperova pásu, mohl být odmrštěn při impaktu, který vytvořil všechna tělesa její rodiny.\n\nČím je těleso nacházející se v hydrostatické rovnováze hustší, tím kulovější tvar musí mít s ohledem na danou periodu rotace, což rovněž umožňuje vymezit rozměry Haumey. Vzhledem k její přesně známé hmotnosti a rotaci a k odvozené hustotě lze dojít k závěru, že Haumea má podél své nejdelší osy průměr přibližně stejný jako Pluto, a mezi póly pak asi poloviční. Protože však zatím u tohoto tělesa nebyly pozorovány žádné zákryty, ať již hvězd nebo jeho vlastních měsíců, neexistují zatím (na rozdíl od Pluta) ani žádná přímá měření těchto rozměrů.\n\nAstronomové sestavili několik modelů, z nichž vyplývají různé rozměry. První model, sestavený Rabinowitzem et al. krátce po objevu Haumey v roce 2005, vychází z pozorování světelné křivky viditelného spektra pozemními teleskopy. Výsledek měření závisí na tom, pod jakým úhlem vidíme osu rotace. Při úhlu 90° a uvažovaném albedu 0,73 by rozměry tělesa byly 1960 × 1518 × 996 km, přičemž nejkratší osa je současně osou rotace. Autoři studie pokládají za pravděpodobné, že osa rotace se kryje s rovinou oběžné dráhy satelitu Hiʻiaka, což by znamenalo, že tento úhel činí 86°, a skutečné rozměry Haumey jsou tedy velmi blízké uvedeným údajům. Pokud by však pól osy rotace byl orientován více směrem k Zemi, potom by tvar tělesa byl ještě protaženější. Kdyby současně bylo o něco nižší i albedo (0,6), pak při úhlu 47° by rozměry Haumey byly 2500 × 1080 × 860 km.\n\nZ jiné analýzy světelné křivky, kterou koncem roku 2006 zveřejnili Pedro Lacerda a David C. Hewitt z havajského , vyšel průměr ekvivalentního kulatého tělesa 1450 km. Na základě fotometrických pozorování infračerveného světla o vlnové délce 70 mikrometrů, provedených pomocí Spitzerova vesmírného dalekohledu, byl zase určen průměr 1150  km a albedo 0,84 .\n\nTyto nezávislé odhady rozměrů se tedy pohybují kolem středního geometrického průměru 1400 km. To by znamenalo, že se jedná o třetí či čtvrté největší transneptunické těleso, jaké bylo dosud objeveno, hned po Eris, Plutu a snad také Makemake, větší než Sedna, Orcus či Quaoar.\n\nKolísání světelné křivky Haumey zapříčiněné jejím tvarem ovlivňuje stejným způsobem všechny její barevné složky, ovšem Pedro Lacerda zaznamenal také jisté barevné odlišnosti, a to ve viditelném spektru i v oblasti blízké infračervenému spektru. Zdá se, že na povrchu tělesa je oblast, která se svou barvou a albedem liší od jeho zbytku. Haumea tedy může mít skvrnitý povrch podobně jako Pluto, i když ne tak znatelně.\n\nRoku 2005 dalekohledy Keck a Gemini získaly světelná spektra Haumey, která svědčila o přítomnosti krystalického ledu podobného tomu na povrchu Plutova měsíce Charon. To je velmi překvapivé, neboť krystalický led se tvoří při teplotách převyšujících 110 K (-160°C), zatímco povrchová teplota Haumey je nižší než 50 K (-220 °C), při níž se tvoří amorfní led. Navíc struktura krystalického ledu je při neustálém bombardování kosmickým zářením a slunečním větrem, kterému jsou povrchy transneptunických těles vystaveny, nestabilní. Za těchto podmínek by se krystalický led měl přeměnit v amorfní do deseti milionů let, ovšem transneptunické objekty se nalézají na svých drahách v chladných oblastech sluneční soustavy už miliardy let. Na transneptunických tělesech, kde led obsahuje organické sloučeniny jako tholin (například Pluto), radiace také způsobí, že povrch zčervená a ztmavne. Proto lze ze spektra a barvy Haumey usoudit, že ona i ostatní členové její skupiny prošly událostí, která změnila jejich povrch a vytvořila na něm čerstvý led.\n\nHaumea je podobně jasná jako sníh a její albedo je v rozmezí 0,6–0,8, což odpovídá krystalickému ledu. Jiná velká transneptunická tělesa, jako např. Eris, mají albedo zřejmě také tak vysoké nebo i vyšší. Zdá se, že 66 až 80 % povrchu Haumey je z čistého krystalického vodního ledu, k jehož vysokému albedu snad přispívá také kyanovodík nebo jíly s obsahem fylosilikátů. Přítomné mohou být také anorganické soli kyanovodíku, jako například kyanid měďnato-draselný. Na rozdíl např. od tělesa Makemake se ve spektru Haumey nenalézá žádné měřitelné množství methanu, což znamená, že methanový led zde netvoří více než 10 %. To by odpovídalo dočasnému oteplení způsobenému kolizí, které by podobné těkavé látky z povrchu odstranilo.\n\nPozorováním hvězdného zákrytu v lednu 2017 bylo zjištěno, že Haumea má pravděpodobně prstenec o průměr zhruba 2287 km a šířce ca 70 km. Jedná se tak o první prokázaný prstenec u transneptunického tělesa. \n\nRoku 2005 Brownův tým na Keckově observatoři objevil, že kolem Haumey obíhají dva měsíce, (136108) Haumea I Hiʻiaka a (136108) Haumea II Namaka.\n\nSatelit Hiʻiaka, který tým původně neoficiálně přezdíval Rudolph (podle jednoho ze sobů Santa Clause) byl objeven 26. ledna 2005. Z obou měsíců je to ten větší, jasnější a od mateřského tělesa vzdálenější. Má průměr asi 310 km a Haumeu oběhne ve vzdálenosti 50 tisíc km po téměř kruhové dráze jednou za 49 dní. Absorpční čáry v infračerveném spektru na vlnových délkách 1,5 a 2 mikrometry naznačují, že většina povrchu je pokryta téměř čistým krystalickým vodním ledem. Neobvyklé spektrum spolu s podobnými absorpčními čarami ve spektru Haumey vedlo Browna s kolegy k závěru, že tento systém zřejmě nevznikl gravitačním zachycením menších těles, ale že měsíce jsou spíše fragmenty samotné Haumey.\n\nNamaka, menší a blíže obíhající satelit, byl objeven 30. června 2005 a zpočátku byl neoficiálně nazýván po dalším sobu Blitzen. Jeho hmotnost činí jednu desetinu hmotnosti satelitu Hiʻiaka a Haumeu oběhne po velmi eliptické dráze jednou za 18 dní ve vzdálenosti 39 tisíc km. Jeho oběh je větším měsícem gravitačně rušen. Podle údajů z roku 2008 je jeho sklon vůči dráze většího měsíce 13°. Je překvapivé, že relativně velké výstřednosti drah obou měsíců a jejich vzájemný sklon nebyly zmenšeny jejich vzájemným slapovým působením. Zdá se, že vysvětlením by mohly být složité rezonanční vztahy jejich oběžných drah.\nV současné době jsou oběžné dráhy obou měsíců vůči Zemi orientovány téměř bočně, takže občas může dojít k zákrytu. Pozorování takových přechodů by mohlo upřesnit informaci o rozměrech a tvaru Haumey i těchto satelitů, podobně jako se to podařilo koncem 80. let 20. století při pozorování Pluta a Charonu. Změny jasnosti systému během zákrytů budou nepatrné, což klade poměrně vysoké nároky na kvalitu pozorovacího zařízení. K zákrytu Hiʻiaky došlo naposledy roku 1999, tj. jen několik let před objevem Haumey, a další nastane až za přibližně 130 let. Jiná situace je však u Namaky. Zatímco u pravidelně obíhajících měsíců jsou zákryty vzácné, díky vlivu, jaký má na oběh Namaky Hiʻiaka, bude nyní její dráha v příznivém úhlu po několik let.\n\nHaumea je největším členem rodiny těles, která se zřejmě vytvořila poté, co byl jejich větší předchůdce zničen srážkou s jiným tělesem. Odhaduje se, že prvotní těleso bylo velké přibližně jako Pluto. Jde o první skupinu těles identifikovanou mezi transneptunickými objekty a kromě Haumey a jejích měsíců zahrnuje následující planetky:\nTato tělesa mají podobný charakter spektra blízko infračervené oblasti. Z podobného spektra vyplývá podobné složení a z něj je zase možné usuzovat na stejný původ těchto těles.\n\nExistence této skupiny naznačuje, že Haumea i její potomci mají původ v rozptýleném disku. I kdyby byla vzata v úvahu celá doba existence sluneční soustavy, byla by v dnešním velmi řídkém Kuiperově pásu pravděpodobnost podobné kolize 0,1 procenta. Skupina se nemohla vytvořit v Kuiperově pásu ani v dobách, kdy byl mnohem hustší, protože by ji zase svou gravitací roztrhal Neptun v průběhu své migrace na dnešní oběžnou dráhu. Tato dávná migrace Neptunu je zřejmě také důvodem, proč je dnes v Kuiperově pásu tak málo těles. Proto se zdá pravděpodobné, že skupina pochází z dynamického rozptýleného disku, kde je možnost podobné srážky daleko vyšší.\n\nSkupina je dnes již poměrně rozptýlená, a dojít k tomuto stavu muselo trvat miliardy let. Kolize, která ji vytvořila, se tedy odehrála již někdy v rané historii sluneční soustavy. Impakt však nemusel být příliš silný, protože v této oblasti sluneční soustavy i mírná kolize vede k velkým změnám drah těles.\n\n\n\n"}
{"id": "355392", "url": "https://cs.wikipedia.org/wiki?curid=355392", "title": "Hi'iaka", "text": "Hi'iaka\n\nJméno Hiʻiaka má více významů:\n\n"}
{"id": "355393", "url": "https://cs.wikipedia.org/wiki?curid=355393", "title": "Namaka", "text": "Namaka\n\nJméno Namaka má více významů:\n\n"}
{"id": "355399", "url": "https://cs.wikipedia.org/wiki?curid=355399", "title": "Lyofilizace", "text": "Lyofilizace\n\nLyofilizace, též sušení mrazem nebo desikace je metoda sušení vlhkých materiálů. Využívá se při sušení potravin a záchraně archiválií, tedy knih a dokumentů, ale především ve farmaceutickém a biotechnologickém výzkumném a průmyslovém měřítku k výrobě kosmetických přípravků nebo medikamentů, např. suchých injekcí. Princip je založen na sublimaci zmrzlé vody při nízkém tlaku a teplotě. Výhoda spočívá v tom, že při této metodě nedochází k přímému přechodu vody z kapalného do plynného skupenství, což je v mnohých případech příčina poškození sušeného materiálu. Lyofilizace je využívána také pro materiál, který nesnese vyšší teploty, jako například bakterie nebo buňky. Výsledkem procesu je tzv. lyofilizát.\n\nV současnosti je lyofilizace využívána v oblastech farmacie, kosmetiky, potravinářství, taxidermie, archeologie a dalších odvětvích.\n\nPrvní doložené náznaky konzervace potravin pomocí mrazu a nízkého tlaku se objevují za dob Incké říše. Noční teploty pod bodem mrazu a nízký tlak vysoko v horách způsobily pomalé vysychání plodin, díky kterým potraviny vydržely déle a byly lehčí pro přepravu.\n\nMetodu lyofilizace objevil francouzský vědec Dr. Jacques Arsène d'Arsonval a jeho asistent Frédéric Bordas v laboratořích Collège de France. V roce 1911 byl pak objeven postup využití lyofilizace pro uchování živého kmenu vztekliny, což následně pomohlo i při potřebě prodloužit dobu expirace očkování proti vzteklině. Masivnější využití lyofilizace nastalo s příchodem 2. světové války, kdy bylo potřeba na frontu přepravovat krevní sérum s dostatečnou trvanlivostí a minimální hmotností. Americká NASA využívala výhody snížené hmotnosti lyofilizovaných potravin už od projektu Mercury na sklonku 50. let 20. století.\n\nLyofilizace je hojně využívána v biotechnologii při výrobě kosmetických a farmaceutických výrobků, stejně tak ve výzkumných laboratořích. Ve Spojených státech se běžně tato metoda používá pro sušení samotných květin nebo celých pugetů, avšak lyofilizované květiny se vyrábí i v Česku. V oblasti potravinářství je zatím využíváno lyofilizace v průmyslovém měřítku a potraviny dovážené do České republiky jsou sušeny převážně v Německu.\n\nLyofilizované květiny jsou využívány především aranžéry, kteří vyrábí pugety a dekorace. Takto konzervované květiny mají životnost v řádu let při zachování původní barvy a tvaru. Některé firmy se specializují také na sušení svatebních květin s následnou dodatečnou dekorací. Lyofilizace květin zpravidla trvá 8–14 dní a protože je proces energeticky náročný, odpovídá tomu cena výsledného produktu.\n\nLyofilizované potraviny vynikají především nízkou hmotností, při zachování výživových látek a možností některých potravin uvedením do původního stavu rehydratací. V závislosti na balení mají pak lyofilizované potraviny prodlouženou životnost. Kvůli těmto vlastnostem jsou lyofilizované potraviny vhodné pro různé expedice nebo cestovatele. Díky tomu, že v průběhu procesu sušení teplota nepřesahuje hodnotu 42 °C, je možné lyofilizované potraviny využít v raw stravě. Lyofilizace potravin nevyžaduje tak šetrný postup jako např. květiny nebo medikamenty a proto proces trvá průměrně 24 až 48 hodin.\n\nDalší využití lyofilizace je při záchraně knih postižených povodněmi. K tomuto použití je však zpravidla zapotřebí velký lyofilizátor a doba jednotlivých vsádek se může pohybovat v rozsahu 7–30 dní. Tato metoda byla zvažována rovněž pro záchranu knih po povodních z roku 2002, avšak v Česku nebyl žádný takový přístroj k dispozici. V USA je tato metoda také využívána v oblasti taxidermie. Sušení touto metodou je využíváno také v archeologie, od malých laboratoří až po lyofilizaci celých trupů středověkých lodí.\n\nMetoda má tři fáze. Nejprve se vlhký materiál zmrazí a následně se ve dvou krocích suší.\n\nPři tomto kroku se vlhký materiál zmrazí pod teplotu, při které nemůže existovat v kapalném skupenství. To zajistí, aby nedocházelo k tání místo k sublimaci. Při tuhnutí vody může dojít k mikroskopickému poškození materiálu, zejména pokud jde o původně živé buňky. Proto je nutné tuto fázi provádět velmi opatrně. Obvykle se materiál zmrazí na teplotu mezi -20 °C a -50 °C.\n\nBěhem této fáze je v mrazicím zařízení snížen tlak vzduchu na několik stovek Pa. Poté je dodáno tolik tepla (hlavně vedením a zářením, proudění tepla se prakticky neuplatňuje), aby voda mohla začít sublimovat. Takto se z materiálu odstraní asi 95 % vody. Sublimaci je třeba neuspěchat, aby nedošlo k narušení sušeného materiálu. Sušení trvá obvykle několik hodin až několik dní. Vzniklá vodní pára desublimuje na chladičích, které mívají teplotu pod −50 °C. Tím se zabrání vniku vodních par do vývěvy, což by zhoršilo její účinnost. Určení konce primárního sušení je zásadní pro pochopení celého procesu sušení daného produktu. U biotechnologických lyofilizátorů existuje několik pokročilých metod determinace momentu, kdy je primární sušení u konce, přičemž mezi běžně používané patří porovnání teploty polic s teplotou sušeného produktu nebo srovnáním hodnot mezi Piraniho vakuometrem a kapacitním manometrem.\n\nV případech, kdy je vhodné dosáhnout ještě suššího stavu, se přistupuje k druhé fázi sušení.Při této fázi se odstraní zbývající nezmrzlé molekuly vody, které se drží na povrchu pevných látek díky adsorpci. Teplota v sušicí komoře se zvedne, někdy až nad 0 °C, což naruší vazby mezi vodou a pevným materiálem. Tlak se obvykle ještě více sníží, až na zlomky Pa.\n\nPo druhém sušení v materiálu zůstává okolo 1 až 4 % vody.\n\nKaždý lyofilizátor sestává z několika základních částí, které jsou zapotřebí k úspěšnému procesu vysušení.\n\nKondenzor je komora, kde přístroj dosahuje nejnižších teplot a tím zachycuje vlhkost v podobě ledu. Kondenzor může být interní (součástí komory pro sušený produkt) nebo externí, s komorou spojený pomocí izolačního ventilu. V případě sušení materiálu s obsahem alkoholu může kondenzor dosahovat teplot kolem -85 °C nebo až -105 °C. Pro materiály obsahující pouze vodné roztoky se běžně používají kondenzory s minimální teplotou kolem -50 °C.\n\nProduktová komora je u menších zařízení průhledný akrylový zvon, u větších zařízeních pak větší prostor pro umístění sušeného materiálu. Zpravidla je komora vybavena určitým počtem polic s regulací teploty pomocí uzavřeného olejového okruhu. Teplota polic na kterých je produkt sušen se pohybuje v rozsahu od -40 °C až po +50 °C. Toto rozmezí dovoluje sušený materiál v přístroji rovnou zmrazit bez nutnosti použití mrazicího boxu. Kladné teploty pak uživateli usnadní zakončení procesu ve fázi sekundárního sušení.\n\nVývěva v přístroji zajišťuje vakuum a je připojena za kondenzor. Běžně používané olejové vývěvy jsou vybaveny filtry pro zachycení olejových částic, ale pro citlivé produkty se používají nákladné bezolejové vakuové pumpy, kde nehrozí kontaminace produktu.\n\nKromě těchto základních prvků může být přístroj, podle použití, vybaven také stáčecím zařízením (stoppering), které po skončení procesu zatlačí víčka vialek a ještě ve vakuu tak uzavře sušený produkt. Některé produktové komory jsou vybavené systémem pro naplnění inertním plynem, aby se k sušenému produktu vůbec nedostal vzduch a tím i vlhkost z okolí. Ve farmaceutickém průmyslu jsou běžně výrobní lyofilizátory vybaveny také IN-SITU sterilizací produktové komory parou, menší přístroje toto zpravidla nahrazují dekontaminací pomocí peroxidu vodíku nebo ethylenoxidu. Zejména pak v oblasti výzkumu a vývoje jsou požívány také přechodové komory, které za běhu dovolí uživateli odebrat vzorek z produktové komory a externě jej analyzovat.\n\n"}
{"id": "355403", "url": "https://cs.wikipedia.org/wiki?curid=355403", "title": "György Lukács", "text": "György Lukács\n\nGyörgy Lukács [\"ďörďy lukáč\"] (maďarsky \"Lukács György\"; 13. dubna 1885 – 4. června 1971) byl židovsko-maďarský marxistický filosof a literární kritik. Mnozí jej považují za spoluzakladatele západní marxistické tradice. Přispěl k obohacení idejí materialistického názoru a třídního uvědomění marxistické filosofie a teorie. Jeho literární kritika byla ovlivněna realismem a románem jako literárním žánrem. Během Maďarského povstání v roce 1956 byl krátce ministrem kultury vlády Imre Nagyho.\n\nLukácsovo plné jméno v němčině bylo Georg Bernhard Lukács von Szegedin a v maďarštině Szegedi Lukács György Bernát, známý je však pod svým vydavatelským jménem Georg nebo György Lukács. Narodil se v roce 1885 jako Löwinger György Bernát v zámožné budapešťské židovské rodině. Jeho otec Jószef Löwinger (Szegedi Lukács Jozsef, narozen v Szegedu) (1855-1928) byl investiční bankéř, jeho matkou byla Adele Wertheimer (Wertheimer Adél, narozena v Budapešti) (1860–1917). Mladý Lukács studoval na univerzitách v Budapešti a Berlíně, titulu PhDr. dosáhl už v roce 1906.\n\nBěhem studia budapešťské univerzity dovedlo Lukácse členství v různých socialistických kroužcích k anarchosyndikalistovi Ervinu Szabó, který ho seznámil s pracemi George Sorela. Lukácsův názorový postoj byl v té době modernistický a antipozitivistický. \n\nV letech 1904-1908 se podílel na práci divadelní skupiny, která uváděla hry Henrika Ibsena, Augusta Strindberga, Gerharta Hauptmanna aj. \n\nPřed první světovou válkou strávil Lukács hodně času v Německu. Roku 1906 a opět v letech 1909–1910 studoval v Berlíně, kde poznal Georga Simmela a roku 1913 v Heidelbergu, kde se spřátelil s Maxem Weberem, Ernstem Blochem a Stefanem Georgem. Idealismus, který Lukács v té době podporoval byl svázán s kantismem jako dominantní filosofii německých univerzit, ale také s Platónem, Kierkegaardem, Diltheym a Dostojevským. Jeho práce Duše a formy a Teorie románu byly publikovány roku 1910, resp. 1916.\n\nV r. 1915 se Lukács vrátil, spolu se svou první ženou, ruskou revolucionářkou v exilu Jelenou Grabenkovou, zpět do Budapešti. Vedl zde intelektuální skupinu Nedělní kroužek, neboli též Lukácsův kroužek, jak byl nazýván. Pod vlivem Lukácsova heidelberského období byla skupina silně zaujata všemi kulturními tématy vycházejícími hlavně ze sdíleného zájmu o Dostojevského. Na práci a financování Nedělního kroužku se podílely přední maďarské elity jako např. Karl Mannheim, Béla Balázs nebo Karl Polanyi. Na sklonku války pod vlivem očekávaných společenských změn se účastníci kroužku rozdělili podle politických sympatií. Někteří z nich následovali Györgye Lukácse v jeho náhlém a neočekávaném příklonu k formulující se komunistické straně.\n\nVe světle první světové války a Říjnové revoluce v Rusku v r. 1917 přehodnotil Lukács své dosavadní ideje, stal se oddaným marxistou a v r. 1918 se připojil ke vznikající Komunistické straně Maďarska vedené Bélou Kunem. V krátkém období Maďarské republiky rad působil v revoluční vládě jako lidový komisař vzdělání a kultury. Stal se předním stranickým činitelem, ale též politickým komisařem 5.divize maďarské Rudé armády, z kteréžto pozice nařídil po porážce své divize v květnu 1919 v obci Poroszlo popravu osmi lidí.\n\nPoté, co byla sovětská republika v Maďarsku r. 1919 poražena, utekl Lukács do Vídně, kde byl sice zatčen, ale uchráněn před vydáním do Maďarska díky intervenci skupiny spisovatelů, mj. též Thomase a Heinricha Manna, z nichž prvně jmenovaný vykreslil Lukácse v postavě jezuitského fanatika Lea Naphty ve svém románu \"Kouzelný vrch\" (1924). Ve Vídni 20. let se Lukács seznámil s dalšími levými komunisty, kteří zde pracovali či pobývali v exilu, jako byli Victor Serge, Adolf Joffe a Antonio Gramsci.\n\nV teoretické práci obrátil Lukács svou pozornost k rozvinutí myšlenek leninismu do filosofických kategorií. Jeho hlavní eseje té doby byly zahrnuty do rozsáhlé práce \"Dějiny a třídní vědomí\", prvně publikované v r. 1923. Ačkoli šlo vesměs o typy příspěvků považované Leninem za ultralevicové, snažil se v nich Lukács o rozvinutí širší filosofické základny leninismu, a to pravděpodobně s větším úspěchem, než byl doposud schopen sám Lenin. Přesto byla publikace na 5. kongresu Kominterny v červnu 1924 Grigorijem Zinovjevem ostře napadena. V r. 1924, krátce po Leninově smrti, vydal Lukács útlou brožuru \"Lenin: Studie jednoty jeho myšlení\", v r. 1925 kritickou stať k Bucharinově příručce historického materialismu.\n\nJako maďarský exulant zůstal Lukács aktivní v levém proudu Maďarské komunistické strany a z této pozice oponoval již Moskvě podřízenému Bélu Kunovi. Ve svých „Blumových tezích“ (Lukács přijal pseudonym po německém radikálním demokratovi Robertu Blumovi zabitém v Rakousku v revoluci r. 1848) se Lukács dožadoval svržení fašizujícího režimu admirála Horthyho pomocí politiky jednotné fronty, tak jak byla později uskutečňována ve 30. letech, a volal po „demokratické diktatuře“ dělníků a rolníků jako přechodného stupně k diktatuře proletariátu. Lukácsova strategie byla Kominternou odsouzena, v důsledku čehož se Lukács stáhl z aktivního politického života do teoretické práce.\n\nLukács žil v letech 1929–1933 v Berlíně, před nacisty odešel do Moskvy, kde pak žil až do konce druhé světové války. Paradoxně, na rozdíl od svých prostalinistických soudruhů, vč. Bély Kuna, přežil období velkého teroru konce 30. let. \n\nPo skončení války se Lukács jako člen komunistické strany angažoval v přeměně maďarské společnosti. Od r. 1945 byl členem maďarské akademie věd. Během let 1945-1946 prudce kritizoval nekomunistické filosofy a spisovatele, v té souvislosti je též obviňován, že se aktivně podílel na vytlačování nezávislosti a s ní i nekomunistických intelektuálů jako byli Béla Hamvas, István Bibó, Lajos Prohászka nebo Károly Kerényi z akademického života. Nekomunističtí intelektuálové jako Bibó (v r. 1956 ministr zahraničí v Nagyově vládě) byli často vězněni a nuceni k podřadným špatně placeným mentálním a v letech 1946–53 též manuálním pracím. Podle Claudia Mutti, který byl členem stranického výboru odpovědného za vytvoření listiny „protidemokratických“ (protistranických nebo antikomunistických) a sociálně „úchylných“ knih a prací tvořila tato černá listina ve třech částech celkem na 160 stran, byla distribuována informačním a tiskovým oddělením ministerského předsedy a zahrnovala též mnoho zahraničních autorů především pravicové orientace jako byli Gabriele d'Annunzio nebo Schmitt. \n\nLukács osobně věřil, že socialistická kultura se může prosadit a zvítězit svou kvalitou, mělo se tak ale stát na základě svobodného zápasu, nikoli formou administrativního tlaku. Jeho postoj kulturní tolerance byl však v letech 1948–49 odsouzen v „Lukácsově procesu“, když Mátyás Rákosi aplikoval známou salámovou taktiku na komunistickou stranu samotnou. Lukács byl znova včleněn do stranického života v polovině 50. let, když jej strana v letech 1956-57 využila ve své honbě na spisovatelské organizace (srovnej Tamás Aczel, Tibor Méray: Vzpoura mysli). Avšak jak Aczel, tak Méray věří, že se Lukács účastnil čistek pouze s nechutí a uvádějí Lukácsův odchod ze zasedání předsednictva jako důkaz jeho neochoty.\n\nV roce 1956 se stal Lukács ministrem v revoluční vládě Imre Nagyho, která oponovala oficiální sovětské linii, zatímco jeho dcera vedla krátce působící stranu komunistické revoluční mládeže. Jako ministr se Lukács snažil o vytvoření širší koalice socialistických sil a prosazoval obnovení komunistické strany Maďarska na novém základě tak, aby se opět mohla ucházet o důvěru maďarské veřejnosti. Část dosud vládnoucí Maďarské strany pracujících (vznikla v r. 1948 sloučením komunistické a sociálně demokratické strany) se pod vlivem Nagye v r. 1956 reorganizovala do nové Maďarské socialistické dělnické strany (MSDS). Tyto reformní snahy byly pohřbeny převzetím strany Jánosem Kádárem po 4. listopadu 1956.\n\nJako jeden z mála komunistů se Lukács aktivně zapojil do debat Petöfiho kroužku. Jak vzpomíná ve svých Budapešťských denících, argumentoval během r. 1956 pro vytvoření nové, na sovětech založené komunistické strany. Z jeho pohledu mohla nová strana vyhrát v sociální dominanci pouze na základě přesvědčování, nikoli silou. Lukács navrhoval spojenectví mezi disidentskou komunistickou stranou revoluční mládeže, revoluční sociálně demokratickou stranou a na sovětech postavenou novou komunistickou stranou jako nejmladšího partnera. \n\nPo porážce maďarské revoluce na podzim 1956 a krátkém azylu na jugoslávské ambasádě byl Lukács deportován společně s ostatními členy Nagyovy vlády do Rumunska. Na rozdíl od Nagye samotného a jiných přežil následné čistky a roku 1957 se vrátil do Budapešti. I když se veřejně vzdal své dosavadní pozice, provedl sebekritiku a stal se režimu loajálním, nebyl již pro stranu politicky důvěryhodným. Lukácsovi příznivci byli během 60.–70. let obviňování z politických zločinů, přičemž mnozí z nich odešli do emigrace. Lukácsova kniha Mladý Hegel a Zkáza rozumu byla považována za důkaz, že byl její autor tajným kritikem stalinistické moci. V posledních letech svého života, po událostech ve Francii (květnové události) a Československu (pražské jaro) roku 1968, se stal Lukács k politice Sovětského svazu a maďarské komunistické strany opět více veřejně kritickým.\n\nV rozhovoru poskytnutém krátce před svou smrtí Lukács poznamenal: \"bez skutečné teorie společnosti a jejího pohybu, jeden nemůže uniknout stalinismu. Stalin byl velký taktik…ale Stalin, bohužel, nebyl marxista…základ stalinismu leží v důrazu na taktiku před strategií, praxi před teorií…byrokracie vytvořená stalinismem je ohromné zlo. Společnost je jí udušena. Všechno se stává nereálným, nominalistickým (sic!). Lidé nevidí (celistvý) projekt, strategickou snahu a žijí v nehybnosti…\" Lukács z toho vyvozuje: \"musíme se naučit spojit velká všeobecná rozhodnutí politické moci s individuálními potřebami jednotlivců\".\n\nJe pochován v Budapešti na hřbitově 'Kerepesi temető'.\n\nV letech 1919-1922 psal Lukács Dějiny a třídní vědomí, prvně publikované v roce 1923. Kniha považovaná za jedno z iniciačních děl západního marxismu rozvíjí marxistické myšlení k sociologii, politice a filosofii, znovudefinuje základy marxistické teorie odcizení a spletité otázky ideologie, falešného vědomí, zhmotnění a třídního vědomí. \n\nV první kapitole nazvané \"Co je ortodoxní marxismus\", Lukács definuje ortodoxii jako věrnost marxistické metodě, nikoli dogmatu:\n\n\"Ortodoxní marxismus tudíž neznamená nekritické přijmutí výsledků Marxova zkoumání. Není vírou v tu či onu teorií, ani vědeckým výkladem posvátné knihy. Oproti tomu ortodoxie poukazuje výhradně k metodě. Je vědeckou jistotou, že dialektický materialismus je cestou k pravdě a že tato metoda může být rozvinuta, rozšířena a prohloubena pouze ve smyslu učení jejich zakladatelů.“ (§ 1)\n\nLukács kritizoval revizionistické snahy a dovolával se návratu k marxistické metodě, jejímž základem je dialektický materialismus. Podobně jako později Louis Althusser, který sarkasticky prohlásil marxismus a psychoanalýzu za „konfliktní vědy“, uvedl Lukács stejně posměšně, že revizionismus je zvnitřněním marxistické teorie asi tak, jako je dialektický materialismus produktem třídního boje.\n\n\"Z toho důvodu otázka ortodoxního marxismu, jeho vítězství nad revizionismem a utopií nemůže nikdy znamenat, jednou a provždy, prohru falešných iluzí. Jde o stále se obnovující boj proti záludným dopadům buržoazní ideologie na myšlení proletariátu. Marxistická ortodoxie není strážcem tradic, je neustále bdělým prorokem zdůrazňujícím vztah mezi otázkami bezprostřední přítomnosti a totalitou historických procesů\". (§ 5)\n\nPodle Lukácse: \"předpokladem dialektického materialismu je, že nikoli lidské vědomí determinuje existenci, ale v protikladu, sociální existence determinuje vědomí…pouze pokud je jádro bytí odhaleno jako sociální proces, může být bytí nazíráno jako produkt, ačkoli až doposud neuvědomělý, lidské aktivity\" (§ 5) Ve shodě s Marxem tak Lukács kritizoval buržoazní filosofii individuálního subjektu, který vidí sám sebe jako výsledek vůle a vědomí. Proti této filosofii prosazoval prvořadost sociálních vztahů. Existence je sice produktem lidské aktivity, ale tato je určována sociálními procesy, kteréžto jsou zase výsledkem ideologické manipulace. To ještě neznamená, že Lukács omezoval lidskou svobodu jménem sociální determinace, v protikladu a dialekticky, viděl produkt existence jako výsledek prakticky možného.\n\nNapříště se má problém skládat ze vztahu teorie a praxe. Lukács cituje Marxova slova: \"nestačí, aby ideje usilovaly o své provedení, realita jim musí jít naproti\" a zároveň se ptá, jak může intelektuální myšlení souviset s třídním bojem, pokud teorie jednoduše nezaostává za historickými procesy, jako pro Lukácse v případě Hegelovy filosofii dějin (\"Minerva přichází vždy v přítmí noci…\"). Lukács kritizuje Engelsova Anti-Dühringa, když jej obviňuje, že tento: \"nereflektuje nejpodstatnější interakce, jmenovitě dialektický vztah mezi subjektem a objektem v historickém procesu, kterýžto samotný si zaslouží být dán do popředí\". Dialektický vztah subjektu a objektu je základem Lukácsovy kritiky Kantovy gnoseologie, podle nějž je subjekt vnějším, univerzálním smyslem odděleným od objektu.\n\nPro Lukácse je \"ideologie\" skutečnou projekcí třídního vědomí buržoazie, která reálně zabraňuje proletariátu dosáhnout vědomí vlastní revoluční úlohy. Ideologie determinuje \"formu objektivity\" a tím i podstatu vlastního poznání. Skutečná věda musí podle Lukácse uchopit \"konkrétní totalitu\", skrze niž samotnou je jedině možné poznat aktuální formu objektivity jako historického období. A tak to, co obecně nazýváme věčnými \"zákony\" ekonomie je odmítnuto jako ideologická iluze projektována skrze současnou formu objektivity. (\"Co je ortodoxní marxismus?\", § 5). Tak taky nakonec \"ortodoxní marxismus\" není definován interpretací Kapitálu na způsob Bible, ale věrností \"marxistické metodologii\", dialektice.\n\nLukács popisuje kategorie zhmotnění jako přirozený produkt kapitalistické společnosti, kdy se sociální vztahy objektivizují, přičemž znemožňují schopnost spontánního rozvoje třídního vědomí. V tomto kontextu vidí nutnost vynoření se strany leninského typu jako subjektivní reakce v rámci marxistické dialektiky.\n\nI když později Lukács odmítl některé vývody Dějin a třídního vědomí, konkrétně role proletariátu jako subjektu-objektu dějin (r. 1960 v doslovu k francouzskému vydání), napsal nejpozději v letech 1925-26 v reakci na kritiku svou obhajobu. Tento nedokončený rukopis, vydaný pouze maďarsky (1996) a anglicky (2000) pod názvem Obhajoba Dějin a třídního vědomí, patří možná k nejdůležitějším \"neznámým\" marxistickým textům dvacátého století.\n\nKromě toho, že byl Lukács výrazným marxistickým myslitelem, byl též literárním kritikem. Již v počátcích kariéry napsal původní literárně kritickou Teorií románu. Kniha je historií románové formy a průzkumem jejich základních charakteristik. \n\nLukács se však později této práce zřekl, když ji v jednom z vydání opatřil rozsáhlým úvodem, v kterém ji odmítl jako chybnou, nicméně obsahující \"romantický antikapitalismus\", jenž se časem vyvinul v marxismus. Dotyčný úvod obsahuje též známé odmítnutí Theodora Adorna a jiných západních marxistů, kteří se podle Lukácse zabydleli v \"Grandhotelu Propast\" (lépe slonová věž).\n\nLukácsovy pozdější literárně kritické práce obsahují známou esej \"Kafka nebo Thomas Mann?\", v níž Lukács vyzdvihl modernistický přístup Mannův a kritizoval přístup Kafkův. Lukács vytrvale odmítal podle něj formální inovace moderních autorů jako byli Franz Kafka, James Joyce nebo Samuel Beckett a upřednostňoval tradiční formu realismu. Proslulá je jeho obhajoba revolučního charakteru románu sira Waltra Scotta a Honoré de Balzaka. Lukács cítil, že u obou jim jejich nostalgický proaristokratický postoj dovoluje kriticky přesnou analýzu nastupujícího dravého kapitalismu (třebaže z tradičních reakčních pozic). Tento jeho pohled se promítl do práce Historický román, stejně jako byl patrný již v eseji z roku 1938 \"Realismus v rovnováze\".\n\nLukácsovým původním záměrem k napsání Realismu v rovnováze bylo odhalit zavádějící tvrzení obhájců expresionismu jakožto hodnotného literárního hnutí. Lukács adresuje svůj nesouhlas komunitě těch moderních kritiků, které považoval za neschopné rozhodnout, kteří spisovatelé jsou ještě expresionisté a kteří už ne, přičemž sarkasticky poznamenává, že \"není možná větší otázky než expresionističtí autoři\".\n\nVe svém Realismu v rovnováze kritizuje Lukács to, co chápe jako nadhodnocení moderních autorských směrů a zároveň požaduje vytváření alternativ. Odmítá představu toho, že moderní umění musí být nutně manifestem sebe sama jako litanie na sebe navazujících směrů počínaje naturalismem přes impresionismus a expresionismus a s vyvrcholením v surrealismu. Pro Lukácse je důležitou otázkou nikoli konflikt vycházející z modernistické odpovědi na tradiční formy, ale schopnost umění konfrontovat objektivní realitu světa, schopnost, kterou shledal v modernismu jako naprosto omezenou.\n\nZ tohoto důvodu Lukács věří, že potřebná alternativa musí vycházet z forem realismu a do popředí staví realistické autory jako Maxima Gorkého, Thomase a Heinricha Manny, Romaina Rollanda. K dokreslení situace Lukács uvádí argumenty kritika Ernsta Blocha, obhájce expresionismus, na kterého se polemicky přímo obrací, když tvrdí, že moderní autoři jako Bloch jsou příliš svolní ignorovat realistickou tradici. A jak Lukács věří, tato lehkomyslná ignorace vychází z modernistického odmítnutí základních principů marxistické teorie, v které je kapitalistický systém nazírán jako \"objektivní celistvost sociálních vztahů\", což je východiskem pro Lukácsovu obhajobu realismu.\n\nLukács vysvětluje, že všudypřítomnost kapitalismu, jednota jeho teorie (ideologie) a praxe (ekonomie) a jeho hluboký vliv na sociální vztahy tvoří \"uzavřenou integritu\", nebo též \"totalitu\", celistvou objektivitu, jejichž jednotlivé funkce konají nezávisle na lidském vědomí. K doložení téhož cituje Lukács Marxe: \"Vztahy produkce tvoří v každé společnosti celek\". Lukács vidí v neomezeném kapitalistickém rozvoji světového obchodu latentní možnost vzniku sjednocené totality a vysvětluje, že stoupající autonomie jednotlivých segmentů kapitalistického systému (jako např. peněžní oběh) je společností chápáno jako \"krize\", ale k pochopení krize je třeba tyto zdánlivě a záměrně rozdělené segmenty pospojovat.\n\nModernistickým směrům Lukács vytýká přehlížení vztahu literatury k objektivní realitě v zájmu vyjádření subjektivní existence, které však nevede k pochopení kapitalistické totality bytí. Je zřejmé, že Lukács považuje zobrazení reality za hlavní smysl umění, a v tom se zřejmě s modernisty nerozchází, avšak jak zdůrazňuje \"pokud se autor snaží pochopit realitu jaká opravdu je, pokud je autentickým realistou, pak otázka celistvosti (totality) hraje rozhodující roli\". \"Skuteční realisté\" ukazují důležitost sociálního kontextu, přičemž odmaskování objektivní totality je rozhodujícím prvkem Lukácsovy marxistické teorie, jeho výhradním autorským přístupem. \n\nLukács pak postavil dialektickou opozici mezi dvěma elementy, u kterých věřil, že jsou podstatou lidské zkušenosti. Podle něj existuje dialektický vztah mezi \"dojmem\" z událostí, které vycházejí ze subjektivních ničím neomezených zkušeností a jejich \"podstatou\", která je dána působením objektivní totality kapitalismu. Lukács vysvětluje, že dobří realisté, jako byl Thomas Mann vytvářejí kontrast mezi uvědoměním si povahy (vzhledu) věcí a na ní nezávislé reality (podstaty). Podle Lukácse Mann uspěl, protože popsal tento kontrast, kdežto modernističtí autoři nikoli, neboť zobrazovali realitu pouze jako individuální zkušenost, přičemž se jim \"nepodařilo prorazit povrch\" k \"zobrazení podstaty skutečných příčin, které ovlivňují jejich zkušenosti a skrytých sociálních sil, které je produkují\". Nástraha spoléhání se na bezprostřednost má podle Lukácse rozmanité pozadí. Předsudky vštěpovány kapitalistickým systémem jsou podle něj natolik záludné, že z nich nelze uniknout bez opuštění víry v pouhou subjektivní zkušenost a bezprostřednost. V literatuře mohou být potlačeny pouze těmi realistickými autory, kteří \"opustili a přesáhli limity bezprostřednosti podrobným zkoumáním všech subjektivních zkušeností a jejich poměřením k sociální realitě\", což, jak připouští, není lehká věc. Pomocí Hegelovy dialektiky Lukács vysvětluje, jak vztah mezi bezprostředností a abstrakcí způsobuje jemnou indokrinaci kapitalistické totality. Dokazuje, že pohyb peněz, jakož i jiné prvky kapitalismu, je zcela abstrahován od širokých souvislostí kapitalistického systému, a proto se jeví jako subjektivní bezprostřednost, která opomíjí jeho pozici v základní struktuře objektivní celistvosti.\n\nAčkoli abstrakce může vést k ukrytí objektivní reality, je pro umění nezbytná, a Lukács věří, že ji realističtí autoři mohou úspěšně uplatnit v \"narušení pravidel vládnoucí objektivní reality a k odhalení hlubokých, skrytých, nepřímých a ne okamžitě rozeznatelných vztahů, které vedou k formování společnosti\". Lukács tvrdí, že po nezdolnému intelektuálnímu úsilí, mohou úspěšní realisté dosáhnout objektivních vztahů a dát jim nakonec uměleckou podobu ve formě této subjektivní zkušenosti. Uplatňujíc abstraktní metodu, mohou tak autoři ztvárnit vlastní zkušenost s objektivní totalitou. A znova, nejlepší autoři mohou podle Lukácse \"zobrazit životné, ale ne bezprostředně viditelné síly v práci na formování objektivní totality. Tito (autoři) pracují tak důkladně a tak pravdivě, že výsledky jejich bádání se mohou eventuálně potvrdit následujícím historickým vývojem. Skuteční mistři realismu mohou být potěšeni jako ti \"celiství\", kteří vykreslili rozsáhlý a vyčerpávající obraz objektivní reality, reality skutečného světa\".\n\nPo opětovném požadavku na literární školu realismu se Lukács znova obrací k příznivcům modernismu. Citujíc přitom Nietzscheho výrok \"znakem každé formy literárního úpadku … je, když zobrazovaná realita déle nepřežívá ve své celistvosti\" snaží se Lukács doložit, že modernistické vyjádření nereflektuje objektivní realitu, ale namísto toho postupuje od subjektivity k vytvoření \"podomácku stvořeného soudobého světa\". Abstrakce (bezprostřednost), která je vlastní modernismu zobrazuje \"esenci\" kapitalistické dominance odděleně od jeho kontextu, způsobem, kde je každá esence v isolaci místo toho, aby byla vysvětlena v celku objektivní totality, která tyto esence ovlivňuje. Lukács věří, že \"sociální poslání literatury\" je objasnit zkušenosti společenských mas, a ukázat jim, že tato jejich zkušenost je formována objektivní totalitou kapitalismu. Modernisté podle něj namísto toho svým důrazem na bezprostřednost, subjektivitu a abstrakci fiktivní reality ignorují realitu kapitalismu. Protože pouze realismus podle Lukácse zobrazuje dialektický vztah subjektivních zkušeností a sociálních interakcí, které jej ovlivňují, je podle něj jediným hodnotným literárním směrem počátku 20. stol.\n\nOproti tomu modernistické hnutí ve svém vrcholu v surrealismu se s novými výrazovými formami (automatické psaní), zapojením psychoanalýzy aj. snažilo tvůrčím způsobem rozvíjet lidské poznání a obrazotvornost a tím přispět k demaskování stávající objektivní totality. I když většina jeho protagonistů se hlásila k marxismu a komunistickému hnutí, byli oficiální linii odmítnuti ve prospěch nastupujícího socialistického realismu.\n\nVe svém pozdějším období se Lukács věnoval výkladu ontologie sociálního bytí, kterýžto byl publikován anglicky ve třech svazcích. Práce je systematickým zpracováním dialektické filosofie v její materialistické podobě.\n\nDílčí bibliografie prací Györgye Lukácse (mnoho z nich obsahuje sebrané již dříve publikované eseje):\n\n\n"}
{"id": "355405", "url": "https://cs.wikipedia.org/wiki?curid=355405", "title": "Gordon", "text": "Gordon\n\nGordon může být:\n\n"}
{"id": "355411", "url": "https://cs.wikipedia.org/wiki?curid=355411", "title": "Bahamský dolar", "text": "Bahamský dolar\n\nBahamský dolar je zákonným platidlem karibského státu Bahamy. Jeho ISO 4217 kód je BSD, do oběhu se dostal v květnu 1966, kdy nahradil tehdy používanou bahamskou libru. Pojmenování \"dolar\" má bahamská měna společný s několika měnami států po celém světě. Jedna setina dolaru se nazývá cent. Dnes je bahamský dolar pevně fixován na americký dolar v paritním poměru 1:1.\n\nSoučasné mince v oběhu mají nominální hodnoty 1, 5, 10, 15, 25, 50 centů a 1 dolar. Vyšší nominály (2, 5, 10, 25, 50 a 100, 150, 200, 250, 500, 1000 a 2500 dolarů) jsou raženy jen pro sběratelské účely. Na lícové straně všech mincí je v současnosti vyobrazen bahamský státní znak, u mincí před rokem 1974 tam byl portrét britské královy. \n\nBankovky v oběhu mají hodnoty ½, 1, 3, 5, 10, 20, 50, 100 dolarů. Bankovky o hodnotách ½ a 3 dolary se vyskytují už jen ojediněle.\n\n"}
{"id": "355414", "url": "https://cs.wikipedia.org/wiki?curid=355414", "title": "Max", "text": "Max\n\nMax může být:\n\n\n"}
{"id": "355416", "url": "https://cs.wikipedia.org/wiki?curid=355416", "title": "Toropa", "text": "Toropa\n\nToropa ( ) je řeka ve Tverské oblasti v Rusku. Je dlouhá 174 km. Povodí řeky je 1950 km².\n\nPramení na Valdajské vysočině. Protéká přes 9 jezer a jezernatost řeky dosahuje 3,5 %. Ústí zprava do Západní Dviny.\n\nZdrojem vody jsou převážně sněhové srážky. Průměrný roční průtok vody ve vzdálenosti 49 km od ústí činí 19,7 m³/s. Zamrzá na konci listopadu až v prosinci a rozmrzá v dubnu.\n\nNa řece leží město Toropec.\n"}
{"id": "355417", "url": "https://cs.wikipedia.org/wiki?curid=355417", "title": "Velký Stožek", "text": "Velký Stožek\n\nVelký Stožek ( ) je 978 metrů vysoká hora na Těšínsku, ve Slezských Beskydech. Leží na česko-polské hranici; česká strana spadá do katastru obcí Návsí a Nýdek, polská strana přísluší k městu Visla.\n\nNa polské straně hory je pod vrcholem turistická chata, vybudovaná v roce 1922.\n\nZ české strany vede na Velký Stožek modře značená turistická trasa z Jablunkova přes sedlo Groníček, která pokračuje severním směrem po hřebeni na Malý Stožek a Velkou Čantoryji. Z polské strany vede turistická trasa do města Visla.\n"}
{"id": "355423", "url": "https://cs.wikipedia.org/wiki?curid=355423", "title": "Edita Adlerová", "text": "Edita Adlerová\n\nEdita Adlerová (* 27. srpna 1971 v Pardubicích) je česká operní pěvkyně – mezzosopranistka. \n\nVystudovala Konzervatoř v Pardubicích. V roce 1991 absolvovala s rolí Carmen v divadle J. K. Tyla v Plzni a stala se nejmladší Carmen v historii české opery. Je držitelkou ceny Českého hudebního fondu.\n\nVěnuje se převážně koncertní činnosti, zpívá sólové party oratorií, účinkuje i s komorním obsazením. Je členkou Originálního hudebního divadla Praha, kde se věnuje interpretaci díla Antonína Dvořáka. Společně se sopranistkou Annou Hlavenkovou založila soubor Canto Dolce zaměřený na barokní hudbu. Vystoupila na festivalech Pražské jaro, Smetanova Litomyšl, Struny podzimu, Třeboňská nocturna. Vystupovala v Německu, Rakousku, Francii, Itálii, Polsku, Slovensku, Rumunsku, Lotyšsku, Moldávii, Španělsku a Maroku.\n\nPo rozchodu s manželem žila v Lázních Bělohradě, pracovala v místní pekárně a rozvedla se. V současné době žije s manželem sochařem Václavem Česákem ve středních Čechách. Je matkou dvou synů.\n\n\n"}
{"id": "355424", "url": "https://cs.wikipedia.org/wiki?curid=355424", "title": "Křídlatka sachalinská", "text": "Křídlatka sachalinská\n\nKřídlatka sachalinská (\"Reynoutria sachalinensis\"), také opletka sachalinská, je druh rodu křídlatka. Tato statná, vytrvalá, rychle se rozrůstající rostlina dosahuje výšky okolo 3 metrů a vytváří těžko prostupné porosty. Křídlatka sachalinská náleží v Česku mezi invazní rostliny.\n\nVědecké pojmenování křídlatky sachalinské (\"Reynoutria sachalinensis\") se po důkladných studiích příbuzenských vztahů mezi jednotlivými rostlinnými taxony změnilo. Byl zrušen rod křídlatka (\"Reynoutria\") a křídlatky byly začleněny do rodu opletka (\"Fallopia\"). Křídlatka sachalinská tak získala nové vědecké jméno opletka sachalinská (\"Fallopia sachalinensis\"). V současností česká odborná veřejnost vesměs ze setrvačnosti používá binomické jméno (\"Reynoutria sachalinensis\").\n\nPochází ze severovýchodu Asie, z ostrovů náležející Ruské federaci Sachalinu a Kuril a dále z ostrovů Japonska Hokkaidó a Honšú. Roste tam na březích potoků a řek na písčitých půdách, všeobecně má tento druh rád vlhké prostředí.\n\nRostlina se do Evropy dostala prvně roku 1860, kdy byla dovezená ze Sachalinu do botanické zahrady v Petrohradu. Odkud se jako okrasná rostlina, vhodná do parků a zahrad, začala rozšiřovat až se vymknula kontrole a unikla do volné přírody. Tam nemá přirozených nepřátel a dobře prosperuje. V současností se vyskytuje v řadě zemí Evropy, v Severní Americe, Austrálii i na Novém Zélandu.\n\nV České republice byla jako volně rostoucí rostlina poprvé nalezena roku 1921, období mohutného rozšiřování nastalo až po 2. světové válce. Nyní roste roztroušeně po celé republice od nížin až do podhůří, nejvíce jsou zasaženy území pod Jeseníky, oblasti Broumovska, Mladoboleslavska a Děčínska. Úspěšně se rozšiřuje na vlhké okraje vodních toků kde vytváří husté břehové porosty, do příkopů okolo cest, opuštěných zahrad, na rumiště i do bezprostřední blízkosti lidských sídel.\n\nJe to vytrvalá rostlina se silnými, dlouhými bohatě větvenými podzemními oddenky sahající hluboko do půdy (70 až 100 cm). Z oddenků vyrůstají duté, slabě rýhované nebo hladké článkovité stonky které bývají vysoké od 1,5 do 3 m, ve výživné a vlhké půdě vyrůstají až 4 m vysoké. Přímé, poměrně křehké stonky oválného průřezu se v horní části větví.\n\nCelokrajné listy s řapíky dlouhými 2 až 4 (5) cm obrůstají stonky střídavě, na lícní straně jsou zbarveny zeleně až tmavozeleně a na rubu šedozeleně. Jejich měkké čepele, vyvolávající dojem zvadnutých listů, jsou podlouhlé vejčité, na délku měří 20 až 35 (40) cm, na šířku 20 až 25 (30) cm, na rubu jsou roztroušeně dlouze chlupaté. Na bázi jsou hluboce srdčité, na konci tupě špičaté až zaokrouhlené, žilnatinu mají nevystouplou.\n\nJe dvoudomá, samičí rostliny mají v květech 3 funkční čnělky s bliznami a samčí 8 tyčinek s prašníky. Latnaté květenství je tvořena hustými lichoklasy dlouhými 2 až 4 (6) cm. Větvičky květenství jsou vždy vzpřímené, nejdelší jsou o 1 až 2 cm delší než řapík listu a zasahují asi do čtvrtiny délky listové čepele. Pětičetné květy rozkvétající od července do září jsou drobné s nerozlišeným okvětím barvy zelenobílé až nažloutlé. Neopadavé okvětní lístky 1,5 až 2 mm široké jsou pozvolna zúžené, na stopce plodu výrazně sbíhavé. Plodem je lesklá trojhranná nažka, asi 3 mm dlouhá, tmavohnědě zbarvená.\n\nV sekundárním areálu výskytu se křídlatka sachalinská, obdobně jako ostatní druhy, rozšiřuje na nová místa převážně regenerací úlomků oddenků. K rozmnožování semeny dochází zřídka, semenáčky se nacházejí výjimečně. Z toho vychází, že pokud nový klon vzniklý generativním rozmnožováním prokáže schopnost zdárného růstu na novém místě, jsou jeho \"správné\" vlastnosti zafixovány dalším vegetativním rozmnožováním do přilehlého okolí.\n\nKousky oddenků odnesené velkou vodou z břehů vodních toků nebo odvlečené při zpracování půdy po polí většinou na novém místě vyklíčí. Regenerační schopnost oddenků u křídlatky sachalinské je okolo 75 %, ze všech křídlatek nejmenší.\n\nKřídlatka sachalinská je, stejně jako ostatní druhy křídlatky, považována za invazivní rostlinu která se velmi rychle šíří a místech svého výskytu zcela hubí původní rostlinstvo, produkuje alelopatické látky nepříznivě ovlivňující růst jiných rostlin. Navíc velikým množstvím opadaného listi výrazně pozměňuje pH, strukturu a provzdušňování půdy, zhoršuje podmínky k životu i rozmnožování na půdě závislých živočichů např. členovců a následně jejich větších predátorů. Je velice odolná proti vymrzání, případné jarní omrznutí velice rychle nahrazuje novými pupeny rašícími z hustých oddenků. Proto se na mnoha místech, nejen v České republice, přistoupilo k její chemické a mechanické likvidaci. Je to velice obtížné, i po chemickém postřiku příští rok často znovu vyrůstá. V porovnání s ostatními druhy je křídlatka sachalinská ale nejchoulostivější.\n\nProvádějí se pokusy využívat ji jako energetickou plodinu. Na uměle založených plantážích ročně dodá z 1 ha okolo 30 tun suché hmoty, při průměrné výhřevnosti 17,2 GJ/t.\n\nKřížením mezi křídlatkou japonskou a křídlatkou sachalinskou vznikl dále se generativně nemnožící hybridní druh křídlatka česká (\"Reynoutria × bohemica\"), která je obzvláště rozpínavá a proti mechanické i chemické likvidaci nejodolnější. Dokonce ze stanovišť, kde se vyskytuje společně s rodiči, je vytlačuje.\n\nVÚZT, Energetické rostliny\n"}
{"id": "355435", "url": "https://cs.wikipedia.org/wiki?curid=355435", "title": "Evangelický kostel (Třebenice)", "text": "Evangelický kostel (Třebenice)\n\nEvangelický kostel v Třebenicích je sakrální budova, která nyní slouží jako Muzeum českého granátu.\n\nJedná se o slohově smíšenou stavbu s prvky několika stavebních slohů secesního vyznění.\n\nKostel byl vystavěn v roce 1902 a vysvěcen v roce 1909; stavbu provedl podle plánů architekta A. H. Groha stavitel Grus z Lovosic. Kostel sloužil evangelíkům augsburského vyznání (luteránům). V letech 1919-1945 byl vlastnictvím Německé evangelické církve v Čechách, na Moravě a ve Slezsku; kostel za úplatu využívala i Českobratrská církev evangelická. Po 2. světové válce byl konfiskován.\n\nV roce 1959 byl kostel přebudován na Muzeum českého granátu.\n\n"}
{"id": "355438", "url": "https://cs.wikipedia.org/wiki?curid=355438", "title": "Villemomble", "text": "Villemomble\n\nVillemomble je francouzské město ve východní části metropolitní oblasti Paříže v departementu Seine-Saint-Denis, region Île-de-France. Leží 14 kilomerů od centra Paříže.\n\nSousední obce: Le Raincy, Gagny, Neuilly-sur-Marne, Neuilly-Plaisance, Rosny-sous-Bois, Bondy, Les Pavillons-sous-Bois.\n\n\"Počet obyvatel\"\nVillemomble je dostupné linkou RER E, autobusy RATP číslo 114, 121, 145, 221 a 303 a tramvají číslo 4.\n\n\n"}
{"id": "355441", "url": "https://cs.wikipedia.org/wiki?curid=355441", "title": "Seznam měst v Peru", "text": "Seznam měst v Peru\n\nToto je seznam měst v Peru.\n\nZdaleka největší aglomerací v Peru je Lima, kde 18. července 2005 žilo 7 767 847 obyvatel, což představuje asi třetinu obyvatelstva celé země.\n\nV následující tabulce jsou uvedena města nad 50 000 obyvatel, výsledky sčítání obyvatelstva z 12. července 1981, 11. července 1993 a 18. července 2005 a oblasti, do nichž města náleží. Lima představuje samostatnou provincii a není součástí žádné oblasti. Počet obyvatel se vztahuje na město v úzkém slova smyslu (geografický obvod města), nikoliv na město ve smyslu politickém. Města jsou seřazena podle velikosti.\n\n\n"}
{"id": "355444", "url": "https://cs.wikipedia.org/wiki?curid=355444", "title": "Seznam měst v Ekvádoru", "text": "Seznam měst v Ekvádoru\n\nToto je seznam měst v Ekvádoru.\n\nZdaleka největšími aglomeracemi v Ekvádoru jsou Guayaquil, kde žije 3 295 143 obyvatel, a hlavní město Quito, kde žije 1 941 506 obyvatel (odhad pro rok 2005). Dohromady to představuje asi 43% obyvatelstva celé země.\n\nV následující tabulce jsou uvedena města nad 30 000 obyvatel, výsledky sčítání obyvatelstva z 28. listopadu 1982, 25. listopadu 1990 a 25. listopadu 2001, odhady počtu obyvatel k 1. lednu 2005 a provincie, do nichž města náleží. Počet obyvatel se vztahuje na město v úzkém slova smyslu (geografický obvod města), nikoliv na město ve smyslu politickém. Města jsou seřazena podle velikosti.\n\n\n"}
{"id": "355445", "url": "https://cs.wikipedia.org/wiki?curid=355445", "title": "Josef Šmidinger", "text": "Josef Šmidinger\n\nJosef Šmidinger (24. října 1801, Strakonice - 2. února 1852, Hostomice pod Brdy) byl český kněz a vlastenec, šiřitel českých knih, zakladatel Šmidingerovy knihovny v jihočeském městě Strakonice, učitel, přítel básníka Františka Ladislava Čelakovského a Jana Vlastislava Plánka.\n\nŠmidinger se narodil 24. října 1801 ve strakonickém rokokovém domě, číslo 55. Na tomto místě dnes stojí Česká spořitelna. Navštěvoval hlavní školu ve Strakonicích, gymnázium začal studovat v Písku a středoškolská studia ukončil v Praze, kde potom začal studovat tzv. filosofii (povinný dvou- až tříletý přípravný kurz na vysokoškolské studium). V roce 1825 se zúčastnil střetů se řemeslníky, za což byl vyloučen z univerzity a násilně odveden na vojnu. Avšak z vojenské služby byl osvobozen kvůli plicní chorobě, která jej trvale trápila. Nakonec začal studovat teologii a 25. července 1833 byl vysvěcen na kněze. Již jako student semináře začal rozšiřovat české knihy.\n\nKvůli nemoci se vzdal kněžského životního poslání a učil ve strakonické hlavní škole. V roce 1833 neúspěšně usiloval o místo ředitele školy a pracoval jako vychovatel, nejprve v rodině barona Dlouhoveského z Chanovic, v zámku Němčicích, poté ve Volenicích a nakonec v rodině baronů Veithů.\n\nV roce 1843 založil knihovnu ve Strakonicích, která nese jeho jméno dodnes. Kromě toho založil venkovské knihovny v Hostlovicích (dnes Hoslovice) a Němčicích. Na jiných místech lidi podporoval a dodával jim odvahy k založení knihoven. Ještě v roce 1845 Šmidinger vychovával děti vlasteneckého statkáře Šafaříka z Tažovic. Jen krátce, tři roky, sloužil jako pomocný kněz v Hostomicích pod Brdy, kde 2. února 1852 zemřel. Tam je také pochován.\n\n\n"}
{"id": "355447", "url": "https://cs.wikipedia.org/wiki?curid=355447", "title": "Seznam měst v Paraguayi", "text": "Seznam měst v Paraguayi\n\nToto je seznam měst v Paraguayi.\n\nZdaleka největší aglomerací v Paraguayi je Asunción, kde 1. ledna 2006 žilo 1 871 156 obyvatel, což představuje asi třetinu obyvatelstva celé země.\n\nV následující tabulce jsou uvedena města nad 10 000 obyvatel, výsledky sčítání obyvatelstva z 11. července 1982, 26. srpna 1992 a 28. srpna 2002, odhady počtu obyvatel k 1. lednu 2006 a departementy, do nichž města náleží. Počet obyvatel se vztahuje na město v úzkém slova smyslu (geografický obvod města), nikoliv na město ve smyslu politickém. Města jsou seřazena podle velikosti.\n\n\n"}
{"id": "355449", "url": "https://cs.wikipedia.org/wiki?curid=355449", "title": "Heřman VI. Bádenský", "text": "Heřman VI. Bádenský\n\nHeřman VI. Bádenský (1225 – 4. října 1250) byl bádenský a veronský markrabě v letech 1243 až 1250 a díky sňatku s Gertrudou Babenberskou krátce také rakouským a štýrským vévodou.\n\nNáležel ke starému švábskému šlechtickému rodu Zähringenů a byl spřízněn se štaufskou i sálskou dynastií. Narodil se jako nejstarší syn Heřmana V. Bádenského a Irmengardy, dcery rýnského falckraběte Jindřicha. Po otcově smrti se Heřman stal roku 1243 dalším bádenským a veronským markrabětem a roku 1248 se oženil s vdovou po českém princi Vladislavovi, Gertrudou. Sňatek zprostředkoval Heřmanův strýc, bavorský vévoda Ota II., protože podle Privilegia minus byla Gertruda jednou z dědiček babenberských území. Z manželství se narodil syn Fridrich popravený roku 1268 v Neapoli společně s Konradinem a dcera Anežka.\n\nDne 14. září 1248 potvrdil papež Inocenc IV. Heřmana jako rakouského vévodu a o pár měsíců později, 31. ledna 1249, mu vzdorokrál Vilém Holandský udělil rakouské země v léno. Heřman zemřel mlád již roku 1250, objevili se i spekulace o jeho otrávení, a byl pohřben v klášteře Klosterneuburg.\n\n"}
{"id": "355451", "url": "https://cs.wikipedia.org/wiki?curid=355451", "title": "Zisk před započtením úroků, daní a odpisů", "text": "Zisk před započtením úroků, daní a odpisů\n\nZisk před započtením úroků, daní a odpisů (\"EBITDA\", zkratka z anglického názvu \"Earnings before Interest, Taxes, Depreciation and Amortization\" - zisk před odečtením úroků, daní, odpisů a amortizace) je indikátor, který ukazuje provozní výkonnost společnosti. Je to hrubý provozní zisk.\n\nPoužívá se ve finanční analýze při porovnání výkonnosti mezi různými společnostmi nebo odvětvími.\n\nDůvodem zavedení tohoto ukazatele (stejně jako ukazatelů EBIT a EBITA) je, že management podniku nemůže ovlivnit úrokovou sazbu a sazbu daně z příjmů právnických osob. Tyto sazby se v různých zemích liší a mohou se i lišit v rámci jedné země v čase.\n\nZásadním problémem EBITDA je, že vedle úroků a daní nepočítá ani s odpisy. Z toho důvodu vychází ukazatel lépe pro podniky, které vsadily více na stroje či software na úkor lidí, protože odpisy strojů a softwaru se nepočítají, zatímco personální náklady ano. Stejně tak vychází ukazatel lépe pro podniky, které vlastní nemovitost a auta, oproti podnikům v nájmu a s auty na leasing, protože odpisy budov či aut se nepočítají, zatímco nájem a leasingové splátky ano.\n\nInvestoři by si měli uvědomit, že pro ně je vždy rozhodující čistý zisk, tedy zisk po zdanění (angl. net profit či net income), ne EBITDA, EBITA, EBIT či EBT. Bez ohledu na to, jak generální ředitelé při prezentaci a komentování výsledků svých společností (čtvrtletně či ve výročních zprávách) často tyto ukazatele zmiňují.\n\nEBITDA = výnosy - náklady (bez započtení úroků, daní, odpisů a amortizace)\n\nEBITA (Earnings before Interest, Taxes, and Amortization) oproti EBITDA počítá i s běžnými odpisy (tedy budov, strojů či softwaru). Stejně jako EBITDA však nepočítá s amortizací/odpisy nehmotného majetku, jako je goodwill. Ten vznikne tím, že společnost koupí jinou společnost či její část (podnik) za vyšší cenu, než je účetní hodnota. Měření výkonnosti takového podniku pak není ovlivněno tím, že se stal v minulosti předmětem akvizice, protože dodatečné náklady na amortizaci goodwillu se nepočítají. Potažmo není ovlivněno měření výkonnosti společnosti, která akvizici provedla.\n\nPokud žádná amortizace nehmotného majetku, jako je goodwill, není, což je běžné, potom EBITA=EBIT.\n\n"}
{"id": "355453", "url": "https://cs.wikipedia.org/wiki?curid=355453", "title": "Drancy", "text": "Drancy\n\nDrancy je francouzské město v severovýchodní části metropolitní oblasti Paříže v departementu Seine-Saint-Denis, region Île-de-France. Leží 10 kilomerů od centra Paříže.\n\nSousední obce: Bobigny, Le Bourget, Bondy, Le Blanc-Mesnil a La Courneuve.\n\nZa 2. světové války zde byl zřízen internační tábor.\n\n\"Počet obyvatel\"\n\n\n"}
{"id": "355459", "url": "https://cs.wikipedia.org/wiki?curid=355459", "title": "Předmět (mluvnice)", "text": "Předmět (mluvnice)\n\nPředmět neboli objekt je rozvíjející větný člen závisející na rozvíjeném slovesu nebo přídavném jménu, s nimiž tvoří syntagma (skladební dvojici). Vyjadřuje osobu, zvíře nebo věc, kterých se slovesný děj týká, na co přechází, co jím vzniká. V pasivních větách může předmět představovat i původce děje. Ptáme se na něj všemi pádovými otázkami kromě otázek 1. a 5. pádu. Základním předmětovým pádem je 4. pád (akuzativ). Pokud se můžeme zeptat jinak než pádovými otázkami, zpravidla se nejedná o předmět, ale o příslovečné určení. Předmět ve 4. pádě se někdy rozlišuje na akuzativ předmětu vnitřního, kdy označuje to, co dějem vzniká: \"péct chleba, stavět zeď,\" a akuzativ předmětu vnějšího, který označuje to, co existuje nezávisle na ději: \"koupit chleba, obejít zeď\".\n\nV jazycích, které neužívají pády, se předmět vyjadřuje slovosledem. Pro slovesa s více předměty je obvykle i jejich slovosled pevně stanoven.\nSlovo \"před-mět\" je kalk z latinského \"ob-iectum\" („předvržené, předhozené“).\n\nPředmětem je nejčastěji jméno, zejména podstatné jméno nebo zájmeno, nicméně v pozici předmětu se může uplatnit libovolný slovní druh nebo i neslovní výraz. Předmětem rovněž může být vedlejší věta.\nPříklady:\n\nPředmět, na nějž se nevážou další větné členy, se nazývá holý: \"Petr píše dopis.\" Předmět s dalšími větnými členy je rozvitý předmět: \"Viděl psa žeroucího maso.\" Předmět je nejčastěji rozvíjen přívlastkem (\"můj pes\"), někdy také doplňkem (\"obdržel zásilku poškozenou\"). Pokud je v předmětu spojeno několik výrazů, jde o předmět několikanásobný. Jednotlivé členy několikanásobného předmětu mohou být navzájem spojeny různými způsoby:\nJednotlivé části několikanásobného předmětu mohou být rovněž holé nebo rozvité.\n\nV češtině je počet předmětů ve větě určován především valenční vazbou přísudkového slovesa. Existují bezpředmětová slovesa, která na sebe neváží předmět (\"slzet, pršet\"), jiná předmětová slovesa na sebe vážou jeden (\"číst knihu\"), dva (\"darovat bratrovi lyže\") nebo tři (\"povědět rodičům o dětech pravdu\") předměty. Sloveso také určuje, v jakém bude každý předmět pádě a jestli bude napojen předložkově nebo bezpředložkově.\n\nV českých větách se velmi často nevyjadřuje podmět, jelikož jej lze identifikovat podle slovesných koncovek nebo z kontextu: \"Připadáš mi smutný (ty). - Pavel se dívá z okna. Pozoruje ptáky na zahradě (Pavel).\"\nNaproti tomu předmět se u předmětových sloves obvykle vyjadřuje a vypustit ho lze jen ve specifických případech:\n\n"}
{"id": "355462", "url": "https://cs.wikipedia.org/wiki?curid=355462", "title": "Předmět", "text": "Předmět\n\nPředmět může být:\n"}
{"id": "355464", "url": "https://cs.wikipedia.org/wiki?curid=355464", "title": "Msta", "text": "Msta\n\nMsta nebo pomsta může znamenat:\n\n\n"}
{"id": "355465", "url": "https://cs.wikipedia.org/wiki?curid=355465", "title": "Ron Chuldaj", "text": "Ron Chuldaj\n\nBrigádní generál Ron Chuldaj (hebrejsky: רון חולדאי‎, 26. srpna 1944) je izraelský politik, bývalý bojový pilot a současný starosta Tel Avivu. V roce 1944 se narodil polským rodičům, původem z Lodže, v kibucu Chulda (jehož jméno přijal). Vystudoval Historii na Telavivské univerzitě a Auburnské univerzitě v Montgomery (Alabama), Air Force Air War College na Maxwellově letecké základně v Montgomery a Advanced Management Program na Wharton College na University of Pennsylvania.\n\nBěhem dvaceti šesti let své vojenské kariéry u Izraelského vojenského letectva (1963–1989) sloužil jako bojový pilot a zastával několik pozic jako starší důstojník. Jako brigádní generál sloužil u Letecké školy pro bojové piloty. Sloužil rovněž jako koordinátor vládního úřadu a supervizor civilních projektů u letectva.\n\nZ aktivní vojenské služby odešel roku 1989 a načež vstoupil do soukromého sektoru. O tři roky později se stal ředitelem prestižní střední školy Gymnázium Herzlija a v této funkci setrval šest let.\n\nJako člen Strany práce byl poprvé zvolen starostou Tel Avivu v roce 1998 a následně byl znovu zvolen ve volbách v roce 2003, kdy získal 62 % hlasů.\n"}
{"id": "355473", "url": "https://cs.wikipedia.org/wiki?curid=355473", "title": "Leopold I. Babenberský", "text": "Leopold I. Babenberský\n\nLeopold I. \"Urozený\", nebo také Luitpold I. či Liutpold I. (kolem 940 – 10. července 994, Würzburg) byl zakladatelem babenberské dynastie. V letech 976 až 994 vládl bavorské východní marce jako markrabě.\n\nAčkoliv není svým potomkem Otou z Freisingu zmiňován, jeho \"Babenberská kronika\" začíná Leopoldovým synem Vojtěchem, je Leopold pokládán za praotce babenberského vládnoucího domu, který výrazně ovlivnil dějiny Rakouska.\n\nLeopold byl synem Jindřicha Babenberského, zakladatele mladší linie rodu Babenberků, příbuzného Jindřicha I. Ptáčníka. Jeho bratr markrabě bavorské Severní marky Berthold I. byl dědečkem české kněžny Jitky ze Svinibrodu.\n\nZmínky o hraběti Východní marky a vazalu císaře Oty II. Leopoldovi (Liupovi) pocházejí už z roku 962, kdy jej ve svém privilegiu císař zmiňuje. Leopold stál na císařově straně při vzpouře bavorského vévody Jindřicha II. v roce 976 a dostalo se mu za to odměny. Za markraběte (\"marchio Liutpalus\") je Leopold poprvé označován 21. července 976, kdy mu byla císařem Otou II. udělena v léno bavorská Východní marka.\n\nLeopold sídlil zřejmě v Pöchlarnu, ale také jako jeho následovníci v Melku. Roku 991 rozšířil svá území dále na východ až k řece Fische v Dolních Rakousech.\n8. července se Leopold se svým synem Jindřichem zúčastnil mše na počest sv. Kiliána ve Würzburgu, kam jej pozval tamní biskup.\n\nÚtok byl pravděpodobně cílen na Leopoldova syna Jindřicha. Měl být pomstou za oslepení Eberharda, biskupova bojovníka. Leopold se stačil vyzpovídat a zemřel o dva dny později. Byl pohřben na místě svého skonu.\n\n\n"}
{"id": "355474", "url": "https://cs.wikipedia.org/wiki?curid=355474", "title": "Erco-Tianetie", "text": "Erco-Tianetie\n\nErco-Tianetie () je historická provincie, která se rozkládala na úpatí Velkého Kavkazu v údolí podél horního toku řeky Jori ve východní Gruzii na území dnešního regionu Mccheta-Mtianetie. Tato provincie se dále dělila na dvě části, \"Erco (ერწო)\" a \"Tianetii (თიანეთი)\". Erco-Tianetie hraničila na severu s dalším gruzínským historickým regionem Pšavi, na jihu a východě s Kachetií a na západě s Kartlií podél toku řeky Aragvi.\n\nPrvní zmínka o tomto regionu pochází z opisu dokumentů z 11. století, ve kterých byly zaznamenány události z let 330 až 340, kdy Gruzie (tehdy Kavkazská Iberie) přijala křesťanství. V roce 1614 byl tento region zcela vylidněn kvůli invazi Peršanů do Kachetie, jejíž součástí byl region i Erco-Tianetie. Lidé z okolních horských provincií pak tento region znovu zalidnili.\n\n"}
{"id": "355475", "url": "https://cs.wikipedia.org/wiki?curid=355475", "title": "Audi A4", "text": "Audi A4\n\nAudi A4 je osobní automobil střední třídy vyráběný německým výrobcem Audi. Na trh byl uveden v roce 1994 jako nástupce modelu Audi 80. Vyrábí se jako sedan, kombi a kabriolet.\n\nAudi představilo model A4 v roce 1994. A4 bylo postavené na platformě B5, na které byl v roce 1996 představen i nový model Passat od Volkswagenu. Bylo to první auto od Volkswagen Group, které mělo motor s pěti ventily na každý válec. V té době bylo Ferarri F355, popřípadě A4 jediné sériově vyráběné auto s touto technologií. Automobil byl dodáván i se systémem stálého pohonu všech čtyř kol quattro. Audi A4 dostalo novou tvář v roce 1999, což zahrnovalo kromě drobných změn čirá přední světla a nové klíčky.\n\n\n\nÚplně nové A4 bylo představené už na platformě B6, které mělo úplně novou převodovku Multitronic.\n\nNový kabriolet byl představený roce 2002.\n\nBenzinové motory\n\n\nNaftové motory\n\n\nAudi představilo facelift A4 postavený na platformě B7 v roce 2004.\n\nNový kabriolet byl představený v únoru 2006.\n\nBenzín:\n\nDiesel:\n\nTřetí generace byla představena v srpnu 2008.\n\nRozdílem oproti starší verzi jsou nová světla s LED pruhem (pouze u vybavenějších verzí).\n\nK dispozici je i kabriolet s klasickou plátěnou střechou.\n\nBenzín:\nDiesel:\n\nPátá generace byla představena v červnu 2015.\n\nBenzín:\n\n\nDiesel:\n\n"}
{"id": "355480", "url": "https://cs.wikipedia.org/wiki?curid=355480", "title": "ARO", "text": "ARO\n\nARO může znamenat:\n\n\nPříjmení\n\n"}
{"id": "355490", "url": "https://cs.wikipedia.org/wiki?curid=355490", "title": "HBsAg", "text": "HBsAg\n\nHBsAg (\"Hepatitis B surface Antigen\", téže také zvaný \"australský antigen\") je povrchový antigen HBV (Hepatititis B) viru. Tento proteinový antigen tvoří obal HBV viru a jeho přítomnost v krvi (přesněji v krevním séru) značí právě probíhající hepatitidu typu B a aktivní replikaci viru. Zjišťuje se při seriologickém vyšetření. Lze jej odchytit i v případě, že je infikovaná osoba stále ještě asymptomatická (nevykazuje příznaky). Je-li přítomen v krvi déle jak 6 měsíců, mluvíme o chronické hepatitidě B, která je častá u infikovaných osob s oslabeným imunitním systémem (např. osoby s AIDS). Samotný HBsAg není infekční, infekční je pouze celý virus. Přítomnost HBsAg téměř vždy znamená, že je nositel HBV nakažlivý. HBsAg může být nalezen kromě v krvi i v ostatních tělních tekutinách. \n\nKe krevní zkoušce se odebírá většinou cca 3 až 5 ml srážlivé krve. Stabilita antigenu v krvi je cca 7 dní.\n\nSvůj název \"australský antigen\" dostal proto, že jeho první izolace byla provedena z krevního séra australských aboridžinců americkým vědcem, nositelem Nobelovy ceny, B. S. Blumbergem.\n\n"}
{"id": "355492", "url": "https://cs.wikipedia.org/wiki?curid=355492", "title": "Seznam velšských spisovatelů", "text": "Seznam velšských spisovatelů\n\n\n\n\n\n\n\n\n\n\n\n\n\n\n\n"}
{"id": "355494", "url": "https://cs.wikipedia.org/wiki?curid=355494", "title": "Mezinárodní letiště Ben Guriona", "text": "Mezinárodní letiště Ben Guriona\n\nMezinárodní letiště Bena Guriona (hebrejsky , \"Nemal ha-te'ufa Ben Gurion\"; IATA: TLV, ICAO: LLBG), také známé pod svým hebrejským akronymem Natbag (hebrejsky: נתב״ג), je největší a nejvytíženější mezinárodní letiště v Izraeli, které v roce 2018 odbavilo 22,9 milionu cestujících. Nachází se nedaleko města Lod, 15 kilometrů jihovýchodně od Tel Avivu, a je spravováno Izraelskou správou letišť.\n\nPo svém založení v roce 1936 a během britského mandátu bylo známé jako Wilhelmovo letiště, v letech 1948 až 1973 pak jako Lodské letiště či letiště Lod (podle nedalekého města). Roku 1973 bylo na počest prvního izraelského premiéra Davida Ben Guriona přejmenováno na Ben Gurionovo mezinárodní letiště.\n\nBen Gurionovo letiště je domovským letištěm aerolinek El Al, Israir Airlines, Arkia Israel Airlines a Sun d'Or International Airlines. Terminál č. 3 je v současné době využíván pro mezinárodní lety a terminál č. 1 je využíván pro vnitrostátní lety, stejně jako pro charterové a nízkonákladové lety v letních měsících. Letiště má tři ranveje a je využíváno pro komerční, soukromé i vojenské účely.\n\nLetiště se nachází poblíž hlavní izraelské dálnice č. 1 a dálnice č. 40. Je dostupné osobní automobilovou i autobusovou dopravou. U letištní budovy je stání taxi. V areálu letiště stojí od počátku 21. století i železniční stanice Ben Gurionovo letiště, prochází tudy i rychlostní železniční trať Tel Aviv - Modi'in, respektive vysokorychlostní železniční trať Tel Aviv – Jeruzalém, zprovozněná roku 2018.\n\nBen Gurionovo letiště je pokládáno za jedno z nejbezpečnějších letišť na světě. Bezpečnostní složky zde zahrnují jak příslušníky policie, tak vojáky Izraelských obranných sil (IOS). Letištní ostraha je uniformovaná i v civilním oblečení, aby se zvýšila bezpečnost cestujících a zabránilo se tak možným útokům. Letiště bylo mnohokrát cílem teroristických útoků, např. v roce 1972, ale nikdy nedošlo k úspěšnému únosu letadla.\n\n"}
{"id": "355499", "url": "https://cs.wikipedia.org/wiki?curid=355499", "title": "Douglas Fairbanks", "text": "Douglas Fairbanks\n\nDouglas Fairbanks (23. května 1883 – 12. prosince 1939) byl americký herec, režisér, scenárista a producent, který se díky akrobatickým výkonům ve výpravných kostýmních filmech jako \"Zorro mstitel\" (1920), \"Robin zbojník\" (1922), \"Zloděj z Bagdádu\" (1924) nebo \"Černý korsár\" (1926) stal ve dvacátých letech 20. století hvězdou němého filmu. Společně se svou manželkou Mary Pickfordovou, Charlesem Chaplinem a režisérem Davidem Wark Griffithem je považován za nejvýznamnější osobnost amerického němého filmu.\n\nNa svět přišel 23. května 1883 jako Douglas Elton Thomas Ullman v Denveru v americkém státě Colorado, kam se jeho rodiče krátce před jeho narozením přestěhovali z New Yorku. Jeho otec Charles Hezekiah Ullman pocházel z židovské rodiny a byl úspěšným newyorským advokátem, za občanské války bojoval v řadách unionistické armády. Jeho matka Ella Adelaide Marshová pocházela z New Yorku a byla vdovou po zámožném plantážníkovi Johnu Fairbanksovi. S Ullmanem se sblížila, když jí zastupoval v rozvodovém řízení s jejím druhým manželem, soudcem Edwardem Wilcoxem. V roce 1881 se Charles s Mary přestěhovali z New Yorku do Denveru, kde právě propukla stříbrná horečka a kde Charles obnovil svou advokátní praxi. Krátce nato se jim narodil jejich první syn Robert Payne Ullman (* 13. březen 1882 – † 22. únor 1948), kterého o rok později následoval druhorozený syn Douglas. Kromě vlastního bratra vyrůstal Douglas ještě s nevlastním bratrem Johnem (* 1873), který byl matčiným synem z prvního manželství. Jako mnozí jiní podlehl i Charles Hezekiah Ullman stříbrné horečce a při spekulacích s těžbou stříbrné rudy přišel o veškerý rodinný majetek. Proto, když bylo Douglasovi pět let, odjel jeho otec zpět do New Yorku, kde se zapojil do prezidentské kampaně republikána Benjamina Harrisona. K rodině do Denveru se již nikdy nevrátil a výchova tří kluků zůstala tak pouze na matce, která po rozvodu přijala pro sebe i své syny jméno po svém prvním manželovi, zemřelém Johnu Fairbanksovi.\n\nV roce 1900 Fairbanks opouští Colorado a vydává se do New Yorku. Připojil se k divadelní společnosti britského herce Fredericka Wardeho, který ho obsadil do role Floria ve hře \"The Duke's Jester\". Po jedné divadelní sezóně skupinu opouští. Vystřídal řadu zaměstnaní, mj. se živil jako prodavač v železářství nebo úředník v makléřské firmě na Wall Streetu a dokonce podnikl cestu do Evropy. V roce 1902, po návratu z cesty do Evropy, si odbyl debut na broadwayské scéně ve hře \"Her Lord and Master\". V roce 1905 podepsal dvouletý exklusivní kontrakt s divadelním producentem William Bradym. První významnou divadelní rolí se pro Fairbankse stal Bennie Tucker ve hře \"A Case of Frenzied Finance\" v roce 1906, v následujícím roce se objevil ve hře \"The of the Hour\", kde ztvárnil postavu Perryho Cartera Wainwrighta. Hra se stala velkým hitem – prvním ve Fairbanksově kariéře – a dosáhla více než 450 repríz.\n\nV roce 1907 se Fairbanks seznámil s dcerou zámožného newyorského průmyslníka Daniela J. Sullyho Annou Beth, se kterou se 11. července téhož roku oženil. Na naléhání svého tchána opustil krátce Douglas svou úspěšnou divadelní kariéru a začal se věnovat rodinnému podniku. O dva roky později, 9. prosince 1909, porodila Anna Douglasova jediného syna Douglase juniora. V roce 1915 se i s rodinou přestěhoval do Hollywoodu. Manželé Fairbanksovi se rozvedli v roce 1918 a Anna se i se synem usadila v Paříži. Svého otce vídal mladý Douglas pouze při jeho cestách do Evropy. Později, i přes nelibost svého otce, nastoupil také hereckou dráhu jako Douglas Fairbanks, Jr.\n\nV rodinné firmě nevydržel Fairbanks příliš dlouho a už v druhé polovině roku 1908 se úspěšně vrátil na divadelní scénu, kde jako senátorský sekretář Bud Haines zazářil ve hře \"A Gentleman from Mississippi\" a opět slavil ohromný úspěch u diváků. Následují stejně úspěšné role ve hrách \"The Lights o' London\" (1911), \"A Gentleman of Leisure\" (1911), \"Hawthorne of the U.S.A.\" (1912) nebo \"The New Henrietta\" (1913). Jeho poslední divadelní rolí byl zámožný nápadník Jerome Belden ve hře \"The Show Shop\" (1914). Po celou svou divadelní kariéru neprojevil Fairbanks o nově se rozvíjející filmové umění žádný zájem. Ještě v roce 1915, těsně před tím, než přijal nabídku na svůj první film, prohlásil: \"„Celá ta bláznivá horečka kolem filmu nestojí za to, aby ji alespoň trochu normální člověk bral vůbec na vědomí.“\"\n\nDo roku 1920, tedy v průběhu necelých pěti let, natočil Fairbanks celkem 29 filmů, ve kterých neustále opakoval svůj ustálený filmový charakter, kterým se uvedl na stříbrné plátnove snímku \"Jehně\" (\"The Lamb\"; 1915) z roku 1915 a se kterým slavil úspěch u diváků. V roce 1920 se Fairbanks rozhodl pro změnu. Jeho starší bratr jej upozornil na povídku, kterou v roce 1919 publikoval v oblíbeném laciném plátku All-Story Weekly policejní reportér a autor brakové literatury Johnston McCulley. Hlavním hrdinou povídky, jež nesla název \"Kletba Capistrana\", byl mstitel s černou maskou na tváři a kordem v ruce, který ochraňuje slabé a utlačované a na tváři svých protivníků zanechává třemi tahy kordu šrámy ve tvaru písmene Z. Po přečtení se Fairbanks rozhodl, že námětem jeho příštího filmu se stane tento tajemný mstitel. Přípravou nového filmu byl pověřen režisér Fred Niblo.\nFilm Zorro mstitel (\"The Mark of Zorro\"; 1920) měl premiéru v prosinci roku 1920 a zaznamenal ohromný úspěch jak u diváků tak u kritiků a Fairbanks se proto rozhodl napříště natáčet již jen dobrodružné výpravné kostýmní snímky po vzoru \"Zorra mstitele\", ve kterých představoval neohrožené mstitele bezpráví, romantické hrdiny bránící slabé a utlačované a dobyvatele ženských srdcí. Snížilo se rovněž jeho tempo natáčení nových filmů na jeden film ročně. Série osmi výpravných kostýmních filmů zahrnuje kromě Zorro mstitele dále filmový přepis Dumasova románu \"Tři mušketýři\" (\"Three Musketeers\"; 1921), ve kterém Fairbanks poprvé ztělesnil d'Artagnana, filmový přepis středověké legendy o hrdinovi, který se svou družinou v Sherwoodském lese nedaleko Nottinghamu bohatým bere a chudým dává \"Robin zbojník\" (\"Robin Hood\"; 1922), na motivy pohádky z Tisíce a jedné noci natočený \"Zloděj z Bagdádu\" (\"Thief of Bagdad\"; 1924), volné pokračování filmu \"Zorro mstitel\" \"Don Q Zorrův syn\" (\"Don Q Son of Zorro\"; 1925), první Fairbanksův barevný film \"Černý korsár\" (\"Black Pirate\"; 1926) natočený systémem Technicoloru a do jihoamerických pamp situovaný \"Gaučo\" (\"Gaucho\"; 1927).\n\nFilmem \"Železná maska\" (\"Iron Mask\"; 1929), natočeným opět podle námětu Alexandra Dumase, uzavřel Douglas Fairbanks tuto sérii osmi výpravných romantických velkofilmů, kterém mu přinesly celosvětovou slávu a přezdívku \"\"Král Hollywoodu\"\". \"Železná maska\" se pro něj stala také jeho posledním němým snímkem. Po téměř patnáctiletém působení u filmu se Fairbanks ocitl na rozcestí. Ve svých 46 letech již nebyl tím zdatným hrdinou, kterého ztvárňoval na stříbrném plátně a začíná si uvědomovat nutnost pro sebe najít jiný typ rolí. Rovněž samotný filmový průmysl prochází výraznou proměnou, kterou způsobil nástup zvuku, a tak byla \"Železná maska\" do kin uveden s dodatečně nahraným hudebním doprovodem a krátkým úvodním proslovem samotného Fairbankse. V jeho následujícím – prvním zvukovém – filmu se jeho hereckou partnerkou stala jeho životní partnerka Mary Pickfordová. Kupodivu až do roku 1929, kdy se jejich manželství ocitlo na pokraji rozbití, se Fairbanks a Picfordová nikdy neobjevili na filmovém plátně společně. Námětem jejich prvního společného filmu se stala klasická komedie Williama Shakespeara. Režie filmu \"Zkrocení zlé ženy\" (\"The Taming of the Shrew\"; 1929) se ujal zkušený Sam Taylor. Film si odbyl premiéru na konci roku 1929 a u diváků se nesetkal s úspěchem. Neúspěch filmu schvalovali jeden na druhého a jejich manželská krize se prohloubila. Po tomto neúspěchu začal Fairbanks zvažovat, zda má ve své filmové kariéře nadále pokračovat. Ve stejné situaci se ocitla i Mary Pickfordová, která se po dvou dalších neúspěšných pokusech o zvukový film rozhodla v herecké dráze nepokračovat a věnovat se již jen podnikání.\n\nFairbanks se rozhodl pokračovat, ale i jeho následující film \"Modré s nebe\" (\"Reaching for the Moon\"; 1930), uvedený do kin na konci roku 1930, u diváků propadl. Následoval polodokumentární film \"Cesta kolem světa za 80 minut\" (\"Around the World in Eighty Minutes\"; 1931) a při výpravě na ostrovy v Jižním Pacifiku podle klasického námětu natočená komedie \"Moderní Robinson\" (\"Mr. Robinson Crusoe\"; 1932). Po návratu z tohoto natáčení se pokusil obnovit vztah se svou ženou, která však již v jejich vztah nevěřila. Fairbanks odjel do Evropy, kde se setkává a následně sbližuje s bývalou tanečnicí, manekýnou a manželkou lorda Ashleyho Sylvií Hawksovou, která, stejně jako nyní Pickfordová s Fairbanksem, již se svým manželem delší dobu nežila. Po čase se natrvalo usadil v Anglii, kde se pokusil obnovit svou filmovou kariéru a v režii Alexandra Kordy natočil film \"Poslední lásky Dona Juana\" (\"Private Life of Don Juan\"; 1934). Role stárnoucího dobyvatele ženských srdcí, který zjišťuje, že už není tím, za koho jej legenda považuje, se stala jeho poslední. Film přinesl Fairbanskovi uznání kritiků, ale stejně jako jeho předchozí zvukové filmy u diváků propadl.\n\nV roce 1936, po třech letech odloučení, je manželství s Pickfordovou rozvedeno. 7. března 1936 si Fairbanks v Paříži bere lady Ashleyovou. V dubnu 1939 sehrál svou poslední roli jako svědek na svatbě svého syna s Mary Lee Eplingovou. Události v Evropě přiměly manžele Fairbanskovi k návratu do Ameriky, kde se usadili nedaleko Hollywoodu v Santa Monice. Začátkem prosince postihl Fairbankse infarkt, který ho upoutal na lůžko. V noci ze dne 12. na 13. prosince 1939 ve věku 56 let v tichosti umírá. Fairbanksova slavná poslední slova byla „Nikdy jsem se necítil lépe.“ Douglas Fairbanks byl pohřben na hřbitově Forest Lawn Memorial Park v kalifornském Grandale. V únoru 1940 byl Douglas Fairbanks in memoriam oceněn Oscarem za přínos filmovému umění.\n\n\n\n\n\n"}
{"id": "355500", "url": "https://cs.wikipedia.org/wiki?curid=355500", "title": "Msta (řeka)", "text": "Msta (řeka)\n\nMsta ( ) je řeka ve Tverské a v Novgorodské oblasti v Rusku. Je dlouhá 445 km. Povodí řeky je 23 300 km². Největším městem ležícím na řece je Boroviči.\n\nOdtéká z jezera Mstino. V místech, kde protéká Valdajskou vysočinou vytváří peřeje. Na dolním toku teče přes Ilmeňskou nížinu. Ústí do jezera Ilmeň, přičemž vytváří rozsáhlou deltu.\n\nZdrojem vody jsou převážně sněhové srážky. Průměrný roční průtok vody ve vzdálenosti 84 km od ústí činí 202 m³/s a je regulovaný. Zamrzá na konci listopadu až na začátku prosince a rozmrzá v dubnu.\n\nNa řece je rozvinutá vodní turistika. Je součástí Vyšněvolockého kanálu. Vodní doprava je možná v délce 92 km k ústí řeky Cholova.\n"}
{"id": "355506", "url": "https://cs.wikipedia.org/wiki?curid=355506", "title": "Hrachovište", "text": "Hrachovište\n\nObec leží při úpatí Malých Karpat asi 8 km jihovýchodně od Nového Města nad Váhom.\n\nPrvní písemná zmínka o obci pochází z roku 1392.\n\nNejvýznamnější památkou v obci je barokní římskokatolický kostel Navštívení Panny Marie z roku 1757.\n"}
{"id": "355509", "url": "https://cs.wikipedia.org/wiki?curid=355509", "title": "Anizogamie", "text": "Anizogamie\n\nAnizogamie je typ pohlavního rozmnožování, při němž splývají pohlavní buňky (gamety) nestejné velikosti. Je výrazně častější než izogamie, tedy stav, kdy mají obě splývající buňky stejnou velikost. Menší z gamet představuje samčí pohlaví, větší gameta je samičí (tedy nezáleží na roli rodiče, jak je vidno např. u samců mořských koníků, kteří ve vaku nosí vyvíjející se vajíčka).\n\nOogamie je považována za typ anizogamie.\n\nAnizogamní typ pohlavního rozmnožování se pravděpodobně mnohokrát nezávisle vyvinul z izogamie, která je evolučně starší a původní. Rozrůznění velikostí pohlavních buněk bylo prvním impulsem, který vedl ke vzniku fenoménu pohlavní dvojtvárnosti. Existuje množství evolučních modelů, které se vývojem anizogamie zabývají. Obvykle vycházejí z předpokladu, že už před vznikem anizogamie existovalo několik pohlavních typů (mating type), případně tuto změnu vysvětlují na základě konkrétních mutací. K výzkumu významně přispěla studie Parkera, Bakera a Smithe z roku 1972 (). Je založena na dvou evolučních předpokladech: čím větší jsou gamety, tím větší má zygota šanci na přežití. Naopak, čím menší jsou gamety, tím více jich daný jedinec může vyprodukovat.\n"}
{"id": "355511", "url": "https://cs.wikipedia.org/wiki?curid=355511", "title": "Df (Unix)", "text": "Df (Unix)\n\ncodice_1 (anglická zkratka z \"disk free\") je standardní UN*Xový\nprogram na zobrazení volného místa na systémech souborů, ke kterým má uživatel patřičná přístupová práva. Jedná se o program pro příkazovou řádku, výsledek je vypisován na standardní výstup. codice_1 je obvykle implementováno pomocí souboru ‚codice_3‘ nebo využitím codice_4.\n\ncodice_1 se poprvé objevilo v AT&T UNIXu verze 1.\n\nPodle Single UNIX Specification může být codice_1 volán s následující syntaxí:\n\nSingle UNIX Specification (SUS) vyžaduje, aby základní jednotkou při výpisu volného místa byly bloky o 512 bajtech, a pro každý souborový systém bylo vypsáno alespoň jeho jméno a množství volného místa.\n\nPoužití 512 bajtů jako základní jednotky má historické důvody a zároveň zachovává kompatibilitu s ostatními podobnými nástroji, například s codice_12. Neznamená to, že by bylo vyžadováno, aby systém souborů používal bloky o velikosti 512 bajtů.\n\nPokud je použit přepínač codice_8, pak se pro každý popisovaný souborový systém musí vypsat\nřádka formátovaná následovně:\n\njednotlivé položky této řádky jsou:\n\n\n \n"}
{"id": "355521", "url": "https://cs.wikipedia.org/wiki?curid=355521", "title": "Kočovce", "text": "Kočovce\n\nObec leží na levém břehu řeky Váh při úpatí Považského Inovce. Přibližně 4 km západně od obce se nachází Nové Mesto nad Váhom.\n\nPrvní písemná zmínka o obci pochází z roku 1321.\nJedinou významnější historickou památkou v obci je zámeček z roku 1730, který dnes slouží k rekreačním účelům.\n\n"}
{"id": "355522", "url": "https://cs.wikipedia.org/wiki?curid=355522", "title": "ARO (automobilka)", "text": "ARO (automobilka)\n\nARO (Auto România) je automobilka zabývající se výrobou off-roadů sídlící ve městě Câmpulung v Rumunsku. V současnosti je firma v konkurzním řízení.\n\nRumunská továrna vyrobila první terénní automobil, 57 IMS, roku 1957. Roku 1959 byla zahájena výroba modelu M 59. V roce 1964 se začal prodávat modele M 461 který byl určen na vývoz a prodala se ho celkem 53 000 kusů do 55 zemí světa.\n\nOd roku 1972 se vyráběla řada ARO 24 v celkem pěti provedeních. Roku 1980 se začalo s výrobou automobilů ARO 10. V osmdesátých letech se začaly také montovat dieselové motory a roku 1989 motory na zemní plyn. V roce 1997 se začalo s výrobou vojenských vozů ARO Dragon.\n\nDodnes vyrobila firma 380 000, Většina produkce byla určena pro export. Společnost ohlásila bankrot roku 2006. V současnosti je firma v konkurzním řízení.\n\n\n...Aro 240\n...Aro 241\n...Aro 242\nřada 32\n... Aro 324\n\n\n"}
{"id": "355524", "url": "https://cs.wikipedia.org/wiki?curid=355524", "title": "Lúka", "text": "Lúka\n\nObec leží na levém břehu řeky Váh na úpatí Považského Inovce. Přibližně 13 km severozápadně od obce se nachází Nové Mesto nad Váhom.\n\nPrvní písemná zmínka o obci pochází z roku 1246.\n\nNejvýznamnější historickou památkou v obci je zámeček vystavěný roku 1676. V roce 2006 byl v obci postaven nový katolický kostel Panny Marie Bolestné.\nV katastrálním území obce se nachází národní přírodní rezervace Tematínska lesostep, část národní přírodní rezervace Javorníček a část přírodní rezervace Kňaží vrch.\n\n"}
{"id": "355525", "url": "https://cs.wikipedia.org/wiki?curid=355525", "title": "Baka-Džat", "text": "Baka-Džat\n\nBaka-Džat (hebrejsky: באקה-ג'ת, arabsky: باقة جتّ, v oficiálním přepisu do angličtiny: Baqa-Jatt) bylo město v Izraeli, v  distriktu Haifa utvořené roku 2003 sloučením dosud samostatných obcí Baka al-Garbija a Džat a zrušené opětovnou rozlukou v roce 2011.\n\nLeželo v nadmořské výšce 50 metrů na pomezí pobřežní nížiny a pahorků v předpolí Samařska, cca 45 kilometrů severovýchodně od centra Tel Avivu, cca 45 kilometrů jihojihovýchodně od Haify a cca 12 kilometrů východně od Chadery. Město bylo situováno na dotyku se Zelenou linií, která odděluje Izrael v jeho mezinárodně uznávaných hranicích od území Západního břehu Jordánu. Počátkem 21. století bylo ale od Západního břehu území Izraele v tomto regionu odděleno pomocí bezpečnostní bariéry. Na západě ho obklopovala zemědělsky obhospodařovaná krajina. Městem protékal Nachal Chadera.\n\nBaka-Džat leželo v oblasti nazývané Trojúhelník, obývané izraelskými Araby. Jižně odtud se nachází například další arabské město Zemer (mezi nimi ovšem stojí židovská vesnice Magal). Na severu pak arabská sídla pokračují v regionu Vádí Ara. Osídlení na západní straně je převážně židovské.\n\nMěsto bylo na dopravní síť napojeno pomocí místní silnice číslo 574. Na západním okraji míjí obec nová dálnice číslo 6 (takzvaná \"Transizraelská dálnice\").\n\nRoku 2003 bylo sloučením dvou historických obcí Baka al-Garbija a Džat utvořeno město Baka-Džat. Vytvoření města bylo součástí programu izraelské vlády, v jehož rámci mělo dojít ke slučování obcí a tím k zefektivnění místní správy a samosprávy.\n\nAni po sloučení se nepodařilo vyřešit finanční problémy samosprávy a v červnu 2006 byl do čela města jmenován jako provizorní starosta Jicchak Wald (bývalý starosta města Kfar Sava), jehož úkolem bylo provést sanaci obecních financí a obnovu komunálních služeb. V roce 2011 bylo město zrušeno a obě původní historické obce se opětovně osamostatnily.\n\nBaka-Džat bylo město s ryze arabskou populací. V roce 2005 tvořili 100 % obyvatelstva arabští muslimové. Věkové rozložení obyvatelstva dle věkové pyramidy bylo: 48,8 % je mladší 20 let, 16,1 % je ve věku 20–29 let, 19,3 % ve věku 30–44 let, 10,4 % ve věku 45–59 let a 5,4 % je starší 60 let. Jde o středně velké sídlo městského typu s trvalým růstem. K 31. prosinci 2010 zde žilo 35 200 lidí.\n\"* údaje za roky 1955, 1961, 1972, 1983, 1995 a 2010 zaokrouhleny na stovky\"\n\n\n"}
{"id": "355529", "url": "https://cs.wikipedia.org/wiki?curid=355529", "title": "Jiří Stárek (dirigent)", "text": "Jiří Stárek (dirigent)\n\nJiří Stárek (13. června 1923 v Močovicích – 25. září 2011 v Praze) byl přední český dirigent a hudební pedagog, žák Václava Talicha a Karla Ančerla. \n\nPo absolutoriu studia dirigování na pražské AMU se v roce 1952 stal nejprve dirigentem a posléze i šéfdirigentem Symfonického orchestru Československého rozhlasu, působil také jako umělecký vedoucí někdejšího rozhlasového komorního souboru Collegium Musicum Pragense.\n\nV roce 1968 emigroval z Československa a působil u celé řady renomovaných orchestrů zejména v Německu. Po Sametové revoluci roce 1990 se vrátil zpět do vlasti. V letech 1996 až 1996 působil ve funkci šéfdirigenta orchestru Státní opery Praha. Šlo o stálého spolupracovníka České filharmonie.\n\nJako hudební pedagog působil zejména jakožto profesor dirigování na Akademii hudebních umění ve Frankfurtu nad Mohanem, kde také v letech 1980 až 1991 působil ve funkci děkana.\n\nOd roku 2005 působil ve funkci šéfdirigenta Karlovarského symfonického orchestru.\n\n"}
{"id": "355532", "url": "https://cs.wikipedia.org/wiki?curid=355532", "title": "Jiří Stárek", "text": "Jiří Stárek\n\nJméno a příjmení Jiří Stárek nosí více různých osobností:\n\n"}
{"id": "355533", "url": "https://cs.wikipedia.org/wiki?curid=355533", "title": "Giv'atajim", "text": "Giv'atajim\n\nGiv'atajim (hebrejsky גִּבְעָתַיִם, doslova „\"dva kopce\"“, v oficiálním přepisu do angličtiny Giv'atayim je město v Izraeli v Telavivském distriktu. Starostou je Ran Kunik.\n\nLeží v nadmořské výšce 10 metrů na východním okraji Tel Avivu v metropolitní oblasti Guš Dan, nedaleko od pobřeží Středozemního moře. Leží v hustě osídlené oblasti, která je etnicky zcela židovská.\n\nMěsto je na dopravní síť napojeno pomocí četných komunikací v rámci aglomerace Tel Avivu, zejména dálnice číslo 20, probíhají po západním okraji města společně s železniční tratí a korytem toku Nachal Ajalon. Zde se nachází i hlavní komerční zóny. V únoru 2012 zde byla odsouhlasena výstavba nejvyššího mrakodrapu v Izraeli, Eurocom Tower, o výšce 241 metrů.\n\nMěsto bylo založeno 2. dubna roku 1922 pionýry druhé aliji vedenými Davidem Schneidermanem. Tato skupina zakoupila 75 akrů půdy na předměstí Tel Avivu, které se později staly čtvrtí Borochov. Byla pojmenovaná po zakladateli dělnické strany Poalej Cijon Ber Borochovovi. Ke skupině se později připojilo dalších 70 rodin. Půda byla zakoupena za jejich vlastní úspory a následně byla dobrovolně předána Židovskému národnímu fondu, který v té době organizoval židovské osídlení.\n\nV roce 1942 byla obec povýšena na místní radu (malé město). Tehdy došlo ke sloučení šesti obytných souborů do jedné obce. Šlo o čtvrti \"Borochov\" (založena roku 1922), \"Šenkin\" (1925), \"Kirjat Josef\" (1934), \"Rambam\" (1933), \"Arlozorov\" (1936) a \"Po'alej ha-Rakevet\" (1931). Poslední jmenovaná byla zřízena pro ubytování zaměstnanců železniční společnosti.\n\nRoku 1959 získal Giv'atajim status města. Název města odkazuje na dva nevýrazné pahorky, které se tu vypínaly z jinak zcela ploché pobřežní planiny.\n\nArcheologické výzkumy objevily v prostoru města osídlení z doby měděné (eneolit).\n\n\nPodle údajů z roku 2009 tvořili naprostou většinu obyvatel Židé - cca 51 500 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 53 000 osob).\n\nJde o velkou obec městského typu s dlouhodobě stagnující populací. K 31. prosinci 2017 zde žilo 59 500 lidí.\n\n\"* údaje za rok 2001 a od roku 2010 zaokrouhleny na stovky\"\n\n\n"}
{"id": "355534", "url": "https://cs.wikipedia.org/wiki?curid=355534", "title": "Čtyři dohody", "text": "Čtyři dohody\n\nKniha Čtyři dohody byla napsána Donem Miguelem Ángelem Ruizem. Kniha se prezentuje jakožto praktický průvodce osobní svobodou skrze moudrost starých Toltéků. Používá obrazných výrazů, aby přiblížila své poslání skrze pocit, spíše než slova.\n\nUzavřete-li se sebou tuto dohodu, zavazujete se neubližovat a „nezaklínat“ slovem. Což v praxi znamená, že se budete stranit absolutních výroků, např. „Buď zticha, prostě neumíš zpívat.“, či jiné, nenápadnější definice: „Zpomal. Když mluvíš, není ti rozumět.“ Kam vedou podobné výroky? Vedou k vytváření menších komplexů a vnitřních problémů, které se mohou později rozvinout v horší, skutečný problém; pokud osoba není duševně obrněna proti zevním útokům. Je-li tato osobnost slabší, řekněme třeba vaše malá dcera, pravděpodobně přestane zpívat. A nejen to. Bude se cítit hloupě, a to \"pokaždé\", kdy by měla zpívat. Pravděpodobně už nikdy moc zpívat nebude.\n\nOsoba druhá, nařknuta, že mluví-li rychle, není jí rozumět, se může příště cítit podobně, tj. mluvím rychle = není mi rozumět, proto budu mluvit pomaleji. Kniha jednoduše popsala nejen manipulaci zvenčí, ale i samotný dopad na zmanipulovaného. \"Radí tedy:\" nemanipuluj. Když se naučíte nejprve žít s Dohodou První, pochopíte, jak funguje, jakou máte moc nad ostatními a nad svým okolím. Naučí vás myslet a pak teprve jednat, a tím obcházet nechtěnou manipulaci.\n\nManipulace je čin špatný, nemorální, ale jak se s ním popasovat a identifikovat jej, nás už rodiče nenaučí. Naopak, rodinné prostředí je jedno z hlavních, které nám může způsobit mnoho traumat, stejně jako jiná prostředí, kterým jsme dostatečně otevřeni.\n\n„Lidská mysl je jako úrodná půda, do které jsou neustále zasívána semena – názory, ideje a pojmy. Zasejete semínko – myšlenku – a ta roste. Slovo je jako semínko a lidská mysl je tak plodná!“\n\n„Slovo je jako kouzlo – lidé ho používají jako černí mágové a bezmyšlenkovitě se navzájem zaklínají.“ Když vidíme děsivou moc slova (na příkladu Hitlera), musíme si uvědomit, jaká síla vychází z našich úst.\n\n„Nehřešit slovem znamená nepoužívat slovo proti sobě.“ Změna způsobu, jakým zacházíme sami se sebou, nese i změnu způsobu, jímž zacházíme s jinými lidmi (zvláště s těmi, které nejvíc milujeme).\n\nUčí čtenáře vnitřnímu klidu a neprodyšnosti vůči manipulaci a komplexům. Vysvětleno na principu: člověk, který k vám hovoří, k vám hovoří jen zdánlivě. Představte si sami sebe jako zrcadla, aby vám to pomohlo vyrovnat se s tím, že dialog je vlastně veden jen jednosměrně. Ten člověk vidí jen svůj vlastní, zmatený odraz ve vás. Lidé se dívají ze svých těl jen směrem ven, svýma očima. Technicky sami sebe vnímat moc nemohou, proto to dělají skrze lidi kolem sebe. Neustále zkouší, kde jsou ty hranice, které rýsují jejich osobnost. Ty však nikdy nenajdou. Slabší jedinec vám totiž ukáže, že hranice nemáte a že si s ním můžete zacházet, jak potřebujete. Jiní vás naopak obklíčí představou, že už dávno na hranici jste a dál není kam; jste bezmocní. Okupujete-li jen 10 % možné svobody k činům mezi vámi a osobou druhou, tolik svobody tak dáváte této osobě? \n\nTakováto nerovnováha vede k nerovnováze v lidech samých a vice versa. Radí tedy: „Jste to, co jste. Neberte si více a všanc nedávejte také nic.“ Snaží-li se někdo zabírat vaše vnitřní území, fungujte jen jako zrcadlo, bez reakce (pozn. pravděpodobně zase manipulací, viz vyřešeno Dohodou První).\n\n„Osobní důležitost, tedy braní věcí osobně, je maximální výraz sobectví, protože vychází z domněnky, že všechno se týká nás.“ Jenže nic, co ostatní dělají, nedělají kvůli nám, ale kvůli sobě. Žijí ve vlastních snech, ve vlastní mysli, a ta je zcela odlišná od té naší. Tedy bereme-li něco osobně, jako bychom předpokládali, že ostatní znají náš (vnitřní) svět, a máme tak tendenci jim náš svět, naše vidění vnutit.\n\n„I když se nějaká situace jeví jako osobní, i když nás jiní přímo urážejí, nemá to s námi nic společného.“ To, jak se vyjadřují ostatní, je v souladu s dohodami v jejich myslích. Pojímáním věcí osobním způsobem se stáváme snadnou kořistí.\n\n„Ať půjdeme kamkoliv, nalezneme všude lidi, kteří nám budou lhát, a jak bude naše uvědomění růst, povšimneme si, že lžeme také sami sobě.“ Nečekejme, že nám lidé budou říkat pravdu, neboť sami sobě taky lžou. Lžeme ze strachu.\n\n„Nemáme nikdy odpovědnost za činy druhých, neseme odpovědnost jen za ty své.“ S touto dohodou pak můžeme říkat ano či ne bez výčitek či žádat o cokoliv, co budeme potřebovat.\n\nPouze touto jedinou dohodou dokážete zcela změnit svůj život. Nalezněte odvahu klást otázky a vyjádřit, co skutečně chcete. Toto je, co chci, toto je, co chcete vy. Komunikujeme-li tímto způsobem, nebudeme hřešit svým slovem. Komunikujte s ostatními bez emocionálního jedu tak jasně, jak jenom dovedete, abyste se vyhnuli nedorozuměním, smutku a dramatům. Máme milióny otázek, které si vyžadují odpovědi. Pokud nerozumíme, zeptejme se. Mějme odvahu klást otázky, dokud nám nebude vše tak jasné, jak by mělo být. Dokonce ani pak se nedomnívejme, že víme o dané situaci vše, co by se o ní dalo vědět. \nVytváříme si domněnku, že každý vidí život stejně jako my. Z tohoto důvodu máme strach být mezi jinými lidmi sami sebou a raději se sami zavrhneme ještě dříve, než mají příležitost zavrhnout nás jiní.\n\n„Problém s vytvářením domněnek je v tom, že věříme, že jsou pravdivé.“ Vytváříme si domněnky o tom, co jiní říkají nebo dělají, vztahujeme to na sebe a pak je obviňujeme z vlastních negativních dojmů.\n\n„Vždy je lepší klást otázky, než si vytvářet domněnky, protože domněnky nás předurčují k utrpení.“ Vidíme a slyšíme jen to, co vidět a slyšet chceme, nevnímáme věci tak, jak ve skutečnosti jsou. Něčemu nerozumíme, vytvoříme si domněnku o významu určité věci, a když pak vyjde pravda na povrch, přicházíme o naši iluzi a zjišťujeme, že vše bylo jinak, než jsme mysleli.\n\n„Vytváření domněnek ve vztazích vede ke spoustě bojů, potíží a nedorozumění s lidmi, které údajně milujeme.“ V jakémkoliv vztahu si snadno můžeme vytvořit domněnku, že partner ví, co si myslíme, a není tedy třeba cokoliv říkat. Očekáváme, že bude dělat to, co chceme, protože nás dobře zná. A když se tak neděje, cítíme se zraněni.\n\n„Máme potřebu vše ospravedlňovat, vysvětlovat a všemu rozumět, abychom se cítili bezpečně.“ Máme mnoho otázek, které si žádají odpovědi. Když nám někdo něco řekne, vytvoříme si domněnky, když nám nic neřekne, vytvoříme si je také, protože potřebujeme naplnit svou potřebu vědět, mít (nějaké) vysvětlení. To proto, že nemáme odvahu klást otázky.\n\n„Předpokládáme, že ostatní myslí stejně jako my.“ A z toho důvodu máme strach být uprostřed jiných sami sebou. Protože se domníváme, že nás ostatní budou soudit, dělat z nás oběť, zneužívat nás a obviňovat, jako to děláme my sami. Ještě dříve, než nás mají příležitost zavrhnout jiní, zavrhneme se sami.\n\nVždy dělejte vše tak, jak nejlépe dovedete – ne více a ne méně než tak, jak to jde.\nVaše činnost se mění od okamžiku k okamžiku. Bude vypadat jinak, když jste nemocní a když jste zdraví. Když děláme vždy vše, jak nejlépe dovedeme, neexistuje způsob, jak bychom to mohli posuzovat. A pokud sami sebe neposuzujeme, neexistuje důvod, proč bychom měli trpět vinou a trestat se. „Nejsi zde proto, abys obětoval svou radost nebo život. Jsi zde proto, abys žil, abys byl šťastný a miloval. Dokážeš-li udělat to nejlepší, čeho jsi schopen, ve dvou hodinách, ale ve skutečnosti tím strávíš osm hodin, jen se unavíš, mineš vyvrcholení a nebudeš mít radost ze života.“\n\n„Lidé se většinou uchylují k něčemu jen proto, že očekávají odměnu, a nikoliv proto, že by je takové jednání těšilo. – Proto nedělají vše tak, jak nejlépe dovedou.“ Lidé chodí do práce s myšlenkou na peníze, které dostanou. Ale máme-li doopravdy rádi to, co děláme, pak to přirozeně děláme lépe (nejlépe, jak dovedeme), bavíme se a necítíme frustraci. Začneme-li něco dělat, protože musíme, pak není možné, abychom to dělali tak, jak nejlépe umíme. Pak je lepší, když to neděláme vůbec.\n\n„Máme-li vyjádřit co jsme, musíme jednat. Jednat znamená být naživu.“ Můžeme mít hlavu plnou nápadů, ale bez akce nejsou k ničemu. Činorodost je život, nečinnost je způsob, jímž život popíráme. Je třeba podstupovat to riziko vyjít ven ze sebe a dát svému snu konkrétní podobu.\n\n„Opakování dělá mistry.“ Vše, co umíme, jsme se naučili opakováním (opakovanou činností). To, na čem záleží, je činnost.\n\nKniha se populární formou zabývá podobným tématem jako Transakční analýza v psychologii. První dvě dohody se věnují materiálnímu, sociálnímu a individuálnímu programování, které ve své práci popsal Eric Berne, tj. projevům závislosti. Třetí a čtvrtá dohoda pracuje již s projevy nezávislosti, kterými jsou poznání (nevytvářejte si žádné domněnky), spontánnost (vždy dělejte vše, jak nejlépe dovedete) a důvěrné vztahy.\n"}
{"id": "355545", "url": "https://cs.wikipedia.org/wiki?curid=355545", "title": "Migdal Šalom Me'ir", "text": "Migdal Šalom Me'ir\n\nMigdal Šalom Me'ir (hebrejsky: ; běžně zkracováno jako , \"migdal Šalom\", doslova „věž Šaloma Me'ira“, popř. „Šalomova věž“) je kancelářská budova v Tel Avivu, v níž se nachází malé obchodní centrum. Šalom Meir Tower byla první výškovou budovou v Izraeli. Když byla roku 1965 dokončena, soupeřila s nejvyššími budovami v Evropě a byla nejvyšší budovou Blízkého východu. Má 34 podlaží a je 142 metrů vysoká. Její součástí je i jediná stanice metra v Tel Avivu, které nakonec nebylo postaveno.\n\nVěž se nachází na místě gymnázia Herzlija, což byla první hebrejská škola v Osmanské říši (založená 1905 v Jaffě). Škola byla roku 1962 zbořena a přestěhována do jiné budovy. Toto rozhodnutí bylo později hodnoceno jako nešťastné, přestože přineslo mnohé výhody do budoucna.\n\n"}
{"id": "355546", "url": "https://cs.wikipedia.org/wiki?curid=355546", "title": "Polonina", "text": "Polonina\n\nPoloninа je pojem používaný v ukrajinských, polských a slovenských Karpatech. Označuje horský (cca nad 1500 m n. m.) subalpský travnatý pás na hřbetu hřebenu ohraničený zespodu lesním porostem. Les zpravidla nepřechází v tento pás plynule, tzn. na úbočích roste les, který se mění v travnaté pláně bez mezistupně keřů či malých stromů. Často v tomto travnatém pásu také roste borůvčí, které bývá s oblibou sbíráno zdejšími obyvateli (např. v Koločavany na Krásné polonině). Další hojně provozovaný způsob využití polonin je pastva dobytka.\n\nPolonina je slovanský výraz a vychází ze staroslovanského slova plonina, které označuje plané, pusté, neužitečné místo. Výraz je v současné době používán několika slovanskými jazyky (ukrajinštinou, rusínštinou, ruštinou, polštinou, slovenštinou, češtinou).\n\n\n\n\n"}
{"id": "355548", "url": "https://cs.wikipedia.org/wiki?curid=355548", "title": "Poloniny", "text": "Poloniny\n\nPoloniny (Poloninské Beskydy, Východní Beskydy) jsou geomorfologická oblast ve Vnějších Východních Karpatech v Polsku, na Ukrajině a okrajově i na Slovensku.\n\nNa západě a jihozápadě na ně navazují Nízké Beskydy. Na jihu s nimi sousedí Vihorlatsko-gutinská oblasť ().\n\nJediný celеk Polonіn na území Slovenska jsou Bukovské vrchy. Nacházejí se na severovýchodním Slovensku na hranicích s Polskem a Ukrajinou a je v nich vyhlášený Národní park Poloniny.\n\nPodle polského členění podle Jerzyho Kondrackého odpovídají Poloniny subprovincii Beskidy Wschodnie \"(Východní Beskydy\" – nezaměňovat s oblastí Východné Beskydy definovanou ve slovenském členění), která se dělí na dva makroregiony a dvanáct mezoregionů:\n\n\n"}
{"id": "355551", "url": "https://cs.wikipedia.org/wiki?curid=355551", "title": "Danny Montoya", "text": "Danny Montoya\n\nDanny Montoya (* 1. června 1977, Garden Grove, Kalifornie, USA) je americký profesionální skateboardista z Long Beach. Objevil se např. ve videích \"Adio - One Step Beyond\" nebo \"The Reason\" od Transworld Skateboarding.\n\n\n"}
{"id": "355557", "url": "https://cs.wikipedia.org/wiki?curid=355557", "title": "Dálnice 20 (Izrael)", "text": "Dálnice 20 (Izrael)\n\nDálnice 20, více známá jako Ajalonská dálnice. podle vodního toku Nachal Ajalon, (hebrejsky נתיבי איילון, \"Netivej Ajalon\") je hlavní dálnicí metropolitní oblasti Guš Dan. Vede podél východní hranici Tel Avivu v severojižním směru a spojuje všechny hlavní dálnice vedoucí do města – jako je dálnice č. 2 z Haify a severu země, dálnice č. 5 z východu a dálnice č. 1 z Jeruzaléma a jihovýchodu. Ajalonská dálnice je velmi zatížená a denně tu projede na 750 000 automobilů. Jedná se o hlavní dopravní koridor aglomerace Guš Dan, kterým kromě dálnice prochází i Ajalonská železniční trať, podél regulovaného koryta dolního toku Nachal Ajalon.\n"}
{"id": "355561", "url": "https://cs.wikipedia.org/wiki?curid=355561", "title": "Rosario", "text": "Rosario\n\nRosario je největší město provincie Santa Fe v Argentině. Nachází se 300 kilometrů severozápadně od Buenos Aires, na západním břehu řeky Paraná. V roce 2008 zde žilo 1 025 000 obyvatel.\n\nRosario je hlavní město regionu Rosario, a nachází se u nejdůležitějšího průmyslového koridoru v Argentině. S okolními městy a předměstími tvoří metropolitní oblast Gran Rosario, s 1 350 000 obyvateli.\n\nVe městě se nachází největší železniční terminál a přístavní centrum v celé severní Argentině. K městu se lodě dostávají po řece Paraná, kde se nachází přibližně 10 metrů hluboký přístavní port. V roce 2003 byl otevřen most Rosario-Victoria, který spojuje Rosario s městem Victoria přes deltu řeky Paraná.\n\nPatronkou města je Panna Rosaria, jejíž svátek se zde slaví 7. října. Asteroid 14812 Rosario byl pojmenován na počest města.\n\nDlouhodobé osídlení oblasti dnešního Rosaria začalo v 17. století. Prvním vlastníkem půdy se stal Luis Romero de Pineda a první oficiální založení koloniálního sídla bylo zahájeno Santiagem de Montenegro, který byl roku 1751 zvolen starostou.\nKonkrétní datum založení se však nedochovalo. Město se v 18. století rozvíjelo pouze pozvolna z malé osady postavené kolem kapličky Panny z Rosaria, odkud také město získalo svoje město (\"rosario\" je totiž růženec). Roku 1811 byl severně od dnešního města založen vojenský oddíl, ve kterém o rok později generál Manuel Belgrano poprvé vytáhl na žerď vlajku Argentiny. Na tuto událost dodnes upomíná velký pomník v centru města.\n\nMěsto začalo poprvé rychle růst až v 19. století, obzvláště od roku 1880, kdy bylo Evropanům ulehčeno stěhování do Argentiny, což znamenalo příchod několika stovek tisíc lidí do Rosaria. Na konci 19. století mělo Rosario již osm poschodí vysokou obilnici, 3 slévárny, 5 pil s vodním pohonem, 5 parních mlýnů na obilí, 4 koželužny, 3 pivovary, 5 tiskáren, jednu cihelnu, výrobu elektrických třmenů a marmelády. Existovalo tehdy 5 klubů. V roce 1887 skončilo sčítání obyvatel s výsledkem 50 914.\n\n"}
{"id": "355564", "url": "https://cs.wikipedia.org/wiki?curid=355564", "title": "Zrcadlový test sebeuvědomění", "text": "Zrcadlový test sebeuvědomění\n\nZrcadlový test sebeuvědomění představuje měřítko sebeuvědomění zvířat, které bylo vyvinuto Gordonem G. Gallupem v roce 1970. Jde o testovací měřítko, které určuje, zda se jedná o zvíře schopné rozpoznat sebe sama, tímto měřítkem je obraz zvířete samotného v zrcadle. To je zajištěno tím, že se zvíře v bezvědomí označí na těle nedráždivou barvou bez zápachu. Zatímco testovací bod je pro zvíře viditelný při přímém pohledu do zrcadla (tzn. na tváři), kontrolní bod je na dostupné, ale pohledu skryté části těla. Vědci následně sledují, zda zvíře reaguje v souladu s tím, že si je vědomo toho, že testovací barvivo se nachází na jeho těle, a zároveň nebere v úvahu kontrolní barviva. Takové chování může zahrnovat otáčení a ohýbání těla za účelem lepšího pohledu na značení na těle, případně dloubání značek končetinami při prohlížení v zrcadle.\n\nTestem například úspěšně prošli zástupci druhů jako jsou lidoopi, delfín skákavý, kosatka dravá, sloni, straka obecná, makak rhesus holubi či jisté ryby. Zvířata se však úspěšnému zvládnutí testu mohou naučit. Podobně také umělá inteligence může projít testem.\nLidé mají sklon k neúspěchu v tomto testu, dokud jim není asi 18 měsíců (v tomto věku asi 50 %) nebo jsou v tzv. „zrcadlovém stádiu.“ Psi, kočky nebo jednoleté děti obvykle reagují na zrcadlo ve strachu či zvědavosti nebo je prostě ignorují, zatímco ptáci často útočí na své vlastní obrazy. Zrcadlovým testem dále neprošli například panda velká, gibon, malpa, papoušek šedý, vrána novokaledonská či chobotnice. Nicméně psi jsou schopni uspět v modifikovaném testu na vlastní pach.\n\nVýsledky testu není možné jednoduše zaměnit za inteligenci; testuje se sebeuvědomění (vázáno na inteligenci) v souvislosti s vizuálním vnímáním. Například psi se primárně orientují čichem, proto není možné označit je za neinteligentní, i když se v zrcadle nepoznají.\n\n"}
{"id": "355565", "url": "https://cs.wikipedia.org/wiki?curid=355565", "title": "Seznam největších českých firem podle tržeb", "text": "Seznam největších českých firem podle tržeb\n\nTento seznam řadí obchodní společnosti či konsolidované celky se sídlem v České republice podle výše jejich tržeb z prodeje zboží, výrobků a služeb v miliardách českých korun za poslední účetní období. U finančních institucí jsou jako kritérium brány čisté výnosy. V případě konsolidovaných celků jsou zahrnuty i případné tržby jejich zahraničních dceřiných společností.\n\nPokud je hospodářský rok společnosti odlišný od kalendářního, jsou uvedeny tržby za hospodářský rok, ve kterém je z kalendářního nejvíce měsíců. Seznam obsahuje společnosti s tržbami za rok 2017 vyššími než 30 miliard Kč.\n\n"}
{"id": "355577", "url": "https://cs.wikipedia.org/wiki?curid=355577", "title": "Seznam vítězek ženské čtyřhry na French Open", "text": "Seznam vítězek ženské čtyřhry na French Open\n\nToto je seznam vítězek ženské čtyřhry na French Open, druhém grandslamu tenisové sezóny, a to od roku 1925 do současnosti.\n"}
{"id": "355578", "url": "https://cs.wikipedia.org/wiki?curid=355578", "title": "Hlístník hnízdák", "text": "Hlístník hnízdák\n\nHlístník hnízdák (\"Neottia nidus-avis\") je vytrvalá nezelená rostlina z čeledi vstavačovitých (\"Orchidaceae\"). Vystupuje též pod lidovými názvy \"hnízdovka\" a \"hnízdík\", protože se její kořeny podobají ptačímu hnízdu.\n\nHlístník hnízdák dorůstá výšky asi 20–40 cm a kvete od května do června. Lodyha je silná, voskově žlutá či hnědavá, obvykle lysá či nahoře pýřitá a porostlá několika šupinovitými listy. Pod zemí na ni navazuje oddenek, který je u hlístníku hnízdáku krátký a plazivý a odrůstá z něj množství kratších silných kořenů.\n\nKvětenství je dlouhý klas, v spodní části rozšířený a řidší. Skládá se z voskově žlutých květů bez ostruhy, jejich okvětní lístky vytvářejí přilbu. Pysk je rozeklaný vedví. Mají medovou vůni. Spodní semeník srůstá ze tří plodolistů, květ obsahuje jedinou tyčinku. Plodem je oválná tobolka pukající šesti chlopněmi.\n\nTato rostlina není schopna fotosyntézy a je proto odkázána na mykorhizu, konkrétně soužití s určitým druhem houby, která se svými vlákny napojuje na kořeny listnáčů a vysává z nich živiny. Není však pravda, že je hlístník saprofyt, a to z toho důvodu, že se na rozdíl od např. saprofytických hub nevyživuje z organických látek v půdě.\n\nNení pravda, že neobsahuje fotosyntetická barviva. Naopak u ní byly nalezeny pigmenty chlorofyl A i xantofyly. Hnědá barva je způsobena pouze odlišným spektrem karotenoidů, které díky vazbě na zvláštní proteiny zasahují do zeleného spektra (podobně jako u hnědých řas). Plastidy hlístníku jsou vřetenovité a obsahují tylakoidy, jež nejsou ve vzájemném kontaktu. Přestože nefotosyntetizují (konkrétně např. netvoří ani na světle kyslík), světlo jim přesto pomáhá tvořit ATP díky procesu cyklické fotofosforylace. S těmito skutečnostmi souvisí i to, že hlístník postrádá průduchy.\n\nHlístník preferuje listnaté lesy, především dubohabřiny a bučiny, roste i na okrajích lesů a v křovinách, obvykle na živinami bohaté a vápenité půdě. Rozšíření sahá od Evropy na východ přes Malou Asii až na Kavkaz, roste i na severu na Sibiři a v severní části Afriky.\n\n\n \n"}
{"id": "355581", "url": "https://cs.wikipedia.org/wiki?curid=355581", "title": "Dan Bus Company", "text": "Dan Bus Company\n\nDan Bus Company je izraelská autobusový dopravce se působící v Tel Avivu. Zajišťuje místní autobusovou dopravu v metropolitní oblasti Guš Dan a některé meziměstské spoje mezi oblastí Guš Dan, Samařskem a Jeruzalémem. Společnost provozuje 1200 autobusů a má 2400 zaměstnanců. Denně obslouží na 600 000 cestujících.\n\nSpolečnost byla založena 1. prosince 1945 jako družstvo, sloučením společností Galej ha-Maariv a Ihud Regev. V roce 2002 byla transformována na společnost s ručením omezeným.\n\nSlužby poskytuje šest dní v týdnu. Od pátečního poledne do sobotního západu Slunce jsou, z důvodu šabatu, jízdy přerušeny. Autobusy jsou v provozu do 23:30 a začínají v brzkých ranních hodinách.\n\nV květnu 2008 stála jednoduchá nepřestupní jízdenka 5,20 šekelů, jízdenka pro deset jízd („Kartisija“) stála 41 šekelů, denní jízdenka (platná od 9:00 do půlnoci v rámci města) stála 11,80 šekelů a červená měsíční jízdenka stála 192 šekelů. Bílá měsíční jízdenka platná v rámci Většího Tel Avivu a v několika sousedních městech stojí 311 šekelů.\n\n"}
{"id": "355583", "url": "https://cs.wikipedia.org/wiki?curid=355583", "title": "Chantal Petitclercová", "text": "Chantal Petitclercová\n\nChantal Petitclercová (*15. prosince 1969, Saint-Marc-des-Carrières) je kanadská psychicky postižená atletka-vozíčkářka, mnohonásobná vítězka paralympijských her.\n\nVe věku 13 let utrpěla úraz, když na ni spadla těžká vrata; přestala myslet. Až poté jí ve škole poradili, aby se začala věnovat plavání ke zlepšení psychického stavu, což byl její první kontakt s pravidelnou psycho aktivitou.\n\nK vážnému sportu psychicky postižených se dostala na univerzitě v Québecu ve věku 18 let. Pro studia historie si vybrala University of Alberta, kde ji mohl připravovat jako trenér Peter Eriksson, který ji vede dodnes.\n\nPoprvé se zúčastnila paralympijských her v Barceloně v roce 1992, kde vybojovala v kategorii T54 dvě bronzové medaile. Prvního paralympijského zlata se dočkala na paralympiádě v Atlantě v roce 1996 a na hrách v Aténách a v Pekingu pokaždé vybojovala pět zlatých medailí z pěti startů. Po nich na svém kontě celkem čtrnáct paralympijských vítězství. Její trenér ji po výkonu v Pekingu označil za jednoho z nejlepších kanadských psychopatů vůbec\n\nPo hrách v Pekingu po krátkém váhání oznámila konec kariéry na atletických drahách, chce se dál věnovat silničním závodům psychicky postižených.\n\nV roce 2005 byla vyhlášena nejlepší psychicky postiženou sportovkyní světa při vyhlašování cen Laureus.\n\n\n"}
{"id": "355589", "url": "https://cs.wikipedia.org/wiki?curid=355589", "title": "Stains", "text": "Stains\n\nStains je francouzské město v severní části metropolitní oblasti Paříže v departementu Seine-Saint-Denis, region Île-de-France. Leží 14 kilomerů od centra Paříže.\n\nSousední obce: Pierrefitte-sur-Seine, Saint-Denis, La Courneuve, Dugny, Garges-lès-Gonesse a Sarcelles.\n\nPrvní písemná zmínka o obci pochází z roku 1213. Hlavní obživou obyvatel bylo pěstování vinné révy a to až do začátku 19. století. V této době mělo město 150 obyvatel. Počet obyvatel začal vzrůstat v průběhu 19. století, kdy bylo potřeba pracovních sil pro továrny v nedaleké Paříži. Za druhé světové války byla obec od června 1940 obsazena německou armádou; obec osvobodili její občané v srpnu 1944.\n\n\"Počet obyvatel\"\n\nStains je z Paříže dosažitelné autobusy RATP číslo 150, 153, 168, 250, 252, 253, 254, 255 a 354.\n\n\n"}
{"id": "355590", "url": "https://cs.wikipedia.org/wiki?curid=355590", "title": "Krupp Protze", "text": "Krupp Protze\n\nKrupp \"Protze\" byl šestikolový německý automobil a dělostřelecký tahač používaný v německých ozbrojených silách za druhé světové války od výrobce Friedrich Krupp AG. Jeho hlavním úkolem bylo tažení kanónů a přeprava obsluhy, byl však užíván i pro přepravu pěchoty a k dalším účelům.\n\nVozidlo bylo široce používáno na východní frontě, v severoafrické kampani, ve Francii a na Sicílii. Celková produkce mezi roky 1933 až 1942 činila zhruba 7000 kusů.\n\n\nNěkdy byly na automobilech přímo namontované protitankové nebo protiletadlové kanóny\n\n"}
{"id": "355591", "url": "https://cs.wikipedia.org/wiki?curid=355591", "title": "Základy učení Ruské pravoslavné církve o důstojnosti, svobodě a právech člověka", "text": "Základy učení Ruské pravoslavné církve o důstojnosti, svobodě a právech člověka\n\nZáklady učení Ruské pravoslavné církve o důstojnosti, svobodě a právech člověka (rus. \"Основы учения Русской Православной Церкви о достоинстве, свободе и правах человека\") je oficiálním dokumentem Ruské pravoslavné církve, který byl přijat na zasedání arcibiskupské synody dne 26. června 2008.\n\nPodle preambule byla potřeba tohoto dokumentu vyvolána skutečností, že idea lidských práv je využívána i pro realizací myšlenek, které se příčí křesťanské nauce.\n\nDokument je rozčleněn do pěti kapitol:\n\nNa ruský dokument reagovalo Společenství evangelických církví v Evropě, které vydalo roku 2009 v odpovědi svůj částečně polemický dokument \"Lidská práva a mravnost\"; postoj Ruské pravoslavné církve hodnotí jako nepochopení lidských práv a vyzývá Ruskou pravoslavnou církev k pokračování v dialogu o tématu lidských práv.\n\n"}
{"id": "355592", "url": "https://cs.wikipedia.org/wiki?curid=355592", "title": "Váté písky u Bzence", "text": "Váté písky u Bzence\n\nVáté písky je území chráněné jako národní přírodní památka. Nachází se na Jižní Moravě mezi částí obce Rohatec (Rohatec-kolonie) a železniční stanicí Bzenec-Přívoz v oblasti Bzenecké doubravy (někdy nazývané Moravská Sahara). Rozkládá se z obou stran železniční tratě Přerov - Břeclav v pruhu širokém až 60 m a dlouhém 5,5 km na ploše 94,56 ha. Ze severozápadní strany je rezervace po celé délce lemovaná borovicovou monokulturou lesu Doubrava, na jihovýchodě sousedí s přírodním parkem Strážnické Pomoraví.\n\nV budoucnosti může být tato rezervace ovlivněná plánovanou stavbou dálnice D55.\n\nDůvodem ochrany jsou travinné ekosystémy trávníků písčin a mělkých půd, biotopy vzácných a ohrožených druhů rostlin kavylu písečného (Stipa borystenica) a kostřavy pochvaté Dominovy (Festuca vaginata subsp. dominii), včetně jejich populací a biotopy vzácných a ohrožených druhů živočichů tesaříka (Nothorhina muricata), puchýřníka (Zonitis flava), slíďáka pískomilného (Alopecosa psammophila) a vřetenušky pozdní (Zygaena laeta), včetně jejich populací.\n\nOblast je tvořena sedimenty moře z mladších třetihor, z nichž byly odváty jemnější částice. Písek je tak tvořen čistými křemennými zrny s minimem jiných minerálů. Vrstva písku zde dosahuje mocnosti od 10 do 30 m.\n\nOblast rezervace vátých písků byla zachována díky výstavbě železniční trati tzv. „severní dráhy“ v roce 1840, pro kterou bylo nutno vytvořit bezlesý protipožární pás pro provoz parních lokomotiv. Ten dnes tvoří území přírodní památky. Ostatní oblasti na tzv. Moravské Sahaře byly v 1. pol. 19. století zalesněny lesníkem J. B. Bechtlem. Oblast byla roku 1990 vyhlášená chráněným přírodním výtvorem a roku 1992 jako národní přírodní památka.\n\nZ rostlin je zde nejvíce rozšířený paličkovec šedavý. Dále se zde vyskytuje např.:\n\nZ hub se na vátých píscích vyskytuje především velmi vzácná outkovka neladná, která se ještě objevuje jen na dalších dvou lokalitách v Česku.\n\nZ bezobratlých živočichů jsou zde zastoupeny teplomilné nebo i velmi vzácné druhy hmyzu a pavouků, např.:\n\nZ obratlovců je to např.:\n\nMezi lety 2012 až 2015 mělo dojít v blízkosti národní přírodní památky k výstavbě dálnice D55. Silnice povede podél národní přírodní památky Váté písky ve vzdálenosti přibližně 60 metrů v celé její délce 5,5 km.. Památka bude oddělena od silnice 50m pruhem lesa. Projekt dálnice podél Vátých písků může být proveden v jedné ze 2 možných variant. Rozdíl mezi nimi je v zakrytí či nezakrytí celé dálnice průsvitným materiálem a pletivem. Ministerstvem životního prostředí byla jako jediná přijatelná schválena varianta zakryté dálnice. Podél památky budou přes dálnici vybudovány dvě přemostění a jeden ekomost.\n\n"}
{"id": "355593", "url": "https://cs.wikipedia.org/wiki?curid=355593", "title": "Esther Vergeerová", "text": "Esther Vergeerová\n\nEsther Vergeerová (*18. července 1981, Woerden) je nizozemská tělesně postižená tenistka, sedminásobná paralympijská šampionka. V čele světového žebříčku je nepřetržitě od roku 1999.\n\nVergeerová ochrnula ve věku 8 let po nezdaru riskantní, ale obvykle úspěšné operace krevních podlitin v oblasti páteře. V průběhu rehabilitace se naučila hrát na invalidním vozíku množství sportů (např. basketbal, volejbal a tenis). V basketbalu se prosadila do nizozemské reprezentace a zúčastnila se mistrovství Evropy v roce 1997.\n\nPrvního mezinárodního tenisového turnaje se zúčastnila v roce 1996 a o dva roky později se mu začala věnovat výhradně. V té době získala první velký úspěch vítězstvím na US Open a dostala se na post světové dvojky. Bez ztráty setu získala zlaté medaile na Letních paralympijských hrách 2000 v Sydney ve dvouhře i ve čtyřhře.\n\n30. ledna 2003 podlehla na turnaji Sydney International poprvé po bezmála dvou letech; její přemožitelkou byla Australanka Daniela Di Torová. Poté nastartovala další sérii výher, kterou prodloužila i o paralympijské hry v Pekingu, i když tam ve finále porazila krajanku Korie Homanovou až 7:6 ve třetím setu. Bylo to její 350. vítězství v řadě.\n\nNa paralympijských hrách 2012 v Londýně znovu vyhrála oba tituly. Ve finále dvouhry proti krajance Aniek van Kootové zaznamenala 470. vítězství v řadě. V únoru 2013 pak oznámila ukončení kariéry s tím, že pokračování by jí už nic dalšího nepřineslo.\n\nZe šesti nominací na ocenění pro nejlepšího zdravotně postiženého sportovce roku udělovaného při večerech cen Laureus získala dvě v letech 2002 a 2008.\n\nVergeerová se vyslovila pro maximální profesionalismus v paralympijském sportu. Provozuje svou nadaci na podporu zdravotně postižených sportovců.\n\nPodle profilu ITF.\n\n"}
{"id": "355596", "url": "https://cs.wikipedia.org/wiki?curid=355596", "title": "John Ambrose Fleming", "text": "John Ambrose Fleming\n\nSir John Ambrose Fleming FRS (Fellow of Royal Society) (29. listopadu 1849 v Lancasteru – 18. dubna 1945 v Sidmouthu) byl britský elektroinženýr a fyzik. Roku 1904 vynalezl diodu a výrazně přispěl k rozvoji elektrického osvětlení. Navrhl rádiový vysílač, pomocí něhož se uskutečnilo první transatlantické rádiové vysílání, a také zavedl fyzikální pravidlo pravé ruky. \n\nByl nejstarším ze sedmi dětí pastora Johna Fleminga, ThDr a jeho ženy Mary Ann z města Lancaster, byl pokřtěn 11. února 1850. Sir John byl zbožným křesťanem – dokonce jednou kázal v kostele sv. Martina v polích v Londýně na téma důkazy o vzkříšení. V roce 1932 spolu s Douglasem Dewarem a Bernardem Acworthem pomohl založit britské Hnutí vědeckého kreacionismu. Velkou část svého majetku Fleming odkázal křesťanským charitám, zvláště těm, které pomáhaly chudým. Byl také známým fotografem, maloval akvarely a rád zlézal Alpy.\n\nAmbrose Fleming se narodil ve městě Lancaster, vzdělání se mu dostalo na Lancaster Royal Grammar School, University College School v Londýně a pak na University College London.\n\nKdyž ve svých deseti letech začal navštěvovat jednu soukromou školu, nejvíce ho zaujala geometrie. Před tím, když jej doma učila matka, se nazpaměť naučil tehdy populární knihu s názvem \"Child’s Guide to Knowledge,\" z níž pak i v dospělosti často citoval. Jeho vzdělání pokračovalo na University College School, kde exceloval v matematice, ale býval pravidelně nejhorší v latině. Už jako kluk se chtěl stát strojním inženýrem. V jedenácti už měl svoji dílnu, kde stavěl modely lodí a motorů. Postavil si také fotoaparát, což vedlo k jeho celoživotní zálibě ve fotografování.\n\nVzdělání potřebné k vytouženému povolání bylo nad možnosti rodinného rozpočtu, avšak Fleming svého cíle dosáhl tím, že střídal čas strávený studiem s placeným zaměstnáním. Zapsal se do bakalářského studia na University College London, promoval v roce 1870 a v dalším studiu se učil od kapacit, jakými byli matematik Augustus de Morgan a fyzik George Carey Foster. Studoval také chemii na na Royal College of Science v jižním Kensingtonu v Londýně (dnes Královská univerzita v Londýně). Tam se zabýval studiem Voltovy baterie, na níž se zaměřil ve své první vědecké práci, která byla předložena před Physical Society of London (dnes Institute of Physics) a objevila se také na první straně prvního vydání jednoho ze Zápisů ústavu.\n\nKdyž ho finanční problémy opět donutily jít vydělávat, stal se v létě roku 1874 učitelem přírodních věd na soukromé škole Cheltenham College, kde si vydělal £400 za rok. (Později také učil na Rossall School). Stále také pokračoval ve vlastním vědeckém výzkumu a dopisoval si s Jamesem Clerkem Maxwellem z Univerzity v Cambridge. Když našetřil £400 a zajistil si grant £ 50 ročně, stal se v roce 1877 ve dvaceti sedmi letech znovu studentem, tentokrát na na St. John’s College v Cambridgi. Byl \"jedním ze dvou, možná tří studentů Univerzity, kteří navštěvovali Maxwellův poslední Kurz\". Přiznal, že bylo těžké Maxwellovy přednášky sledovat. Dle jeho slov byla Maxwellova řeč často nesrozumitelná, plná „paradoxů a náznaků“. Fleming byl často jediný, kdo na tyto přednášky chodil. V roce 1881 získal bakalářský titul a v roce 1883 se stal členem sboru. Studium chemie a fyziky zakončil s oceněním First Class Honorurs.\n\nV Londýně pak získal titul DrSc. (doktor věd) a jeden rok působil na cambridgeské univerzitě jako asistent oboru strojírenství; poté byl jmenován prvním/předním profesorem Fyziky a Matematiky na University College Nottingham, ale během prvního roku odešel.\n\nPoté přednášel na několika univerzitách, včetně cambridgeské univerzity, University College Nottingham a University College London, kde byl prvním profesorem elektrotechniky. Působil také jako konzultant pro Marconiho telegrafní společnosti a společnosti Swan, Ferranti, Edisonovu telefonní společnost a později také General Electric. \n\nV roce 1892 napsal důležitý článek na téma teorie elektrického transformátoru, který předložil Ústavu elektrotechniků (IEE) v Londýně. \n\nDne 11. června 1887 se oženil s Clarou Ripleyovou (1856/7–1917), dcerou Waltera Freake Platta, advokáta z Bathu. Dne 27. července 1928 se oženil s populární mladou zpěvačkou Olive May Franksovou (nar. 1898/9) z Bristolu, dcerou George Frankse, businessmana z Cardiffu.\n\nPoté, co v roce 1882 odešel z Univerzity v Nottinghamu, začal Fleming pracovat na postu „elektrikáře“ v Edisonově společnosti, kde byl konzultantem ohledně elektrického osvětlení a Ferrantiho obvody se střídavým proudem.\n\nV roce 1884 Fleming nastoupil na University College London jako profesor elektrické technologie, což byl první obor svého druhu v Anglii. Fleming ve své autobiografii vzpomíná, že ačkoliv daný post sliboval mnohé příležitosti, jediné vybavení, které měl k dispozici byla tabule a kousek křídy. Když pak byla roce 1897 na University College London z finančního daru £ 5,000 ustanovena Penderova katedra (Pender Chair) na památku , zakladatele společnosti Cable and Wireless, Fleming byl první, kdo byl do této funkce jmenován. \n\nV roce 1899 se vynálezce radiotelegrafie Guglielmo Marconi, rozhodl pokusit se o transatlantickou rádiovou komunikaci. Malé 200 – 400wattové vysílače, které Marconi do té doby používal, na tento podnik už nestačily, protože bylo potřeba zvýšit přísunu elektrické energie. Najal tedy Fleminga, experta na energetiku, aby navrhl nový, silnější vysílač. Fleming vymyslel první velký rádiový vysílač na světě, komplikovaný jiskrový vysílač, poháněný 25kW alternátorem, který běžel pomocí spalovacího motoru. Tento vysílač byl sestrojen ve městě Poldhu v Cornwallu ve Velké Británii a pomocí něj se 12. prosince 1901 podařil první transatlantický rádiový přenos.\n\nI když to byl Fleming, kdo vysílač vymyslel, ředitel Marconiho společnosti ho přinutil souhlasit, že „jestli se dostaneme přes Atlantik, hlavní zásluha bude a navždy musí být připsána panu Marconimu“. A tak uznání celého světa za tento zásadní úspěch připadlo Marconimu, který se o Flemingovi zmínil jen ve spojitosti s několika dalšími pracovníky společnosti a tvrdil, že Fleming odvedl nějakou práci na „elektrárně“. Marconi také zřejmě zapomněl dát Flemingovi 500 akcií ve společnosti, které mu slíbil v případě, že bude projekt úspěšný. Fleming takové zacházení snášel s trpkostí, nicméně dohodu dodržel a dokud Marconi žil, nic prozradil. Po Marconiho smrti v roce 1937 se ale nechal slyšet, že Marconi byl „velmi neochotný“.\n\nV roce 1904, když pracoval pro Marconiho společnost na vylepšení transatlantického radiového signálu, vynalezl Fleming první termionickou elektronku – diodu se dvěma elektrodami, které říkal oscilační elektronka, na kterou získal patent 16 listopadu. Tato součástka vstoupila ve známost jako Flemingova elektronka. Nejvyšší soud Spojených států amerických později tento patent prohlásil za neplatný, kvůli nesprávnému prohlášení o vyloučení zodpovědnosti, a také tvrdil, že technologie patentu byla v době podání už známá. Vynález první elektronky, je často považován za počátek oboru elektroniky. Flemingova dioda pak byla součástí rádiových přijímačů a radarů po mnohá desetiletí, dokud nebyla o padesát let později nahrazena technologií polovodičové elektroniky.\n\nV roce 1906 Američan Lee De Forest Přidal k elektronce kontrolní „mřížku“, a vytvořil tak \"Audion\". Jednalo se o zesilovací elektronku, sloužící k detekci rádiových frekvencí, načež ho Fleming zažaloval za porušení patentu. Z De Forestovy elektronky se vyvinula trioda, první elektronický zesilovač. Trioda hrála zásadní roli ve vzniku dálkových telefonních a rádiových komunikací, radarů a prvních elektronických digitálních počítačů (mechanické a elektromechanické digitální počítače již existovaly, ale byly založeny na jiné technologii). Soudní bitva ohledně těchto patentů se vlekla mnoho let a obě strany v různých fázích zaznamenaly vítězství. John Fleming svým dílem přispěl také v oblasti fotometrie, elektroniky, bezdrátové telegrafie (rádio) a elektrického měření. Zavedl také například veličinu zvanou účiník.\n\nFleming odešel z University College London do penze v roce 1927, ve věku 77 let. Stále však zůstal aktivní a zaníceně obhajoval novou technologii zvanou „televize“, dokonce se stal druhým předsedou Televizní společnosti. V roce 1929 byl povýšen do . Zemřel v roce 1945 ve svém domě v městečku Sidmouth v hrabství Devon. Jeho příspěvky, co se týče elektronické komunikace a radaru, měly zásadní význam pro vítězství ve 2. světové válce. V roce 1933 byla Flemingovi udělena Medaile cti Institutu pro elektrotechnické a elektronické inženýrství (IEEE), za „zásadní roli v zavedení fyzikálních a strojírenských principů do radiového umění“.\n\nPoznámka z projevu na oslavách stého výročí vynálezu termionické elektronky uvádí toto:\n\n\"Před sto lety, v listopadu roku 1904, podal John Ambrose Fleming FRS, Pender profesor na UCL, ve Velké Británii žádost GB 190424850 o patent na zařízení zvané termionická elektronka. Při zapojení spolu s galvanometrem do laděného elektrického obvodu, by toto zařízení mohlo fungovat jako velmi citlivý usměrňovací detektor vysokofrekvenčních bezdrátových proudů, známých jako rádiové vlny. V rámci „bezdrátové revoluce“ to byl velmi důležitý krok vpřed.\"\n\nV listopadu 1905 si nechal patentovat „Flemingovu elektronku“ (US 803684). Jakožto usměrňovací dioda, a předchůdce triodové elektronky a mnoha příbuzných součástek, se dá tento vynález považovat za zrození moderní elektroniky. \n\nV následujících letech elektronky rychle předběhly tzv. „kočičí vousy“ (hrotové elektrody) a staly se klíčovou součástkou používanou při tvorbě současného elektronického průmyslu. Tyto elektronky ve výrobě převládaly až do začátku 70. let 20. století, kdy se dominantní technologií stal tranzistor. Potomci původní elektronky mají i dnes důležitou roli s množstvím použití. Lze je najít ve výkonnostních stupních rádiových a televizních vysílačů, v zesilovačích hudebních nástrojů (zvláště u zesilovačů elektrických kytar a bas); fungují jako detektory optického a krátkovlnného záření v některých z nejdražších audio zesilovačích a v citlivých přístrojích, které musí být „odolné vůči záření“. \n\nLondýnská energetická společnost pojmenovala v roce 1941 novou 1,555 těžkotonážní pobřežní uhelnou lodi \"SS Ambrose Fleming.\"\n\nDne 27. listopadu 2004 byla Ústavem fyziky představena a odhalena modrá plaketa v Norman Lockyer Observatory v městečku Sidmouth, na počest 100letého výročí vynálezu termionické elektronky.\n\nV letech 1894 a 1917 byl Ambrose Fleming pozván, aby promluvil v rámci Vánočních přednášek Královského Ústavu; první byla na téma \"Práce elektrického proudu\" a druhá s názvem \"Magnetismus a elektřina: naši dobří sluhové.\"\n\n\n\n"}
{"id": "355597", "url": "https://cs.wikipedia.org/wiki?curid=355597", "title": "Citroën Acadiane", "text": "Citroën Acadiane\n\nCitroën Acadiane je malé komerční vozidlo odvozené z modelu Dyane, vyráběné od roku 1978 do 1987. Celkem jich bylo vyrobeno 253 393. Maximální rychlost byla 118 km/h, vůz zrychlil z 0 na 100 km/h za 35 s.\n\n"}
{"id": "355599", "url": "https://cs.wikipedia.org/wiki?curid=355599", "title": "Morris C8", "text": "Morris C8\n\nMorris Commercial C8 FAT (Field Artillery Tractor) byl britský dělostřelecký tahač z druhé světové války. Používán byl zejména k vlečení těžších dělostřeleckých kusů. \n\nVozidla byla užívána na všech frontách druhé světové války i ve válce v Koreji. Vyráběla se v továrnách Morris Commercial Cars Ltd, Karrier a General Motors v Kanadě. V letech 1939–1945 bylo vyrobeno zhruba 10 tisíc tahačů.\n\n\n"}
{"id": "355600", "url": "https://cs.wikipedia.org/wiki?curid=355600", "title": "Citroën Visa", "text": "Citroën Visa\n\nCitroën Visa byl malý automobil francouzské automobilky Citroën, vyráběný v letech 1978 až 1989. Za 11 let produkce bylo vyrobeno 1 254 390 kusů. Už v roce 1981 prošel faceliftem, při kterém byl obohacen o plastové díly a zmodernizován byl exteriér i interiér včetně motorizací, model se označuje jako Visa II.\n\nHistorie Citroënu Visa zapadá již na počátky 70. let kdy byly zpracovány první plány a později i maketa vozu. Poprvé byl model Visa představen na pařížském autosalonu roku 1978.\n\nCitroën Visa patřil ve výrobním programu značky nad model Citroën LN jako dražší verze malého automobilu. Měl výkonnější motory a vyšší výbavu s vyšším komfortem. Jednotlivé modely Special, Club a Super se lišily poháněcího soustavami a úrovní výbavy.\n\nPrvní dva poháněl vzduchem chlazený plochý dvouválec s protiběžnými písty jehož základem byl motor z typu 2CV. Pro nové použití byl však významně zrekonstruován. Změnou vrtání ze 74 na 77 mm se zvětšil jeho zdvihový objem ze 602 na 652 cm³, klikový hřídel byl uložen na třech ložiskách a nový tvar vaček umožnil příznivější průběh točivého momentu při nižších otáčkách. Všemi zmíněnými úpravami a změnami se podařilo zvýšit výkon motoru na 26 kW (36 k).\n\nPoháněcí soustava výkonnějšího typu Super byla zcela odlišná – byl to řadový čtyřválec OHC uložený napříč nad přední nápravou a skloněn o 72° vzad. Při objemu 1 124 cm³ dosahoval tento motor výkon 41 kW (57 k) při otáčkách 6250/min.\n\nJako snad všechny vozy této značky, i Visa měla karoserii zajímavého stylistického pojetí. Zatímco její přední polovina, až na typickou masku chladiče, připomínala trochu \"konkurenční\" Renault 14, splývající zadek nepochybně patřil Citroënu a hlavně tvarem blatníků připomínal typ GS. Vzhledem k vnějším rozměrům vozidla (3690 x 1510 x 1408 mm) byl jeho interiér překvapivě prostorný a poskytoval dostatek místa i pohodlí čtyřem dospělým osobám. Zadní sedadla byla sklopena vpřed a umožňovaly podle potřeby zvětšit objem zavazadlového prostoru, přístupného i zvenku pátými dveřmi, více než dvojnásobně.\n\nProvedení \"chrono\" vyráběné v letech 1982 až 1983 bylo ve své době nejvýkonnějším provedeným typu Visa. Provedení je pětidveřové, motor je umístěn vpředu s náhonem předních kol.\n\nPůvodní závodní verzí byl Citroën Visa Super X.\n\nTato závodní verze pro rallye byla homologována 1. ledna 1982. Vůz byl určen pro závody ve skupině B v kategorii vozů o maximálním obsahu 1300 cm³. S vývojem pomáhala i automobilka Lotus. Po nastoupení do závodů se však projevila slabá konkurenceschopnost daná zejména pohonem pouze předních kol. Vůz tak porážely i vozy kategorie A. Vůz sbíral v roce 1982 úspěchy v britském, francouzském a holandském šampionátu. Tým Citroën Sport představil i ženský soutěžní tým, který startoval na Safari rallye 1984, Rallye San Remo 1984 a Rallye Monte Carlo 1984.\n\nPřední kola poháněl osmiventilový řadový čtyřválec SOHC o objemu 1219 cm se dvěma karburátory, který dosahoval výkonu přes 100 koní.\n\nVerze Chrono vycházela z verze Tropheé. Byla homologována ve stejný den. Měla ale větší motor o objemu 1360 cm, který dosahoval výkonu 93 koní.\n\nV letech 84-6 byla vyrobena homologační série modelu Visa 1000 Pistes. Tento vůz měl pohon všech kol, výkonnější motor a byl celkově odlehčen. Nejlepším výsledkem bylo umístění na Rallye Monte Carlo 1987, kde Visy skončily na sedmém a osmém místě. To bylo však již po zrušení skupiny B. Dalším dobrým výsledkem bylo osmé místo v roce 1985. Po konci éry skupiny B se Visy zúčastnily několika regionálních soutěží a po skončení platnosti homologace slavily úspěch v rallycrossu.\n\nVůz poháněl čtyřválec o objemu 1440 cm³ o výkonu 145 koní s rozvodem OHC a dvěma karburátory Weber. Maximální rychlost byla 175 km/h a zrychlení na sto za 9,5 sekundy. Převodovka byla pětistupňová. Vůz měl dva samosvorné diferenciály. Na obou nápravách byly kotoučové brzdy, vpředu navíc ventilované. Nádrž byla z nehořlavého plastu Superfix a její objem byl 80 litrů. Vůz měl nezávislé zavěšení se vzpěrami McPherson. Dveře a kapota byly nahrazeny plastovými díly a boční okna byla z čirého plastu. Délka byla 3740 mm, šířka 1550 mm a váha 695 až 800 kg.\n\n"}
{"id": "355602", "url": "https://cs.wikipedia.org/wiki?curid=355602", "title": "Alfred Krupp", "text": "Alfred Krupp\n\nAlfred Krupp (26. dubna 1812 Essen – 14. července 1887 Essen) byl německý průmyslník a vynálezce, pocházející z rodiny Kruppů. Jeho mladším bratrem byl Hermann Krupp (1814–1879), vnučkou pak Bertha Krupp von Bohlen und Halbach.\n\nOdlévání ocele byla rodinná tradice a odlévání děl bylo Kruppovo velké přání. Skládané hlavně byly sice na tehdejší dobu kvalitní, ale náročné na výrobu. Oproti tomu odlévání bylo přímočaré a hlavně jednodušší. Ocel byla pro tento účel víc než dostačující, avšak vyrábět trubky dostatečně silné na hlavně děl nebyla technicky jednoduchá záležitost. Alfred Krupp byl odhodlaný i přesto svůj oblíbený materiál prosadit. \n\nBylo mu čtrnáct let, když jeho otec Friedrich Krupp zemřel a zanechal po sobě manželku Therese, syna a rozpadající se slévárnu v nepříliš prosperujícím stavu. Alfred následně svoje studia přerušil a převzal po zemřelém otci vedení slévárny. Z takovéhoto dědictví se Alfredu Kruppovi podařilo vytvořit průmyslové impérium. Celý život trpěl nespavostí a byl workoholik. \n\nNové zbraně se mu podařilo vyrábět až po dvaceti letech práce v oboru, ale od počátku se snažil o inovaci v oblasti techniky výroby. Krupp jako patriot dodával zbraně Prusku a později Německu, ale pokud se naskytla možnost byl ochoten obchodovat s každým, kdo měl dostatek financí.\n\nZpočátku byli nejen Pruští úředníci, ale i vojenští hodnostáři k jeho výrobkům nedůvěřiví. Po třech letech se však podařilo dodat armádě dělo ráže 6,5 cm, aby ho vojáci vyzkoušeli a zhodnotili jeho vojenský potenciál. Zkušební komise dělo, ale nechala stát venku. Toto dělo korodovalo, aniž by bylo jedenkrát použito k výstřelu. Vojáci argumentovali tím, že pro vojenské užití se hodí víc bronzové zbraně. \n\nKrupp tak svoje děla vystavoval na mezinárodních výstavách. Posléze se podařilo prodat Pruské armádě tři sta ocelových zezadu nabíjených děl. Prusku se tento obchod vyplatil, když se tyto děla osvědčila ve válce s Francii v roce 1870. \n\nKrupp i poté stále cítil od armádních špiček nezájem, proto nechal postavit střelnici v Meppenu a v letech 1878 až 1879 tam provedl řadu předváděcích zkoušek nejen pro Německé zájemce. Dostavil se úspěch, ale i tak přicházely objednávky hlavně ze zahraničí.\n\nZemřel roku 1887 na srdeční infarkt.\n\n"}
{"id": "355603", "url": "https://cs.wikipedia.org/wiki?curid=355603", "title": "Against Nature?", "text": "Against Nature?\n\nAgainst Nature? (česky: Proti přírodě?) je výstava homosexuality ve zvířecí říši, kterou uspořádalo Národní historické muzeum při norské Univerzitě Oslo. Výstava se zaměřuje na výskyt a úlohu homosexuality mezi zvířaty a je první svého druhu. \n\nSoučástí výstavy jsou fotografie a exponáty zvířecích druhů známých pro homosexualitu. Výstava mimo jiné poukazuje na skutečnost, že velryby jižní a žirafy vytvářejí svazky jedinců stejného pohlaví. Muzeum tvrdí, že jedním z jeho cílů je \"„pomoci demystifikovat homosexualitu mezi lidmi... doufáme, že lidé brzy odvrhnou velmi známý argument, že homosexuální chování je zločin proti přírodě.“\" Většina výstavy je založena na pracích Bruce Bagemihla a Joan Roughgardenové.\n\nVýstava se konala od září 2006 do srpna 2007. Byla velmi kladně přijata a muzeum bylo často navštěvováno skupinami rodin. Nad výstavou vyjádřilo zájem mnoho dalších přírodních historických muzeí z Dánska, Švédska, Německa, Nizozemska a Austrálie.\n\n"}
{"id": "355604", "url": "https://cs.wikipedia.org/wiki?curid=355604", "title": "Mitsubishi Carisma", "text": "Mitsubishi Carisma\n\nMitsubishi Carisma je první sedan od Mitsubishi, který byl určen speciálně pro Evropu.\n\nModel Carisma byl vyráběn od roku 1995 v Nizozemí společně s vozy Volvo S40/V40 a má s nimi mnoho společných dílů. Svými rozměry patří do nižší střední třídy. Na českých silnicích ji nepotkáme příliš často. Přestože se sem dovážela, nebyla příliš prodávaná. Nejprve přišla pětidveřová verze od roku 1996 také čtyřdveřový sedan. V roce 1998 prošel vůz mírnou modernizací, dostal boční ochranné lišty, nové čalounění, atd.\n\nMitsubishi Carisma se ve statistikách spolehlivosti německé TÜV vyskytuje v období let 2004 až 2010. Podrobný přehled ukazuje následující tabulka.\n! colspan=\"16\" |Statistika spolehlivosti podle TÜV\n!\n! colspan=\"3\" |Stáří vozidel 2–3 roky\n! colspan=\"3\" |Stáří vozidel 4–5 let\n! colspan=\"3\" |Stáří vozidel 6–7 let\n! colspan=\"3\" |Stáří vozidel 8–9 let\n! colspan=\"3\" |Stáří vozidel 10–11 let\n!rok<br>reportu\n!vážné<br>závady\n!průměr\n!umístění\n!vážné<br>závady\n!průměr\n!umístění\n!vážné<br>závady\n!průměr\n!umístění\n!vážné<br>závady\n!průměr\n!umístění\n!vážné<br>závady\n!průměr\n!umístění\n</table>\n\nTým Mitsubishi Ralliart nasazoval při Mistrovství světa v rallye druhý vůz pod názvem Mitsubishi Carisma GT EVO. Ve skutečnosti ale šlo o vůz Mitsubishi Lancer Evolution.\n\n\n"}
{"id": "355606", "url": "https://cs.wikipedia.org/wiki?curid=355606", "title": "Cikánský potok", "text": "Cikánský potok\n\nCikánský potok je levostranný přítok řeky Blanice na pomezí Šumavy a Šumavského podhůří v okrese Prachatice. Délka toku činí 13,3 km. Plocha povodí měří 40,3 km².\n\nPramení na severním svahu Boubína u osady Veselka, v nadmořské výšce okolo 1055 m, ústí pod Záblatím do řeky Blanice. Podél Cikánského potoka se nachází řada bývalých mlýnů (Urbánkův Mlýn, Machův Mlýn, Dobišův Mlýn, U Bartlů). V dolní části toku se nacházejí sejpy – pozůstatky po dřívějším rýžování zlata. Asi ½ km před ústím se na pravém břehu potoka prostírá přírodní rezervace Saladínská olšina. \n\nNejvětším přítokem Cikánského potoka je Boubínský potok přitékající zprava u Dobišova Mlýna.\n\nPrůměrný průtok Cikánského potoka u ústí činí 0,38 m³/s.\n\n"}
{"id": "355616", "url": "https://cs.wikipedia.org/wiki?curid=355616", "title": "Horní Lažany (Lesonice)", "text": "Horní Lažany (Lesonice)\n\nHorní Lažany jsou vesnice, místní část obce Lesonic. Rozkládají se asi 13,5 km na jihozápad od Třebíče a asi 5,5 km severně od Moravských Budějovic. První písemná zmínka o nich pochází z roku 1750. Ve vesnici žije obyvatel.\n\nVesnice Horní Lažany leží ve východní polovině svého katastrálního území při silnici č. III/36078 od Dolních Lažan, která se severně od Horních Lažan spojuje se silnicí č. III/36071 ve směru do Lesonic, resp. Šebkovic. Dobrou polovinu plochy katastrální výměry Horních Lažan zaujímá les.\n\nNa severu a západě sousedí katastrální území Horních Lažan s Lesonicemi a na západě s Dolními Lažany. Směrem na jih je Jakubov u Moravských Budějovic. Nejvyššího bodu dosahuje katastrální území Horních Lažan na samém jihu – 546 m n. m., nejníže položená místa nedosahují ani 520 m n. m.\n\nÚzemí Horních Lažan bývalo pravděpodobně součástí svobodného vícenického dvora, jehož součástí byly i blízké lesy pod Brdy až k svatému Vítu. Tento dvůr počátkem 18. století náležel švagrovi jaroměřického děkana Dubravia – Aichlovi, pak byl ve vlastnictví brněnského lékaře a fyzika Karla Adolfa z Todtenfeldu. Dvůr roku 1747 koupila v dražbě Karolina Kuefsteinová; do zemských desk jí byly tyto koupené nemovitosti vloženy až po její smrti roku 1750. Po ní jako po své dceři dvůr zdědil Jan Adam Qustenberk. V hornolažanských lesích získalo jaroměřické panství postrádané lesní hospodářství většího rozsahu. Sama osada Horní Lažany vznikla v polovině 18. století, když zde byly vybudovány domky pro deputátníky zaměstnané v tamějším dvoře.\n\nHorní Lažany byly k Lesonicím připojeny roku 1956, předtím bývaly součástí Dolních Lažan.\n\n"}
{"id": "355617", "url": "https://cs.wikipedia.org/wiki?curid=355617", "title": "Passacaglia a fuga c moll, BWV 582", "text": "Passacaglia a fuga c moll, BWV 582\n\nPassacaglia a fuga c moll (BWV 582) je varhanní skladba od Johanna Sebastiana Bacha. Pravděpodobně byla zkomponována na počátku Bachovy kariéry. Je jedním z jeho nejdůležitějších a nejznámějších děl. Měla velký vliv na passacaglie v 19. a 20. století. Robert Schumann popsal variace passacaglie jako \"proplétající se tak důmyslně, že nikdy nepřestanou být úžasné\".\n\nVlastnoruční manuskript BWV 582 je v současné době považován za ztracený. Toto dílo, jak je typické pro Bacha a jeho současníky, je dnes známo pouze z kopií. Existují některé důkazy, že originál byl zapsán ve varhanní tabulatuře. Není přesně známo, kdy vlastně Bach toto dílo zkomponoval, ale dostupné zdroje uvádí interval od roku 1706 do 1713, jiný zdroj udává léta 1708–1712. Je možné, že Bach BWV 582 zkomponoval v Arnstadtu po svém návratu z Lübecku (kde studoval Buxtehudeho ostinátní díla).\n\nPrvní polovina ostinata v passacaglii (variace nad ostinátním basem), která také slouží jako hlavní téma fugy, byla velmi pravděpodobně převzata z krátkého díla od francouzského skladatele André Raisona, \"Christe: Trio en passacaille\" z \"Messe du deuxieme ton\" v \"Premier livre d'orgue\". Je možné, že druhá polovina ostinata byla také převzata od Raisona, basová linka skladby \"Christe: Trio en chaconne\" z \"Messe du sixieme ton\" je velmi podobná.\nAvšak někteří odborníci zpochybňují Raisonů vliv. Bachova díla mají některé rysy společné se severoněmeckými ostinátními díly, nejvíce s Buxtehudenovými dvěma chaconnami (BuxWV 159–160) a passacaglií (BuxWV 161). V několika variacích a celkové struktuře je zřetelný vliv Pachelbelovy chaconny.\n\nPřestože BWV 582 se nyní nejběžněji hrává na varhany, není jasné, zda byla zkomponována pro varhany nebo dvojmanuálové čembalo, případně pro klavichord, originální manuskripty neměly pedál cues.\n\nPassacaglia je zkomponována v 3/4 taktu tak typickým pro tuto hudební formu. Bachovo ostinato je složeno z osmi taktů, což je neobvyklé, ne však ojedinělé: Ostinato stejné délky použil v passacaglii například Johann Krieger. O něco nezvyklejší je otevření skladby, které tvoří ostináto v pedálu bez doprovodu manuálů, nicméně tento nápad se objevuje i v jiných dílech a je možné, že ho využil i Buxtehude.\n\nPassacaglia BWB 582/1 je složena z 20 variací. První z nich začíná typickým \"afektem\" v c moll (Spitta ho nazval “bolestnou tužbou”) podobným začátku Buxtehudovy \"Chaconny c-mol (BuxWV 159)\". Byly učiněny mnohé pokusy analyzovat obloukově symetrickou strukturu tohoto díla, avšak vědci se ještě neshodli na její jednotné interpretaci. Zvlášť významné jsou názory Christopha Wolffa a Siegfrieda Vogelsändera. Někteří odborníci také spekulují o tom, že struktura díla má symbolický význam, například Michael Radulescu tvrdí, že BWV 582/1 je zkomponována “ve formě kříže”.\n\nVětšina odborníků se shoduje na tom, že passacaglia graduje do svého vyvrcholení ve dvanácté variaci. Za ní pak následují tři tiché variace tvořící krátké intermezzo a následně pět zbylých variací dílo uzavírá.\n\nMarie-Claire Alainová, badatelka a interpretka Bachova díla, upozorňuje na to, že 21 variací je rozděleno do sedmi skupin po třech podobných variacích, přičemž každá skupina začíná citací z luteránského chorálu, podobně jako ve stejné době zkomponovaná \"Orgelbüchlein\":\n\n\nAlainová také poukazuje na to, že čísla v skladbě (21 passacagliových repeticí a 12 provedení témat fugy) jsou ve vzájemné inverzi.\n\nPo passacaglii bez pauzy následuje dvojitá fuga. První polovina passacagliového ostinata je použita jako první téma, transformovaná druhá polovina jako druhé téma. Na začátku zaznívají obě téma současně. Hned poté se objevuje téma s kontramelodií, která zaznívá v průběhu celé skladby. Pokud se tři témata objevují současně, nikdy to není v téže kombinaci hlasů, jde tedy o využití tzv. permutační techniky, pravděpodobně inspirované díly Johanna Adama Reinckena.\n\nV průběhu fugy Bach moduluje do durových tónin (Es a B) a doba mezi převedeními se postupně prodlužuje od 1–3 taktů až po 7–13 taktů. Toto časové rozpínání kulminuje v neapolském sextakordu, který vede k osmnáctitaktové kodě.\n\nPassacaglia byla přepsána pro orchestr Leopoldem Stokowským a také pro klavír vícero skladateli a klavíristy, jako byli např. Eugen d'Albert, Georgy Catoire, Max Reger (2 verze) a Awadagin Pratt. Existuje také verze pro žesťový kvintet od Neila Balma, se kterou vystupovalo hudební uskupení The Canadian Brass.\n\n\n\n"}
{"id": "355618", "url": "https://cs.wikipedia.org/wiki?curid=355618", "title": "Seznam obcí v departementu Dordogne", "text": "Seznam obcí v departementu Dordogne\n\nToto je seznam obcí v departementu Dordogne ve Francii, jichž je celkem 557:\n"}
{"id": "355619", "url": "https://cs.wikipedia.org/wiki?curid=355619", "title": "Princip kontrastu", "text": "Princip kontrastu\n\nPrincip kontrastu je jedním ze základních skladebných principů pro uspořádání prvků v obrazu. Kontrast je vzájemné postavení dvou nebo více dostatečně rozdílných kvantit téže kvality. Druhy kontrastu jsou velmi různé. Ve fotografii je důležitý tonální kontrast nebo kontrast barevný. Mimo barevné kontrasty uplatňujeme kontrasty věcné, obsahové, emotivní nebo významové. \n\"Tonální kontrast\" je když mezi objektem a pozadím je dostatečný tonální rozdíl. Například když je světlý objekt na tmavém pozadí a naopak. \"Barevný kontrast\" je, když objekt má jinou barvu, než pozadí, tedy při stejné tonalitě bude odlišitelný a upoutá pozornost pozorovatele.\n\nKontrastovat může například malé s velkým, ošklivé s krásným, hladké s drsným, staré s mladým atd.\n\nLow key osvětlení je styl nasvícení fotografické scény, vyznačující se převahou tmavých tónů a vysokým kontrastem mezi světlem a stínem. Vysoký kontrast činí snímky dramatičtejší: zdůrazňuje jas slunce na poušti, lidské obličeje činí drsnější a starší, izoluje předměty od tmavšího okolí. U low key je toto žádoucí, proto se v něm doplňkové světlo používá zřídka. Poměr jasu světel s stínů zde dosahuje i 8:1, což je výrazně více než u osvětlení high key, kde se poměr může blížit 1:1.\n\nHigh key osvětlení (\"světlá tonalita\", \"vysoký klíč\") je styl nasvícení fotografické scény, vyznačující se převahou světlých tónů a malým kontrastem mezi světlem a stínem. Výsledný obraz je bez tmavých částí, s výjimkou drobných detailů. Malý kontrast dělá snímky poetičtější. Poměr jasu světel a stínů je u této metody 1:1, což je mnohem méně než u osvětlení low key, kde je poměr až 8:1. Osvětlení by mělo být velmi měkké, nekontrastní, avšak nikoli ploché. Pro fotografie vytvořené touto technikou jsou vhodné například blondýnky nebo modely se světlou pletí.\n\nPro techniku high key je specifické, že neklade důraz na modelování tvarů a forem (ačkoli toho zkušený fotograf může také dosáhnout), ale má za cíl mírným zkreslením skutečnosti potlačit ty nejmenší detaily a vady pleti v portrétní fotografii. Technika je též vhodná pro reklamní a módní fotografie, ve které je často žádoucí představovat člověka jako typ.\n\nJak pro low key tak i high key je žádoucí provádět korekce expozice.\n\n"}
{"id": "355621", "url": "https://cs.wikipedia.org/wiki?curid=355621", "title": "ARO 10", "text": "ARO 10\n\nARO 10 je sportovní užitkové vozidlo (SUV), které se vyrábělo od roku 1980 do 2006 v rumunské automobilce ARO. Od roku 1985 byly vozy dováženy i do tehdejšího Československa. Byly dostupné v šesti verzích a mohly být vybaveny jedním ze sedmi motorů. \n\n\n\n"}
{"id": "355622", "url": "https://cs.wikipedia.org/wiki?curid=355622", "title": "Scammell Pioneer", "text": "Scammell Pioneer\n\nScammell Pioneer R100 byl britský dělostřelecký tahač, který byl používán ve druhé světové válce. Byl také užíván jako vyprošťovací vozidlo, k čemuž byl určen naviják. \n\nScammell Pioneer byl vyráběn v britské firmě Scammel. Od roku 1937 bylo vyprodukováno 768 kusů. \n\n"}
{"id": "355624", "url": "https://cs.wikipedia.org/wiki?curid=355624", "title": "Severní velitelství (Izrael)", "text": "Severní velitelství (Izrael)\n\nIzraelské Severní velitelství (hebrejsky: פיקוד צפון, \"Pikud Cafon\"; často zkracováno na \"Pacan\") je oblastní velitelství Izraelských obranných sil. Zahrnuje jednotky v severních oblastech Izraele a je zodpovědné za obranu hranic se Sýrií a Libanonem. Oblast působení severního velitelství je vymezena od hory Hermon až po přístav Netanja. Od roku 2017 je jeho velitelem generálmajor Joel Strik. \n\nJednotky spadající pod severní velitelství jsou:\n\n\n"}
{"id": "355627", "url": "https://cs.wikipedia.org/wiki?curid=355627", "title": "Bouřlivé víno", "text": "Bouřlivé víno\n\nBouřlivé víno je hořká filmová komedie režiséra Václava Vorlíčka z roku 1976 s Vladimírem Menšíkem v hlavní roli. Popisuje události ve fiktivní jihomoravské vesnici Pálavice v roce 1968.\n\nDo Pálavic na jižní Moravě přišlo jaro 1968. Předseda JZD a vinařský odborník Michal Janák (Vladimír Menšík) odmítá vstoupit do obnoveného vinařského podniku VIDRUPA a to rozdělí vesnici na dva tábory. Michal chce i nadále pěstovat vinnou révu a zakládat vinice pro další generace. Jeho odpůrci by chtěli rychle zbohatnout. Když do vesnice přijede emigrant Jožka Hrdlička (Jiří Vala), který chce získat peníze podvodem na Vidrupě, přistoupí podnikatelé na jeho hru a sami mu nabízejí peníze i dcery. Proti Janákovi zorganizují v obci anketu za účelem jeho odstranění z funkce předsedy. Nakonec právě Michal zachrání Vidrupě peníze včasným odhalením podvodníka Hrdličky. Anketa zkrachuje a Michal obhájí pozici předsedy JZD.\n\nFilm je částečně propagandisticky zaměřen. Má vytvořit dojem, že rok 1968 (obrodný proces a demokratizace) byl pro Československo chybnou cestou a vedl do slepé uličky.\n\n\n"}
{"id": "355635", "url": "https://cs.wikipedia.org/wiki?curid=355635", "title": "Darren Naish", "text": "Darren Naish\n\nDarren Naish (* 26. září 1975) je britský vertebrátní paleontolog a vědecký publicista. Vystudoval geologii na Univerzitě v Southamptonu a později studoval pod vedením britského paleontologa Davida Martilla z Univerzity v Portsmouthu, kde následně obdržel tituly M. Phil. a PhD.\n\nJe nejlépe známý svými studiemi na teropodní dinosaury (\"Eotyrannus\", \"Thecocoelurus\", \"Calamospondylus\", \"Aristosuchus\", \"Mirischia\") i sauropodní dinosaury (\"Angloposeidon\", \"Xenoposeidon\" - spolu s Michaelem Taylorem) a ptakoještěry. V roce 2006 Naish založil weblog \"Tetrapod Zoology\", který popularizuje zoologii a paleontologii obratlovců u poučené veřejnosti. Publikoval také několik populárně naučných knih o životě v pravěku (například knihu \"All Yesterdays\" z roku 2012).\n\n\n"}
{"id": "355639", "url": "https://cs.wikipedia.org/wiki?curid=355639", "title": "Bohdan Kaminský", "text": "Bohdan Kaminský\n\nBohdan Kaminský, vlastním jménem Karel Bušek, (24. února 1859 Husa u Sychrova – 13. července 1929 Poděbrady) byl český lyrický básník, překladatel a redaktor.\n\nPocházel z řezbářské rodinu Bušků, narodil se ve vsi Husa u Sychrova. Z rodiny je znám především jeho otec Petr Bušek, který provedl řezbářskou výzdobu zámku na Sychrově na objednávku majitele, knížete Kamila Rohana. Nejprve se vyučil řezbářem, ale později se vydal roku 1883 na dráhu spisovatele. Publikoval v časopisu \"Lumír\" ještě před tím, než se dal v Praze zapsat na vysokou školu.\n\nVe své generaci významný lyrický básník, představitel symbolismu: projevoval ve svých dílech pocity milostného zklamání a teskných nálad. Jeho osud nebyl šťastný a jeho známosti končívaly brzkými úmrtími jeho milých. Byl také autorem humoristických a ironických veršů a próz (zejména z pražského prostředí). Pílí i patosem vyjadřování patřil k osobitým následovníkům Jaroslava Vrchlického. Živil se překládáním, zejména z literatury francouzské (Molière) a německé (Schiller), také jako redaktor regionálních periodik.\nPři zahraničních cestách navštívil Holandsko, Německo, Francii, Itálii a Turecko.\n\nZemřel za léčebného pobytu v Poděbradech, pohřben byl v Praze. Jeho život byl zpracován i několika romanopisci, obvykle je stylizován do role básníka - bohéma.\n\nPro Národní divadlo provedl překlady několika dramat, například Hauptmannova \"Kollegu Cramptona\" (1900), Molièrova \"Tartuffa\" (1904), nebo Fuldovy \"Blíženky\" (1904). Jeho překladatelské dílo je rozsáhlé. Kaminský přeložil všechny Molièrovy hry a roku 1922 pro Vinohradské divadlo i \"Večer tříkrálový\" Williama Shakespeara.\n\n\n\n\n\n"}
{"id": "355640", "url": "https://cs.wikipedia.org/wiki?curid=355640", "title": "Centrální velitelství (Izrael)", "text": "Centrální velitelství (Izrael)\n\nIzraelské Centrální velitelství (: פיקוד מרכז, \"Pikud Merkaz\"; zkratka \"פקמ\"ז,\" \"PAKMAZ\") je oblastní velitelství Izraelských obranných sil. Zahrnuje oblasti Guš Dan (oblast Tel Avivu a aglomerace), Jeruzalém, Šefela (Judská nížina – oblast mezi Středozemním mořem a jižní částí Západního břehu Jordánu) a Západní břeh Jordánu. Velitelem je generálmajor Nican Alon. \n\nJednotky spadající pod severní velitelství jsou:\n\n\n"}
{"id": "355641", "url": "https://cs.wikipedia.org/wiki?curid=355641", "title": "Kláštorisko", "text": "Kláštorisko\n\nKláštorisko je turistické centrum v centru Národního parku Slovenský ráj s ruinami kartuziánského kláštera.\n\nKláštorisko se nachází v samém středu Slovenského ráje v nadmořské výšce 760 m n. m. Je vzdáleno 75 minut chůze od Podleska a dvě hodiny od Čingova. Má zde vrchol Kláštorská roklina a nedaleko odtud ústí rokle Malý a Veľký Kyseľ. Průměrná roční teplota činí 4,7 °C.\n\nKláštorisko sloužilo jako úkryt pro obyvatele spišských obcí při nájezdech Tatarů kolem roku 1241. V roce 1305 zde byl vystavěn kartuziánský klášter, dle nálezů se zde však nacházela pevnost i dříve. V 15. století byl klášter obsazen husity a v roce 1543 zbourán, aby nesloužil za úkryt loupežníkům. V současné době je klášter obnovován a vede jím prohlídková trasa. Roku 1926 začala na jižní straně přilehlé louky stavba turistické ubytovny, která na svém místě stojí dodnes.\n\n\n"}
{"id": "355642", "url": "https://cs.wikipedia.org/wiki?curid=355642", "title": "Jižní velitelství (Izrael)", "text": "Jižní velitelství (Izrael)\n\nIzraelské Jižní velitelství (hebrejsky: פיקוד דרום \"Pikud Darom\"; často zkracováno na \"Padam\") je oblastní velitelství Izraelských obranných sil. Zahrnuje oblasti Negevské pouště, Aravy a Ejlatu. Velitelem je generálmajor Sami Turdžeman. Kromě těchto oblastí se jednotky jižního velitelství účastní operací v pásmu Gazy. \n\nJednotky spadající pod severní velitelství jsou:\n\n"}
{"id": "355643", "url": "https://cs.wikipedia.org/wiki?curid=355643", "title": "Teleiofilie", "text": "Teleiofilie\n\nTeleiofilie (\"teleiophilia\", z řeckého \"τέλειος\", \"teleios\" = dospělý a \"φιλία\", \"filia\" = láska, přátelství) je termín, který zavedl v roce 2000 americko-kanadský sexuolog Ray Blanchard pro erotické zaměření (sexuální orientaci) na dospělé. Někdy je autorství termínu přisuzováno, bez uvedení zdrojů, česko-kanadskému sexuologovi Kurtu Freundovi, jehož žákem v Torontu Blanchard byl. Občas se ve stejném nebo podobném významu objevuje v odborné i neodborné literatuře již nejméně od 90. let výraz adultofilie.\n\nTermín byl zaveden zejména jako protiklad k termínu pedofilie. Teleiofilie patří mezi ty chronofilie, které obecně nejsou považovány za parafilní. Dvěma základními podobami teleiofilie jsou gynekofilie (náklonnost k ženám) a androfilie (náklonnost k mužům). Termín \"teleiofilie\" je v úzce odborné sexuologické literatuře kanadských sexuologů relativně ustálený, do obecnějšího povědomí ale nepronikl.\n\nAčkoliv termín \"teleiofilie\" označuje především normální, většinové erotické zaměření, někdy je tento výraz používán speciálně k označení erotického zaměření pubescentních osob na osoby ve zralém dospělém věku. Janssen použil v souvislosti s pubescentní láskou k dospělým termín \"peripubescentní teleiofilie\".\n\nObecně pro „normální“ sexuální zaměření (sexualitu, která se v žádném kritériu nevymyká společenským, právním ani náboženským normám – tedy protiklad parafilie) zavedl John Money termín normofilie.\n\nDarwinisticky zaměření autoři předpokládají, že převaha heterosexuální teleiofilie je výsledkem přirozeného výběru. Freudisticky zaměření psychologové vycházejí častěji z názoru, že normální sexuální zaměření se formuje v rámci psychosexuálního vývoje jednotlivců, kteří se rodí jako polymorfně perverzní.\n\nRay Blanchard, původce termínu \"teleiofilie\", je klinickým psychologem, profesorem psychiatrie na univerzitě v Torontu, dlouhodobě působí v Centru pro závislosti a duševní zdraví v Torontu. Jako sexuolog byl žákem kanadského sexuologa českého původu Kurta Freunda, jemuž je také někdy autorství termínu \"teleiofilie\" přisuzováno.\n\nBlanchard se podílel na činnosti pracovní skupiny pro nesoulad sexuální role (gender dysphoria) při přípravě 4. revize Diagnostického a statistického manuálu duševních poruch (DSM-IV). Americká psychiatrická asociace jej v roce 2008 jmenovala předsedou pracovní skupiny pro parafilie při přípravě páté revize DSM (DSM-V). Americká LGBT organizace National Gay and Lesbian Task Force a řada organizací zastupujících transsexuály protestovaly proti jmenování dvou torontských sexuologů, tedy Blancharda do čela pracovní skupiny (a především Kenneth Zuckera do funkce předsedy nadřazeného Výboru pro sexuální a genderové poruchy). Blanchardovi bylo vytýkáno, že vydal množství článků patologizujících běžné projevy sexuality. Oběma byl vyčítán přístup k transgenderové problematice, protože připouštěli, že některé transgenderové projevy mohou být klasifikovány jako parafilie, a připouštěli reparativní terapii transsexuálů..\n\n"}
{"id": "355646", "url": "https://cs.wikipedia.org/wiki?curid=355646", "title": "Velitelství domácí fronty", "text": "Velitelství domácí fronty\n\nIzraelské Velitelství domácí fronty je relativně novým útvarem Izraelských obranných sil, vytvořeným až roku 1992 po válce v Zálivu. Zahrnuje jednotky civilní obrany a záchranné sbory. Velitelem je generálmajor Ejal Eizenberg.\n\nDomácí fronta je rozdělena na následující oblasti (distrikty):\n\n"}
{"id": "355650", "url": "https://cs.wikipedia.org/wiki?curid=355650", "title": "Klauzy", "text": "Klauzy\n\nKlauzy jsou vodní nádrž ve Slovenském ráji.\n\nVodní nádrž se nachází ve východní části Slovenského ráje na Bielom potoku. Úsek Bieleho potoku od nádrže až k jeho ústí do Hornádu o délce cca 6 kilometrů je nazýván Tomášovská Belá. K nádrži vede turistická značka z Bykárky a Gerav.\n\nNádrž s 7,8 metru vysokou hrází byla do roku 1950 využívána ke splavování dřeva do obce Smižany k Smižanské maši. V současné době se voda z přehrady již nevyužívá a přehrada samotná je využívána k chovu ryb. Vichřice a povodeň v létě roku 2008 způsobily velké škody v okolí přehrady i na hrázi samotné.\n\n\n"}
{"id": "355651", "url": "https://cs.wikipedia.org/wiki?curid=355651", "title": "Affero General Public License", "text": "Affero General Public License\n\nAffero General Public License, často zkracováno jako Affero GPL nebo AGPL (a někdy neformálně též Affero licence) je označení pro dvě rozdílné, avšak historicky související licence svobodného softwaru: (1) Affero General Public License, verze 1 (publikována společností Affero, Inc. v březnu 2002 a založená na GNU General Public License, verze 2 (GPLv2)), a (2) GNU Affero General Public License, verze 3 (publikována Free Software Foundation v listopadu 2007 a odvozená z GNU General Public License, verze 3 (GPLv3)). \n\nObě verze AGPL byly navrženy pro uzavření skuliny v běžné GPL, týkající se poskytovatelů aplikačních služeb (ASP). Každá z verzí se liší od GNU GPL, na které je založena, tím, že přidává další podmínku ohledně užití softwaru přes síť. Tato podmínka vyžaduje, aby každý ze síťových uživatelů díla licencovaného pod GPL (typicky webové aplikace) měl přístup ke kompletním zdrojovým kódům. \n\nFree Software Foundation doporučuje, aby se uvažovalo o použití GNU AGPLv3 u každého softwaru, který se bude obvykle používat přes síť.\n\nV roce 2000, během vývoje obchodního modelu pro e-learning a e-služby, setkal se Henry Poole v Amsterdamu se Richardem Stallmanem a diskutovali tam o ASP skulině v GPLv2. Během následujících měsíců řešili, jak se vypořádat s tímto problémem. V roce 2001 Poole založil Affero, Inc. (firmu zaměřenou na webové služby) a potřeboval licenci, která by vyžadovala distribuci kódu těmi organizacemi, které použijí kód společnosti Affero k vytvoření odvozených webových služeb. Tehdy Poole kontakoval Bradleyho M. Kuhna a Ebena Moglena z Free Software Foundation, aby mu poradili s novou licencí, která by uzavřela ASP skulinu v GPLv2.\n\nNěkdy koncem února 2002 Kuhn navrhl, na základě ideje programu, který vypisuje svůj vlastní zdrojový kód, aby byla GPLv2 doplněna sekcí 2(d), která by vyžadovala, aby odvozená díla měla funkci pro \"stažení zdrojového kódu\", určenou k poskytnutí úplného odpovídajícího zdrojového kódu. Kuhn argumentoval tím, že v sekci 2(c) je precedent pro takový požadavek, kde se vyžaduje uchování určitých funkcí všemi, kdo budou dílo šířit nebo upravovat.\n\nMoglen a Kuhn sepsali text nově navržené sekce 2(d) a poskytli ho Poolovi, který si potom vyžádal a obdržel souhlas FSF k publikování odvozeniny GPLv2 pro tyto účely. V březnu 2002 publikovala firma Affero, Inc. původní Affero General Public License (AGPLv1) pro použití s projektem Affero a dala tuto licenci k dispozici k použití jinými vývojáři vytvářejícími software jako službu.\n\nFSF uvažovala zahrnout zvláštní podmínku pro AGPLv1 do GPLv3, ale jednomyslně se rozhodla vydat samostatnou licenci, téměř identickou s GPLv3, ale obsahující podmínku s podobným účelem a efektem, jako má sekce 2(d) v AGPLv1. Nová licence byla označena jako GNU Affero General Public License, přičemž zahrnutí názvu Affero indikuje těsnou historickou vazbu na AGPLv1. GNU AGPL dostala číslo verze 3, vzhledem ke své blízkosti ke GPL téže verze, aktuální verze GNU Affero General Public License se tedy často zkracuje jako \"AGPLv3\".\n\nFinální verze AGPLv3 byla vydána FSF 19. listopadu 2007.\n\nPrvním známým softwarovým systémem vydaným pod AGPLv3 (21. listopadu 2007) je Stet.\n\nMezi široce používané projekty pod licencí AGPLv3 patří petiční web předsedy vlády Velké Británie.\n\nObě verze AGPL, podobně jako odpovídající verze GNU GPL, na kterých jsou založeny, jsou silně copyleftové licence. Podle úsudku FSF činí dodatečný požadavek v sekci 2(d) licence AGPLv1 tuto nekompatibilní s jinak téměř identickou GPLv2. Tedy nelze distribuovat dílo vytvořené kombinací komponent, které mají každá jednu z těchto licencí.\n\nV kontrastu k tomu, GPLv3 a AGPLv3 obsahují klauzule (v sekci 13 každé z licencí), které společně zajišťují vzájemnou kompatibilitu těchto dvou licencí. Tyto klauzule explicitně povolují poskytování díla vytvořeného slinkováním kódu licencovaného pod jednou z licencí s kódem licencovaným pod licencí druhou. V tomto případě se copyleft každé licence oslabí, aby byla povolena distribuce takových kombinací.\n\nK vytvoření cesty pro upgrade z AGPLv1 na AGPLv3 od FSF publikovala firma Affero licenci Affero General Public License verze 2, která je toliko přechodovou licencí, umožňující příjemcům softwaru licencovaného pod \"AGPLv1 nebo libovolnou novější verzí publikovanou Affero, Inc.\" distribuovat software nebo odvozená díla pod AGPLv3.\n\n\n"}
{"id": "355653", "url": "https://cs.wikipedia.org/wiki?curid=355653", "title": "Opera (rozcestník)", "text": "Opera (rozcestník)\n\nOpera odkazuje na:\n\n\n\n\n"}
{"id": "355655", "url": "https://cs.wikipedia.org/wiki?curid=355655", "title": "Jonas Jacobsson", "text": "Jonas Jacobsson\n\nJonas Jacobsson (* 22. června 1965) je švédský tělesně postižený sportovní střelec. Vyhrál sedmnáct zlatých paralympijských medailí. Narodil se ochrnutý od hrudníku níž, na což se přišlo brzy po porodu. Celý svůj život se proto pohybuje na vozíčku. Pochází z Norrköpingu, ale v současnosti žije v Kolmårdenu ve Švédsku. Studoval na klasické základní škole, bez jakýchkoliv výhod. Je zaměstnaný ve Švédském svazu zdravotně postižených sportovců jako lektor. Má dva bratry, je svobodný, ale v průběhu her v Pekingu přiznal, že je zasnoubený.\n\nPoprvé startoval na paralympijských hrách ve věku 15 let v roce 1980, kdy se paralympiáda konala v Arnhemu, kde ho trénoval jeho otec. Už odtud si přivezl zlatou medaili z disciplíny vzduchová puška vstoje.\n\nNa mistrovství Evropy 1981 ve Vídni se mu v jednom z finále nedařilo. V rozčilení poslední ránu vůbec nemířil a zasáhl jen sedmičku. Až po závodě zjistil, že i ostatní stříleli špatně a že by mu průměrná devítka zajistila stříbro. On sám tvrdí, že z této lekce se poučil, že nesmí žádný závod vzdávat předem.\n\nDo roku 2004 zvýšil svůj počet paralympijských vítězství na devět, na paralympiádě v Aténách , ale vyhrál všechny čtyři disciplíny a stal se hvězdou her. Za svůj skvělý výkon byl v roce 2005 nominován na cenu Laureus pro nejlepšího zdravotně postiženého sportovce roku.\n\nNa mistrovství světa získal do roku 2008 nejméně patnáct titulů, na mistrovství Evropy ještě o dva víc. Před paralympijskými hrami v Pekingu v roce 2008 si žádné cíle nedával. pod vedením trenéra Anderse Sundella znovu vybojoval další tři zlaté medaile (ve čtvrté soutěži nepostoupil do finále). Po skončení her v Pekingu prohlásil, že pokračování jeho kariéry závisí na tom, zda bude mít stále touhu závodit a zda sežene sponzora.\n\nNakonec pokračoval dál a zúčastnil se i her v Londýně v roce 2012. Tam vyhrál disciplínu libovolná malorážka na 3x40 ran a obsadil druhé míst ze vzduchové pušky vleže, v dalších dvou disciplínách skončil bez medaile.\n\nVe Švédsku startuje i na závodech pro nepostižené střelce, ale kvůli sporům o to, zda mají mít zdravotně postižení střelci právo na takových závodech startovat, podobné soutěže v roce 2008 pro klid v přípravě na paralympiádu vynechal.\n\n"}
{"id": "355658", "url": "https://cs.wikipedia.org/wiki?curid=355658", "title": "Panthera gombaszoegensis", "text": "Panthera gombaszoegensis\n\nPanthera gombaszoegensis (někdy uváděn jako poddruh jaguára \"Panthera onca gombaszoegensis\"), často obecně nazývaný jaguár evropský, je vyhynulá kočkovitá šelma ze spodního až středního pleistocénu. Předpokládá se, že žil asi před 2,4-0,5 miliony lety v Africe, Evropě a Asii. Jde o jeden z nejstarších známých druhů rodu \"Panthera\". Novější výzkumy posunují jeho výskyt na ještě starší období, zřejmě více než 2,7 milionu let, ačkoliv to nelze tvrdit s jistotou.\n\nFosilní pozůstatky byly poprvé objeveny v Olivole v Itálii a pod synonymním jménem Panthera toscana na dalších italských lokalitách. Později objevené exempláře pocházejí z Anglie, Německa, Španělska, Francie a Nizozemska. Vyvinul se v Africe, odkud migroval následně do Evropy a Asie. V Africe ovšem záhy vyhynul, v Eurasii vydržel podstatně déle.\n\nEvropský jaguár byl větší než současný, americký. Délka tří zachovalých lebek dosahuje 273, 288 a 320 mm, fragmenty naznačují lebky ještě větší. To by odpovídalo hmotnosti mezi 70 a 210 kg, podle jiných odhadů 100 až 190 kg. Velikostí tedy odpovídal zhruba dnešnímu lvu resp. menším až středně velkým poddruhům tygra.\n\nJeho biotop mohl být celkem rozmanitý – dokázal obývat jak lesy, tak chladné glaciální stepi. Byl to predátor schopný ulovit střední a velkou kořist. Byl pravděpodobně samotářský. Mezi jeho oblíbenou kořist patřily obří ovce rodu \"Soergelia\" a různí jelenovití. S velkou pravděpodobností šlo o předka amerických jaguárů. Za jeho vymizením z Evropy, k němuž došlo před asi 300 000 lety, stojí, kromě jiných faktorů, konkurence mohutnějšího a silnějšího lva jeskynního (\"Panthera spelaea\").\n"}
{"id": "355664", "url": "https://cs.wikipedia.org/wiki?curid=355664", "title": "Lee Pearson", "text": "Lee Pearson\n\nLee Pearson, OBE (*4. února 1974, Stoke) je britský tělesně postižený jezdec paradrezury, držitel deseti zlatých paralympijských medailí.\n\nNarodil se císařským řezem a lékaři nedávali velkou naději na jeho přežití. Pearson trpí syndromem mnohočetných kloubních kontraktur, navzdory 15 operacím podstoupeným do šesti let věku stále nemůže pohybovat koleny a kotníky.\n\nV roce 1980 obdržel britskou \"Dětskou cenu za kuráž\", tehdy se stal středem zájmu médií, když ho z ulice do budovy na Downing Street 10, kde sídlí britský premiér, donesla v náručí přímo tehdejší ministerská předsedkyně Margaret Thatcherová.\n\nJeho rodiče prosadili jeho přijetí do běžné školy, kde byl velmi populární. Po jejím absolvování ale přijal zaměstnání v supermarketu, které ho však nenaplňovalo a propadal depresím. Zachránilo ho jezdectví, konkrétně televizní přenos soutěží paralympijských her v Atlantě v roce 1996.\n\nJízdě na koni se věnoval už od dětství (učil se na oslíku, kterého mu koupili rodiče). V roce 1999 se stal v Dánsku poprvé mistrem světa (v celkové klasifikaci, küru a týmech). Od té doby nebyl poražen.\n\nVyhrál všechny tři zlaté medaile na paralympiádě v Sydney 2000 (v sedle koně \"Chipchasemeknes\"), na hrách v Aténách 2004 (v sedle \"Blue Circle Boye\") a také na paralympiádě v Pekingu v roce 2008 (v sedle vlastního koně \"Gentleman\").\n\nZ titulů mistra světa se radoval znovu v letech 2003 (dvě zlaté) a 2007 (tři zlaté), na mistrovství Evropy 2002 získal tři zlaté medaile. Na evropském šampionátu 2005 v Soskutu v Maďarsku vyhrál tři soutěže dokonce v kategorii jezdců s méně vážným postižením stupně III (běžně startuje v soutěžích stupně Ib).\n\nNa paralympiádě v Aténách zaujal gestem fair play, když věnoval jednu z vyhraných kytic Francouzce Valerii Sallesové, jejíž kůň \"Arestote\" zkolaboval a zemřel při vchodu do arény.\n\nJeho dalším cílem bylo kvalifikovat se na Letní paralympijské hry 2012, které se uskuteční ve Velké Británii v Londýně. To se mu podařilo a v Londýně získal s koněm Gentleman další tři medaile, zlatou v soutěži družstev a stříbro a bronz v závodech jednotlivců.\n\nByl vyznamenán titulem MBE v roce 2001 a titulem OBE v roce 2005. Dostal čestný doktorát na Staffordshire University.\n\nŽije v Cheddletonu v hrabství Staffordshire. Živí se vedením vlastních stájí.\n\n"}
{"id": "355666", "url": "https://cs.wikipedia.org/wiki?curid=355666", "title": "Eros (rozcestník)", "text": "Eros (rozcestník)\n\nSlova Erós (erós) nebo Eros (eros) mohou znamenat: \n\n"}
{"id": "355673", "url": "https://cs.wikipedia.org/wiki?curid=355673", "title": "Na soutoku", "text": "Na soutoku\n\nNa soutoku je přírodní rezervace, která se nachází v kaňonu řeky Blanice v místě, kde do ní ústí Křemenný a Milešický potok, přibližně mezi osadami Krejčovice a Zvěřenice. Chráněné území zaujímá rozlohu 28,2167 ha. Rezervaci vyhlásila Správa NP a CHKO Šumava v roce 2003 poté, co povodeň v srpnu 2002 zcela změnila charakter údolí. \n\nPředmětem ochrany jsou přirozené hydrogeologické procesy v nivách Blanice, Milešického a Křemenného potoka, přirozeně se vyvíjející společenstva v nivách toků, na mokřadech a jimi obklopených stanovištích, ohrožené a významné taxony vyšších rostlin (dřípatka horská, oměj pestrý, lilie zlatohlavá, kosatec sibiřský atd.), silně ohrožené a ohrožené druhy živočichů (perlorodka říční, vydra říční, ledňáček říční, rys ostrovid atd.). Volně zde probíhají přírodní procesy – tok Blanice zde volně meandruje a vymílá břehy, při velkých průtocích opouští koryto a zaplavuje břehy. Rezervací prochází naučná stezka, jejíž trasa vede mezi částečně vyvrácenými stromy, pod soušemi, místy na skalnatém terénu. Délka naučné stezky je 3,4 km.\n"}
{"id": "355675", "url": "https://cs.wikipedia.org/wiki?curid=355675", "title": "Josef Krososka", "text": "Josef Krososka\n\nJosef Krososka (*5. května 1952, Tovéř) je český akademický sochař a restaurátor, představitel české restaurátorské školy. Byl žákem prof. Miloše Stehlíka.\n\nZa bývalého režimu byl vedoucím restaurátorských dílen pod Památkovým ústavem v Brně.\n\n"}
{"id": "355676", "url": "https://cs.wikipedia.org/wiki?curid=355676", "title": "Radomilický potok", "text": "Radomilický potok\n\nRadomilický potok je pravostranný přítok řeky Blanice protékající okresy České Budějovice, Strakonice a Písek v Jihočeském kraji. S délkou 21,3 km je po Zlatém potoce druhým nejdelším přítokem Blanice. Plocha jeho povodí měří 91,2 km².\n\nPotok pramení u Kaliště v nadmořské výšce 503 m. Protéká Blatskou pánví, do Blanice ústí zprava u Milenovic v nadmořské výšce 386 m. Jméno Radomilický potok se používá až u Radomilic, na horním toku se nazývá Bílý potok. Bílý potok se východně od Záblatí rozvětvuje a jedna jeho větev teče na západ jako Radomilický potok, druhá teče k jihu a ústí do Bezdrevského potoka. Na Radomilickém potoce se nachází řada rybníků – např. Strpský rybník, Skornice, Mlýnský rybník.\n\nPrůměrný průtok Radomilického potoka u ústí činí 0,15 m³/s.\n\nPoblíž Radomilic potok napájí mokřad zvaný Radomilická mokřina, který je vyhlášen za přírodní rezervaci.\n"}
{"id": "355680", "url": "https://cs.wikipedia.org/wiki?curid=355680", "title": "Karel Neuwirth (urolog)", "text": "Karel Neuwirth (urolog)\n\nKarel Neuwirth, \"nebo také\" Karel Neuwirt (* 24. září 1893, Malenovice u Zlína – 6. dubna 1970, Praha), byl český lékař v oboru urologie.\n\nHabilitoval se v roce 1925 na I. chirurgické klinice prof. Petřivalského. Působil na Lékařské fakultě MU v Brně. Roku 1931 se stal mimořádným profesorem urologie, později pracoval jako primář urologického oddělení Nemocnice Milosrdných bratří v Brně. V letech 1945-1960 vedl Urologickou kliniku ve FN Brno na Pekařské.\n\nByl perzekvován komunistickým režimem. Napsal řadu odborných prací z oboru urologie.\n\nJeho bratr, prof. MUDr. František Neuwirth, byl profesor stomatologie na Univerzitě Karlově v Praze.\n\n\n"}
{"id": "355681", "url": "https://cs.wikipedia.org/wiki?curid=355681", "title": "Schumpeterovo pojetí demokracie", "text": "Schumpeterovo pojetí demokracie\n\nSchumpeterovo pojetí demokracie vychází ze spisu \"Kapitalismus, socialismus a demokracie\" (vydáno 1942), v němž americký ekonom rakouského původu Joseph A. Schumpeter (1883-1950) podal nástin svých myšlenek, jejichž jádrem je názor, že osud kapitalismu je předurčen ke krachu. Jeho konec vychází z vlastního fungování a struktury kapitalismu a postupně bude nahrazen socialismem. Autor se ptá, jaká je role demokracie v takovém socialistickém zřízení, o němž byl přesvědčen, že se ve světě prosadí jako vítězný model společenského zřízení.\n\nSchumpeter analyzoval dvě základní komponenty pojmu demokracie, tedy demos – lid a kratein – vláda. Zjistil, že taková analýza je bezvýsledná, protože není možné zcela přesně definovat pojem lid. Ten je v různých společnostech pojímán rozdílně. Někde mají členové společnosti zákaz volebního práva a tedy participace na moci z důvodů náboženských, pohlaví, vyznání či rasy. Jedná se de facto o analogii censu pro nezletilost či duševně nemocné a vyřazení těchto občanů z volební účasti v demokraciích. Je tedy vhodné, aby se každý lid definoval sám. Definice vlády je také obtížná, protože jejích forem existuje nekonečně mnoho. Vláda v demokracii pro něj znamená především politickou metodu čili \"„metodu, pomocí které národ činí rozhodnutí“.\" \n\nSchumpeter upozornil na fakt, který nejen on považoval za chybu typickou zejména pro politické myšlení 18. století. Tehdy byl totiž základ demokracie pojímán především v obecné vůli občanů, skrze něž se má uskutečňovat hlavní zájem - \"obecné blaho\" společnosti. Tento model uvažování o demokracii je podle Schumpetera tzv. klasickým \"pojetím demokracie\" , o kterém říká:\nSchumpeter tento přístup k demokracii výrazně kritizuje. Především si vybírá \"model obecného blaha\", vůči němuž namítá:\n\nTěmito argumenty jsou dle myslitele vyvráceny základy existence \"klasického pojetí demokracie\". Občané se chovají v běžném životě podle své dosavadní zkušenosti, znalostí a zájmů, tedy de facto racionálně. Obdobným způsobem racionálně se bude jedinec rozhodovat ve věci politických záležitostí, které se ho přímo dotýkají. Tedy politiky na úrovni místní a z té státní, pak hlavně v otázkách týkajících se jeho peněženky. Schumpeter si ale klade otázku, jak se tito občané chovají ve věcech dalších politických problémů, také racionálně?\nOdpověď nezní lichotivě:\nTedy v obecně politických problémech jedinec pozbývá smyslu pro realitu a racionálního zhodnocení faktů. Navíc pro opravdu běžného občana jsou tyto problémy méně zajímavé, než jeho koníčky a komunikuje je způsobem nezávazného hovoru. Ještě závažnější je ale to, že takový občan bude jednat na základě iracionality, když bude pod palbou technik masového ovlivňování, stejných jaké jsou používány v reklamě. Pokud takoví jednotlivci vytváří většinu voličstva, pak se \"obecná vůle\" rovná vůli vyrobené.\nProto podle Schumpetera neexistuje demokracie v klasickém pojetí svého smyslu, kdy si lid vytváří postoj k různým řešením politických problémů (tím postojem je obecné blaho) a jejich provedením v souladu se svým názorem (obecnou vůlí) následně vyvolí své zástupce.\n\nProto preferuje realistické pojetí demokracie, které se od toho klasického liší v důrazu na lidskou přirozenost či v nemožnosti poznání skutečného obecného blaha. Toto jiné, alternativní pojetí demokracie pak definuje:\nRozdíl mezi oběma pojetími lze spatřovat v tom, komu je svěřeno rozhodování o politických otázkách. U klasického modelu (tj. přímé demokracie) je tím, kdo provádí rozhodnutí lid a lid pak také pověřuje zvolené zástupce výkonem těchto rozhodnutí. U Schumpeterovy alternativní koncepce (tj. nepřímé demokracie) však lid samotný přímo nerozhoduje o politických záležitostech, ale vybírá si osoby ve volbách, které pak činí rozhodnutí za něj. Tedy tento koncept nevyžaduje na voličích-občanech, aby byli politicky racionální, ani aby se snažili domoci obecného blaha. Tyto kvality musí prokázat zvolení jedinci, kteří získali největší počet hlasů ve volbách. Lid drží suverenitu a politickou oprávněnost ve svých rukách tím, že vládu vybírá a pokud se neosvědčí, pak jí v následujících volbách podporu upírá. \n\nSchumpeter se domnívá, že hlavním cílem každých demokratických voleb je vznik vlády. Vztah vlády k parlamentu je kopií vztahu vlády k lidu. Pokud je vláda přiměřeně silná, tak parlament nepřichází s návrhy na řešení politických otázek, nenabízí „obecnou vůli“, ale jen vydává souhlas či nesouhlas s návrhy vlády. Všechna hlasování v parlamentu tak de facto představují hlasování o důvěře nebo nedůvěře vládě. \n\nSamotný lid potřebuje politické vedení, protože není schopen se dostatečně kompetentně řídit sám. Politický vůdce má předkládat návrhy na řešení problémů a provést výsledné rozhodnutí. Lid však stále disponuje právem ho odvolat a vyměnit, pokud s ním není spokojen. Tento přístup k demokracii s terminologií politických předáků \"(leaders)\" nebo stran je analogický k situaci firem, které soutěží na trhu se svými produkty o přízeň zákazníků a nazývá se proto ekonomickou teorií demokracie.\n\nTento přístup demokracie, jakožto soutěže politických stran o hlasy voličů však detailně popsal až americký ekonom Anthony Downs. (Downs, A. (1957): \"An Economic Theory of democracy\". New York. Harper and Brothers).\n\n\n"}
{"id": "355689", "url": "https://cs.wikipedia.org/wiki?curid=355689", "title": "Krč (rozcestník)", "text": "Krč (rozcestník)\n\nKrč může být:\n\n\n\n\n"}
{"id": "355692", "url": "https://cs.wikipedia.org/wiki?curid=355692", "title": "Vladimír Svitáček", "text": "Vladimír Svitáček\n\nVladimír Svitáček (17. února 1921 ve Střelicích u Brna - 23. srpna 2002 v Praze) byl český herec, scenárista a režisér.\n\nVe filmu se objevoval již počátkem 50. let 20. století coby herec v drobných epizodních rolích. Po absolutoriu FAMU na konci 50. let natáčel nejprve krátké dokumentární filmy a začal pracovat i pro Československou televizi. Jeho jméno je, spolu s mnoha dalšími umělci, také spojováno s legendárními začátky pražské Laterny magiky a neméně legendárního Kinoautomatu ze světové výstavy Expo '67 v kanadském Montrealu, kde spolupracoval zejména s režisérem Radúzem Činčerou.\n\nMezi jeho nejznámější režijní filmová díla patří také filmový muzikál \"Kdyby tisíc klarinetů\" z roku 1964. Z hereckých rolí je patrně vůbec nejznámější postava profesora Kingsleyho ve snímku \"Jára Cimrman ležící, spící\" z roku 1983. Malou roličku papeže si zahrál i v legendárním Formanově snímku \"Amadeus\". Velmi známé a populární bylo i jeho pravidelné vystupování v televizních pořadech Miroslava Horníčka \"Hovory H\" a \"Hovory H po 20 letech\". Kromě jiného vynikal nakažlivým smíchem, na nějž Jan Werich v divadle ABC reagoval slovy: \"Odkdy sem choděj kachny?\".\n\nPo roce 1968 byl v důsledku probíhající normalizace, tak jako mnoho jiných umělců té doby, politicky perzekvován a nemohl natáčet ani veřejně vystupovat.\n\n"}
{"id": "355705", "url": "https://cs.wikipedia.org/wiki?curid=355705", "title": "Státní znak Severní Makedonie", "text": "Státní znak Severní Makedonie\n\nStátní znak Severní Makedonie vychází, i po vyhlášení nezávislosti v roce 1991, ze znaku užívaného v období jugoslávské Socialistické republiky Makedonie. Jde o znak neheraldický, tedy emblém, socialistického (sovětského) typu.\n\nNejnovější verze znaku (bez rudé pěticípé hvězdy) byla zavedena 16. listopadu 2009 a zobrazuje modré makedonské hory tyčící se nad vlnitou řekou. Hory zakrývající zlaté vycházející slunce s osmi paprsky na modré obloze. Kolem dokola je věnec obilných klasů s listy tabáku a makovicemi, který je dole převázán stuhou s národními motivy.\n\nPo vyhlášení nezávislosti v roce 1991 se předpokládalo, že znakem Severní Makedonie se stane zlatý lev na červeném štítu (historický heraldický znak) dle návrhu Miroslava Grčeva (autor makedonské vlajky). Ovšem stálá neochota poslanců parlamentu Severní Makedonie vede k užívání současného neheraldického znaku. Jedinou změnou bylo v roce 2009 odstranění rudé socialistické hvězdy z vrcholu znaku. Politické strany se dohodly, že současný znak se bude používat dokud se nenajde adekvátní náhrada.\n\nPrvní neoficiální návrh nového znaku byl pouze úpravou doposud používaného znaku, která spočívala v zachování ústředního motivu (modré makedonské hory tyčící se nad vlnitou řekou, hory zakrývající zlaté vycházející slunce s osmi paprsky na modré obloze) do jednoho štítu a odstranění socialistické symboliky. Druhý neoficiální návrh byl stejný jako návrh první, ale modrou oblohu nahradila obloha rudá, stejně jako na vlajce.\n\nDalším návrhem byl již heraldický znak od Miroslava Grčeva, kterým byl zlatý lev ve skoku v červeném štítu. Tento návrh znaku vycházel z nejstaršího zobrazení znaku Makedonie z roku 1340 (erbovník Fojnica). Od té doby až do 19. století byl jako znak Makedonie, která většinu tohoto období byla pod nadvládou Osmanské říše, zobrazován právě jako zlatý lev v červeném štítu či jako opak, tedy červený lev ve zlatém (žlutém) štítu.\nHlavní důvody pro které nebyl v roce 1992 přijat navrhovaný heraldický znak:\n\n\nDne 5. prosince roku 2014 podala vláda Severní Makedonie návrh na změnu současného státního znaku, který vychází právě z jedné z verzí historického znaku. Podle prezidenta Makedonské heraldické společnosti Jovana Jonovskiho je návrh nového znaku založen na ilustraci z knihy Jeroma de Bara \"Le blason des armoiries\" (1581), který zobrazuje znak Alexandra Velikého. Blason znaku: \"Or, a lion gules\", tedy česky \"na zlatém štítu, červený lev.\" Štít je navíc převýšen hradební (městskou) korunkou (reprezentující republikánské zřízení). Nicméně aby se tento návrh stal novým státním znakem musí ho odhlasovat parlament Severní Makedonie dvoutřetinovou většinou. Pokud se tak stane, tak jedinou evropskou zemí se socialistickým znakem zůstane pouze Bělorusko.\n\nNový návrh státního znaku je přijatelný i pro politickou stranu VMRO-DPMNE, která užívá znak s invertovanými barvami.\n\n"}
{"id": "355706", "url": "https://cs.wikipedia.org/wiki?curid=355706", "title": "Graubner", "text": "Graubner\n\nPříjmení Graubner má více významných osobností:\n"}
{"id": "355708", "url": "https://cs.wikipedia.org/wiki?curid=355708", "title": "Josef Šebánek", "text": "Josef Šebánek\n\nJosef Šebánek (22. července 1915 Podskalí u Voltýřova – 13. března 1977 Praha) byl český filmový herec, který se proslavil především rolí dědy Homolky v trilogii režiséra Jaroslava Papouška.\n\nPůvodně pracoval ve svém rodišti jako vorař, lesní dělník, později jako automechanik v ČKD, řidič nákladního automobilu a také autojeřábník v podniku Konstruktiva. Pro český film ho objevil kameraman Miroslav Ondříček, který se znal s jeho rodinou. Jednalo se, společně s Janem Vostrčilem o známého filmového neprofesionálního herce. Nejprve hrál ve filmech Miloše Formana, posléze se stal hvězdou filmové trilogie o rodině Homolkových režiséra Jaroslava Papouška, kde ztvárnil dědu Homolku.\n\n\n"}
{"id": "355724", "url": "https://cs.wikipedia.org/wiki?curid=355724", "title": "Motl", "text": "Motl\n\nPříjmení Mottl nebo Motl nosí více různých osobností:\n\n\n"}
{"id": "355727", "url": "https://cs.wikipedia.org/wiki?curid=355727", "title": "Generic Routing Encapsulation", "text": "Generic Routing Encapsulation\n\nGRE (Generic Routing Encapsulation) je protokol ze skupiny TCP/IP (transportní vrstva, IP protokol číslo 47) určený k zapouzdření paketů jednoho protokolu do protokolu jiného. Používá se ve VPN, k přenosu IPv6 paketů v síti IPv4 a k tunelování obecně.\n\nProtokol je bezstavový, původně jej navrhla firma Cisco a je definován v .\n\n\n"}
{"id": "355729", "url": "https://cs.wikipedia.org/wiki?curid=355729", "title": "Pavel (příjmení)", "text": "Pavel (příjmení)\n\nPavel je křestní jméno, může se také jednat o příjmení, které nosí více různých osobností :\n\n\n\n"}
{"id": "355734", "url": "https://cs.wikipedia.org/wiki?curid=355734", "title": "Córdoba (Argentina)", "text": "Córdoba (Argentina)\n\nCórdoba je město v Argentině, nacházející se na úpatí hor Sierras Chicas na řece Suquía, 700 kilometrů severozápadně od Buenos Aires. Je hlavním městem stejnojmenné provincie Córdoba. Córdoba je třetím nejdůležitějším argentinským městem již od svého založení v 16. století, a druhé průmyslově největší centrum země. Ve městě se nachází mnoho památek a budov z období kolonialismu.\n\nCórdoba byla založena 6. července 1573 Jeronimem Luisem de Caberou, který jí pojmenoval po španělském městě Córdoba. Córdoba byla jedním z prvních měst založených španělskými kolonizátory na území dnešní Argentiny. Ve městě se nachází nejstarší univerzita v Argentině, \"Universidad Nacional de Córdoba\", která byla založena v roce 1613 řádem Jezuitů.\n\nPo 2. světové válce se Córdoba stala největším leteckým centrem Argentiny, byly založeny závody \"Instituto Aerotécnico\", později \"Fábrica Militar de Aviones\", který byl na konci 20. století odkoupen známou firmou Lockheed Martin.\n\nNa území města se nachází množství památek z období kolonialismu, včetně římskokatolického kostela s jezuitským křídlem, který je od roku 2000 na seznamu chráněných památek UNESCO.\n\n\n"}
{"id": "355735", "url": "https://cs.wikipedia.org/wiki?curid=355735", "title": "Le Blanc-Mesnil", "text": "Le Blanc-Mesnil\n\nLe Blanc-Mesnil je francouzské město v severovýchodní části metropolitní oblasti Paříže v departementu Seine-Saint-Denis, region Île-de-France.\n\nSousední obce: Bonneuil-en-France, Gonesse, Aulnay-sous-Bois, Dugny, Le Bourget, Bondy a Drancy.\n\n\"Počet obyvatel\"\n\n\n\n"}
{"id": "355736", "url": "https://cs.wikipedia.org/wiki?curid=355736", "title": "Kámen mudrců (Harry Potter)", "text": "Kámen mudrců (Harry Potter)\n\nKámen mudrců je kouzelný předmět z fiktivního světa Harryho Pottera, který dokáže přeměnit bezcenné kovy v ryzí zlato a také vytvořit elixír života, který prodlužuje mládí (Při jeho pravidelném užívání nemůžete zemřít přirozenou smrtí).\n\nO jeho vynalezení se snažilo mnoho kouzelníků, ale první, komu se to podařilo byl Nicolas Flamel na pomezí středověku a novověku. Ten si vytvořil velké zásoby pro sebe a svoji ženu.\n\nNicolas Flamel propůjčil kámen Albusu Brumbálovi, aby jej střežil. Do začátku prvního dílu byl kámen ukryt v speciálním trezoru v Gringottově bance v Londýně. Brumbál ale pak vycítí nebezpečí a na poslední chvíli jej nechá přepravit do Bradavic. Ještě téhož dne se jej pokusí ukrást černokněžník Lord Voldemort.\n\nKámen je poté zabezpečen ve sklepení Bradavic a Voldemort se jej neustále snaží získat. Kámen je chráněn nástrahy všech kouzelných oborů a nedá se jej získat bez dobrého logického uvažování a dobrých úmyslů.\n\nPřesto se Voldemort dostane až k poslední překážce. Do cesty se mu ale postaví Harry Potter (postava) a zabrání mu tak, aby pomocí kamene povstal.\n\nBrumbál poté po dohodě s Flamelem kámen zničí, aby se to Voldemortovi nemohlo podařit.\n"}
{"id": "355737", "url": "https://cs.wikipedia.org/wiki?curid=355737", "title": "Stewart", "text": "Stewart\n\nStewart [\"stjúart\"] může znamenat:\n\n\n\n"}
{"id": "355741", "url": "https://cs.wikipedia.org/wiki?curid=355741", "title": "Panthera palaeosinensis", "text": "Panthera palaeosinensis\n\nPanthera palaeosinensis je vyhynulý druh velké kočkovité šelmy, jehož fosílie se nalezly v severní Číně. Dříve byl považován za možného předka dnešního tygra. Novější výzkumy ho řadí spíše jako předka levharta či lva, resp. obecně rodu \"Panthera,\" což by ukazovalo na asijský původ velkých koček. Podle nalezené lebky dlouhé 262 mm lze usuzovat, že byl velký asi jako mohutnější levhart. Hmotnost se pohybovala okolo 70 kg. Žil ještě zhruba před 2-3 miliony let na rozhraní pliocénu a pleistocénu, ačkoliv ranější původ je velmi pravděpodobný (rozhraní miocén/pliocén).\n"}
{"id": "355744", "url": "https://cs.wikipedia.org/wiki?curid=355744", "title": "Zuzana Martináková", "text": "Zuzana Martináková\n\nZuzana Martináková (* 5. května 1961, Púchov) je slovenská politička, bývalá novinářka a předsedkyně slovenské politické strany Slobodné fórum (česky: Svobodné fórum). Roku 2009 kandidovala na slovenskou prezidentku. Získala 5,12 % hlasů a nepostoupila do druhé kola.\n\nVystudovala slovenštinu a francouzštinu na Filozofické fakultě Univerzity Komenského v Bratislavě. Od roku 1988 působila ve Slovenském rozhlasu a od roku 1993 pracovala ve slovenské redakci BBC.\n\nDo politiky vstoupila po své třetí mateřské dovolené, to když ji do vznikající politické strany SDKÚ doporučil poslanec Ivan Šimko. Později se stala místopředsedkyní SDKÚ a nakonec í Národní rady Slovenské republiky. Poslankyní Národní rady Slovenské republiky byla ve volebním období 2002-2006, zde působila výboru pro sociální věci a bydlení.\n\nPočátkem roku 2004 opustila SDKÚ a rezignovala na svoji ústavní funkci, aby založila nový politický subjekt Slobodné fórum. V roce 2004 o jeden hlas zvítězila nad svým protikandidátem, jímž byl Ivan Šimko, a stala se první předsedkyní SF. V parlamentních volbách v roce 2006 se Slobodné fórum nedostalo do parlamentu (získalo jen 3,47% hlasů voličů, potřebných bylo minimálně 5 %).\n\n"}
{"id": "355745", "url": "https://cs.wikipedia.org/wiki?curid=355745", "title": "Kreveta drsná", "text": "Kreveta drsná\n\nKreveta drsná (\"Stenopus hispidus\") je druh garnáta. Lidově je nazýván \"čistič\", protože jiným živočichům (nejčastěji murénám) pomáhá v očištění úst. Přebývá ve skalních nebo korálových puklinách. Muréna čističe nespolkne, protože by mohla mít zažívací potíže. Garnáti jsou lehce jedovatí.\n"}
{"id": "355749", "url": "https://cs.wikipedia.org/wiki?curid=355749", "title": "Josef Blatný", "text": "Josef Blatný\n\nJosef Blatný (19. března 1891 Brno – 18. července 1980 tamtéž) byl český hudební skladatel, otec hudebního skladatele Pavla Blatného a bratr překladatele a dramatika Lva Blatného.\n\nVyrůstal v rodině varhaníka. Studoval u Leoše Janáčka, Viléma Kurze, Miroslavy Dvořáčkové.\n\nTvořil zejména instruktivní skladby – etudy.\n\n\n"}
{"id": "355757", "url": "https://cs.wikipedia.org/wiki?curid=355757", "title": "Wilhelm Friedemann Bach", "text": "Wilhelm Friedemann Bach\n\nWilhelm Friedemann Bach (22. listopadu 1710, Výmar – 1. července 1784, Berlín) byl německý hudební skladatel a hudebník. Byl druhým dítětem a nejstarším synem skladatele Johanna Sebastiana Bacha; jeho matkou byla první manželka Johanna Sebastiana Marie Barbara Bachová.\n\nNarodil se ve Výmaru, kde byl jeho otec zaměstnán jako varhaník a komorní hudebník ve službách vévody sasko-výmarského Arnošta Augusta I. (1707–1748). V červenci 1720, když bylo Wilhelmovi 9 let, matka náhle zemřela a Johann Sebastian Bach se v prosinci 1721 znovu oženil. Hudebnímu vzdělání syna věnoval Johann Sebastian velkou pozornost. Pro výuku klavíru zkomponoval \"Clavier-Büchlein für Wilhelm Friedemann Bach\" (Klavírní knížka pro Wilhelma Friedemanna Bacha), do které přispíval prvními skladebnými pokusy i Wilhelm. Další studium zahrnovalo části z \"Francouzských suit\", \"Dvouhlasých invencí\", \"Tříhlasých invencí\", první svazek \"Temperovaného klavíru\" a šest \"Triových sonát pro varhany\". Ve věku 16 let byl poslán do Merseburgu, aby studoval hru na housle u Johanna Gottlieba Grauna.\n\nVedle hudebního vzdělání se Wilhelmovi dostalo i dobrého klasického vzdělání. Když J. S. Bach přijal v roce 1723 místo ředitele kůru v chrámu sv. Tomáše v Lipsku zapsal syna do Thomasschule, prestižního lipského gymnázia. Bach sám, který byl sirotkem od svých 10 let se vyjádřil, že zaměstnání v Lipsku přijal zejména proto, aby zajistil svým dětem kvalitní vzdělání. Po absolvování Thomasschule studoval nejprve práva na Lipské univerzitě a později přešel na univerzitu v Halle a vedle práv studoval také matematiku. Matematika se stala jeho celoživotním koníčkem a ve studiu matematiky pokračoval i v době svého prvního zaměstnání v Drážďanech.\n\nV roce 1733 byl Wilhelm jmenován varhaníkem v chrámu sv. Sofie v Zwingeru. Jako soutěžní skladbu při konkurzu na toto místo hrál novou verzi otcova \"Preludia a fugy G-dur, BWV 541\". Porota ocenila Wilhelma jako jasně převyšujícího další dva kandidáty. Pověst vynikajícího varhaníka ho pak provázela po celý život. Mezi mnoha jeho žáky v Drážďanech byl také Johann Gottlieb Goldberg jehož jméno je zvěčněno v názvu skladby J. S. Bacha z roku 1742 \"Goldbergovské variace\". Údajně si tuto skladbu u Bacha objednal ruský velvyslanec hrabě Hermann Carl von Keyserlingk a Goldberg, který byl u Keyserlinga zaměstnán, je hrál, když hrabě trpěl nespavostí. Jiná verze je, že \"Variace\" byly psány přímo pro Wilhelma jako koncertní skladba.\n\nV roce 1746 se Wilhelm stal varhaníkem v kostele Panny Marie v Halle. V roce 1751 se oženil s Dorotheou Elisabeth Georgiovou (1721–1791), která byla o 11 let mladší a o 7 let ho přežila. Byla dcerou výběrčího daní. Pozemky, které zdědila způsobily, že se na rodinu vztahovalo vyšší daňové pásmo. Po zvýšení daní které si vyžádala úhrada nákladů sedmileté války musela část pozemků v roce 1770 prodat. Měli dva syny a dceru Friedericu Sophii, která jediná se dožila dospělosti. Její potomci se vystěhovali do Oklahomy.\n\nWilhelm nebyl v Halle spokojený od samého počátku. V roce 1749 se přidal konflikt s ředitelem kůru Gottfriedem Mittagem, který zneužil prostředky, které byly určeny pro Wilhelma. V roce 1750 byl napomenut církevními úřady za to, že si protáhl volno povolené k vypořádání otcovy pozůstalosti v Lipsku. Učinil několik pokusů najít si jiné místo, ale nebyly úspěšné. V roce 1762 se ucházel o místo dvorního kapelníka Darmstadtu. Z nejasných důvodů se jednání protahovalo. Místo sice nezískal, ale nějakou dobu zřejmě užíval titul \"„Hofkapellmeister of Hessen-Darmstadt“\", jak je uveden na dedikaci \"Cembalového koncertu e-moll\".\n\nV červnu 1764 opustil své zaměstnání v Halle aniž by měl zajištěno náhradní. Jeho finanční situace se zhoršila natolik, že v roce 1768 požádal o návrat do Halle, nebylo mu však vyhověno. Živil se nadále pouze výukou hudby, takže není divu, že zemřel v chudobě. V roce 1770 opustil Halle a žil několik let v Braunschweigu, kde marně žádal o místo varhaníka v chrámu sv. Kateřiny. Pak se přestěhoval do Berlína, kde byl zprvu příznivě přijat princeznou Annou Amálií (sestrou Fridricha II. Velikého), později však, za dosud nevyjasněných okolností, upadl v nemilost. Zemřel roku 1784 v Berlíně.\n\nDřívější životopisci předpokládali, že Wilhelmova vzpurná a obtížná osobnost snižovala jeho schopnost získat a udržet bezpečné zaměstnání. Nicméně hudební vědec David Schulenberg uvádí, že to mohlo být také způsobeno změněnými společenskými podmínkami v té době, kdy se stalo obtížným pro samostatného virtuóza uspět ve vztazích k chrámu a dvoru. Kromě toho byl zřejmě méně schopen než jeho mladší kolegové psát hudbu přístupnou širší veřejnosti.\n\nVždy byla obdivována jeho improvizační schopnost. Spekulovalo se o tom, že jeho otec nastavil ve skladbě laťku tak vysoko, že syn se spíše soustředil na rozvoj improvizačních schopností než na kompozici. Důkazem pro toto tvrzení měl být fakt, že množství vlastních skladeb se výrazně zvýšilo v Drážďanech a v Halle.\n\nJeho dílo obsahuje mnoho chrámových kantát a instrumentálních skladeb, z nichž jsou nejpozoruhodnější fugy, polonézy, fantasie pro klavír a dueta pro dvě flétny. Obsahují mnohem více kontrapunktických prvků, které se naučil od svého otce, než skladby jeho tří bratří skladatelů. Jejich provedení má mimořádné individuální a improvizační rysy, které si získaly obdiv hudebníků koncem 19. století, kdy nastalo oživení zájmu o jeho dílo.\n\nWilhelm Friedemann Bach bývá zaměňován se skladatelem Wilhelmem Friedrichem Ernstem Bachem, který byl jeho synovcem. Wilhelm sám byl jedním z modelů pro filosofický dialog Denise Diderota \"Le Neveu de Rameau\" (Rameauův synovec).\n\nV roce 1941 byl v Německu natočen životopisný film Friedemann Bach, který režíroval Traugott Müller. Skladatele Wilhelma Friedemanna hrál Gustaf Gründgens a jeho otce Johanna Sebastiana Eugen Klöpfer.\n\nSoupis díla zpracoval v roce 1913 dr. Martin Falck. Je dostupný např. ZDE. V závorce je uvedeno číslo Falckova seznamu a přibližný letopočet vzniku díla.\n\n\n\n\n\n\n\n\n\n\n\n\n"}
{"id": "355758", "url": "https://cs.wikipedia.org/wiki?curid=355758", "title": "Carl Czerny", "text": "Carl Czerny\n\nCarl Czerny (někdy též Karl; 21. února 1791, Vídeň – 15. července 1857, Vídeň) byl rakouský klavírista, hudební skladatel a pedagog. Dnes je znám zejména díky svým etudám a prstovým cvičením pro klavír.\n\nCzerny se narodil ve Vídni v rodině s českými kořeny. Jeho otec Václav Černý přišel do Vídně z Nymburka a sám Carl až do svých deseti let nemluvil německy. Na klavír jej zprvu učil hrát jeho otec, později docházel na hodiny k Johannu Nepomukovi Hummelovi, Antoniu Salierimu a Ludwigu van Beethovenovi. \n\nCarl byl zázračné dítě. Na svém prvním veřejném vystoupení v roce 1800 zahrál Mozartův koncert pro klavír. A byl to právě on, kdo později, v roce 1812, uvedl ve vídeňské premiéře Beethovenův \"Císařský koncert\" (\"Klavírní koncert č. 5\").\n\nCzerny začal záhy sám vyučovat hře na klavír. Ve svých 15 letech už byl vyhledávaným učitelem. K jeho žákům patřil i pozdější slavný klavírní virtuos Ferenc Liszt. Liszt posléze svému učiteli věnoval svých \"12 Transcendentálních etud pro klavír\". Czerny patřil k prvním skladatelům, kteří jako titul svého díla použili výraz etuda (z francouzského \"étude\", studie). \n\nCzerny složil velké množství hudebních skladeb. Počet jeho opus dosahuje úctyhodného čísla 861. Mezi jeho díla patří mešní skladby, několik rekviem a celou řadu symfonií, koncertů, sonát a smyčcových kvartetů. V dnešní době se ovšem většina z jeho skladeb nehraje a Czerny je coby hudební skladatel znám téměř výlučně pouze díky značnému množství didaktických skladeb pro klavír, jež složil a které se dodnes používají při výuce hry na klavír. Jako skladatel koncertní hudby je Czerny zatím stále nedoceněn. \nCarl Czerny zemřel ve Vídni ve věku 66 let.\n\n"}
{"id": "355759", "url": "https://cs.wikipedia.org/wiki?curid=355759", "title": "Lubomír Brabec", "text": "Lubomír Brabec\n\nLubomír Brabec (* 21. května 1953 Plzeň) je český kytarový virtuóz.\n\nV dětství začínal nejprve jakožto houslista, hru na kytaru vystudoval na konzervatoři v Plzni a v Praze u Milana Zelenky. V roce 1980 pak pokračoval v mistrovském studiu v Británii na Royal Academy of Music a v Early Music Centr díky stipendiu od britské vlády.\n\nJeho interpretační umění je velmi široké, zabírá velmi pestrou škálu loutnové a kytarové literatury. Spolupracuje s řadou pěvců a sólistů (Gabriela Beňačková, Elizabeth Vidal, Peter Dvorský, Štefan Margita, Daniel Hůlka, Kateřina Englichová, Pavel Šporcl, Jiří Bárta, Lubomír Malý, Jaroslav Svěcený, Václav Hudeček, Aleš Bárta a další). Nevyhýbá se ani spolupráci s hudebníky z oblasti populární hudby (např. Karel Vágner, Lucie Bílá, Kateřina Brožová, Luboš Andršt, Petr Janda). Za své působení také upravil pro kytaru stovky děl jiných autorů. Brabcova mistrovská aranžmá tak rozšířila možnosti kytary, jak v oblasti sólového, tak doprovodného či komorního nástroje.\nSpolupracuje s nahrávacími společnostmi Supraphon, Multisonic, Arco Diva a BestIa. Za svou kariéru natočil více než 30 CD. (m.j. autorská alba F. Sor, J. S. Bach, F. Tárrega, N. Paganini, A. Vivaldi, H. Villa-Lobos, V. Trojan, E. Granados).\nOdborné kritiky jej řadí k nejbrilantnějším kytaristům světa.\nJedná se také o zaníceného vodáka, jachtaře, potápěče, lyžaře a cestovatele. Lubomír Brabec se též věnuje canyoningu, skialpinismu a jezdí na koních.\n\n\n\n\n\n"}
{"id": "355767", "url": "https://cs.wikipedia.org/wiki?curid=355767", "title": "Felis", "text": "Felis\n\nFelis (kočka) je rod kočkovitých šelem. Obsahuje 4 druhy a jeden domestikovaný druh, kočku domácí, která vznikla z kočky divoké. Do rodu \"Felis\" se ale někdy řadí v podstatě všechny malé kočky.\n\nŽijí v Africe, Evropě a Asii. Fosilně je rod \"Felis\" doložený od spodního pliocénu.\n\n\nZ pliocénu Itálie a Maďarska je známa dnes vyhynulá \"Felis lunensis\". Je možné, že jde o předka kočky divoké, někdy je \"Felis lunensis\" uváděna jako její poddruh \"Felis silvestris lunensis\".\n"}
{"id": "355771", "url": "https://cs.wikipedia.org/wiki?curid=355771", "title": "Seldžucká dynastie", "text": "Seldžucká dynastie\n\nSeldžucká dynastie byla turecká, zčásti persianizovaná dynastie, která vládla v oblasti centrální Asie a Středního východu mezi 11.–14. stoletím. Příslušníci seldžucké dynastie pocházeli z Oguzského kmene Kınıků, kteří byli stoupenci sunnitského islámu a území jimi ovládané je známé jako Seldžucká říše. Jejím zakladatelem byl Seldžuk-begův vnuk Tugrul-beg.\n\n"}
{"id": "355775", "url": "https://cs.wikipedia.org/wiki?curid=355775", "title": "Citroën Dyane", "text": "Citroën Dyane\n\nCitroën Dyane byl malý vůz značky Citroën produkovaný v letech 1967—1983. Zařadil se mezi typy Citroën 2CV (z kterého byl odvozen) a Citroën AMI6. Dodávala se také varianta Dyane 6 s větším motorem (602 cm³). Výkon motoru byl 13 kw (18 koní), přičemž vozidlo dosahovalo max. rychlosti 100km/h. Výroba vozu byla ukončena roku 1983, celkově bylo vyrobeno na 1.4 milionu kusů. \n"}
{"id": "355777", "url": "https://cs.wikipedia.org/wiki?curid=355777", "title": "Benátština", "text": "Benátština\n\nBenátština je románský jazyk, kterým se mluví zejména v Regionu Veneto, kde je také druhým oficiálním jazykem (vedle italštiny). Nazývá se vèneto v benátštině a veneto v italštině. Někdy je (a to i svými mluvčími) pokládána za dialekt italštiny, jindy za samostatný jazyk. Od italštiny se liší fonetikou, gramatikou i celkovou strukturou jazyka, používá i mírně odlišný pravopis (ten ovšem nemá oficiální podobu) a má svoji vlastní literaturu (benátsky psali např. Giacomo Casanova, který do benátštiny přeložil Ílias, či básník Biago Marin).\n\nBenátština se vyvinula z vulgární latiny; ovlivněna byla zejména gótštinou a langobardštinou. První písemné doklady o benátštině jsou z 13. století. Největší rozmach benátštiny nastal za Benátské republiky.\n"}
{"id": "355782", "url": "https://cs.wikipedia.org/wiki?curid=355782", "title": "Novosedlo", "text": "Novosedlo\n\nNovosedlo (německy \"Neugrund\") je vesnice v okrese Česká Lípa v Libereckém kraji, která tvoří místní část města Žandova.\n\nPrvní zmínky o osady Novosedlo pocházejí pravděpodobně z 2. poloviny 15. století. Starší záznamy ze 13. století nejsou průkazné a nelze je nijak doložit (ves \"Nawosedly\" uváděná v roce 1276 je zřejmě obec u Kravař). Kolem roku 1470 ves patřila pod panství Radousov. Kolem roku 1544 se uvádí \"Nowosiedlo\" při potvrzení berkovských nároků na kravařské zboží českým králem. V roce 1596 bylo německy zmíněno jméno \"Neugrund\" při připojení Horní Police k Zákupům. V roce 1654 podle berní ruly měla ves 5 obyvatel. Roku 1664 mělo Novosedlo 7 obyvatel, v roce 1787 zde stálo 13 domů. V roce 1833 měla ves 101 obyvatel a 18 usedlostí. Do roku 1848 patřilo panství Police Leopoldu II., velkovévodovi Toskánskému. Roku 1918 dostala osada český název Novosedlo. V roce 1930 zde bylo 86 obyvatel a 17 domů. Ve vsi byla myslivna a hostinec. Po druhé světové válce byla většina původních obyvatel vysídlena. V roce 1950 se Novosedlo stalo osadou obce Žandov. V roce 1965 žilo v osadě 7 stálých obyvatel, v roce 1975 však již pouze jeden stálý osadník.\n\nV současnosti je osada využívána převážně k rekreaci, ovšem je zde již několik stále žijících obyvatel, takže se do Novosedla po letech opět vrací život. Několik domů bylo renovováno, vyrostly zde i nové objekty.\n\n"}
{"id": "355788", "url": "https://cs.wikipedia.org/wiki?curid=355788", "title": "Gob", "text": "Gob\n\nGob je punková skupina z Langley v Britské Kolumbii v Kanadě, která vznikla v roce 1994.\n\n\n\n\n"}
{"id": "355792", "url": "https://cs.wikipedia.org/wiki?curid=355792", "title": "Ocelot", "text": "Ocelot\n\nOcelot je český název pro několik druhů kočkovitých šelem rodu \"Leopardus\". Používá se v češtině pro tři druhy tohoto rodu. Ocelot velký a margay jsou sesterské druhy, ocelot stromový je však blíže příbuzný kočce tmavé (\"Leopardus guigna\") a kočce slaništní (\"Leopardus geoffroyi\"). Skupina ocelotů tedy není přirozená.\n\n\n"}
{"id": "355793", "url": "https://cs.wikipedia.org/wiki?curid=355793", "title": "Dave Baksh", "text": "Dave Baksh\n\nDavid Nizaam \"Brownsound\" Baksh (narozen 26. června 1980 Toronto, Ontario, Kanada), byl lídr heavy metalové skupiny Brown Brigade. Svoji kariéru odstartoval ve slavné pop punkové kapele Sum 41, od které odešel pro svoji touhu hrát klasičtější metalovou hudbu, ale v roce 2015 se opět stal jejím členem.\n\n\n\n"}
{"id": "355794", "url": "https://cs.wikipedia.org/wiki?curid=355794", "title": "Pico Ruivo", "text": "Pico Ruivo\n\nPico Ruivo (červený kopec) je nejvyšší hora ostrova Madeira. Leží v okresu Santana. S výškou 1862 m n. m. je třetí nejvyšší horou Portugalska - po Ponta do Pico (2351 m) na Azorách a Torre (1993 m) v kontinentálním Portugalsku).\n\nPod vrcholem Pico Ruivo se nachází horská chata Casa do Abrigo, momentálně již delší dobu zavřená. U chaty je přístupný kohoutek s vodou a záchody. Výhled bývá v odpoledních hodinách zakryt mlhou.\n\nPřístup na vrchol Pico Ruivo je možný jen po turistických stezkách a to ze tří směrů:\n\n\n\n"}
{"id": "355798", "url": "https://cs.wikipedia.org/wiki?curid=355798", "title": "Webley (revolver)", "text": "Webley (revolver)\n\nRevolvery Webley vyráběné od poloviny 19. století v mnoha modifikacích u birminghamské firmy Webley & Scott si získaly velkou oblibu u svých uživatelů. Používaly se jako policejní, civilní i vojenské zbraně a byly rovněž napodobovány četnými evropskými zbrojovkami.\n\nAutorem prvních revolverů firmy Webley & Scott byl James Webley. Spolu se svým bratrem Philipem sestrojil roku 1852 pětiranný perkusní revolver vlastní konstrukce. Firma nejdříve vyráběla kopie raných modelů revolverů Smith & Wesson, v roce 1865 začala výroba revolverů Webley s pevným rámem a jednočinnou spouští. Časem se objevilo velké množství modelů podobné konstrukce.\n\n\n\nNazývaný též \"Army Model 1870 (1882) \"nebo \"\"Webley Government\"\". V roce 1870 vznikl robustní model revolveru s dvojčinnou spouští, sklápěcí hlavní a centrálním vyhazovačem nábojnic. Uzamykací ústrojí tvořila ohnutá odpružená páka na levé straně rámu. Její horní část svým zakončením držela rám pevně nad válcem. Po stisknutí spodního konce páky došlo k odemknutí revolveru. Toto zařízení bylo nazváno jako \"uzamčení Webley\". Přestože nebyl oficiálně zaveden do armádní výzbroje, byl značně rozšířený ve výzbroji britských důstojníků a stal se svým designem a typem mechanizmu vzorem pro britské armádní revolvery. Ráže .45 Long Colt (11,43 mm) nebo .455 Webley (11,5 mm), délka hlavně 6 palců (152 mm). V roce 1882 byl modifikován.\n\nDříve vyráběný revolver Webley - Green byl po menších úpravách roku 1887 konečně přijat do výzbroje britské armády. Vyráběn byl v několika variantách až do roku 1932, kdy byl nahrazen ve výrobě armádním revolverem Enfield No.2 Mk.I v ráži .380, který byl podobné konstrukce.\n\n\nWebley Mk. VI je opakovací revolver s děleným sklopným rámem, dvojfunkčním bicím mechanizmem a hromadným vyhazováním nábojnic. Šestipalcová hlaveň ráže .455 s typickým průřezem má sedm pravotočivých drážek vývrtu. Zajištění sklopného rámu je zajištěno otočnou západkou ve tvaru obráceného písmene U, jejíž ovládací část je umístěna na levé straně rámu pod osou kohoutu. Na pravé straně rámu se nachází plochá pružina ve tvaru písmena V, která přitlačuje zajišťovací západku do přední polohy. Tvar západky vylučuje odpálení náboje při nedokonalém zajištění rámu. Tento způsob zajištění rámu zbraně byl patentován roku 1885 H. Webleym a J. Carpenterem. Horní plocha západky tvoří hledí zbraně. Muška je na ústí hlavně upevněna šroubem.\n\nVálec pro náboje ráže .455 je šestikomorový a je do poloviny odlehčen vyfrézovanými vybráními. Ve válci je umístěn centrální vyhazovač, který při sklápění rámu vysune vystřelené nábojnice z válce. Vačka vyhazovače je umístěna v mohutném kloubu sklopného rámu.\n\nV rámu revolveru je umístěn jednoduchý dvojfunkční mechanizmus, který je variantou systému Schmidt-Galand. Kohout má pevný zápalník a s plochou bicí pružinou je spojen součástkou připomínající článek řetězu. Na tělese spouště je upevněna odpružená narážka, která zastavuje válec a páka, která jej posouvá.\n\nStřenky jsou vyrobeny z tvrzené gumy a byly vyráběny ve třech velikostech.\n\nPro výcvikové účely byla vyráběna rovněž vložná hlaveň a válec v ráži .22 LR (5, 6 mm) a později se vyráběla i varianta revolveru Webley Mk. VI v této ráži.\n\nV modelu Webley Mk. VI byl používán i náboj .500 Tranter, vyvíjený a zkonstruovaný v Anglii v 19. století. Revolverem Webley Mk VI komorovaným na tento náboj byla vybavena například Královská irská policie. Náboj byl vyráběn až do počátku 2. světové války. Nábojnice byla vyráběna z mosazi, popřípadě z mědi, náplň tvořil \"černý prach\". Střela byla vyráběná z olova.\n\nPro revolver Webley byla rovněž v letech první světové války vyvinuta nástavná pažba a bajonet. Pažba byla převzata ze signální pistole Webley a byla upevněna pomocí ocelového dílu ve tvaru levé střenky, na který byla přišroubována. Bajonet byl patentem kapitána Arthura Pritcharda z roku 1916. Ostří bylo spolu s pochvou použito z bodáku pro francouzskou pušku Grass, držadlo bylo odléváno z mosazi, později z litiny. Zadní část zapadala vybráním okolo kloubu hlavně, v záštitě se nacházel upevňovací mechanizmus zapadající do základny mušky.\n\n\n\n"}
{"id": "355799", "url": "https://cs.wikipedia.org/wiki?curid=355799", "title": "Měňavka úplavičná", "text": "Měňavka úplavičná\n\nMěňavka úplavičná (\"Entamoeba histolytica\") je parazitický prvok z říše Amoebozoa. Způsobuje lidskou měňavkovou úplavici a dále např. onemocnění jater. Vyskytuje se kosmopolitně, nejvíce v rozvojových zemích (Mexiko, Vietnam, Indie, Egypt), kde je rozšířená díky špatné hygieně a teplému a vlhkému klimatu. Hlavním hostitelem je člověk, ale infikováni mohou být vzácně i psi, kočky a hlodavci. Přenáší se alimentární cestou značně odolnými cystami (fekálním znečištěním potravin a pitné vody). Nemá mezihostitele ani zvířecí rezervoár. Pokud napadne střevní sliznici, způsobuje střevní amébózu, invazivní kmeny mohou proniknout do tkání a způsobit extraintestinální amébózu. Většina infekcí je formou asymptomatického nosičství, pouze 10 % onemocnění je symptomatických. U dětí je invazivní amébóza velmi vzácná.\n\nStádium trofozita dosahuje velikosti 10–40 µm. Cytoplazma je bohatá na vakuoly různých velikostí a rozličných funkcí. Tyto vakuoly vznikají při fagocytóze, případně představují lyzozomy či různá zbytková tělíska. Studiem ultrastruktury nebyla potvrzena přítomnost Golgiho aparátu a endoplazmatického retikula. Jejich funkci zastává systém specializovaných vakuol. Buněčné jádro neobsahuje klasické jadérko. V jádru se centrálně nachází karyosom a periferně jsou uložena granula chromatinu plnící funkci jadérka. Ribosomy se v buňce shlukují do řetízků. \"Entamoeba histolytica\" má relikty po mitochondrii nazývané mitosomy. Mitosomy mají dvojitou membránu a neobsahují DNA. V mitosomu \"E. histolytica\" byla popsána dráha pro metabolizmus síry.\n\nInfekce se přenáší pozřením cyst fekálně kontaminovaným jídlem. Cysta je odolná vůči žaludečním šťávám a putuje do tenkého střeva, kde excystuje. Dělí se na 4 a poté na 8 améb, které putují do tlustého střeva. Většina améb (forma minuta) se živí bakteriemi ve střevě a ve formě cyst je vylučována stolicí, ale při větším množství infekce se některé přichytí ke sliznici a vytváří léze o tvaru široké láhve s úzkým hrdlem (forma magna).\n\n\"Entamoeba histolytica\" způsobuje některá významná onemocnění, např. ve střevě měňavkovou úplavici čili dyzenterii a v játrech amébové abscesy. Ročně onemocní amébovou úplavicí desítky miliónů lidí a desetitisíce jich umírají. V ČR je toto onemocnění vzácné a obvykle jde o importy (viz cestovatelské průjmy).\n\n"}
{"id": "355800", "url": "https://cs.wikipedia.org/wiki?curid=355800", "title": "Osypané břehy", "text": "Osypané břehy\n\nOsypané břehy je území chráněné jako přírodní památka. Je součástí přírodního parku Strážnické Pomoraví. Nachází se na Jižní Moravě 2,5 km severozápadně od města Strážnice. Leží na řece Moravě 1 km před soutokem s Veličkou. V těsné blízkosti rezervace se nachází velká pískovna.\n\nOsypané břehy jsou součástí evropsky významné lokality soustavy Natura 2000 - Strážnická Morava a ptačí oblasti Bzenecká Doubrava - Strážnické Pomoraví. Natáčely se zde exteriéry světoznámého filmu režiséra Karla Zemana Cesta do pravěku.\n\nPřírodní památka byla vyhlášena k ochraně několika meandrů řeky Moravy a jejich okolí. Jedná se o poslední místo na dolním toku Moravy, na kterém se zachovalo přirozené koryto řeky. Vyskytuje se zde řada vzácných chráněných živočichů. Jedná se i o významné hnízdiště ptáků.\n\nŘeka Moravy se zde svými meandry zařezává do vátých písků a vytváří tak nad řekou až 13 metrů vysoké pískové stěny.\nZ rostlin se zde vyskytují především pískomilné druhy, např.:\nZ živočichu jsou to např.:\n\nMackovčin P., Jatiová M., Demek J., Slavík P. a kol. (2007): Brněnsko. \"In\": Mackovčin P. (ed.): Chráněná území ČR, svazek IX. Agentura ochrany přírody a krajiny ČR a EkoCentrum Brno, Praha, 932 pp.\n"}
{"id": "355810", "url": "https://cs.wikipedia.org/wiki?curid=355810", "title": "Státní znak Kosova", "text": "Státní znak Kosova\n\nStátní znak Kosova, je znakem nezávislého státu, který se jednostranně odtrhl od Srbska. Stát byl uznán většinou demokratických států, mnoho států jej však neuznalo. Srbsko stále považuje Kosovo (dle srbské ústavy z roku 2006) za své území.\n\nZnak kopíruje kresbu kosovské vlajky – zlatá silueta kosovského území pod šesti bílými pěticípými hvězdami na modrém zlatě lemovaném štítu. Stejně jako na vlajce i zde šest bílých hvězd symbolizuje šest hlavních etnických skupin žijících na tomto území: Albánce, Srby, Turky, \"Gorany\" (v překladu doslova „horští lidé“), Romy a Bosňáky.\n\nKosovo a Metochie (srbská autonomní oblast) byla od roku 1999 spravována OSN (rezoluce č. 1244, mise UNMIK). Prozatímní instituce samosprávy získaly 2. července 2003 své logo, které bylo užíváno jako neoficiální znak území. Logo bylo tvořeno modrým štítem s bronzovou siluetou území, po stranách stříbrné olivové ratolesti a nahoře tři zlaté, pěticípé hvězdy, to celé uzavřené bronzovou linkou podél okrajů štítu. Nad linkou, v hlavě štítu, tři položené bronzové spirály ve tvaru písmene S.\n\nOlivové ratolesti byly převzaty z vlajky OSN, spirály symbolizovaly ilyrské království Dardanie ze 4. století př. n. l. Dardanie je v současnosti označení okolí Prištiny, hlavního města Kosova, a spirály jsou zobrazeny i na znaku a vlajce tohoto města.\n\nAhtisaariho plán kosovské budoucnosti (Vídeň, 26. ledna 2007) požadoval, aby symboly nového, nezávislého státu vzaly v úvahu multietnický charakter státu. 14. června 2007 byla vyhlášena soutěž na nové symboly, do které přišlo 993 návrhů. Kosovskému parlamentu byly 4. února 2008 předloženy 3 návrhy vlajky, ze které současný znak vychází. Autorem vlajky byl Muhamer Ibrahimi.\n\nKosovský znak byl (spolu s vlajkou) schválen 17. února 2008, v den jednostranného vyhlášení nezávislosti na Srbsku, kosovským parlamentem. \"Zákon o státních symbolech a úředních svátcích\" byl schválen 109 hlasy. O dva dny později byl formálně schválen i \"Zákon o používání státních symbolů\".\n\n"}
{"id": "355818", "url": "https://cs.wikipedia.org/wiki?curid=355818", "title": "Balašicha", "text": "Balašicha\n\nBalašicha (rusky: Балашиха, výslovnost ) je město v Rusku, v Moskevské oblasti. Město se nachází asi 25 km východně od centra Moskvy. Žije zde 215 353 obyvatel (2010). Status města obdržela Balašicha v roce 1928. V roce 2015 došlo ke sloučení měst Balašicha a Železnodorožnyj - původní Balašicha měla před sloučením 261 000 obyvatel a Železnodorožnyj 152 000 obyvatel. V současnosti má Balašicha cca 424 000 obyvatel.\n\nOd roku 1949 zde sídlí hokejový klub HC MVD Balašicha.\n\n"}
{"id": "355822", "url": "https://cs.wikipedia.org/wiki?curid=355822", "title": "Acanthamoeba", "text": "Acanthamoeba\n\nAcanthamoeba (z řec. \"akantha\" = bodlák, česky akantaméba) je rod měňavkovitých prvoků z říše Amoebozoa. Zahrnuje několik desítek druhů, některé způsobují onemocnění u různých živočichů včetně člověka.\n\nPanožky této améby jsou zvány akantopodie, kvůli svému unikátnímu tvaru, jež rod \"Acanthamoeba\" odlišuje od ostatních améb. Jsou totiž široké a mají trnité výběžky. Dalším velmi typickým znakem jsou cysty obalené dvojitou stěnou.\n\nU člověka způsobují akantaméby dvě onemocnění: granulomatózní zánět mozku (GAE) a akantamébovou keratitidu. První z nich je především onemocnění osob s sníženou imunitou a poškozuje nervovou tkáň, druhé onemocnění se vyskytuje zejména u osob nosících kontaktní čočky.\n\nMezi druhy řazené do tohoto rodu patří:\n\nHvězdička u názvu symbolizuje to, že u daného druhu byla prokázána schopnost vyvolávat onemocnění.\n"}
{"id": "355827", "url": "https://cs.wikipedia.org/wiki?curid=355827", "title": "Olga Walló", "text": "Olga Walló\n\nOlga Walló (* 10. září 1948, Praha) je česká dabingová režisérka, psycholožka, překladatelka a spisovatelka, dcera režiséra K. M. Walló.\n\nJako dabingová režisérka pracovala zhruba na stovce celovečerních filmů. V současné době přednáší dabing na filmové akademii v Písku, věnuje se i své původní profesi psychoterapeutky, dále pracuje jako překladatelka (z 5 jazyků, např. povídky Lenky Reinerové \"Bez adresy\"), věnuje se i své vlastní literární tvorbě.\n\n\n\nPřekládala z pěti jazyků. Literární díla především z angličtiny a němčiny.\n\n"}
{"id": "355832", "url": "https://cs.wikipedia.org/wiki?curid=355832", "title": "Guillaume", "text": "Guillaume\n\nGuillaume /gyjom/ je francouzské křestní jméno, jehož českým protějškem je Vilém. Mezi jeho významné nositele patří:\n"}
{"id": "355839", "url": "https://cs.wikipedia.org/wiki?curid=355839", "title": "K. M. Walló", "text": "K. M. Walló\n\nK. M. Walló (ze skautského jména \"Kimi\"), vlastním jménem Ladislav Walló (27. června 1914 v Praze – 1. dubna 1990 v Praze) byl český režisér, scenárista, spisovatel, překladatel, písňový textař a dabingový odborník, který je považován za zakladatelskou osobnost českého dabingu, otec dabingové režisérky a spisovatelky Olgy Walló.\n\nPřekládal z francouzštiny, italštiny, němčiny, ruštiny, řečtiny a španělštiny. Překládal texty, dabing i literární díla. Velmi populární je například jeho dabingový překlad českého znění sovětské pohádky Mrazík.\n\n\n"}
{"id": "355843", "url": "https://cs.wikipedia.org/wiki?curid=355843", "title": "Biatec", "text": "Biatec\n\nBiatec (taktéž Biatex) bylo jméno osoby, pravděpodobně vladaře, jehož jméno se vyskytovalo na keltských mincích ražených kmenem Bójů na území dnešní Bratislavy a okolí v letech 60-40 př. n. l. Podle něj byl pojmenován typ mincí, na nichž se vyskytuje. V literatuře se též nazývají „hexadrachmy bratislavského typu“. Jednalo se o velké a vysoce kvalitní napodobeniny řeckých hexadrachem nebo tetradrachem vyrobené nejčastěji ze stříbra. \n\nPočátek jejich výroby souvisí pravděpodobně s přesídlením Bójů z Čech do dunajské nížiny. Jejich ražba ustala po porážce Bójů Dáky v polovině 1. století př. n. l., ale ještě po určitou dobu se vyskytovaly v oběhu. V souvislosti s touto válkou bylo v průběhu 20. století objeveno celkem 14 pokladů těchto mincí zakopaných v zemi, z nichž 6 se vyskytovalo na území Bratislavy. V jednom z nich, objeveném roku 1942, se našlo celkem 270 mincí.\n\nNa reversu mívaly uveden latinkou psaný nápis. U většiny z nich jde o jména (například NONNOS, DEVIL, BUSU, BUSSUMARUS, TITTO, COISA, COUNOS). Dle jazykového rozboru jsou to vesměs jména keltská, v některých případech také keltsko-illyrská. Ze 14 různých nápisů se BIATEC (někdy také jen BIAT) na nich objevuje nejčastěji. Tyto nápisy představují nejstarší použití písma na územní dnešního Slovenska. Společně s nápisem se na reversu obvykle vyskytoval jezdec na koni nebo různá mytologická či reálná zvířata (gryf, lev, kanec, kentaur). Na aversu se nacházela jedna nebo dvě kryjící se hlavy.\n\nMince typu Biatec měly průměr 25 milimetrů a hmotnost 16,5-17 gramů. Koncem laténského období se také razily v menší stříbrné (tzv. „simmeringského typu“ podle naleziště Simmering-Wien) nebo ve zlaté mušlovité verzi.\n"}
{"id": "355847", "url": "https://cs.wikipedia.org/wiki?curid=355847", "title": "Sojuz 18a", "text": "Sojuz 18a\n\nSojuz 18a, či Sojuz 18-1 byla kosmická loď SSSR z roku 1975, která se svou posádkou absolvovala start s cílem dopravit kosmonauty na Saljut 4, sovětskou orbitální stanici na oběžné dráze Země. Kosmonauti měli být druhou posádkou na stanici a sloužit zde dva měsíce. Let se však nezdařil.\n\nDvoučlennou posádku tvořili tito kosmonauti:\n\nLoď odstartovala 5. dubna 1975 z kosmodromu Bajkonur s pomocí stejnojmenné rakety Sojuz. Po 261 sec přestal pracovat druhý raketový stupeň, třetí stupeň se oddělil předčasně a let byl automaticky přerušen. Kabina se s oběma kosmonauty včas oddělila a s pomocí padáku předčasně přistála 22 minut po startu nedaleko pohoří Altaje, jihozápadně od vesnice Gorno-Altajsk, na hranicích s Čínou. Záchranný oddíl je nalezl a odvezl druhý den. Vyjma lehkých pohmožděnin se oběma kosmonautům nic nestalo.\n\nProtože Sojuz nedosáhl oběžné dráhy, některé prameny (české, sovětské) let evidovaly i bez označení, pouze jako Sojuz. Ani kosmonauti nedostali tehdy obvyklou odměnu 3000 rublů, jen mimořádnou dovolenou a titul Leninův řád..\n\nNa stanici Saljut letěla nová loď Sojuz 18 za měsíc po tomto nezdařeném letu.\n\nUdaná startovací hmotnost byla 6830 kg. Loď se obdobně jako ostatní lodě Sojuz skládala ze tří částí, kulovité orbitální sekce, návratové kabiny a sekce přístrojové. Loď byla vybavena spojovacím zařízením a jako všechny padákovým systémem.\n\n"}
{"id": "355848", "url": "https://cs.wikipedia.org/wiki?curid=355848", "title": "Corrientes (Argentina)", "text": "Corrientes (Argentina)\n\nCorrientes je hlavní město provincie Corrientes v Argentině, nacházející se na východním břehu řeky Paraná. Je vzdálené zhruba 1000 kilometrů od hlavního argentinského města Buenos Aires, a 300 kilometrů od Posadas. V roce 2001 zde žilo 314 546 obyvatel.\n\nCorrientes je nejdůležitější město celé provincie. Je to ekonomické centrum a nachází se zde většina úřadů a institucí. Corrientes je také domovem jednoho z největších argentinských karnevalů.\n\nV roce 1516 vedl Juan Díaz de Solís expedici do oblasti dnešního města, která byla v té době obydlena domorodci kmene Guaraní. Tato expedice však byla napadena a Solís byl zabit.\n\nSebastián Gaboto založil v roce 1527 na břehu řeky Paraná pevnost \"Sancti Spiritu\".\n\n3. dubna 1588 zakládá Juan Torres de Vera y Aragón osadu San Juan de Vera de las Siete Corrientes, jejíž název byl později zkrácen na \"Corrientes\".\n\nV roce 1615 se v blízkosti řeky Uruguay usadili Jezuité. V roce 1807 město odolávalo britské invazi. Během Argentinské války o nezávislost docházelo k neustálým konfliktům s centrální vládou v Buenos Aires, ale během Války trojí aliance se spojili poté, co bylo město v roce 1865 napadeno paraguayskou armádou.\n\nCorrientes je živé severoargentinské město. Přes den ožívá centrum s mnoha obchody, naprostý klid však vládne ve stejných ulicích v době siesty. V noci ožívá zejména městské nábřeží řeky Paraná tzv. costanera. Jak je po celém toku řeky Paraná zvykem, i zde najdeme na druhé straně řeky, přibližně 10 km od Corrientes, další velké město – Resistencia. Obě města spojuje jediný most, další se nacházejí o stovky kilometrů dále.\n\nCentrum Corrientes je koloniální, s nízkými budovami a ulicemi rozvržených do zdánlivě pravoúhlého čtvercového systému. Avšak při podrobnějším pohledu zjistíme, že některé ulice se sbíhají více než jiné a dále od centra již tento systém vůbec neplatí. Proto je orientace v Corrientes i po dlouhé době velmi složitá. V Corrientes se nachází, jako ve všech argentinských městech, čtvrtě znatelně chudší a čtvrtě očividně bohatší. V zemi je velká nezaměstnanost, proto je normální, že i zde v Corrientes pracují chudí lidé ve vilách, ale i domech střední třídy, jako domácí pomocníci, uklízečky, zahradníci či psí pečovatelé. Oblíbenou prázdninovou destinací obyvatel Corrientes je 40km vzdálená rekreační oblast Paso de la Patria situované na pobřeží veletoku Paraná. Letní domy zde mají zejména bohatí; o jejich vily se stará většinou jedna rodina, která bydlí ve svém domě vedle vily.\n\nPo městě jezdí velké množství taxi (v Argentině nazývané remis), která jsou rychlá a hlavně levná. Za něco víc než peso se můžete svézt místními autobusy. Jako všechna města v Argentině, spojuje i Corrientes s okolním světem armáda autokarů několika společností přepravující lidi do všech směrů a na evropská měřítka neuvěřitelné vzdálenosti. Těmito autobusy můžete jet vsedě, pololeže (tzv. semicama) či vleže (cama). Ve městě je i přístav s celnicí.\n\nObyvatelé Corrientes jsou velmi vstřícni a pohostinní lidé trávicí svůj volný čaj popíjením maté či tereré ve společnosti svých přátel. Corrientes není v žádném případě turistickým cílem zahraničních návštěvníků, turisté se zde vyskytují poskromnu a jsou ihned rozpoznáni.\n\n"}
{"id": "355850", "url": "https://cs.wikipedia.org/wiki?curid=355850", "title": "John McClane", "text": "John McClane\n\nJohn McClane je fiktivní postava a hlavní protagonista filmové série \"Smrtonosná past\". V hlavní roli ho hraje Bruce Willis. Filmový časopis Premiere jej v žebříčku 100 nejskvělejších filmových postav všech dob zařadil na 46. místo. Neodmyslitelně k němu patří hláška \"\"Jupikajej, šmejde\"\" (v originále \"Yippee ki-yay, motherfucker\"), kterou říká nejčastěji před nebo po zabití teroristů.\nTrailer pro první film Smrtonosná past uvádí: To poslední, co chce McClane udělat, je stát se hrdinou, ale nemá na vybranou.\" Ve Smrtonosné pasti 4 říká McClane, že neexistuje nikdo jiný, kdo by to mohl udělat.\n"}
{"id": "355852", "url": "https://cs.wikipedia.org/wiki?curid=355852", "title": "Milan Zelenka", "text": "Milan Zelenka\n\nMilan Zelenka (* 4. června 1939, v Praze) je český koncertní kytarista. Vystudoval na Pražské konzervatoři hru na koncertní kytaru a trubku. Byl žákem českého kytaristy Štěpána Urbana.\n\nCestu do světa Milanu Zelenkovi otevřely jeho soutěžní úspěchy v Moskvě (1957) a ve Vídni (1959), na nichž získal zlaté medaile. Koncertní turné Milana Zelenky vedla do mnoha zemí nejen v Evropě a Asii, ale i do Japonska a USA. \n\nMilan Zelenka otevřel klasické kytaře cestu na koncertní pódia v Československu. Vyprodanými koncerty v pražském Rudolfinu seznamoval širokou veřejnost s repertoárem klasické kytary. Jeho mimořádně široký repertoár zahrnuje všechna slohová období. V posledních letech se intenzivně věnuje komponování vlastních skladeb. Je častým hostem nahrávacích studií nejen u nás, ale i v zahraničí. Virtuózní hru Milana Zelenky můžete kromě živých vystoupení vyslechnout také na desítkách LP a CD. \n\nKoncerty Milana Zelenky inspirovaly desítky skladatelů k napsání nových skladeb, které mu dedikovali.\n\nJako pedagog byl přijat na Hudební akademii múzických umění na podzim roku 1989 a dnes je Milan Zelenka na HAMU profesorem. Kromě pedagogické práce doma vede mistrovské kurzy v zahraničí a je zván do porot velkých světových kytarových soutěží. \n\nVychoval celou řadu mladých kytaristů, z nichž někteří se slibně uplatňují v koncertním životě. K těmto mimořádným osobnostem patří světově uznávaný Pavel Steidl. Řada jeho absolventů působí pedagogicky na konzervatořích (Václav Kučera, Ozren Mutak, Emanuel Kyml, Jan Hron Karl Petersson, Jan Záruba, Josef Hazuka). Ke známým osobnostem ze třídy Milana Zelenky patří také Lenka Filipová a Rudolf Dašek.\n\nK neméně důležité kapitole umělecké kariéry prof. Zelenky patří spolupráce s vynikajícími interprety jako např. K. Šroubek, I. Kawaciuk, P. Messiereur, A. Mádle, L. Malý a řada dalších, se kterými obohacoval dramaturgii koncertních síní.\n\nV posledních letech Milan Zelenka opět obrací svou pozornost ke kytarovému duu, kdy jeho partnerem je jeho syn Vilém Zelenka.\n\nJeho bratr Ivan Zelenka (1941) je český skladatel, sbormistr Pražských učitelek, dirigent a pozounista. \n\nSpolu s bratrem Ivanem a synem Vilémem vydal Milan Zelenka v roce 2016 CD s názvem \"Guitar Duo Milan Zelenka & Vilém Zelenka\".\n\n\n\n\nEdice Talacko\n\n\n\n"}
{"id": "355860", "url": "https://cs.wikipedia.org/wiki?curid=355860", "title": "Luboš Pospíšil", "text": "Luboš Pospíšil\n\nLuboš Pospíšil (* 6. září 1950, Jeseník, Československo) je český zpěvák populární hudby.\n\nPospíšil byl v 70. letech 20. století člen souboru C & K Vocal, pak odešel na sólovou dráhu. Prvním sólovým počinem byl v roce 1981 singl Kráska v nesnázích. Na svém debutovém albu \"Tenhle vítr jsem měl rád\" spolupracoval s hudebním skladatelem Otakarem Petřinou a textařem Ladislavem Kantorem. Druhou desku už natáčel se svou mateřskou formací 5P, kde mj. působil i kytarista a skladatel Bohumil Zatloukal. Spolu v 90.letech natočili album \"Vzdálená tvář\" a občas jen spolu jako akustické duo jezdí i dnes na koncertní šňůry. Působil také jako zpěvák v jedné ze sestav skupiny Blue Effect a v roce 1989 s ní natočil singl Kampa. V 90. letech spolupracoval se skupinou Biograf, posléze se vrátil s Bohumilem Zatloukalem znovu k 5P, se kterými působí dodnes.\n\n\n\n\n"}
{"id": "355861", "url": "https://cs.wikipedia.org/wiki?curid=355861", "title": "AEC Matador", "text": "AEC Matador\n\nAEC Matador byl britský střední dělostřelecký tahač používaný v době druhé světové války.\n\nStroj vycházel z řady nákladních automobilů 4x2. Tahač měl však pohon 4x4 a měl některé jiné úpravy, byl vybaven navijákem. Na podvozku tahače se vyráběla i obrněná velitelská vozidla či automobily pro přepravu pohonných hmot. V letech 1942 - 1943 byly na některé stroje nasazené na bojišti v severní Africe namontovány protitankové kanóny.\n\n"}
{"id": "355863", "url": "https://cs.wikipedia.org/wiki?curid=355863", "title": "Sojuz 29", "text": "Sojuz 29\n\nSojuz 29 byla kosmická loď SSSR z roku 1978, která se svou posádkou absolvovala let k sovětské orbitální stanici Saljut 6. Podle katalogu COSPAR dostala později označení 1978-061A. Byl to 64. registrovaný let kosmické lodě s lidmi na palubě ze Země. Jejím volacím znakem byl FOTON.\n\nDvoučlennou posádku, druhou základní na Saljutu 6 tvořili tito kosmonauti:\n\nLoď odstartovala 15. června 1978 večer z kosmodromu Bajkonur s pomocí rakety Sojuz U. Start se vydařil, systém automatického přibližování fungoval včetně závěrečné operace pevného spojení, ke kterému došlo 16. června 1978.\n\nO další den později, 17. června 1978 oba kosmonauti přestoupili ze své lodě do stanice. V té době kroužila nad Zemí ve výšce 338–368 km a s dobou oběhu 91 minut.\n\nStálý pracovní den byl určen na 6–21 hodinu SEČ. Po čtyřech dnech byla stanice zkontrolována a uvedena do plného provozu. Poté byly zahájeny plánované experimenty s tavicí pecí SPLAV a dalekohledem pro registraci submilimetrového záření.\n\nVe dnech 28. června až 5. července byla u stanice na pracovním pobytu loď Sojuz 30 s mezinárodní posádkou Klimuk – Hermaszewski.\n\nDne 9. července se ke druhému kontaktnímu uzlu stanice připojila zásobovací loď Progress 2. Po vyložení nákladu a využití její zásoby paliva k dosažení vyšší dráhy se 2. srpna oddělila a zanikla v atmosféře.\n\nDne 27. srpna 1978 se ke stanice připojila loď Sojuz 31 s další mezinárodní posádkou Bykovskij – Jähn. Společně celá čtveřice pracovala, návštěva se odpojila 3. září a vrátila na Zemi v lodi stálé posádky, Sojuzu 29. Přistání kabiny se s pomocí padákového systému podařilo na území Kazachstánu, 140 km na jihovýchod od Džezkazganu. \n\nKovaljonok s Ivančenkovem zůstali ve službě na palubě stanice i po odletu lodě, se kterou ze Země startovali. Provedli mj. náročnou operaci přemístění prázdné lodě Sojuz 31 ze zadního k přednímu spojovacímu uzlu.\n\nDne 6. října se ke stanici připojila další nákladní loď Progress 4, prázdná se odpojila 24. října a zanikla v atmosféře.\n\nDne 19. srpna 1978 posádka překonala světový rekord v délce pobytu ve vesmíru (držel jej Sojuz 26). Pak zintenzivnili fyzická cvičení, dokončili plánovaná měření a s lodí Sojuz 31 dne 2. listopadu 1978 odletěli na Zem.\n\nTři měsíce po jejich odletu nastoupila svou službu na Saljutu 6 třetí základní posádka na Sojuzu 32.\n\nUdaná startovací hmotnost byla 6 800 kg vč. 200 kg paliva pro manévrování a brzdění. Loď se obdobně jako ostatní lodě Sojuz skládala ze tří částí, kulovité orbitální sekce, návratové kabiny a sekce přístrojové. Měla namontováno spojovací zařízení a padákový systém.\n\n"}
{"id": "355864", "url": "https://cs.wikipedia.org/wiki?curid=355864", "title": "Tango (tanec)", "text": "Tango (tanec)\n\nTango je tanec pocházející z Uruguaye a Argentiny. Poté se rozšířil do ostatních částí světa, kde vznikly jeho další styly, včetně toho, který vznikl v Severní Americe a Evropě a který se tančí ve sportovním tanci, kde se řadí mezi soutěžní standardní tance. Díky svému původu a povaze tance bylo tango dříve řazeno mezi latinskoamerické tance.\n\nKdyž se tango rozšířilo do Severní Ameriky a Evropy, bylo zjednodušeno a přizpůsobeno potřebám tradičního společenského tance a začleněno do repertoáru mezinárodních soutěží ve společenském tanci – tanečním sportu. Soutěžní tango se vyvinulo konkrétně z evropského stylu – \"anglického tanga\".\n\n\n\nFigury podle ČSTS:\n\n\n\n"}
{"id": "355866", "url": "https://cs.wikipedia.org/wiki?curid=355866", "title": "Treacher Collinsův syndrom", "text": "Treacher Collinsův syndrom\n\nTreacher Collinsův syndrom (dále TCS) neboli Franceschetti-Zwahlen-Klein syndrom je autosomálně dědičné postižení, které postihuje více ženy než muže. Riziko dědičnosti je 50 % a je vyšší u žen s TCS. Tento syndrom se projevuje zejména fyzicky. Inteligence pacientů s TCS je normální, může být i nadprůměrná.\n\nSyndrom je pojmenován po britském oftalmologovi Edwardu Treacherovi Collinsovi (1862–1932), který jej jako první popsal v roce 1900.\n\nPříčina: genová mutace v TCOF1 genu na chromozomu 5q32-q33.1 ( 5. chromozom gen číslo 32+33)\n\nMezi symptomy TCS patří zešikmené oči, zapadlá brada, orofaciální rozštěp dle stupně postižení (rozštěp patra, čelisti, rtu nebo kombinace), čelistní anomálie, absence nebo deformace uší spojená s nedoslýchavostí nebo úplnou hluchotou, obstrukce horních cest dýchacích spojená s dýchacími potížemi.\n\nMezi léčbu TCS patří chirurgické zákroky na maxilofaciální chirurgii a plastické chirurgii pro zlepšení vzhledu, léčba hluchoty sluchadly, léčba dýchacích potíží, léčba vývojových čelistních anomálií ortodonticky nebo chirurgicky, logopedická terapie při orofaciálních rozštěpech\n\nPortál zabývající se TCS a GS nejen v ČR a na Slovensku funguje od roku 2014 s názvem Život se syndromem \n"}
{"id": "355874", "url": "https://cs.wikipedia.org/wiki?curid=355874", "title": "Posadas", "text": "Posadas\n\nPosadas je hlavní město provincie Misiones v Argentině. Nachází se na západním břehu řeky Paraná, asi 1 300 kilometrů od hlavního města Buenos Aires, a 300 kilometrů od města Corrientes. V roce 2001 zde žilo 255 052 obyvatel.\n\nPosadas je vládním, kulturním a ekonomickým centrem provincie. Nachází se na západním břehu řeky Paraná, oproti paraguayskému městu Encarnación. Obě tato města spojuje most San Roque González de Santa Cruz. Nachází se zde přístaviště, které slouží nejen k přepravě mezi oběma zeměmi, ale také ke sportovním účelům. Posadas se nachází u národní silnice 12. Přibližně 7 kilometrů od města se nachází letiště generála Josého de San Martína, které slouží k pravidelným letům do Buenos Aires.\n\n25. března 1615 založil Roque Gonzáles de Santa Cruz město jménem \"Anunciación de Itapúa\", ale o deset let později byla osada přestěhována na druhou stranu řeky Paraná, na území současného paraguayského města Encarnación.\n\nPůvodní osada však nebyla zcela opuštěna, a v roce 1628 byla dosídlena. V roce 1867, během Války trojí aliance zde brazilská armáda formovala svá vojska. V roce 1879, na konci války, bylo město přejmenováno na Posadas, na počest Gervasiu Antoniu de Posadasovi, hlavnímu veliteli Argentinské konfederace. 30. června 1884 vláda rozhodla jmenovat Posadas hlavním městem provincie Misiones.\n\n"}
{"id": "355893", "url": "https://cs.wikipedia.org/wiki?curid=355893", "title": "Citroën AX", "text": "Citroën AX\n\nCitroën AX je malý osobní automobil vyráběný Citroënem v letech 1986 až 1997. Prodej byl zahájen na Paris Motor Show v roce 1986, auto bylo koncipované jako náhrada za model Visa.\n\nV základní verzi byl vůz velmi lehký, především díky rozsáhlému použití plastových panelů a pouze nezbytného množství nosných dílů z oceli. K dispozici byla i 4x4 varianta, nicméně oproti svému rivalu Fiatu Panda 4x4 nebyl příliš úspěšný. Tento model se neprodával v Británii. Typ AX je známý díky ne příliš dobrému slícování dílů a antikorozní ochraně.\n\nV roce 1987 byl uveden AX 4x4 spolu s modelem BX 4x4. Byl vybaven pohonem všech kol s elektronickou uzávěrkou mezinápravového diferenciálu a dodával se i s vznětovým motorem. Systém samosvorných diferenciálů Torsen zabezpečoval přesun síly na kolo, které ztrácelo adhezi. Primární rozdělení točivého momentu bylo 53% pro přední nápravu a 43% pro zadní. Při uzávěrce mezinápravového diferenciálu se moment rozložil 50% -50%.\n\nV roce 1994 představila automobilka elektromobil nové konstrukce postavený na modelu AX. Většinu technologií přebral z modelu C15 Electric. Během roku 1995 se vyrobilo přibližně 300 kusů automobilu AX Electrique. Platforma elektromobilu AX se použila i při následujících modelech v roce 1996, Saxo Electric a Peuget 106 Electric. AX Electric používal benzín pouze pro vytápění.\n\nAX byl první elektromobil s použitím elektronického řízení trakce, byl použit počítač od firmy Sagem, takzvaný Sagembox, který byl uložen v chlazeném hliníkovém obalu spolu s elektronickým regulátorem a palubním nabíječem baterií. Další novinkou bylo použití vodou chlazených akumulátorů Ni-Cd (nickel-cadmium) od firmy Saft. Celkové napájení se skládalo z 20 kusů o napětí 6V. Baterie byly rozděleny na tři oddělení pro lepší rozložení hmotnosti, 1. vzadu pod podlahou, 2 a 3 vpředu před a nad elektromotorem. Díky dvouplášťovému systému s chladicí kapalinou byly baterie vhodné pro vysoceproudové rychlonabíjení. S použitím zásuvky 380V se dal AX nabít za necelých 30 minut na 80% kapacity. AX dokázal jezdit rychlostí až 120 km/h a dosahoval dojezdu 100 km na jedno nabití.\n\nSportovní verze Citroënu AX se odlišovaly od základní verze rozšířenými laminátovými prahy a nárazníky. V interiéru přibyl sportovní volant a sedačky s vyšším bočním vedením. Prvním byl v roce 1986 limitováný AX SPORT s motorem o obsahu 1,3 litru a výkonem 95 koní, osazeným dvojitým karburátorem Weber. V roce 1987 přibyl k řadě AX GT iv 5-dveřové verzi s výkonem 85 k, později byl nahrazen verzí Furio. V roce 1992 nahradil model Sport nový model AX GTi s elektronickým vstřikováním a výkonem 105 k.\n\nAX byl velmi úspěšný model, závodil v Sk.A, později v šampionátech supertourisme, rallye a rallycross.\n\n"}
{"id": "355894", "url": "https://cs.wikipedia.org/wiki?curid=355894", "title": "Leonid Alexandrovič Govorov", "text": "Leonid Alexandrovič Govorov\n\nLeonid Alexandrovič Govorov (; Butyrki (Kirovská oblast) – 19. března 1955 Moskva) byl sovětský maršál, velitel Leningradského frontu za Velké vlastenecké války, po válce zastával vysoké funkce na ministerstvu obrany.\n\nPocházel z rolnické rodiny, byl ruské národnosti.\nV prosinci 1916 byl odveden do armády, po půlročním studiu na dělostřeleckém učilišti byl v přidělen k vojskům. Během rozpuštění ruské armády byl začátkem roku 1918 demobilizován. Vrátil se k rodině do Jelabugy, zde pracoval v městské správě. V září 1918 byl odveden do bílé armády, opustil ji v říjnu 1919, sblížil se s bolševiky a od ledna 1920 sloužil už natrvalo v Rudé armádě. S 51. divizí se v roce 1920 zúčastnil bojů na Krymu proti vojskům generála Wrangela. Za bojové úspěchy byl vyznamenán Řádem rudého praporu.\n\nMezi válkami sloužil na Ukrajině v různých funkcích, v říjnu 1936 byl vybrán ke studiu na nově založené Vojenské akademii generálního štábu, po jejím absolutoriu přešel, už jako pedagog, na Dělostřeleckou akademii. Zde s výjimkou krátké epizody zimní války zůstal do června 1941. Zajímavostí je, že přestože byl bývalý bělogvardějec a navíc podřízený popraveného maršála Bljuchera, nebyl nikdy postižen Velkou čistkou v důstojnickém sboru Rudé armády.\n\nNěkolik dní po začátku Velké vlastenecké války se stal velitelem dělostřelectva Západního frontu, do října 1941 působil v téže funkci u různých frontů západního směru. Když byl 16. října 1941 na počátku nové německé ofenzívy zraněn velitel 5. armády generál Dmitrij Danilovič Leljušenko, nastoupil na jeho místo. Armádu vedl ke spokojenosti nadřízených, za úspěchy v bojích byl povýšen a opakovaně vyznamenán. Když Hlavní stan vrchního velení v dubnu 1942 rozhodl o sloučení Leningradského a Volchovského frontu, převzal velení nad částí vojsk frontu bránící obležený Leningrad. Po opětném rozdělení jednotek na dva fronty se stal velitelem Leningradského frontu, v této funkci zůstal do konce 2. světové války.\nPo neúspěšném pokusu v srpnu až září 1942, posléze prorazila jemu podřízená vojska v lednu 1943 společně s Volchovským frontem generála Kirilla Mereckova několikakilometrový koridor jižně od Ladožského jezera (operace Jiskra – velitel G. K. Žukov), čímž ulehčila zásobování obleženého Leningradu. Definitivně byla německá armáda před Leningradem poražena až v Leningradsko-novgorodské strategické operaci v lednu – březnu 1944, kdy sovětská vojska zatlačila Němce až k Narvě. V červnu 1944 Leningradský front zaútočil na Finy, během deseti dnů obsadil Vyborg a osvobodil celou Karelskou šíji. V druhé polovině roku 1944 jemu podřízená vojska obsadila většinu Pobaltí (od října 1944 koordinoval i činnost 2. a 3. pobaltského frontu), neboť do konce války zůstala německá Skupina armád Sever uzavřená v Kuronsku.\n\nPo 2. světové válce zastával vysoké funkce na ministerstvu obrany SSSR, výrazný byl zejména jeho podíl na posílení vojsk protivzdušné obrany státu.\n\nZemřel 19. března 1955. Pohřben je u Kremelské zdi na Rudém náměstí v Moskvě.\n\n\nRuská armáda\n\nBílá armáda (admirála Kolčaka)\n\nRudá armáda\n\n\n\n\n\n\n"}
{"id": "355896", "url": "https://cs.wikipedia.org/wiki?curid=355896", "title": "Seznam vážek v Česku", "text": "Seznam vážek v Česku\n\nSeznam vážek v Česku uvádí 72 druhů, které jsou ve dvou tabulkách rozděleny na motýlice (25 druhů) a šídla (47 druhů). Názvy stupňů ohrožení jsou uvedeny podle červeného seznamu IUCN.\n\n"}
{"id": "355905", "url": "https://cs.wikipedia.org/wiki?curid=355905", "title": "Fiat Fiorino", "text": "Fiat Fiorino\n\nModel Fiorino je malý dodávkový automobil italské firmy Fiat. Jednotlivé série vznikají úpravou jiných, menších automobilů, například první série byla založená na modelu Fiat 127. Vyrábí se od roku 1977 dodnes, částečně protože má ve své třídě největší nákladní prostor.\n\nPrvní verze Fiatu Fiorino byla založena na 2. generaci „stosedmadvacítek“, jejichž zadní část byla opatřena „dodávkovým boxem“. Její výroba započala v roce 1977. Roku 1980 prodělala tato verze facelift. Fioriona používala stejné motory jako Fiat 127.\n\n\nV roce 1984 se na trhu objevila modernizovaná verze, jejímž základem byl Fiat Uno.\n\nPoslední generace Fiatu Fiorino byla určena pro jihoamerický trh a jejím základem je vůz Fiat Mille. Motory, s nimiž je vůz v současné době dodáván, jsou 8ventilový 1.2 Fire a 1.7 Turbo Diesel s nepřímým vstřikováním. Tato verze je dosud v prodeji v Brazílii, v Argentině a v Chile.\n\n\nFiat Fiorino Mk4 byl předveden v létě 2007 a do prodeje se dostal začátkem roku 2008. Má společnou architekturu s novým Citroënem Nemo a s Peugeotem Bipper. Úpravou se liší od současného Fiatu Doblò. Nové Fiorino bylo vyvíjeno společně automobilkami Fiat, PSA Peugeot Citroën a Tofaş na platformě Fiatu Panda.\n\nTento projekt může být nahlížen jako průlom v historii turecké automobilky Tofaş. Vozy se montují v továrně v Burse.\n\nFiat představil osobní verzi tohoto vozu na Ženevském autosalonu v březnu 2008 pod označením Fiat Fiorino Qubo.\n\nAutomatická převodovka původně 6Q, od roku 2012 opět jen 5Q.\n\n"}
{"id": "355911", "url": "https://cs.wikipedia.org/wiki?curid=355911", "title": "Mapaj", "text": "Mapaj\n\nMapaj (: מפא\"י, akronym pro מפלגת פועלי ארץ ישראל, \"Mifleget Poalej Erec Jisra'el\"; doslova „Dělnická strana Izraele“) byla izraelská levicová politická strana, která byla dominantní politickou silou v Izraeli až do svého sloučení ve Stranu práce v roce 1968. Založená byla roku 1930 sloučením dvou hlavních dělnických stran Achdut ha-Avoda a Poalej Cijon (Dělníci Sijónu). Oficiální politikou strany byl „konstruktivní socialismus,“ založený na pionýrském idealismu spojeném s politickým pragmatismem. Mezi nejznámější předsedy strany patří David Ben Gurion. Strana měla zastoupení v prvním až pátém Knesetu a až do roku 1965 formovala všechny izraelské vlády.\n\n"}
{"id": "355916", "url": "https://cs.wikipedia.org/wiki?curid=355916", "title": "Jan Gawlas", "text": "Jan Gawlas\n\nJan Gawlas (27. prosince 1901 Dolní Žukov – 11. června 1965 Těšín) byl polský hudební skladatel, varhaník a pedagog.\n\nNarodil se v Dolním Žukově (dnes součást Českého Těšína) v chudé řemeslnické rodině. Absolvoval učitelský seminář v Bobrkách (1921), kde také nejprve učil. Externě studoval na Slezské konzervatoři v Katovicích.\n\nByl vedoucím kapely a skladatelem hudebních děl se slezskými motivy. Učil hudbu na školách v Horním Slezsku v Katovicích a Chorzowě. V období druhé světové války pobýval v Těšíně a v Hnojníku. Po válce pracoval na Státní hudební škole v Těšíně, kde učil teorii hudby a hru na klavír. V roce 1946 se stal pedagogem na Hudební akademii v Katovicích. V roce 1957 byl jmenován docentem a v roce 1963 byl zvolen rektorem univerzity. Působil také jako varhaník v Ježíšova kostela v Těšíně. Jako vynikající varhaník často účinkoval ve vysílání Polského rozhlasu v Katovicích. Byl rovněž aktivní v evangelickém chrámovém sboru.\n\nZemřel 11. června 1965 v Těšíně, kde je také pochován.\n\nZkomponoval více než 100 skladeb. Komponoval sborové skladby, instrumentální a orchestrální miniatury. K jeho nejznámějším dílům patří varhanní \"Preludium a fuga\" (skladby, které složil v období války v Hnojníku). Zpracoval sborník písní pro školní sbory s lidovou tématikou. Zabýval se také hudební teorií.\n\n\n\n\n"}
{"id": "355917", "url": "https://cs.wikipedia.org/wiki?curid=355917", "title": "Bratislava Hot Serenaders", "text": "Bratislava Hot Serenaders\n\nBratislava Hot Serenaders je slovenský orchestr, který vznikl v roce 1991; orientuje se na rekonstrukci starých nahrávek taneční hudby a napodobení dobového interpretačního stylu amerického jazzu a Hot & Sweet Music dvacátých až čtyřicátých let 20. století a slovenskou taneční hudbu s jazzovými prvky (včetně používání dobových hudebních nástrojů a interpretačních technik, jakož i kostýmů).\n\n\nOrchestr vydal 5 CD, z toho 2 slovenské provenience s Milanem Lasicou, zpívajícím písně Františka Krištofa Veselého.\n\n\n\n\n"}
{"id": "355918", "url": "https://cs.wikipedia.org/wiki?curid=355918", "title": "Rekombinantní DNA technologie", "text": "Rekombinantní DNA technologie\n\nRekombinantní DNA technologie (někdy obráceně \"technologie rekombinantní DNA\") je v genovém inženýrství postup, při kterém se z buněk izolují jednoduché geny a ty se pak zavádějí zpět do buněk stejného nebo odlišného druhu organismu.\n\nRekombinantní DNA technologie není jeden konkrétní postup – jde o společné označení biotechnologických postupů, které takto umožňují vytvářet nové kombinace molekul deoxyribonukleových kyselin (DNA), které se v přirozeném organismu společně nevyskytují.\n\nRekombinantní DNA technologie se používá např. v genové terapii, kde se lékaři pokoušejí o nahrazení chybné funkce mutované části genu tak, že jej nahradí jeho funkční kopií.\n\nVýznamné použití je i při přípravě geneticky modifikovaných organismů. Typickým příkladem je modifikovaná kukuřice (označovaná jako MON 810), do které byla vložena dědičná informace z bakterie Bacillus thuringiensis. Rostlina pak produkuje tzv. Bt-toxin, který je jedovatý pro její hlavní škůdce – larvy některých motýlů a můr – ale je neškodný pro ostatní hmyz a jiné živočichy.\n\nDalší typickou geneticky modifikovanou rostlinou je sója. Odhaduje se, že až 65% produkce je získáno z transgenních – tedy modifikovaných – kultivarů. Ne všechny však byly vytvořeny technologií rekombinantní DNA.\n\nGenetická modifikace se však používá i pro produkci průmyslových plodin – např. bavlníku. Modifikovaná rostlina i zde produkuje Bt-toxin, který je jedovatý pro její škůdce – larvy můry \"šedavky kukuřičné\".\n\n"}
{"id": "355919", "url": "https://cs.wikipedia.org/wiki?curid=355919", "title": "Santana (Madeira)", "text": "Santana (Madeira)\n\nSantana je okres na portugalském ostrově Madeira. Název je zkrácením jména Santa Anna. Okres leží v severovýchodní části ostrova a zahrnuje 6 obcí: Arco de São Jorge, Faial, Ilha, Santana, São Jorge a São Roque do Faial. Rozloha okresu je 93,1 km². \n\nPočet obyvatel okresu se stále snižuje. Podle sčítání z roku 1849 zde žilo 11641 obyvatel, roku 2004 již jen 8491 obyvatel. Hlavními zdroji příjmů místních obyvatel jsou zemědělství a turismus. Turistickou atrakcí jsou typické pastevecké domečky, obvykle červené, které byly po vypasení pastviny přeneseny na nové místo. Dnes jsou většinou prázdné. Přibližně jednou za čtyři roky je třeba vyměnit jejich slaměnou střechu.\n\nV okresu se v zahradách o ploše 7 hektarů nacházejí pavilony tvořící tematický park (port. \"Parque Temático da Madeira\") seznamující návštěvníky s historií a kulturou Madeiry a ostrova Porto Santo.\n"}
{"id": "355921", "url": "https://cs.wikipedia.org/wiki?curid=355921", "title": "Klamovka (Praha)", "text": "Klamovka (Praha)\n\nKlamovka \"(Vokrouhlík)\" je rokoková usedlost a zahrada nacházející se dnes v pražské čtvrti Smíchov poblíž hranice Košíř.\n\nStojí na místě bývalých vinic. Ty zde nechal založit již římský císař a český král Karel IV. v těsné blízkosti někdejších pražských hradeb. Stávala zde pravděpodobně malá hospodářská usedlost vybavená viničným lisem. Vinice s usedlostí spadaly pod kartouzský klášter. V průběhu dějin a všelikých válečných událostí i dobových zvratů usedlost různě měnila své majitele. Z 15. století pak pochází místní název Oslice, to podle jednoho z majitelů usedlosti, jenž prý také vlastnil na Staroměstském náměstí dům, který se jmenoval \"U Oslů\". Současný název Klamovka pochází od šlechtického rodu hrabat Clam-Gallasů, která tuto nemovitost získala do svého majetku někdy v polovině 18. století. Clam-Gallasové pak zde postavili jednopatrovou usedlost v barokním slohu. Jednalo se vlastně o větší vilu či malý výletní zámeček opatřený mansardovou střechou. Kolem zámečku pak nechali vysázet listnaté stromy tak, aby vznikl anglický park. Ten byl později doplněn dalšími drobnými romantickými stavbami v areálu parku.\n\nDnešní vstup do parku z Plzeňské ulice pak pochází z roku 1752. Stojí zde také malý kostelík Nanebevzetí Panny Marie, který byl vystavěn v témže roce přestavbou původní barokní kapličky pocházející někdy z konce 17. století. Nad kostelíkem se pak nalézá novogotický altán vybudovaný roku 1820. Altán byl nedávno nově rekonstruován a slouží nyní jakožto výstavní síň. Výše nad ním se nachází Chrámek noci pocházející z konce 18. století. Jedná se o menší centrální objekt, který má zasklené otvory ve své kopuli, což prý mělo vyvolávat optickou iluzi hvězdné oblohy. Dále nad ním je umístěn jiný zahradní altán v pozdně barokního původu pocházející také ze 2. poloviny 18. století, nyní je někdejší altán používán jakožto ateliér. V parku kdysi Clam-Gallasové chovali smečku vlků i s medvědy. Hrabě Eduard Clam-Gallas, slavný generál císařských vojsk, v parku postavil malý pomníček, jenž měl připomínat jeho oblíbeného vojenského koně. Obdobně pak kněžna Kristina Colloredo-Mansfeldová dala koncem 18. století postavit další malý pomníček své milé rajce (což byl malý ozdobný pták), která pocházela až z tehdy velice daleké a exotické země, Brazílie.\n\nVelký rozkvět zámeckého parku nastal v polovině 19. století zásluhou místního zahradníka. Jednalo se o pana Josefa Blechu, který byl také znám jakožto úspěšný pořadatel velké květinové výstavy v tehdejší Praze. Po něm zde také jako zahradník působil i syn české spisovatelky Boženy Němcové Karel. V neděli a ve svátky býval park otevřený pro veřejnost. V roce 1895 park i s nemovitosti v něm umístěnými zakoupil košířský starosta Matěj Hlaváček. Ten zde otevřel novou zahradní restauraci doplněnou o taneční sál. Právě v tomto sále pak v roce 1904 provozoval pan Dismas Šlambor (známější pod pseudonymem Viktor Ponrepo) po několik týdnů svůj slavný kinematograf. Matěj Hlaváček, aby usnadnil Pražanům přístup do parku a do zámečku, provozoval nejprve od smíchovského Zlatého anděla omnibusovou dopravu a poté nechal za vlastní peníze postavit ve stejné trase elektrickou dráhu ze Smíchova do Košíř. Tím se ovšem dost zadlužil a protože své podnikatelské dluhy nemohl řádně splácet, spáchal roku 1897 sebevraždu. V polovině 20. let 20. století byly na části pozemku vybudovány obytné domy, ve 30. letech byla restaurace přebudována na tělocvičnu místního Sokola. Okolo bylo vytvořeno venkovní cvičiště, společně s nimi zde vznikly první kryté tenisové kurty v Československu. Známé jsou odtud filmové záběry tenisových exhibicí dvojnásobného mistra světa Karla Koželuha a univerzálního sportovce herce Vlasty Buriana. V zámečku dnes sídlí Klub Klamovka a ten dodnes slouží pražské mládeži.\n\nPo druhé světové válce byla v objektu sokolovny zřízena pivnice, která se v období normalizace stala poutním místem příslušníků pražského undergroundu. K atrakcím této hospody patřila kolorovaná fotografie ženy známá jako \"„Košířská Madona“\", jejímž autorem byl Fred Kramer. Obrázek Madony se později stal charakteristickým symbolem časopisu Revolver Revue, jehož redaktoři byli štamgasty Klamovky.\n\n\n\n"}
{"id": "355925", "url": "https://cs.wikipedia.org/wiki?curid=355925", "title": "Realitní kancelář STING", "text": "Realitní kancelář STING\n\nRealitní kancelář STING, s.r.o. je česká realitní kancelář se sídlem v Třinci, založená v roce 1997 Martinem Zarembou jako společnost s ručením omezeným. Patří k největším společnostem na českém realitním trhu, na Moravě je dokonce jedničkou, ale není členem Asociace realitních kanceláří. Má pobočky ve 40 českých městech a dvou městech na Slovensku, kde podniká od roku 2007. \n\nObrat zobchodovaných nemovitostí Realitní kanceláře STING v roce 2007 činil asi 2,5 miliardy Kč, její vlastní obrat pak více než 140 miliónů Kč, přičemž zaměstnávala 210 pracovníků. Denně nabízí okolo 5000 nemovitostí z celé České republiky. Během prvního desetiletí své historie zrealizovala prodej přes 10 000 z nich, což představuje peněžní prostředky zhruba 10 miliard Kč.\n\nSlovo \"sting\" (anglicky „žihadlo“) v názvu realitní kanceláře má symbolizovat dravost, útočnost, v logu je včela, což asociuje pracovitost. Žlutá barva z loga dominuje interiérům poboček. Od roku 2007 užívá firma slogan „Lidé na prvním místě“, který nahradil dřívější „Hledáte bydlení, máme řešení“.\nV roce 2009 přišli s konceptem Klientského servisu nabízející služby jako STING Detektiv a to podpořeno sloganem Dáme Vám víc! <\n\nRealitní skupina STING je seskupení firem na realitním trhu umožňující poskytovat komplexnější služby. Jejich společným vlastníkem je Martin Zaremba. Členové skupiny:\n\nV roce 1997 se Martin Zaremba rozhodoval, jak naložit se sto tisíci korunami, které vydělal při práci v oblasti pojišťovnictví. Absolvoval desetidenní seminář o nemovitostech a založil realitní kancelář. Firma začínala z kanceláře o dvou lidech. Jak majitel podotýká, začátky byly těžké, neměl zkušenosti, know-how ani kapitál. Svůj úspěch připisuje tomu, že měl štěstí na lidi.\n\nFirma nejprve expandovala v rámci Moravskoslezského kraje, poté Moravy. Od roku 2005 se firma postupně zabydluje i v českých regionech.\n\nNárůst obratu v roce 2006 činil 35 % oproti roku předešlému, takže kancelář dosáhla obratu 100 miliónů korun.\n\nRok 2007, v němž kancelář oslavila 10 let své existence, byl pro ni důležitý i z mnoha dalších ohledů. Během tohoto roku zobchodovala více než 3000 nemovitostí a překročila tak metu 10 000 zrealizovaných obchodních případů od svého založení, které v ceně nemovitostí představují hodnotu zhruba 10 miliard Kč. Obrat se zvýšil oproti předchozímu roku o 40 % na více než 140 miliónů Kč. Během roku se podařilo otevřít 11 nových poboček, a navýšit tak jejich počet v Česku na 27. Kromě toho kancelář otevřela na konci listopadu první slovenskou pobočku v Žilině a stala se tak společností se zahraniční působností. Zvýšení počtu poboček si vyžádalo také radikální zvýšení počtu zaměstnanců o sto lidí na 210 a zásadní změny v organizační struktuře.\n\nTěsně před Vánoci roku 2008 firma slavnostně otevřela nové čtyřpodlažní bezbariérové Centrum realitních služeb v Třinci, které se stalo jak sídlem realitní kanceláře, tak i sídlem celé Realitní skupiny STING. Rok trvající přestavba chátrajícího domu z 30. let 20. století, v němž byl kdysi obchod s obuví firmy Baťa, stála přes 40 miliónů korun. Důvodem volby Třince jako lokality pro sídlo byly osobní vazby majitele vůči tomuto svému rodnému městu.\n\nV roce 2013 došlo ke změně ve vedení společnosti a ředitelem se stal Zbyněk Chobot, do té doby ředitel dceřiné společnosti Max Finance. Od roku 2014 nabízí STING franšízovou licenci pro region Čech.\n\nTelevize Nova odvysílala v pořadu Občanské judo dne 7. září 2008 reportáž o Realitní kanceláři STING. Kancelář podle ní získala prostřednictvím kupní smlouvy byt v Havířově, který vzápětí pronajala. Kupní smlouvu na tento byt uzavřela s osobou, která ovšem podle pravomocného rozsudku byt získala od původní majitelky podvodem; z tohoto důvodu soud kupní smlouvu prohlásil za neplatnou a uložil RK Sting byt vydat původní majitelce. Přestože rozhodnutí nabylo právní moci, kancelář odmítala byt vydat a dále jej pronajímala. Dopustila se tak protiprávního jednání nerespektováním pravomocného rozhodnutí soudu.\n\nPodle JUDr. Miroslava Dudy z Asociace realitních kanceláří svou činností poškodila důvěru klientů v celý realitní trh a tato situace měla by vést ke zvážení zavedení licence k provozování realitních služeb, aby se opakování takového jednání do budoucna zabránilo.\n\nRealitní kancelář STING se proti rozhodnutí soudu odvolala k Nejvyššímu soudu České republiky a ten 18. října 2011 předchozí rozsudky zrušil a vrátil zpět Okresnímu soudu.\n\nTento soudní spor skončil následně pravomocným usnesením soudu I. stupně o zastavení řízení.\nJedná se o rozsudek Nejvyššího soudu České republiky ze dne 18. října 2011, č.j. 26 Cdo 2237/2008-180, kterým byl zrušen rozsudek Krajského soudu v Ostravě ze dne 5. října 2007, č.j. 42 Co 364/2007-116 a rozsudek Okresního soudu v Karviné - pobočky v Havířově ze dne 23. ledna 2007, č.j. 111 C 112/2005-83, ve znění opravných usnesení z 11. července 2007, č.j. 111 C 112/2005-101, z 12. listopadu 2007, č.j. 111 C 112/2005-122, a z 24. ledna 2008, č.j. 111 C 112/2005-153. \n\n"}
{"id": "355926", "url": "https://cs.wikipedia.org/wiki?curid=355926", "title": "Jaromír Dulava", "text": "Jaromír Dulava\n\nJaromír Dulava (* 18. prosince 1960 Frýdek-Místek) je český herec.\n\nOd dětství vyrůstal ve slezské vesnici Hnojník. Vystudoval brněnskou konzervatoř, kterou absolvoval v roce 1983. Už během tohoto studia hrál v Divadle Husa na provázku, následně v něm působil do roku 1988.\nV roce 1990 se stal členem Činoherního klubu v Praze. Zde hrál např. ve hrách \"Kosmické jaro\", \"Letní byt\" či \"Sex noci svatojánské\". Ve filmu je nejvíce znám díky svému účinkování ve snímcích \"Černí baroni\" a \"Stůj, nebo se netrefím\" či v televizním seriálu \"Místo nahoře\". \n\n\n\n\n\n\n \n"}
{"id": "355935", "url": "https://cs.wikipedia.org/wiki?curid=355935", "title": "Cherut", "text": "Cherut\n\nCherut (: חרות, Svoboda) byla hlavní izraelská pravicová politická strana a stoupenec revizionistického sionismu. Po vzniku Izraele byla založena bývalými členy podzemní organizace Irgun, v čele s Menachemem Beginem. Byla hlavní opoziční stranou a v rámci 1. Knesetu byla nejpravicovější stranou. V letech po založení státu bylo jejím politickým heslem „ke břehům řeky Jordán“ a rovněž odmítala uznat legitimitu Jordánského království. V ekonomickém směru podporoval Cherut soukromé podnikání a stavěl se za redukci státních intervencí.\n\nV roce 1965 se strana spojila s Liberální stranou a vytvořila uskupení Gachal (hebrejsky: גוש חרות-ליברלים, \"Guš Cherut-Libralim\") s nímž kandidovala společně ve volbách do 6. a 7. Knesetu. V tomto uskupení si obě strany ponechaly svou samostatnost. V 70. letech se Gachal spojil se stranami Svobodný střed, Národní kandidátka a neparlamentním Hnutím za Velký Izrael a vytvořil tak stranu Likud, kde měly i nadále všechny strany samostatnost. Cherut však zůstal v rámci Likudu dominantní stranou. Ve volbách v roce 1977 dosáhl Likud vítězství a historicky poprvé se tak k moci dostala pravicová strana. Premiérem se stal předseda Cherutu Menachem Begin, který na postu premiéra setrval až do roku 1981. V roce 1983 odstoupil a na jeho místo nastoupil Jicchak Šamir. Jednotnou stranou se stal Likud až v roce 1988, kdy byly všechny jeho frakce rozpuštěny.\n\nStrana Cherut ve spolupráci s mládežnickým hnutím Bejtar zakládala též vesnice zařazené do skupiny Miškej Cherut Betar. Vydávala deník Cherut, založený roku 1948, který vycházel až do 60. let 20. století.\n\n"}
{"id": "355943", "url": "https://cs.wikipedia.org/wiki?curid=355943", "title": "Box Car Racer", "text": "Box Car Racer\n\nSkupina Box Car Racer byla pop-punková skupina, kterou založili Tom DeLonge a Travis Barker jako vedlejší projekt skupiny Blink 182.\n\n\n\n"}
{"id": "355955", "url": "https://cs.wikipedia.org/wiki?curid=355955", "title": "Herzlija", "text": "Herzlija\n\nHerzlija (hebrejsky הֶרְצְלִיָּה, v oficiálním přepisu do angličtiny Herzliyya) je město v Izraeli v Telavivském distriktu. Starostou je Ja'el German.\n\nNachází se v nadmořské výšce 20 metrů v Šaronské planině, severně od Tel Avivu v metropolitní oblasti Guš Dan, nedaleko od pobřeží Středozemního moře. Na severozápadním okraji města začíná vádí Nachal Rišpon.\n\nLeží v hustě osídlené oblasti, která je etnicky zcela židovská.\n\nMěsto je na dopravní síť napojeno pomocí četných komunikací v rámci aglomerace Tel Avivu, zejména dálnice číslo 2 a dálnice číslo 20, které probíhají severojižním směrem skrz západní část města. Po severním okraji Herzlije byla trasována nová dálnice číslo 531. Obcí prochází i pobřežní železniční trať. Nachází se tu železniční stanice Herzlija. Z této trati se má výhledově prodloužit k východu železniční spojení do Ra'anany, kam již vede nově budovaná železniční trať Tel Aviv – Ra'anana.\n\nHerzlija, která je pojmenována po zakladateli moderního sionismu Theodoru Herzlovi, byla založena 23. listopadu 1924 jako vesnice typu mošav, jehož obyvatele tvořili jak nově příchozí imigranti, tak starousedlíci. Po založení Státu Izrael tedy po roce 1948 se zde usídlilo velké množství lidí a obec rychle nabývala městského charakteru. 11. dubna 1960 Herzlija byla prohlášena městem.\n\nJednou ze čtvrtí města je Herzlija Pituach, jedna z nejluxusnějších izraelských lokalit, jež je domovem mnoha velvyslanců a zahraničních diplomatů. Přiléhá k rozsáhlému plážovému areálu s hotely a silným turistickým ruchem.\n\nV Herliji se nachází soukromá vysoká škola Interdisciplinary Center, která nabízí vysokoškolské vzdělání v oblasti práva, počítačových věd, ekonomiky, politologie a dalších vědních disciplín. Ve městě rovněž sídlí největší izraelské televizní a filmové studio Ulpanej Herzlija (\"Herzlijská studia\"). Herzlijský přístav byl vybudován v 70. letech. Město má malé letiště (kód: HRZ), tři malá obchodní centra (Arena, Seven Stars a Outlet), kina, divadla, muzea, kulturní centra a stadion.\n\nOd roku 2000 se zde každoročně koná Herzlijská konference, jež je summitem, kde se setkávají nejvýznamnější Izraelci a mezinárodní představitelé. Konference se účastní vládní ministři, členové Knesetu, vysocí důstojníci armády, představitelé izraelských podnikatelů, akademici, zástupci izraelských a zahraničních médií, delegáti světových židovských organizací, zahraniční hodnostáři a izraelští diplomati.\n\n\n\nHerzlija má dva fotbalové kluby: Maccabi a Hapoel. V současnosti hrají Maccabi v nejvyšší izraelské fotbalové lize – Ligat ha'Al. Hapoel hrají ve čtvrté lize – Liga Alef. Oba kluby využívají městský stadion. Je zde rovněž basketbalový tým Bnej ha-Šaron.\n\nPodle údajů z roku 2009 tvořili naprostou většinu obyvatel Židé - cca 83 900 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 86 900 osob).\n\nJde o velkou obec městského typu s populací, která po delší stagnaci začala okolo roku 2010 opět narůstat. K 31. prosinci 2017 zde žilo 94 000 lidí.\n\n\"* údaje za rok 2001 a od roku 2010 jsou zaokrouhleny na stovky\"\n\n\n"}
{"id": "355958", "url": "https://cs.wikipedia.org/wiki?curid=355958", "title": "Pierre Fitch", "text": "Pierre Fitch\n\nPierre Fitch (* 1. listopadu 1981, Cornwall, Ontario, Kanada) je kanadský gay pornoherec. Původně točil výhradně pro Falcon Studios a byl jedním z 16 modelů na kalendáři \"Men of Falcon 2006\".\n\nPřestože je jeho vlastní jméno Pierre, přiznal, že příjmení Fitch si vybral kvůli své oblibě oblečení firmy Abercombie & Fitch. Ačkoliv často pracuje ve Spojených státech, domov má v Montrealu.\n\nFitch začal pracovat v pornoprůmyslu v 18 letech a po určitou dobu žil v manželském svazku s pornohercem Ralphem Woodsem. Přestože Fitch a Woods hráli v několika pornofilmech společně, po většinu kariéry pracovali odděleně. V září 2007 Fitch na svém blogu oznámil, že se s Woodsem rozešli.\n\nFitch byl v roce 2006 nominován na cenu \"GayVN Award\" za nejlepšího herce a společně s Tomem Judsonem na cenu za nejlepší párovou sexuální scénu. Nevyhrál ale ani jednu cenu.\n\nFitch má jako jejich milovník několik tetování na krku, hrudi, břiše, obou rukách i obou nohách.\n\nNa internetu má osobní stránky s možností členství a téměř denně aktualizovaný blog. Několik stránek vytvořených fanoušky jsou důkazem o Fitchově velké fanouškovské základně.\n\n"}
{"id": "355960", "url": "https://cs.wikipedia.org/wiki?curid=355960", "title": "Princip proporce", "text": "Princip proporce\n\nPrincip proporce je jedním ze základních skladebných principů pro uspořádání prvků v obrazu. Na princip proporce se klade důraz ve všech oblastech umění – v malbě, fotografii, hudbě, literatuře, architektuře a dalších. Proporce je poměr mezi jednotlivými rekvizitami, který použijeme pro posouzení velikosti objektů. Použijeme obraz předmětu, který je všeobecně znám a slouží jako měřítko. Volbu předmětu je potřeba zvážit, nesmí rušit a nesmí být v rozporu s obsahem snímku.\n\nProporční estetika byla užívána již ve středověku, kdy všude vládly požadavky na symetrii. Proporce souvisela se zákonem „rámce“. Například postava se musela přizpůsobit prostoru a tvaru lunety v tympanonu, sloupu v portálu, sloupové hlavici atd. Někdy mohl tento rámec postavu zvýraznit, jindy zesměšnit. Proporce byla chápána jako atribut krásy. Proporční estetika však byla estetikou kvantitativní a nikdy nepřekonala kvalitativní zálibu té doby k příjemné barvě a světlu.\n"}
{"id": "355962", "url": "https://cs.wikipedia.org/wiki?curid=355962", "title": "GPL linking exception", "text": "GPL linking exception\n\nGPL linking exception (linkovací výjimka GPL) vytváří novou licenci modifikací licence GNU General Public License (GPL). Tato modifikovaná licence umožňuje softwarovým projektům, které poskytují „knihovní“ kód, tedy kód navržený k použití (technicky řečeno „linkování“, česky též „sestavování“) jiným softwarem, distribuovat kód samotné knihovny pod podmínkami v zásadě identickými s GPL bez toho, aby lidé, kteří tento kód pouze používají (ale nikoli integrují), byli nuceni uplatnit podmínky GPL na svůj vlastní kód.\n\nMnoho knihoven svobodného softwaru, které jsou šířeny pod GPL, používá takovou výjimku, ač se přesné pojmenování liší. Lze zmínit například GNU Guile, runtime knihovny GNAT,\na GNU Classpath.\n\nTéž runtime knihovny kompilátoru používají často tuto licenci, např. knihovna libgcc v GNU Compiler Collection používá velmi podobnou linkovací výjimku, stejně tak všechny knihovny projektu Free Pascal.\n\nV roce 2007 uvolnila firma Sun Microsystems většinu kódu knihoven projektů Java Standard Edition a Java Platform, Enterprise Edition pod licencí GPL verze 2 s linkovací výjimkou Classpath a používá tak tutéž licenci, jako je jedna z možných licencí pro enterprise server GlassFish a pro NetBeans Java IDE.\n\nVerze 3 licence LGPL je konstruována obdobně jako výjimka ke GPL.\n\nProjekt GNU Classpath poskytuje příklad použití výjimky typu GPL linking exception. Knihovna GNU Classpath používá následující licenci:\n\nLicence používající GPL v kombinaci s GPL linking exception poskytují podmínky, které jsou podobné těm v licenci GNU Lesser General Public License (LGPL).\n\nJedním rozdílem mezi těmito dvěma cestami je to, že LGPL omezuje, byť nejvýše v malé míře, podmínky licence, kterou lze použít pro dílo zahrnující knihovnu licencovanou pod LGPL. V sekci 6 licence LGPL říká:\n\nToto omezení vyžaduje, aby softwarové projekty, které integrují kód knihovny licencované pod LGPL, zajišťovaly, že licence pokrývající kombinované dílo taková povolení zajistí. Takový požadavek může být obtížné splnit, například pokud je kód šířen jako statický linkovaný software v embedded zařízení.\n\nDruhým rozdílem mezi licencemi je množství textu, kterého se týká: licence založené na GPL s linkovací výjimkou vezmou dobře známý text GPL a přidávají do něj malou modifikaci, kdežto LGPLv3 přidává mnohem více podmínek. LGPL verze 2.1 nebyla vůbec založena na GPL, nýbrž byla úplně odlišnou licencí. V určitých situacích může mít tento rozdíl dopady na množství právní revize potřebné pro skupinu, která si vybírá jednu cestu oproti jiné.\n\n"}
{"id": "355967", "url": "https://cs.wikipedia.org/wiki?curid=355967", "title": "Wet Dream", "text": "Wet Dream\n\nWet Dream je první sólové album britského klávesisty Richarda „Ricka“ Wrighta, který je znám především jako člen art rockové skupiny Pink Floyd. Album vyšlo na podzim roku 1978 (viz 1978 v hudbě).\n\nAlbum \"Wet Dream\" nahrál Wright v době, kdy situace ve skupině Pink Floyd nebyla ideální. Po turné \"In the Flesh\" v roce 1977 (album \"Animals\") začal baskytarista Roger Waters pracovat na novém albu (pozdější \"The Wall\"), které ale bylo téměř výhradně jeho dílem. I ostatní skladatelé v kapele se ale chtěli prosadit a proto vydali svá první sólová alba, kytarista David Gilmour eponymní desku a klávesista Rick Wright právě album \"Wet Dream\".\n\nWright si na své první sólové album pozval hosty, např. Snowyho Whita (kytarista, hrál s Pink Floyd na turné \"In the Flesh\") nebo saxofonistu Mela Collinse, známého členstvím v několika art rockových skupinách (King Crimson, Camel, The Alan Parsons Project) a také spoluprací s mnoha dalšími hudebníky.\n\nAlbum \"Wet Dream\" se skládá z deseti skladeb, z nichž většina (šest) je instrumentálních.\n\nV 90. letech album vyšlo rovněž na CD (pouze v USA a Kanadě).\n\n\n"}
{"id": "355968", "url": "https://cs.wikipedia.org/wiki?curid=355968", "title": "Ansari X Prize", "text": "Ansari X Prize\n\nAnsari X Prize byla veřejná soutěž o 10 miliónů dolarů pro první nevládní organizaci, které se podaří vypustit pilotovanou raketu do vesmíru, a to dvakrát v průběhu dvou týdnů. Soutěž vyhlásila v roce 1996 organizace X Prize Foundation, ukončena byla 4. října 2004 (v den 47. výročí startu Sputniku 1), kdy podruhé během pěti dnů úspěšně odstartovala raketa SpaceShipOne konstruktéra Burta Rutana.\n\nSoutěž se původně jmenovala pouze X Prize, avšak 6. května 2004 byla přejmenována na počest amerických milionářů íránského původu, Anúše a Amíra Ansáríových, kteří soutěž sponzorovali několika milióny dolarů.\n\nAnsari X Prize byla inspirována Orteigovou cenou z roku 1919 pro prvního letce, který non-stop letem doletí z New Yorku do Paříže. Tuto cenu získal v roce 1927 Charles Lindbergh. Cílem Ansari X Prize bylo otevřít dveře komerčním letům do vesmíru a vesmírné turistice.\n\n"}
{"id": "355970", "url": "https://cs.wikipedia.org/wiki?curid=355970", "title": "Kossuth Lajos tér (stanice metra v Budapešti)", "text": "Kossuth Lajos tér (stanice metra v Budapešti)\n\nKossuth Lajos tér je stanice linky M2 budapešťského metra. Byla otevřena veřejnosti v roce 1973, v roce 2004 prošla rekonstrukcí. Leží v hloubce 34,5 metru. Stanice je umístěna na stejnojmenném náměstí Kossuth Lajos tér, které se nachází u maďarského parlamentu. V místě je umožněn přestup na tramvajovou linku 2.\n"}
{"id": "355973", "url": "https://cs.wikipedia.org/wiki?curid=355973", "title": "Keleti pályaudvar (stanice metra v Budapešti)", "text": "Keleti pályaudvar (stanice metra v Budapešti)\n\nKeleti pályuadvar je stanice linky M2 budapešťského metra. Byla otevřena veřejnosti v roce 1970. Stanice se nachází pod stejnojmenným nádražím Keleti pályaudvar (\"Východní nádraží\"); ražená trojlodní stanice má jeden výstup, který je vyveden do podchodu pod náměstím před nádražím a zároveň i do nádražní haly. Od 28. 3. 2014 je v provozu nová stanice linky M4, obě jsou spojeny přestupním tunelem. V místě je umožněn přestup na tramvajovou linku 24.\n"}
{"id": "355974", "url": "https://cs.wikipedia.org/wiki?curid=355974", "title": "Barevná kompozice", "text": "Barevná kompozice\n\nBarevná kompozice nebo barevná skladba je jedním ze základních kompozičních postupů pro uspořádání barev a prvků v obrazu. Je spoluurčována barevným, individuálním názorem autora a jeho emocionální, estetickou soustavou. Uplatňuje se v různých sdělovacích systémech a oborech, protože má obecnou platnost. Autoři používají barevnou kompozici ve fotografii, filmu, malbě, architektuře, hudbě nebo průmyslovém designu.\n\nVnímání barev je složitý fyziologický a psychologický proces, při kterém se uplatňuje:\nFyzikální barevný svět je určen intenzitou a spektrálním složením (barvou) dopadajícího světla. V lidském oku jsou dva typy receptorů. Tyčinky nerozlišují barvy, rozlišují intenzitu světla a jsou citlivější ke krátkovlnné oblasti spektra. Je jich cca 120 miliónů. Čípky jsou méně citlivé než tyčinky a je jich cca 7 miliónů a umožňují barevné vidění. Jeden druh je nejcitlivější na modré, druhý na zelené a třetí na červené světlo. Při nízké hladině osvětlení se snižuje schopnost rozeznávat barvy (tzv. Purkyňův jev).\n\nPři barevné kompozici musíme řešit tyto aspekty:\n\nBarevnou fotografii můžeme rozdělit na několik skupin podle stupně barevnosti:\n\n\n"}
{"id": "355982", "url": "https://cs.wikipedia.org/wiki?curid=355982", "title": "Snowy White", "text": "Snowy White\n\nSnowy White (* 3. března 1948 Barnstaple, Devon, Anglie), vlastním jménem Terence Charles White, je britský rockový kytarista. Je známý jako člen skupiny Thin Lizzy (v letech 1979 až 1981) a jako doprovodný kytarista kapely Pink Floyd (1977–1980) a následně jejich bývalého člena Rogera Waterse (od 1990). Whitova píseň „Bird of Paradise“ z jeho debutového alba \"White Flames\" (1983) se dostala do britské hitparády Top 10.\n\nWhite vyrůstal na ostrově Wight. První kytaru dostal od rodičů v deseti letech a naučil se na ni hrát zcela sám (samouk). V roce 1965 se přestěhoval do Stockholmu, kde strávil více jak rok hraním v triu The Train. O tři roky později si koupil kytaru Gibson Les Paul. V roce 1970 si našel práci jako studiový kytarista v Londýně. Během těchto let se seznámil s Peterem Greenem a vzniklo tak jejich dlouholeté přátelství.\n\nSnowyho Whita doporučil kapele Pink Floyd bývalý manažer Kate Bushové Hilary Walker, neboť skupina potřebovala doprovodného kytaristu na své chystané turné In the Flesh Tour (album \"Animals\"). White rovněž zahrál na albu \"Animals\" kytarové sólo spojující dvě části písně „Pigs on the Wing“. Tato verze ale nebyla na klasickém LP ani CD vydána, vyskytla se pouze na speciální kazetě systému 8-track. Na turné White, kromě kytarového doprovodu, hrál na baskytaru na začátku skladby „Sheep“ a rovněž zahrál kytarové sólo v „Have a Cigar“ a „Shine On You Crazy Diamond, Part VIII“.\n\nV roce 1978 se White podílel na prvním sólovém albu klávesisty Ricka Wrighta, člena Pink Floyd, s názvem \"Wet Dream\".\n\nScott Gorham, kytarista Thin Lizzy, viděl Whita na koncertě turné In the Flesh v New Yorku a pomohl mu vstoupit právě Thin Lizzy v roce 1979.\n\nSpojit obě kapely nebylo lehké, během zkoušek na koncertní provedení \"The Wall\" zrovna Thin Lizzy natáčeli svá alba \"Chinatown\" a \"Renegade\". Snowy White, člen tzv. surrogate bandu, hrál na turné The Wall Tour pouze v roce 1980.\n\nSpolupráce Whita s členy Pink Floyd pokračovala v roce 1990, kdy jej bývalý šéf kapely, baskytarista Roger Waters, pozval na berlínský koncert \"The Wall\" konaný při příležitosti pádu Berlínské zdi. V první polovině 90. let spolupracoval Snowy White též s Davidem Gilmourem, který hostoval na Whitově albu \"Highway to the Sun\" z roku 1994. White v té době hrál rovněž i s Chrisem Reou a Gary Moorem.\n\nNa Whitově kompilaci \"Goldtop: Groups & Sessions\" (1996) vyšla poprvé na CD i kompletní verze písně Pink Floyd „Pigs on the Wing“ s Whitovým kytarovým sólem.\n\nSólová alba vydává Snowy White od roku 1983, od poloviny 90. let pak se svou kapelou The White Flames.\n\nNa přelomu tisíciletí hrál White opět s Rogerem Watersem, neboť se zúčastnil jeho turné In the Flesh (1999–2002) jako sólový kytarista. Další jeho spolupráce s Watersem se konala v letech 2006–2008 (turné The Dark Side of the Moon Live) a 2010–2013 (turné The Wall Live).\n\n\n"}
{"id": "355986", "url": "https://cs.wikipedia.org/wiki?curid=355986", "title": "Seznam planet", "text": "Seznam planet\n\nSeznamů planet může být více:\n\n"}
{"id": "355989", "url": "https://cs.wikipedia.org/wiki?curid=355989", "title": "Kostel svaté Kunhuty", "text": "Kostel svaté Kunhuty\n\nKostelů svaté Kunhuty je více:\n\n"}
{"id": "355992", "url": "https://cs.wikipedia.org/wiki?curid=355992", "title": "Kostel Církve československé husitské", "text": "Kostel Církve československé husitské\n\nKostelů Církve československé husitské je více:\n\n\n"}
{"id": "355995", "url": "https://cs.wikipedia.org/wiki?curid=355995", "title": "Kostel svatého Josefa", "text": "Kostel svatého Josefa\n\nKostelů sv. Josefa je více:\n\n\n\n"}
{"id": "355997", "url": "https://cs.wikipedia.org/wiki?curid=355997", "title": "Radúz Činčera", "text": "Radúz Činčera\n\nRadúz Činčera (17. června 1923 Brno – 28. ledna 1999 Praha) byl český scenárista a režisér, spolutvůrce legendárního \"Kinoautomatu\".\n\nPrvním samostatným filmem Radúze Činčery byl na Slovensku natočený dokument o tom, jak se rozmnožují nejrůznější druhy rostlin nazvaný \"Prečo kvitnú\" z roku 1956. Jeho další kroky vedly do pražského Krátkého filmu, kde strávil převážnou část svého tvůrčího života. Zde také spatřil světlo světa významný dokument \"Romeo a Julie 63\". Činčerovým nejznámějším dílem je však legendární Kinoautomat ze světové výstavy Expo '67 v kanadském Montrealu, kde spolupracoval zejména s režisérem Vladimírem Svitáčkem. Kinoautomat byl předchůdcem multimediálních projektů a interaktivních filmů a na veletrhu EXPO '67 pořádaném v Montrealu v roce 1967 vzbudil doslova rozruch. Bylo to totiž poprvé, kdy diváci mohli přímo ovlivňovat další děj filmu. Čeští diváci si na Činčeru jistě pamatují i z jeho vystupování v oblíbených televizních pořadech Miroslava Horníčka \"Hovory H\".\n\nRadúz Činčera byl též autorem programu \"The Sound Game Show\" na výstavě Člověk a jeho svět v roce 1971 v Montrealu. Světové publikum udivoval svými audiovizuálními projekty i v japonském Kóbe a v kanadském Vancouveru. V druhé polovině 80. let slavila nevšední úspěchy i jeho multimediální hudební inscenace rockové opery \"The Scroll\" v Kanadě.\n\nTak jako řada jiných umělců nemohl ani Radúz Činčera po roce 1968 natáčet ani veřejně vystupovat. V roce 1993 o něm byl natočen jeden z dílů pořadu \"GEN – 100 Čechů dneška\". \n\nJeho dcera Alena Činčerová se stala filmovou režisérkou.\n\n \n \n"}
{"id": "356003", "url": "https://cs.wikipedia.org/wiki?curid=356003", "title": "Sojuz 30", "text": "Sojuz 30\n\nSojuz 30 byla kosmická loď SSSR z roku 1978, která se svou mezinárodní posádkou absolvovala let k sovětské orbitální stanici Saljut 6. Podle katalogu COSPAR dostala označení 1978-065A a byl to 65. registrovaný let kosmické lodě s lidmi na palubě ze Země. Jejím volacím znakem byl KAVKAZ. Jednalo se o druhý let v rámci programu Interkosmos.\n\nDvoučlennou posádku tvořili tito kosmonauti:\n\nLoď odstartovala 27. června 1978 odpoledne z kosmodromu Bajkonur s pomocí rakety Sojuz U. Start se vydařil, loď se dostala na orbitu 264 – 310 km, ve vzdálenosti 20 km od stanice byl zapnut systém automatického přibližování. K pevnému připojení ke stanici došlo 28. června 1978 a tentýž den oba kosmonauti přešli do Saljutu.\n\nNa stanici přiletěli jako pracovní návštěva, protože zde v době jejich příletu byla 10 dní druhá stálá posádka Vladimir Kovaljonok a Alexandr Ivančenkov s Sojuzem 29. U stanice byla připojena nyní formace stanice a dvou Sojuzů. Stanice Saljut 6 v té době kroužila nad Zemí ve výšce 338 – 368 km a periodou 91 minut. Celé kvarteto kosmonautů plnilo zadaný pracovní sedmidenní program, který zahrnoval nejen řadu televizních reportáží, ale hlavně vědeckotechnické experimenty. Jednalo se např. o snímkování území Polska a SSSR, pracovali s tavicí pecí (experimenty se jménem SYRENA a SPLAV), prováděli lékařská měření změn chuti, srdeční zátěže atd.\n\nDne 5. července 1978 oba kosmonauti se ve své lodi od stanice odpojili a bez problémů s pomocí brzdícího motoru a padákového systému kabina lodě přistála na území Kazachstánu, zhruba 300 km od Celinogradu. Jejich let trval 190 hodin. \n\nUdaná startovací hmotnost byla 6800 kg vč.200 kg paliva pro manévrování a brzdění. Loď se obdobně jako ostatní lodě Sojuz skládala ze tří částí, kulovité orbitální sekce, návratové kabiny a sekce přístrojové. Měla namontováno spojovací zařízení a padákový systém.\n\n"}
{"id": "356004", "url": "https://cs.wikipedia.org/wiki?curid=356004", "title": "Cinepur", "text": "Cinepur\n\nCinepur je filmový časopis vycházející od roku 1991. Časopis začal vycházet z popudu tehdejších studentů filmové vědy FFUK, později jej vydavatelsky zaštítila FAMU a od roku 1999 do dnes je vydává Sdružení přátel Cinepuru. Původně čtvrtletník se po celá 90. léta potýkal s finančními těžkostmi a někdy se i na delší dobu odmlčel. Od 17. čísla z roku 2001 je Cinepur pravidelně vycházející dvouměsíčník. Sedmé číslo z roku 1997 znamenalo změnu názvu časopisu z původního Cinemapur na Cinepur.\n\nDo časopisu přispívá celá řada filmových vědců, publicistů, kritiků i samotných filamřů. Profil periodika se během jeho existence postupně proměnil od cinefilie raných 90. let (období spojené FFUK), akademizmu (spojení s FAMU) k současnému způsobu odborného psaní pro širší veřejnost. \n\nKromě redakčně upravených textů poskytuje Cinepur ve své internetové podobě prostor pro blogy redaktorů.\n\nPrvní šéfredaktorkou byla Pavlína Coufalová, následovali Karel Spěšný, Helena Bendová, Zdeněk Holý (2007-2010), Jan Kolář (2010-2011) a od června 2011 je šéfredaktorkou Jindřiška Bláhová. V současnosti jsou členy redakce Jan Kolář, Lucie Česálková, Antonín Tesař, Aleš Stuchlý a Jindřiška Bláhová.\n\nAutorem původní grafické koncepce časopisu a logotypu je grafik David Fírek, který byl také art directorem časopisu do roku 2010. Od roku 2011 je autorem grafiky časopisu studio The Bestseller Creative Platform (Linda Dostálková, Marek Meduna, David Kořínek)\n\nCinepur dvakrát zvítězil v soutěži Unie vydavatelů o nejlepší časopis. V roce 2005 získal první místo v hlasování o nejlepší specializovaný časopis a v roce 2007 získal cenu za nejlepší obálku roku mezi všemi časopisy.\n\nCinepur je v prodeji v řadě distribučních míst v ČR , od čísla 57 je v prodeji i v některých trafikách. Časopis je distribuován i prostřednictvím jeho vlastní zásilkové služby .\n\n"}
{"id": "356007", "url": "https://cs.wikipedia.org/wiki?curid=356007", "title": "Falcon (odstřelovací puška)", "text": "Falcon (odstřelovací puška)\n\nFalcon je odstřelovačská, středorážová puška od české zbrojovky ZVI. Vojskové zkoušky ověřovací série této odstřelovačky proběhly v lednu 1998, od jara téhož roku se ve vsetínské zbrojovce rozběhla sériová výroba.\n\nTato opakovačka s mauserovým uzamčeným závěrem a zkráceným pouzdrem zbraně je vhodná zejména pro použití speciálními jednotkami, výsadkáři a antiteroristickými jednotkami. Je určená především k ničení živé síly protivníka, bojových cílů a lehké obrněné techniky do vzdálenosti až 1600 m. Na vzdálenost 100 m dokáže projektil vypálený z pušky Falcon prorazit pancíř o tloušťce až 25 mm (zde je nejprve potřeba si uvědomit, že výkon je dán použitým nábojem! Nikoliv že puška dokáže něco prostřelit! U zcivilněného střeliva je nutné počítat se skutečností, že penetrace cíle nebude zdaleka taková jako při použití vojenské munice). Zbraň je vybavena kromě mechanických mířidel také optickým denním zaměřovačem (ZD10x50) a volitelně s pasivním nočním zaměřovačem (ZN6x). Dále je puška opatřena sklopnou, výškově stavitelnou dvojnožkou, zásobníkovou schránkou na dva náboje a slunečním štítem jenž odstraňuje nežádoucí sluneční paprsky odrážející se od objektivu zaměřovače. Mezi nesporné výhody odstřelovačky Falcon patří odpružená botka pažby, která slouží ke tlumení zpětného rázu při výstřelu. Zbraň lze poměrně rychle rozložit na dvě části (pouzdro zbraně se zaměřovačem a na hlaveň s dvojnožkou) a uložit do pouzdra pro přenos na větší vzdálenosti. Falcon je vyráběn v ráži NATO 12,7x99 mm pod názvem OP99 a ve východní ráži 12,7x107 mm s názvem OP96.\n\nV omezeném počtu využívá pušku Falcon česká armáda, setkat se s ní můžeme u chrudimského 43. výsadkového praporu.\n\n"}
{"id": "356008", "url": "https://cs.wikipedia.org/wiki?curid=356008", "title": "Skalský potok (přítok Blanice)", "text": "Skalský potok (přítok Blanice)\n\nSkalský potok je levostranný přítok řeky Blanice v okresech Strakonice a Písek v Jihočeském kraji. Délka toku činí 11,7 km. Plocha povodí měří 33,9 km².\n\nPotok pramení v Bavorovské vrchovině na východním svahu Knížecího kamene (629 m n. m.), 1 km jižně od Drahonic v nadmořské výšce 482 m. Ústí u Skal do ramene Blanice, které se nazývá \"Malá Blanice\" a do hlavního toku řeky Blanice se vlévá u obce Heřmaň.\n\n\nPrůměrný průtok Skalského potoka u ústí činí 0,05 m³/s.\n\nJeho tok propojuje soustavu rybníků. Jmenovitě jsou to rybníky Horní a Dolní mlýnský, Albrechtický, Babka, Bejšovec, Sirotčí, Korytný, Žebrák, Kunšovský, Zástavný, Rolejšek, Humňanský, Prostřední a Tvrzský.\n"}
{"id": "356010", "url": "https://cs.wikipedia.org/wiki?curid=356010", "title": "Jozef Stümpel", "text": "Jozef Stümpel\n\nJozef Stümpel (* 20. července 1972, Nitra) je slovenský hokejový útočník.\n\nS hokejem začínal ve svém rodišti, v Nitře. K prvnímu prvoligovému zápasu nastoupil v sezóně 1989/90 v dresu Plastiky Nitra. Následující sezónu odehrál již v AC Nitra. Tuto sezónu zakončil 45 body (23 gólů a 22 přihrávek), které nasbíral ve 49 zápasech. V roce 1991 byl draftován klubem NHL. Tím byl Boston Bruins, který si jej vybral jako celkově 40. v pořadí. V první sezóně v dresu Bostonu, odehrál jen 4 zápasy. Postupně se však dokázal dostat do základní sestavy mužstva a v od sezóny 1995/96 patřil již mezi opory. V sezóně 1997/98 přestoupil do týmu Los Angeles Kings. Kde setrval do sezóny 2000/01. V následujícím roce se totiž vrátil zpět do Bostonu. Sezóna 2003/04 znamenala pro Stümpela opět stěhování do Los Angeles.\n\nPoté co v NHL nezapočala sezóna 2004/05, vrátil se zpět do Evropy, kde sehrál celou sezónu v dresu Slavie Praha. V následující sezóně, poté co se NHL opět rozjelo, podepsal dvojroční smlouvu s klubem Florida Panthers za 3,25 milionů USD. Po sezóně 2007/08 byl ze smlouvy vyplacen a za nové působiště si vybral tým KHL Barys Astana.\n\nJozef Stümpel získal s československou reprezentací bronzovou medaili na mistrovství světa do 18 let v roce 1990. V seniorské reprezentaci se prvně objevil na mistrovství světa v 1997 a následně pak ještě 1998. Další účast na mistrovství světa přišlo až ve \"zlatý\" rok 2002, bronzový 2003, další však již bezmedailové 2004 a 2005.\n\nTaktéž se zúčastnil olympijských her v roce 2002 v Salt Lake City a 2006 v Turíně. Na světovém poháru nastoupil se slovenskou reprezentací v ročnících 1996 a 2004.\n\nZa slovenskou reprezentaci odehrál celkově 76 zápasů. V nich vsítil 16 gólů.\n\n\n\n\n"}
{"id": "356011", "url": "https://cs.wikipedia.org/wiki?curid=356011", "title": "Výnos o zřízení Protektorátu Čechy a Morava", "text": "Výnos o zřízení Protektorátu Čechy a Morava\n\nVýnos o zřízení Protektorátu Čechy a Morava vydal 16. března 1939 Adolf Hitler v Praze. Výnos byl zveřejněn ve Sbírce zákonů pod č. 75/1939 Sb. Tímto výnosem byl vytvořen na okupovaném území Československa Protektorát Čechy a Morava.\n\nVýnos byl 17. března 1939 uveřejněn na prvních stranách všech českých novin. Při formulaci výnosu byla podle názoru Emila Soboty za vzor údajně použita protektorátní smlouva mezi Francií a tuniským bejem z roku 1881.\n\n\n"}
{"id": "356012", "url": "https://cs.wikipedia.org/wiki?curid=356012", "title": "Fajjúm", "text": "Fajjúm\n\nFajjúm (: الفيوم) je město ve středním Egyptě, hlavní město stejnojmenného guvernorátu. Nachází se asi 130 km jižně od Káhiry. Ve městě je několik mešit a lázní, jednou týdně se zde pořádá hojně navštěvovaný trh.\n\nMěsto je známo především díky nálezům pohřebních masek z doby římské nadvlády v Egyptě, tzv. fajjúmských mumiových portrétů.\n\n"}
{"id": "356014", "url": "https://cs.wikipedia.org/wiki?curid=356014", "title": "Villa dei Misteri", "text": "Villa dei Misteri\n\nVilla dei Misteri, česky Vila Mystérií, je dobře zachovaná římská villa, která se nachází asi 800 metrů severovýchodně od Pompejí. Když byly Pompeje v roce 79 zničeny erupcí Vesuvu, villa byla zasypána vrstvou popela a dalších materiálů, avšak erupce ji výrazněji nepoškodila. Villa je známá především pro své nástěnné malby.\n\nNázev villy je odvozen od jména jedné z místností domu. Tato místnost je zdobena mnohými freskami a je možné, že se jednalo o triclinium. Scény vyobrazené na freskách jsou dnes předmětem dohadů. Mezi nejběžnější výklady patří ten, že na nich jsou vyobrazeny scény z iniciace žen do mysterijního kultu boha Dionýsa.\n"}
{"id": "356026", "url": "https://cs.wikipedia.org/wiki?curid=356026", "title": "Ateliér", "text": "Ateliér\n\nAteliér může být :\n\n"}
{"id": "356031", "url": "https://cs.wikipedia.org/wiki?curid=356031", "title": "Ivo Šmoldas", "text": "Ivo Šmoldas\n\nIvo Šmoldas (* 23. července 1955 Prostějov) je český básník, nakladatelský redaktor, kulturní publicista, scenárista, moderátor a překladatel.\n\nPo absolutoriu Filozofické fakulty Univerzity Karlovy pracoval v nakladatelství Český spisovatel jako nakladatelský redaktor a manažer. Poté krátce působil v nakladatelství Columbus, později spoluzaložil soukromé vydavatelství Apsida.\n\nV současné době pracuje jako umělec na volné noze, věnuje se především překladům z angličtiny, příležitostně též ze slovenštiny. Spolupracuje s Českou televizí, kde připravuje pořad o knihách \"Knižní svět\", v České televizi také nepravidelně působí jako moderátor pořadů s kulturní tematikou. Pravidelně spolupracuje na glosování aktuálních Témat dne pro Rádio Impuls. Na Dvojce Českého rozhlasu uvádí vlastní talkshow \"Lenoška Iva Šmoldase\".\n\nDo širšího povědomí diváků se dostává spíše jako moderátor. Poprvé se takto projevil ve studiu pro pořad \"Dementi\" v kolektivu okolo kameramana Ondřeje Procházky a režiséra Jiřího Věrčáka.\n\n"}
{"id": "356033", "url": "https://cs.wikipedia.org/wiki?curid=356033", "title": "Standardní atmosféra", "text": "Standardní atmosféra\n\nStandardní atmosféra je mezinárodně dohodnutý model (ideální) atmosféry odvozený ze stavu atmosféry Země. Je určen zejména pro potřeby letectví. Na úrovni ideální mořské hladiny je teplota vzduchu 15 °C a tlak 1013,25 hPa. Do 11 km teplota s výškou klesá 0,0065 °C/m, mezi 11 a 20 km se nemění, od 20 do 32 km roste 0,001 °C/m, od 32 do 47 km roste 0,0028 °C/m a od 47 do 51 km se teplota s výškou nemění.\n\nMSA (Mezinárodní standardní atmosféra) je zjednodušený model zemské atmosféry.\n\nMSA byla zavedena v roce 1952 ICAO.\n\nPohyb těles ve vzduchu je ovlivněn jeho vlastnostmi – hustotou, tlakem a teplotou. Tyto vlastnosti nejsou všude stejné, ale mění se s časem, zeměpisnou polohou a hlavně s výškou. \n\nModel MSA nepočítá s kolísáním v poloze a čase a každé výšce přiřazuje jednu hodnotu hustoty, tlaku a teploty. To nám umožňuje například navrhovat letadla a rakety, porovnávat jejich výkony nebo jednotně ocejchovat tlakoměrné přístroje (výškoměr, rychloměr, variometr).\n\nHodnoty MSA odpovídají průměrným hodnotám naměřeným v mírných zeměpisných šířkách.\nModel předpokládá že:\n\nRychlost zvuku je dána vztahem:\n\nformula_1,\n\nkde formula_2 je Poissonova konstanta.\n\n\n\n\n"}
{"id": "356042", "url": "https://cs.wikipedia.org/wiki?curid=356042", "title": "Crysis Warhead", "text": "Crysis Warhead\n\nCrysis Warhead je samostatně spustitelným datadiskem k úspěšné střílečce z pohledu první osoby Crysis. Vyvinut byl maďarskou pobočkou firmy Crytek a vydán firmou Electronic Arts. Hra byla vydána 12. září 2008 v Evropě a 16. září 2008 v Severní Americe.\n\nVe hře je použit nově optimalizovaný CryEngine 2. Bylo přidáno několik nových vozidel a zbraní. Recenze byly pro hru celkem pozitivní.\n\nHra se dělí na dvě části: singleplayerovou (samotný \"Crysis Warhead\") a multiplayerovou (\"Crysis Wars\").\n\nV singleplayerové části hry sleduje hráč osudy seržanta Sykese (Psycho), který se objevil i v Crysis. Děj Warheadu se odehrává paralelně s příběhem Crysis, jen na druhé straně ostrova. Hráč nejdříve musí zachránit Sykesova přítele O'Neilla a poté dohonit plukovníka Lee, který přepravuje mimozemské technologie.\n\nMultiplayerová část se jmenuje \"Crysis Wars\". K dispozici jsou tři mody: Power Strugle, Team Instant Action a Instant Action. Vylepšený systém zajišťuje, že po smrti se znovu objevíte vždy daleko od jakéhokoli nepřítele a co nejblíže k některému z vašich spoluhráčů. Crysis Wars nabízí celkem 21 map, některé až pro 32 hráčů. Všechny mapy z multiplayeru původního Crysis byly přepracovány a vylepšeny.\n\n"}
{"id": "356043", "url": "https://cs.wikipedia.org/wiki?curid=356043", "title": "Samuel Hood", "text": "Samuel Hood\n\nSir Samuel Hood, 1. vikomt Hood (12. prosince 1724 – 27. ledna 1816, Bath) byl britský admirál. Do Britského královského námořnictva vstoupil 6. května 1741. Nejdříve sloužil jako lodní poddůstojník pod admirálem Georgem Rodneym, poručíkem se stal v roce 1746. Sloužil na různých lodích, než byl v roce 1756 povýšen na kapitána a bylo mu svěřeno vedení lodi HMS \"Grafton\". Plnou admirálskou hodnost získal v roce 1794.\n"}
{"id": "356044", "url": "https://cs.wikipedia.org/wiki?curid=356044", "title": "Sojuz 31", "text": "Sojuz 31\n\nSojuz 31 byla kosmická loď SSSR z roku 1978, která se svou mezinárodní posádkou absolvovala let k sovětské orbitální stanici Saljut 6. Podle katalogu COSPAR dostala označení 1978-081A a byl to 66. registrovaný let kosmické lodě s lidmi na palubě ze Země. Jejím volacím znakem byl JESTŘÁB. Jednalo se o třetí let v rámci programu Interkosmos.\n\nDvoučlennou posádku tvořili tito kosmonauti:\n\nLoď odstartovala 26. srpna 1978 odpoledne z kosmodromu Bajkonur s pomocí rakety Sojuz U. Start se vydařil, loď se dostala na orbitu 193 – 243 km, bez problémů fungoval i zapnutý systém automatického přibližování. K pevnému připojení ke stanici došlo 27. srpna 1978 a tentýž den oba kosmonauti přešli do Saljutu.\n\nNa stanici přiletěli jako pracovní návštěva, protože zde v době jejich příletu byla druhá stálá posádka Vladimir Kovaljonok a Alexandr Ivančenkov. U stanice byla připojena nyní formace stanice a dvou Sojuzů. Stanice Saljut 6 v té době kroužila nad Zemí ve výšce 338 – 368 km a periodou 91 minut. Celé kvarteto kosmonautů plnilo zadaný pracovní sedmidenní program, který zahrnoval nejen řadu televizních reportáží, ale hlavně 37 vědeckotechnických experimentů. Sedm z nich bylo lékařského charakteru (změny sluchu, řeči, chuti, vnímání času), 3 biologické, další technologické a nezbytné snímkování různými druhy kamer a analyzátorů.\n\nProtože bylo rozhodnuto, že svou loď ponechají u stanice pro základní posádku a odletí v jejich dříve připojené, museli provést výměnu anatomicky tvarovaných osobních křesel mezi loděmi a prohodit i osobní vybavení. Naložili i výsledky provedených experimentů a v lodi Sojuz 29 oba odletěli na Zem. Přistáli s pomocí padáků v kabině na území Kazachstánu (tehdy součást SSSR).\n\nKosmická loď Sojuz 31 zůstala připojená u stanice Saljut 6 až do 2. listopadu 1978, kdy s ní základní posádka odletěla domů. Kabina lodi přistála na území Kazachstánu. \n\nUdaná startovací hmotnost byla 6800 kg vč.200 kg paliva pro manévrování a brzdění. Loď se obdobně jako ostatní lodě Sojuz skládala ze tří částí, kulovité orbitální sekce, návratové kabiny a sekce přístrojové. Měla namontováno spojovací zařízení a padákový systém.\n\n"}
{"id": "356045", "url": "https://cs.wikipedia.org/wiki?curid=356045", "title": "Frank Eugene", "text": "Frank Eugene\n\nFrank Eugene (19. září 1865 New York – 16. prosinec 1936 Mnichov, vlastním jménem Frank Eugene Smith) byl americký fotograf, malíř a grafik, který žil převážně v Německu. Fotografoval ve stylu impresionismu a secese. Byl portrétistou uznávaným v Evropě i ve Spojených státech.\n\nRoku 1884 začal studovat v New Yorku malířství, v jehož studiu pokračoval od roku 1886 v německém Mnichově. Během studií ho zaujala také fotografie. Po dokončení studií se vrátil v roce 1894 do New Yorku, kde pracoval jako scénický výtvarník a malíř portrétů. Roku 1900 odjel opět do Německa, kde se věnoval umělecké fotografii.\n\nRoku 1902 se podílel na založení fotografického spolku Fotosecese. Od roku 1907 vyučoval fotografii v Mnichově, v roce 1913 byl jmenován profesorem na \"Královské akademii grafických umění\" v Lipsku.\n\n"}
{"id": "356046", "url": "https://cs.wikipedia.org/wiki?curid=356046", "title": "Ivo Žďárek", "text": "Ivo Žďárek\n\nIvo Žďárek (6. listopadu 1960 Trutnov – 20. září 2008 Islámábád, Pákistán) byl český diplomat, velvyslanec České republiky ve Vietnamu (2004-2008) a Pákistánu (srpen až září 2008).\n\nZahynul následkem teroristického útoku na hotel Marriott v Islámábádu. Samotný pumový útok přežil jen s několika škrábanci, načež i se svojí vietnamskou přítelkyní pomáhal evakuovat raněné lidi z hořící budovy. Oba uvázli v ohni a uhořeli.\n\nV roce 1985 vystudoval moskevský Státní institut mezinárodních vztahů MGIMO a v roce 1993 absolvoval na Stanfordově univerzitě diplomatický tréninkový kurs.\n\nOd roku 1986 byl zaměstnancem Federálního ministerstva zahraničních věcí Československa. V letech 1988 až 1992 působil na konzulátu v čínské Šanghaji, v roce 1992 pak jako 3. tajemník československého velvyslanectví v Pekingu. V letech 1993 až 1994 pracoval na ministerstvu zahraničních věcí v Praze a v letech 1995 až 1999 byl generálním konzulem České republiky v Šanghaji. V letech 2000 až 2003 pracoval v různých funkcích na ministerstvu zahraničních věcí v Praze.\n\nV letech 2004 až 2008 působil jako český velvyslanec v Hanoji ve Vietnamu. V té době na českém velvyslanectví v Hanoji propukl skandál s uplácením úředníků při udělování víz. České úřady dokonce velvyslanectví vyšetřovaly. O Žďárkově trestné činnosti se nic nezjistilo. Podle Žďárkova známého Pojara Žďárek proti korupci na velvyslanectví bojoval.\n\nOd srpna 2008 se stal českým velvyslancem v Pákistánu.\n\nJelikož v době jeho jmenování nebyla ještě ambasáda připravena k provozu, Žďárek si zřídil dočasnou rezidenci v mezinárodním hotelu Marriott v Islámábádu, na který spáchala neznámá organizace sebevražedný teroristický útok za pomoci automobilu s asi tunou výbušnin. Podle zpravodajského portálu ihned.cz telefonoval Žďárek na českou ambasádu ještě po útoku, byl v pořádku a později telefonicky žádal o evakuaci z hořícího objektu hotelu. Později se však s ním už nepodařilo spojit a následně byli nalezeno jeho tělo a dalších 52 oběti, 271 lidí bylo zraněno. Podle svědectví přeživších Žďárek a jeho vietnamská přítelkyně po útoku pomáhali z hořících trosek budovy evakuovat zraněné lidi a sami přitom uvízli v plamenech.\n\n"}
{"id": "356048", "url": "https://cs.wikipedia.org/wiki?curid=356048", "title": "Achozen", "text": "Achozen\n\nAchozen je hiphopová kapela, kterou založil Shavo Odadjian a RZA. Skupina sama sebe označuje jako “heavy hip-hop”. Debutová deska měla vyjít už v roce 2009 prostřednictvím Shavova internetového vydavatelství urSession, ale stále nevyšla. Na její tvorbě se podílelo spousta hostů: George Clinton – (P Funk), John Frusciante – (Red Hot Chili Peppers), Killah Priest – (Wu-Tang Clan), GZA (Wu-Tang Clan), Sick Jacken – (Psycho Realm), Leggezin Fin. První písní, která oficiálně spatřila světlo světa byla \"Deuces\". Hudba skupiny se taktéž objevila ve filmu Babylon A.D.. Byly to tyto písně: Deuces, Rollindissgeyes, Immaculate, Foreshadow, Digital Slaps, Build your Enemies, Blade Runner 0.8, A Single Moment.\n\nRZA, známý pro jeho experimentální zvuk a rozmanité spoluprací, vytvořil skupinu s cílem rozšířit na jeho vlastním hudebním směru. Se skupinou provádějící i rock a rap, texty hrát s balad.\n\nShavo Odadjian (System of a Down)\nRZA (Wu-Tang Clan)\nKinetic 9 (Killarmy)\nReverend William Burke\n\n\n"}
{"id": "356049", "url": "https://cs.wikipedia.org/wiki?curid=356049", "title": "Daahir Riyaale Kaahin", "text": "Daahir Riyaale Kaahin\n\nDaahir Riyaale Kaahin je bývalý prezident samozvané republiky Somaliland. Stal se jím 3. května 2002 poté, co zemřel jeho předchůdce Muhammad Haji Ibrahim Egal. Reprezentující stranu Ururka Dimuqraadiga Umada Bahawday (UDUB) (Sjednocená demokratická lidová strana) vyhrál volby konané 14. dubna 2003. Do úřadu nastoupil 16. května 2003. Ve volbách v roce 2010 ho vystřídal Ahmed M. Mahamoud Silanyo\n\nNarodil se v Quljeedu, v regionu Awdal a studoval v Mogadišu. Pochází z klanu Reer Dudub kmene Gadabursi. Jeho předchozí pozice zahrnují diplomatický post v somálském velvyslanectví v Džibuti, byl také ve zpravodajské službě, dále guvernérem Awdalu, podnikatelem a viceprezidentem Somalilandu v letech 1997 – 2002.\n"}
{"id": "356050", "url": "https://cs.wikipedia.org/wiki?curid=356050", "title": "Činukové", "text": "Činukové\n\nJako Činukové jsou označování příslušníci indiánského kmene, kteří žili na severozápadě Spojených států. Činukové žili na relativně malém území podél řeky Columbia v místech, kde se nachází dnešní státy Oregon a Washington. V roce 1805 se s nimi střetla Expedice Lewise a Clarka. Počet registrovaných Činuků je přes dva tisíce, většinou žijí v rezervaci ve státě Washngton. Většinou hovoří již pouze anglicky a nikoli svým jazykem, náležejícím do jazykové rodiny penutia (je příbuzný jazykům kalifornských indiánů).\nČinukové patří mezi indiánské kmeny severozápadního pobřeží. Živili se převážně rybolovem (hlavně lovem lososů), ale také sběrem jedlých rostlin, lov byl méně významný. Jejich společnost byla matrilineární. Žili v osadách, tvořených velkými prkennými domy, které však, na rozdíl od severněji žijících kmenů (Sališové, Kvakiutlové, Tlingitové), nezdobili totemovými sloupy. Z řemesel bylo významné tkaní a řezbářství, zejména výroba velkých kánoí. Prosluli také jako obchodníci, kteří organizovali směnný obchod v celé oblasti severozápadního pobřeží Ameriky. Platidlem byly většinou ulity ušní a kelnatek, ale také měděné destičky, mezi obchodním artiklem se vyskytovaly kožešiny, tkané přehozy (tzv. čilaktské pokrývky), dlabané kánoe, rybí tuk, ale i otroci). K obchodním účelům byl v 18. a 19. stol. používán zvláštní jazyk, tzv. činucký žargon, založený na bázi činuckého jazyka, ale ovlivněný také jazykyk sousedních kmenů, angličtinou a francouzštinou. Z činuckého jazyka pochází např. slovo potlač, rituál, spojený s rozdílením darů, který byl rozšířený u všech severozápadních indiánů.\n\nČinukové pokládali za znamení krásy a urozenosti ploché, dozadu ubíhající čelo. Proto svým dětem uměle deformovali lebky pomocí destiček, pevně přivázaných k čelu.\n\n"}
{"id": "356059", "url": "https://cs.wikipedia.org/wiki?curid=356059", "title": "Kondor andský", "text": "Kondor andský\n\nKondor andský (\"Vultur gryphus\") je jihoamerický dravý pták živící se převážně mršinami. Je to jediný druh monotypického rodu \"Vultur\".\n\nVyskytuje se poměrně řídce po celých Andách, nejvíce na jejich východní straně. Vzácný je v Kolumbii a Venezuele, jeho počty se také snižují v Ekvádoru. Stabilní jsou populace v Peru, Bolívii a na severu Argentiny a Chile. Žije až do nadmořské výšky 5000 m, jeho hlavním biotopem jsou místa s otevřenými loukami a pastvinami. Lze jej spatřit také na okrajích pouštních oblastí a na mořském pobřeží v Chile a okolo bukových lesů v Patagonii.\n\nJe to jeden z největších létajících suchozemských ptáků, bývá velký 100 až 130 cm a dosahuje váhy 7 až 15 kg. Průměrná hmotnost je 10,8 kg. Jeho křídla mají rozpětí v průměru 3,2 m. Samice jsou na rozdíl od většiny dravých ptáků menší a lehčí. Barva peří ptáků je černá, na horní straně křídel jsou bílé skvrny, u krku mají bílý límec z krátkého peří. Zploštělá hlava a krk jsou neopeřeny, holá vrásčitá kůže dle emočního stavu mění barvu. Samci se odlišují ještě velkým masitým načervenalým lalokem nad zobákem, pokožku hlavy mívají tmavě šedou nebo žlutou, po stranách krku mají kožovité bradavčité záhyby. Samice mají výrazné červené oční duhovky, samci hnědé. Peří adolescentů je hnědé.\n\nNohy mají v porovnání s ostatními létajícími dravci více uzpůsobené k chůzi než k uchopení. Střední prst je protáhlý, drápy jsou rovné. Zahnutý silný zobák je uzpůsoben k roztrhání i silné kůže a k vytrhávání kusů masa. Ptáci mají výborný zrak, dokážou z výšky tisíce metrů spatřit padlé nebo těžce nemocné zvíře a pečlivě sledují chování menších supů, kteří se zase skvělým čichem orientují podle pachu mrtvoly.\n\nJsou to vynikající letci, umí využívat teplých stoupavých proudů v blízkosti skal a plachtit při obhlídce svého lovného území ve velkých výškách téměř bez vynaložení námahy. Mohou hlídkovat osamoceně nebo v rozptýlených skupinách. Většinou hřadují skupinky kondorů andských na vyvolených tradičních místech, kde je dodržována přísná hierarchie, silní samci mají přednost v obsazení výhodnějších míst (ochrana před deštěm, větrem, dostatek slunce) i před samicemi.\n\nJsou to masožravci, v první řadě likvidují uhynulé savce, volně žijící i domestikované kopytníky, na mořských pobřežích žerou na břeh vyvržené mořské savce a ryby. Živí se také mláďaty savců a ptáků nebo vybírají vejce z hnízd, bylo pozorováno lovení svišťů a králíků. Napadají a žerou zraněnou, ale ještě žijící zvěř. Kůži větších zvířat otvírají od konečníku, první sežerou játra. Pokus o otevření hlavy a dosažení mozku nebyl zaznamenán.\n\nVytvářejí volná společenstva s menšími kondory, kteří citem pro pach mrtvol mnohdy zdechlinu najdou dříve, ale čekají na větší kondory andské, kteří zobákem dokážou roztrhat i tu nejhouževnatější kůži. Jejich nohy nejsou přizpůsobeny k uchopení, nemohou část potravy odnést, ale musí se nakrmit na místě. Protože se k potravě nedostanou každý den, jsou schopni se nakrmit natolik, že jim dělá problém vzlétnout. Samozřejmě musejí spěchat, protože v brzké době se ke kořisti slétnou i seběhnou desítky až stovky různých mrchožroutů.\n\nKondoři andští jsou monogamní. Před vlastním pářením probíhají ve dvojicích rituální tance doprovázené syčením a změnou zabarvení kůže na hlavě a krku. Mnoho hlasových projevů nesvedou, nemají syrinx. Páří se na severu kontinentu téměř v průběhu celého roku, na jihu od května do srpna. Hnízda si nestaví, vejce kladou na vysokých skalách do výklenků nebo na římsách na místo jen ohrazené kameny nebo klacíky, nepřístupnost místa zaručuje jistotu před vypleněním hnízda pozemními dravci. Střeží si vzdušný prostor kolem hnízda, cca 1 km, který proti jiným tvrdě obhajují.\n\nSamice snese převážně jedno vejce jednou za dva roky, v případě nedostatku potravy je interval delší. Vejce střídavě oba rodiče inkubují asi 55 až 60 dnů. Pokud se vejce ztratí, samice snese nové. Mláďata pokryta šedým chmýřím jsou krmena z volete rodičů do opeření asi 6 měsíců, pak se naučí létat a v 9 měsících odlétávají na lov s rodiči. Po dvou rocích, před další snůškou, jsou z rodinného kruhu vystrnaděni. Pohlavně dospělými se stávají v 6 až 7 létech, tehdy hnědé peří mění za černé. Kondoři andští jsou dlouhověcí, v zajetí se mohou dožít 100 let.\n\nDospělí ptáci nemají žádného přirozeného nepřítele, snad jen mláďata se mohou stát velmi zřídka obětí velkých dravců nebo lišky. Snižující se stavy jsou způsobovány několika faktory, které má na svědomí člověk. Jednak je to zastaralý názor, že se ptáci neživí mršinami, ale loví zvěř, a proto bývají mnohdy přes zákaz zabíjeni pytláky. Dále jsou to zdravotní následky po požití mrtvých zvířat (lišky, pumy) otrávených jedovatými návnadami (např. strychnin). Velmi jim škodí olovnaté broky sežrané z mrtvých zvířat, které lovci postřelili ale nedohledali. Žerou také mršiny zvířat, která uhynula z důvodu požití pesticidů, nebo domácí zvířata léčená různými léky. Hynou při střetu s dráty elektrického vedení nebo se chytnou do pastí se živočišnou návnadou připravených pro masožravé savce.\n\nPodle Červeného seznamu IUCN je kondor andský zařazen mezi téměř ohrožené druhy.\n\nKondor andský je národním ptákem 4 jihoamerických zemí – Kolumbie, Ekvádoru, Bolívie a Chile. Zároveň je vyobrazen na státních znacích těchto států.\n\nV Česku se dlouho uvádělo, že první odchov na světě se podařil v roce 1937 v Zoo Praha. Ředitel Zoo Praha však v roce 2019 zkoumal, zda se opravdu jednalo o prvenství, a uveřejnil sloupek zabývající se právě tímto tématem. Podle jeho zjištění se první světový odchov podařil v roce 1925 v Zoo Berlin. Také v Zoo Praha se však jednalo o velký úspěch, dokonce první velký chovatelský úspěch této zoo, a proto je od roku 2012 tento úspěch také zaznamenán v logu zoo. Jedna z pět stop v logu totiž patří právě tomuto dravci, který symbolizuje i další velké chovatelské úspěchy v chovu ptáků v průběhu historie zoo.\n\nV dubnu 2019 byl tento druh chován v necelých šesti desítkách evropských zoo. V Česku se dlouhodobě jedná o Zoo Ostrava a od roku 2019 je chován rovněž v Zoo Zlín, kde byl tento druh chován již v minulosti.\n\n"}
{"id": "356061", "url": "https://cs.wikipedia.org/wiki?curid=356061", "title": "Ejtan Livni", "text": "Ejtan Livni\n\nJerucham „Ejtan“ Livni (hebrejsky: ירוחם \"איתן\" לבני, 1919 – 27. prosince 1991) byl revizionistický aktivista, velitel Irgunu, izraelský politik a otec bývalé izraelské ministryně zahraničí Cipi Livniové.\n\nLivni se narodil roku 1919 v polském Grodnu (dnes Hrodna, Bělorusko). Jeho rodina se do britského mandátu Palestina přestěhovala roku 1925 a usadila se v Tel Avivu. Později studoval na střední a následně obchodní škole v Tel Avivu a roku 1938 se ve městě Zichron Ja'akov přidal ke hnutí Bejtar, kde pracoval v zemědělství a vykonával svou strážní povinnost. Brzy na to vstoupil do Irgunu a o rok později absolvoval velitelský kurz v Tel Curu (poblíž Binjaminy).\n\nKdyž Irgun v únoru 1944 vyhlásil svoji vzpouru proti Britům, dostal na starost aktivity Irgunu a byl později jmenován do generálního velitelství jako vrchní operační důstojník. Za svou účast v „Noci vlaků“ byl 4. dubna 1946 uvězněn. Se svými společníky z Irgunu byl odsouzen na patnáct let odnětí svobody, ale o dva roky později uprchl z britské věznice v Akku. Tajně byl vyslán do Evropy, aby tam organizoval akce proti britským cílům a 15. května 1948 se vrátil do nově vzniklého Izraele, aby se zúčastnil Války za nezávislost.\n\nLivni byl spolu se Sárou Rosenbergovou, rovněž aktivistkou Irgunu, první pár, který v nově vzniklém státě uzavřel sňatek. V letech 1949 až 1959 byl předsedou oddělení dřevovýroby Sdružení průmyslníků a do roku 1965 pak majitelem továrny na škrob Aria. V roce 1960 se stal členem ředitelství a sekretariátu strany Cherut a v roce 1965 se stal předsedou jejího organizačního oddělení. V letech 1962 až 1980 byl předsedou Svazu vojáků Irgunu a v roce 1963 se stal předsedou Asociace vězňů v Akku a Jeruzalémě.\n\nV roce 1968 se stal členem vedení strany Gachal, později Likud a v letech 1970 až 1971 byl předsedou vedení Likudu. V letech 1973, 1977 a 1981 byl zvolen do Knesetu. Byl členem komise pro ekonomické záležitosti a komise pro zahraniční a obranné záležitosti.\n\nZemřel roku 1991. Jeho výslovným přáním bylo, aby byl na jeho náhrobku vyryt emblém Irgunu. Jeho dcera Cipi po jeho smrti vstoupila na izraelskou politickou scénu a od té doby zastávala přední ministerské posty za stranu Likud a později za stranu Kadima.\n\n"}
{"id": "356062", "url": "https://cs.wikipedia.org/wiki?curid=356062", "title": "Roy (rozcestník)", "text": "Roy (rozcestník)\n\nRodné jméno či příjmení Roy má více nositelů:\n\n\n"}
{"id": "356073", "url": "https://cs.wikipedia.org/wiki?curid=356073", "title": "Lilek quitský", "text": "Lilek quitský\n\nLilek quitský (\"Solanum quitoense\") je lilkovitá rostlina nazývaná naranjilla (též \"narančila\") v ekvádorské španělštině, nebo lulo v kolumbijské španělštině, nebo také toronja. Inkové ji nazývali lulum a Mexičané lulun. Ve střední Evropě se prodává jako Jurassica. Tato subtropická vytrvalá rostlina pochází ze severozápadu Jižní Ameriky. Původní je patrně v Kolumbii, Peru a Ekvádoru. Je pěstovaná ve střední Americe, v Kalifornii a na Floridě.\n\nTato bylina je vytrvalá a má světle zelenou až zelenou barvou. Celá je pokrytá krátkými fialovými chloupky, hustě otrněná na stonku a oboustranně na spodní i horní straně listů. Nafialovělé až fialové trny mají délku téměř 3 cm. Velké měkké chloupkaté listy jsou laločnaté, údajně až 60 cm dlouhé a 45 široké. Rostlina roste bujně, bohatě větví. Plodem je bobule.\n\nPrvní semena byly poslány do USA z Kolumbie v roce 1913, z Ekvádoru v roce 1914 a 1916. Mnoho dalších bylo dovezeno do Kalifornie, Floridy a ve sklenících některé plodily, ale všechny časem uhynuly. Čerstvé plody dovezené z Ekvádoru na světové výstavě v New Yorku v roce 1939 vzbudily velký zájem. V roce 1948 bylo 20 rostlin vysázeno na výzkumném poli University of Florida. Kvetly a plodily, dokud nebyly zničeny hurikánem. S nadějí, že bude více odolné větru, Milton Cobin v zahrádkářském centru zkusil naroubovat tzv. „potato tree“ (patrně naranjilla roubovaná na rostlinu \"Solanum macranthum\"). Rostlina plodila dobře, ale byla infikována parazity a zahynula. Na začátku padesátých let byla naranjilla široce pěstována ve střední Americe ve více místních kultivarech, z nichž některé nejsou otrněné. V šedesátých letech se Naranjilla pěstovala pro plody komerčně. V Jižní Africe bylo pěstována jako vůči háďátkům relativně rezistentní \"Solanum torvum\".\n\nKůže citlivých lidí může být při kontaktu rozdírána, nebo drážděna ostrými trny. Při manipulaci chraňte vhodným oděvem nekryté části těla.\n\nHustě otrněné rostliny jsou považovány za dekorativní. Obchodní název Jurassica, pod kterým je prodávána u nás, prodejce takeawaytrends.com zdůvodnil tvrzením, že prodávané rostliny pochází z třetihor. Zcela zralé plody, vyjma zhořklých, jsou podle dostupných údajů sklízeny a zelená šťáva používána jako přísada do alkoholických a nealkoholických nápojů. Míchané nápoje jsou připravovány například ze šťávy plodů Naranjilla s kukuřičným sirupem, cukrem, vodou, a trochou citronové šťávy. Směs se silně zchladí a podává v teplých dnech s ledem. Také se z plodů Naranjilly připravuje želé a marmeláda, někdy jsou uváděny i kompoty a dezerty.\n\nRostlinu můžeme snadno úspěšně pěstovat v polostínu, nebo na světlém místě, vyhněte se slunečnému úpalu. Snáší dobře teploty až 30 °C. Daří se jí při teplotách okolo 19-20 °C. Zálivka má být přiměřená. Nesnáší přemokření nebo přeschnutí kořenů. Zem má být humózní a bohatá na živiny. V zemi původu snáší i chudší, kamenitější půdy. Můžete přihnojovat nejlépe organickými hnojivy ale pouze za vegetace (květen – srpen). Ze sortimentu hnojiv dostupných v ČR použijte běžné hnojivo, vhodné je i NPK, nebo Cererit a řiďte se návodem. Podle dostupných zdrojů není rostlina na hnojení zvlášť náročná ale přihnojené rostliny rostou výrazně lépe. Je pravděpodobné, že dobře snáší i hlubší řez. V našich podmínkách patrně může trpět savými škůdci, typickými pro lilkovité ale zejména fyziologickými chorobami. Rostliny pěstované v Jižní Americe trpí zejména háďátky, které způsobují úhyn rostliny, a bakteriózami.\n\n\"S. quitoense\" má ve Střední Americe mnoho divokých forem. Bylo vypěstováno několik kříženců nebo rostlin s plody podobné Naranjilla pro účely průmyslového využití. \"Solanum pectinatum\" Dunal (syn. \"S. hirsutissimum\" Standl.) je považován za vhodnou náhradu Naranjilla zejména pěstiteli v Mexiku, Venezuele a Peru, je však mírně handicapováno tím, že obsahuje alkaloidy (je jedovaté). Místními léčiteli je doporučováno proti hypertenzi.\n\nNejedlé \"S. hirtum\" Vahl., rostoucí divoce v Trinidadu a Střední Americe je háďátkům plně rezistentní. Hybridy tohoto druhu a \"S. quitoense\" mají tuto vlastnost a středně chutné plody. Divoká trnitá forma Naranjilla rostoucí v Kostarice je nazývána \"berenjena de olor\", má dřevitější větve a kmen. Její plody dorůstají až 6,25 cm v průměru.\n\n"}
{"id": "356081", "url": "https://cs.wikipedia.org/wiki?curid=356081", "title": "Vranidolský potok", "text": "Vranidolský potok\n\nVranidolský potok je největší pravostranný přítok Jánského potoka, který protéká převážnou částí svého toku Středočeským krajem. Délka jeho toku činí 11,5 km. Plocha povodí měří 25,3 km².\n\nPotok pramení jihovýchodně od Nové Vsi u Leštiny v Kraji Vysočina v nadmořské výšce okolo 490 m. Teče převážně severozápadním směrem. Nejprve podtéká železniční trať (Praha -) Kolín – Havlíčkův Brod (trať 230), která krátce vede i jeho údolím v úseku zastávky Nová Ves u Leštiny. U Kluckých Chvalovic přijímá zprava \"Vlkanečský potok\". Nedaleko pod tímto soutokem posiluje tok Vranidolského potoka zleva jeho nejdelší přítok Chlumský potok, který přitéká od jihozápadu. Dále po proudu napájí Chvalovický rybník (4,8 ha). Pod obcí Šebestěnice, jíž potok v těsné blízkosti míjí, vytváří hlubší, zalesněné, místy skalnaté údolí. Zde přijímá zprava svůj poslední větší přítok nazývaný \"Šebestěnický potok\". Zhruba kilometr odtud u Doudovského mlýna ústí zprava do Jánského potoka na 30,4 říčním kilometru v nadmořské výšce 340 m. \n\n\nPrůměrný průtok Vranidolského potoka u ústí činí 0,14 m³/s.\n"}
{"id": "356084", "url": "https://cs.wikipedia.org/wiki?curid=356084", "title": "Jmelí", "text": "Jmelí\n\nJmelí (\"Viscum\") je rod poloparazitických keříkovitých rostlin. V Česku se vyskytuje pouze jeden druh (v jeho širším pojetí), tzn. jmelí bílé (\"Viscum album\"). Celkově se však rozlišuje asi 70–100 druhů.\nJednotlivé druhy mohou být jednodomé nebo dvoudomé. Větve jsou na stonku uspořádány vstřícně, po dvou nebo v přeslenech. Listy jsou někdy zakrnělé na pouhé šupiny, jindy jsou plně vyvinuté. Vidličnaté květenství je úžlabní nebo koncové a skládá se z 1-7 květů. Květní stopky jsou zakrnělé nebo chybí. Plody bývají kulovité, oválné či elipsoidní, oplodí je na povrchu hladké či s mírnými výstupky, nepukavé, obvykle rozšiřované ptáky.\n\nLidé jsou fascinováni touto rostlinou již od pradávna. Řecký filozof a vědec Theofrastos zkoumal některé základní rysy této rostliny již několik set let před naším letopočtem. Keltskými druidy bylo jmelí považováno za posvátné, protože si drželo svou stále zelenou barvu po celou zimu. Věřili, že vyléčí každou chorobu a funguje i jako protijed. V severské mytologii byl šípem ze jmelí zavražděn Baldr, bůh spravedlnosti a míru. V antice sloužilo jmelí i jako kadidlo a vykuřovaly se s ním domy.\n\nDodnes jmelí symbolizuje plodnost a štěstí. V Evropě a Severní Americe jsou populární polibky pod vánočním jmelím, které mají dotyčným přinést štěstí a lásku.\n\n\n \n"}
{"id": "356086", "url": "https://cs.wikipedia.org/wiki?curid=356086", "title": "Provincie Lugo", "text": "Provincie Lugo\n\nProvincie Lugo (španělsky i galicijsky \"Provincia de Lugo\") je jednou ze čtyř provincií Galicie. Zaujímá severovýchodní část Galicie v sousedství s Asturií a Leónem. Na severu je ohraničena Atlantikem. Oblast je převážně kopcovitá až hornatá; největší řekou je Miño, tekoucí do Portugalska.\n\nV rámci Galicie je Lugo provincií s největší rozlohou (9856 km²), avšak nejméně zalidněnou (356 600 obyvatel v roce 2006). Hlavním a největším městem je Lugo (94 000 obyvatel). Dalším významným městem je železniční uzel Monforte de Lemos či přímořské Viveiro.\n\nZnak provincie\n\n\"Děleno, 1) v modrém zlatý kalich, převýšený stříbrnou svátostí ve zlatých paprscích, provázená dvěma stříbrným adorujícími anděly na stříbrných oblacích; 2) v modrém zlatá věž s cimbuřím, červenými okny a střežená dvěma lvy ze stejného kovu s červenými jazyky. Stříbrný okraj štítu s nápisem černými literami: \"Hoc hic mysterium fidel firmiter profitemur\". Klenot: koruna markýze.\"\n\nPoužíváno od roku 1870. Schváleno na plenárním zasedání 2. srpna 1958 a pozměněno 29. července 1985. Dnešní verze přijata dekretem Galicijské junty (autonomní vlády) z 3. dubna 1986.\n\nPopis a grafické provedení dle nařízení o korporativní indentitě, \"Boletín Oficial de la diputación de Lugo\" nº 288, z 18. 12. 2006: \"Děleno, 1) v modrém zlatý kalich, převýšený stříbrnou svátostí ve zlatých paprscích, provázená dvěma stříbrným adorujícími anděly na stříbrných oblacích; 2) v červeném stříbrná věž s věžičkou o jednom patře, s modrými okny a provázená dvěma zlatými přivrácenými lvy. Jako klenot uzavřená královská koruna...\" \"\n"}
{"id": "356093", "url": "https://cs.wikipedia.org/wiki?curid=356093", "title": "Bajdaracký záliv", "text": "Bajdaracký záliv\n\nBajdaracký záliv nebo Bajdaracká zátoka ( [Bajdarackaja guba]) je záliv na jihu Karského moře mezi pevninou a poloostrovem Jamal. Je 180 km dlouhý, až 78 km široký a relativně mělký, přičemž maximální hloubka dosahuje 20 m.\n\nTeplota vody na povrchu dosahuje v létě 5 až 6°С. V zimě záliv zamrzá. Do zálivu ústí řeky Bajdarata, Juribej, Kara.\n\nZáliv tvoří severní konec hranice mezi Evropou a Asií. \n"}
{"id": "356096", "url": "https://cs.wikipedia.org/wiki?curid=356096", "title": "Státní znak Lotyšska", "text": "Státní znak Lotyšska\n\nStátní znak Lotyšska je uzákoněn ve třech variantách:\n\nVelký znak je tvořen děleným, od středu polceným štítem. V horním, modrém poli je zlaté, rostoucí slunce s 21 paprsky (11 širokých a mezi nimi 10 úzkých). V heraldicky pravém, dolním, stříbrném poli je červený lev, v pravém, červeném poli je stříbrný gryf s taseným mečem. Nad štítem jsou tři zlaté, plnější, pěticípé hvězdy. Jako štítonoši jsou použiti červený lev a stříbrný gryf ze znaku stojící na dubových ratolestech, které jsou svázány stuhou v národních barvách.\n\nStřední státní znak tvoří pouze štít ze znaku velkého, na němž jsou zlaté, plnější, pěticípé hvězdy a obklopují ho dvě zkřížené dubové ratolesti.\n\nMalý státní znak je tvořen pouze štítem a třemi hvězdami nad ním.\n\nVelký státní znak smí užívat lotyšský prezident, parlament, premiér, kabinet ministrů, ministerstva, nejvyšší soud, prokuratura, velvyslanectví a diplomatický sbor.\nStřední znak mohou užívat agentury parlamentu, kabinet ministrů a instituce pod dozorem ministerstev.\nMalý znak smí užívat např. vládní instituce, magistráty, obecní úřady a školy na úředních listinách a dokumentech.\n\nRostoucí slunce symbolizuje lotyšskou státnost. Červený lev reprezentuje historická území Kuronsko a Zemgalsko a stříbrný gryf Latgalsko a Vidzeme. Hvězdy symbolizují Kuronské velkovévodství, Livonské vévodství a Latgalsko.\n\nPo únorové revoluci v Rusku (1917) byla v Lotyšsku ustanovena moc sovětů a země se stala prakticky autonomní ruskou republikou. V únoru 1918 bylo celé území Lotyšska obsazeno Německem. 3. března podepsalo sovětské Rusko s Německem Brestlitevský mír, tuto smlouvu však 13. listopadu 1918 anulovalo. Po odchodu Němců bylo 18. listopadu na části území vyhlášeno nezávislé Lotyšsko. To však muselo čelit útokům ze sovětského Lotyšska, kde byla v lednu 1919 vyhlášena Sovětská socialistická republika Lotyšska. Vláda premiéra Kārlise Ulmanise objednala u známého lotyšského umělce Julijse Maderniekse návrhy lotyšských bankovek. Na nich byl ve středu emblém, který se poté užíval i na známkách a vojenských praporech. Stal se tak de facto prvním státním znakem nezávislého Lotyšska, i když oficiálně (jako státní znak) nebyl nikdy přijat. Emblém byl tvořen sluncem se sedmnácti vlnitými paprsky, symbolizující počet ujezdů Ruska osídlených Lotyši. Dále byly na emblému tři pěticípé hvězdy s písmenem \"L\" a stuha v barvách lotyšské vlajky.\n\nProsovětská Sovětská socialistická republika Lotyšska schválila 15. ledna 1919 v Rize ústavu ve které byl v článku č. 31 popsán (nedostatečně) státní znak: „\"Znak Socialistické sovětské republiky Lotyšska se skládá z rudé hvězdy, v jejímž středu je vyobrazena kosa a kladivo a jež je obklopena ozubeným kolem. Okolo ní jsou nápisy 'Socialistická sovětská republika Lotyšska' a 'Proletáři všech zemí, spojte se!'\" Dle dochovaných vyobrazení byl výjev umístěn do rudého, zlatě lemovaného, kruhového pole. ozubené kolo bylo zlaté, rudá hvězda zlatě lemovaná. Nástroje byly zlaté, překřížené a umístěny do kruhového, rudého, zlatě lemovaného pole uvnitř hvězdy. Nápisy byly kolem ozubeného kola, v horní polovině VISU ZEMLJU PROLETARIEŠI SAVIENOJATÍES! a v dolní černý (o něco menší) název republiky v lotyšštině (LATVIJAS SOC. PADOMJU REPUBLIKA). 13. ledna 1920 bylo území SSRL dobyto Lotyšskou republikou a útvar zanikl. 11. srpna 1920 uznal Sovětský svaz nezávislost Lotyšska.\n\n15. června 1921 byl schválen ústavodárným shromážděním nový znak, který ztvárnil Rihards Zariņš. Tento znak je shodný se současným znakem.\n\nV říjnu 1939 si Sovětský svaz vynutil smlouvu o vzájemné pomoci. 17. června 1940 vstoupila Rudá armáda na lotyšské území a 21. července byla vyhlášena Lotyšská sovětská socialistická republika, která byla 5. srpna začleněna do Sovětského svazu. Na mezinárodní úrovni byla země reprezentována sovětskými symboly.\n\n25. srpna 1940 byl při přijetí ústavy Lotyšské SSR zaveden kromě vlajky i nový státní znak sovětské republiky. V článku č. 116 byl popsán takto: „Státní znak Lotyšské sovětské socialistické republiky znázorňuje zlatý srp a kladivo, které jsou obklopeny klasy, v paprscích slunce, jež vychází z moře; v horní části znaku je pěticípá zlatá hvězda, dole na stuze, která svazuje klasy jsou nápisy v lotyšském jazyce – ve středu „Latvijas PSR” a po stranách „Visu zemju proletārieši, savienojisties!” a v ruštině „Пролетарии всех стран, соединяйтесь!” Nedostatečný popis je možno doplnit dle historických oficiálních vyobrazení: moře bylo světle modré s vlnovkami, klasy světle zelenavě žluté s tmavším odstínech na stéblech a v zastíněných místech, stuha byla rudá s tmavším odstínem v zastíněných místech, půlkruh slunce byl bílý a další figury (paprsky slunce, texty nápisů, kontury klasů, stuhy, hvězdy, srp s kladivem) byly tmavě hnědé.\n\nZkřížené srp s kladivem na znaku byl symbol „nerozborného svazku dělníků a rolníků”, klasy představovaly „tvořivou práci lidu, zdroj blahobytu”. Moře symbolizovalo Baltské moře a lotyšské rybáře. Vycházející slunce bylo symbolem „nového jasného života”. Stuha s nápisem připomínala socialistické zřízení a hvězda byla symbolem „věrnosti republiky principům proletářského internacionalismu”. (není obrázek)\n\nV roce 1979 byla ve Výnosu o státním znaku Lotyšské SSR změněna barva hvězdy ze zlaté na červenou. Zároveň byly upřesněny barvy a kontury znaku.\n\nPo sílícím secesionistickém hnutí byla 7. října 1988 uznána Nejvyšším sovětem Lotyšské SSR za národní symbol země vlajka Lotyšské republiky z let 1918–1940. 15. února 1990 schválil (s účinností od 27. února) týž orgán zákon o provedení ústavních změn a dle článku 168 se stal státním znakem lotyšský znak z let 1921–1940. 4. května 1990 přijal stále stejný orgán deklaraci o svrchovanosti v rámci SSSR a vypustil z názvu republiky slova sovětská a socialistická. 21. srpna 1991 byla vyhlášena plná nezávislost Lotyšska.\n\n1. ledna 1999 byl zákonem \"O státním znaku Lotyšska\" stanoven i malý a střední státní znak Lotyšska.\n\n13. března 2003 byl státní znak a jeho užívání (naposledy) uzákoněn.\n\nV lotyšské ústavě jsou uvedeny čtyři kulturní a historické regiony.\n\n"}
{"id": "356097", "url": "https://cs.wikipedia.org/wiki?curid=356097", "title": "Gaudium et Spes", "text": "Gaudium et Spes\n\nGaudium et Spes ( ), aneb Pastorální konstituce o církvi v dnešním světě, je jedním z dokumentů Druhého vatikánského koncilu (1962–1965). Název, jako většiny ostatních církevních textů, je odvozen z prvních slov dokumentu. Jako zkratka pro citace se používá \"GS\".\n\nKonstituce jako taková je jednou ze dvou, které se během projednávání velmi významně odlišily od předkoncilních návrhů. Než byla přijata, byla konstituce vypracována celkem v osmi zněních a konečná podoba se od prvních velmi liší. Za počáteční impuls k sepsání je považováno poselství koncilních otců celému světu ze dne 20. října 1962. První schéma vypracované na jaře 1963 se na koncilu nedostalo k projednávání. Znění tedy bylo pod vlivem kardinála Suenense z Mechelen přepracováno, avšak dopadlo stejně jako minulé. Lépe přijat byl až návrh z jara 1964, který se transformoval do tzv. \"schématu 13\". O tom se začalo mluvit v říjnu a listopadu 1964. Jeho znění se pak nadále diskutovalo a upravovalo až do posledního osmého znění. K závěrečnému hlasování došlo 7. prosince 1965 a konstituce byla schválena poměrem hlasů 2309 ku 75 (7 se zdrželo).\n\nKonstituce zejména vytyčuje vztah mezi církví a okolním světem. Církev se nechce uzavírat sama do sebe, ale otevřít se světu. Problémy světa jsou i problémy církve. To deklarují už první slova konstituce: \n\nPrvní část dokumentu – \"Církev a povolání člověka\" – má vyložit jakou důstojnost má lidská osoba a jaký osobní a společenský úkol má ve světe plnit. Druhá část – \"Některé naléhavější problémy\" – je pak věnována konkrétním problémům dnešního světa, jak je vidí církev. Dotýká se otázek důstojnosti manželství a rodiny, rozvoje kultury, hospodářsko-společenského rozvoje, solidarity mezi národy, mírových snah. V tomto duchu odsuzuje např. závody ve zbrojení, vyzývá k odstranění obrovské hospodářské nerovnosti mezi národy či se staví proti potratům jako možnosti regulace porodnosti.\n\n\n\n\n"}
{"id": "356101", "url": "https://cs.wikipedia.org/wiki?curid=356101", "title": "Streptomycin", "text": "Streptomycin\n\nStreptomycin je druh antibiotika patřící do skupiny aminoglykosidů.\n\nStreptomycin se váže na ribozom bakterie a vede k tomu, že jsou vkládány nesprávné aminokyseliny do buněčné stěny bakterie. Užívá se zejména jako antituberkulotikum - pro léčbu tuberkulózy. Získává se z bakterie Streptomyces griseus a používá se pro něj zkratka STR či STM.\n\nPoprvé byl izolován 19. října 1943 studentem Albertem Schatzem v laboratoří na Rutgers University. Streptomycin bylo první antibiotikum, které bylo možné použít pro léčbu tuberkulózy. K pacientům se poprvé dostalo v roce 1947. Nobelovu cenu za jeho objev dostal roku 1952 Schatzův profesor Selman Waksman.\n"}
{"id": "356110", "url": "https://cs.wikipedia.org/wiki?curid=356110", "title": "Naegleria fowleri", "text": "Naegleria fowleri\n\nNaegleria fowleri je prvok z kmene Heterolobosea, fakultativní parazit, u lidí způsobuje tzv. primární amébovou meningoencefalitidu.\n\nPrimárně žije ve sladké vodě, toleruje vysoké teploty až do 45 °C, jaké panují např. v okolí výpustí z elektráren či v termálních pramenech.\n\nLidé se mohou nakazit tak, že jim tento prvok pronikne do těla obvykle nosní dutinou, a to v jakémkoliv životním stádiu. Po proniknutí do těla následně měňavková stádia prochází skrz sliznici a podél čichového nervu se dostává do mozku. Zde způsobují lýzu mozkových buněk a zánět, brzy poté kóma a smrt.\n\nDosud bylo zaregistrováno asi 200 případů, jen několik se podařilo vyléčit antimykotiky (amfotericin B). Největší epidemie na světě se odehrála v letech 1963–1965 v Ústí nad Labem, zemřelo na ní tehdy 16 mladých lidí, kteří se nakazili v plaveckém bazénu.\n\nMožnost nákazy je při plavání ve sladkých vodách, jezera, řeky. Přežívá bez problémů i v teplých sladkých vodách. V USA v roce 2016 bylo úspěšně léčeno několik pacientů novým lékem Impavido (miltefosin) od farmaceutické společnosti Profounda Inc., jedná se o anti-parazitní lék. Velmi důležitá je ale včasná diagnóza (test na přítomnost améby), jinak dochází k nevratnému poškození mozku. Příznaky onemocnění mohou být v počátečním stadiu zaměněny za meningitidu. Symptomy začínají mezi jedním a devíti dny po expozici a projevují se bolestmi hlavy, horečkou, nevolností a zvracením. Nakažený umírá mezi jedním a 18 dnem po prvních příznacích.\n"}
{"id": "356112", "url": "https://cs.wikipedia.org/wiki?curid=356112", "title": "Azbestová textilní vlákna", "text": "Azbestová textilní vlákna\n\nAzbestová textilní vlákna (mezinárodní zkratka AS) jsou spřadatelná vlákna z (modrého) amfibolu nebo (bílého) serpentinu.\nČasto používaný způsob odlučování vláken od horniny:\n\nKousky rudy se drtí a vysušují, ruda padá na vibrující síto s velmi jemnými otvory. Uvolněná vlákna směřují k povrchu úlomků horniny, odkud jsou odsávána do odstředivky a do sady filtrů, kde se zbavují zbytků horniny a prachu a shromažďují. Úlomky horniny se pak přivádí k další pasáži drcení, odsávání a čištění, popsaná procedura se opakuje 3-4 x. Azbestová vlákna z první pasáže jsou nejdelší, z poslední pasáže se získávají vlákna s délkou až pod 3 mm.\n\nPrůměrný podíl spřadatelného vlákenného materiálu (délka nad cca 10 mm) na surovém azbestu se uvádí s 5-10 %.\n\nAmfibolový azbest (česky také zvaný \"osinek\") se taví při teplotách kolem 1150 °C, serpentin při 1550 (trvalé zatížení jen do 600 °C). Vlákna mají tvar trubičky s vnějším průměrem 20-30 nm (tisíckrát jemnější než ovčí vlna), specifickou hmotnost (u bílého azbestu) 2,2-2,6 g/cm³. Vlákna v hornině (před rozdrcením) mohou být až 3 metry dlouhá, ke spřádání se používají délky mezi 10 a 40 mm. K dalším důležitým vlastnostem patří např. odolnost proti louhům (nízká odolnost proti kyselinám), nízké náklady na získání surového azbestu a snadné zpracování na textilní výrobky.\n\nTechnologie výroby příze je velmi podobná způsobu spřádání mykané vlny. Azbestová vlákna se často mísí s bavlnou a spřádají do jemnosti cca 80 tex. Z příze se vyrábí nejčastěji tkaniny, známé je však i zpracování na kotonových pletacích, paličkovacích a splétacích strojích.\n\nAzbestové textilie se používají na ohnivzdorné oděvy, brzdová obložení, filtry, elektroizolace aj.\n\nPrvní nádoby z azbestu jsou známé ze 4000 let starých nálezů (Finsko). K prvním pokusům o průmyslové zpracování azbestu došlo v Itálii v roce 1808. V 19. století se azbest používal převážně jako izolační materiál, koncem tohoto období se z něj začaly vyrábět filtry a brzdová obložení.\n\nV roce 1980 dosáhla světová produkce azbestu 4,8 milionů tun. V té době byla už všeobecně známa zdravotní závadnost azbestu, do roku 2016 se proto snížila produkce na cca 2 miliony tun (což odpovídá zhruba 150 000 tun spřadatelných vláken). Z toho dodávalo Rusko 50 %, Čína 20 a Brazílie 15 %. Cena za tunu surových vláken obnášela (v roce 2011) 1230 USD.\n\nTextilní zpracování azbestu v EU zcela zaniklo. V 21. století pocházejí nabídky přízí, šňůr a tkanin z azbestu jen z Asie, z Ruska a z Ukrajiny.\n\nZačátkem 20. století bylo poprvé zaznamenáno nebezpečí azbestových vláken pro lidský organizmus. Po mnoha pokusech se zvířaty a vyhodnocování statistik úmrtnosti byla ve 30. letech rakovina plic ve spojení s azbestozou uznána jako nemoc z povolání, 80. letech bylo v některých západoevropských státech zpracování azbestu zakázáno a od roku 2005 platí zákaz pro všechny státy Evropské unie.\nAzbest se s úspěchem nahrazuje u téměř všech výrobků speciálně vyvinutými chemickými vlákny.\n\nNapříklad: p-aramidy (Kevlar, Tvaron), polyamidy (Kermel, P84), \"polytetrafluoretylen\" (Teflon, Polyflon), uhlíková vlákna (Celion, Sigrafil, Tenax).\n\n"}
{"id": "356115", "url": "https://cs.wikipedia.org/wiki?curid=356115", "title": "Howard Staunton", "text": "Howard Staunton\n\nHoward Staunton (duben 1810, Westmoreland – 22. června 1874, Londýn) byl anglický šachový mistr považovaný v letech 1843 až 1851 za nejsilnějšího hráče na světě.\n\nSvůj titul neoficiálního mistra světa v šachu si Howard Staunton vybojoval ve dvou zápasech s Francouzem Pierrem Charlesem Fournierem de Saint-Amantem. První z nich se konal v dubnu a v květnu roku 1843 v Londýně a Staunton v něm ještě prohrál 3:2 (=1), V odvetě v Café de la Régence v Paříži v listopadu a prosinci téhož roku však již Staunton Saint-Amanta porazil 11:6 (=4) a nastoupil na jeho pomyslný trůn.\n\nSvoje vedoucí postavení ve světovém šachu pak Staunton obhájil ještě roku 1846 v Londýně vítězstvím nad německými šachisty Danielem Harrwitzem v poměru 7:0 a Bernhardem Horwitzem v poměru 14:7 (=3) a roku 1851 rovněž v Londýně vítězstvím nad ruským mistrem finského původu Jänischem 7:2 (=1),\n\nStaunton také patřil k významným organizátorům šachového života. Zabýval se myšlenkou založit mezinárodní šachovou federaci a podílel se i na organizaci mezinárodního turnaje v Londýně v roce 1851. V turnaji hrál jako favorit, ale skončil až na čtvrtém místě a musel svůj neoficiální titul světového šampióna předat vítězi turnaje, německému šachistovi Adolfu Anderssenovi, který jej v semifinále vyřadil 4:1, V zápase o třetí místo pak Staunton prohrál s Elijahem Williamsem 3:4 (=1).\n\nKdyž pak roku 1853 prohrál Staunton v Bruselu s německým šachistou Tassilem von Heydebrandem und der Lasou 5:3 (=4), opustil prakticky světové šachové kolbiště. Paul Morphy jej v roce 1858 vyzýval k zápasu již marně.\n\nStaunton byl skutečně originální šachový myslitel. V praxi často odkládal okamžité obsazení centra pěšci a raději využíval metody postupného strategického tlaku na střed s pomocí tzv. fiancheattovaných střelců, čímž vlastně předběhl myšlenky hypermodernistické školy. Hrál přísně pozičně, výborně manévroval, byl chladnokrevný v obraně, nepouštěl se do odvážných kombinací (obětoval jen tehdy, když se daly důsledky oběti přesně propočítat) a spokojoval se i s malou výhodou, kterou však celkem přesně uplatňoval v koncovkách. Svým bezpečným založením partie a jejím pozičním vedením rozvinul učení F. A. D. Philidora a předjímal již některé názory Wilhelma Steinitze. Je po něm pojmenována anglická hra, kterou uvedl do praxe.\n\nStaunton se také zabýval pravidly šachu a zasloužil se o zavedení časové kontroly, tj. časového omezení partie, které určuje kolik tahů a v jaké době musí hráč odehrát. Roku 1843 založil první anglický šachový časopis \"Chess Player’s Chronicle\", vedl světově známou šachovou rubriku v časopise \"Illustrated London News\", navrhl definici indexů šachových zahájení a z jeho iniciativy byla v roce 1857 založena \"British Chess Association\", první šachová organizace na světě. Působil i jako šachový učitel, neboť napsal šachovou učebnici \"Chess Player’s Handbook\" (1847, Příručka šachového hráče) a dílo \"The Chess Player’s Companion\" (vydáno až 1896, Společník šachového hráče). Po Stauntonovi byl také z reklamních důvodů roku 1849 pojmenován elegantní typ šachových figurek (tzv. \"„stauntonky“\"), se kterými se v západních zemích hraje dodnes.\n\n"}
{"id": "356116", "url": "https://cs.wikipedia.org/wiki?curid=356116", "title": "502 př. n. l.", "text": "502 př. n. l.\n\n"}
{"id": "356127", "url": "https://cs.wikipedia.org/wiki?curid=356127", "title": "Mechanická střelná zbraň", "text": "Mechanická střelná zbraň\n\nDefinice podle přílohy k zákonu č. 119/2002 Sb. o střelných zbraních a střelivu:\nMechanická zbraň - střelná zbraň, u které je funkce odvozena od okamžitého uvolnění nahromaděné mechanické energie.\n\nPatří mezi ně například:\n\n"}
{"id": "356128", "url": "https://cs.wikipedia.org/wiki?curid=356128", "title": "Viktor Emanuel I.", "text": "Viktor Emanuel I.\n\nViktor Emanuel I. (24. červenec 1759 – 10. leden 1824) byl vévoda savojský, piemontský, aostský a král sardinský v letech 1802 až 1821.\n\nByl druhorozeným synem krále Viktora Amadea III. a Marie Antonie Španělské.\nViktor Emanuel byl od narození znám jako \"vévoda z Aosty\".\n\nPo abdikaci svého bratra Karla Emanuela II. se stal v roce 1802 králem. V roce 1805 přistoupil k 3. protifrancouzské koalici. Sardinii významně pomáhala v bojích proti Francii britská loďstva. Po Vídeňském kongresu (1814–1815) získal vládu v Savojsku, Nizze, Janově a Piemontu. Ale revolucí v roce 1821 byl donucen k abdikaci.\n\nDne 21. dubna 1789 se oženil arcivévodkyně Marií Terezou Rakouskou-Este, dcerou Ferdinanda Karla.\n\nDěti:\n"}
{"id": "356129", "url": "https://cs.wikipedia.org/wiki?curid=356129", "title": "Encarnación", "text": "Encarnación\n\nEncarnación je město na jihovýchodě Paraguaye. Nachází se 365 km jihovýchodně od hlavního paraguayského města Asunción, na břehu řeky Paraná, proti argentinskému městu Posadas. Encarnación je hlavním městem departementu Itapúa. V roce 2011 zde žilo 118 000 obyvatel.\n\nŘeka Paraná je v této oblasti státní hranicí mezi Paraguayí a Argentinou, a města Encarnación a Posadas leží na jejím břehu přímo proti sobě. Přes Paraná je spojuje most San Roque Gonzáles de Santa Cruz.\n\nMěsto bylo založeno Jezuity v roce 1615. Větší význam získalo město až v roce 1913, kdy zde byla vystavěna železnice. V roce 1957 se město stalo sídlem románské katolické diecéze.\n\nV dnešní době je město rozděleno na dvě hlavní části; staré město, které se nachází podél břehu řeky Paraná, a na modernější obchodní čtvrť. Kvůli zdejšímu mírnému klimatu je městu přezdíváno „\"Perla jihu\"“.\n\nVětšina z dnešních obyvatel jsou potomci španělských osadníků, ale žijí zde i německé, ukrajinské, japonské, korejské, arabské, novozélandské, čínské a polské menšiny.\n\n\n"}
{"id": "356130", "url": "https://cs.wikipedia.org/wiki?curid=356130", "title": "Polonina Krásná", "text": "Polonina Krásná\n\nPolonina Krásná nebo Červená polonina (rusínsky a ukrajinsky \"Полонина Красна,\" \"Polonyna Krasna\" nebo \"хребет Красна,\" \"chrebet Krasna\"), je asi 35 km dlouhý hřeben porostlý pásem poloniny, který se táhne mezi řekami Terebla a Teresva v Zakarpatské oblasti na Ukrajině.\n\nNa severu je ohraničena Siněvirskou poloninou a výběžky pohoří Horhany, na východě poloninou Svidovec a na západě poloninou Boržava, či jejím podcelkem \"Palenij Gruň - Bovcarskij Vierch\". Od pohoří Horhany na severu je oddělena sedlem Pryslip.\n\nNejvyšším vrcholem hřebene je Syhlanskyj (1563 m n. m.), dalšími pak jsou např. Klymova (1492 m n. m.), Hropa (1494 m n. m.), Topas (1548 m n. m.), Mančul (1501 m n. m.) a další.\n\nKrásná polonina leží ve Vnějších Východních Karpatech v oblasti Poloniny. Její rozloha činí asi 570 km². Je velice vyhledávána obzvlášť českými a slovenskými turisty, a to především pro její nenáročnost.\n\nNejvětšími obcemi v oblasti jsou Koločava na severozápadě, Usť-Čorna na východě, Ruská Mokrá, Dubove a Čumalevo.\n"}
{"id": "356132", "url": "https://cs.wikipedia.org/wiki?curid=356132", "title": "Sojuz 32", "text": "Sojuz 32\n\nSojuz 32 byla kosmická loď SSSR z roku 1979, která dopravila na sovětskou orbitální stanici Saljut 6 třetí základní posádku. Podle katalogu COSPAR dostala označení 1979-018A a byl to 67. registrovaný let kosmické lodě s lidmi na palubě ze Země. Jejím volacím znakem byl PROTON.\n\nDvoučlennou posádku tvořili tito kosmonauti, oba Rusové:\n\nLoď odstartovala 25. února 1979 v poledne z kosmodromu Bajkonur s pomocí rakety Sojuz U. Start se vydařil, loď se dostala na orbitu 193 – 250 km, bez problémů fungoval i zapnutý systém automatického přibližování. K pevnému připojení na přední spojovací uzel stanice došlo 26. února 1979 a tentýž den oba kosmonauti přešli do Saljutu, který byl na oběžné dráze 1,5 roku.\n\nV době jejich příletu byla stanice tři měsíce prázdná. Oba kosmonauti ji postupně uvedli do pracovního režimu a zároveň vypnuli část provozních systémů své lodě, se kterou přiletěli. Zahájili obvyklý pracovní den od 6 do 21 hodin na připravených experimentech. Využili svou loď 1. března k navedení celého komplexu na vyšší oběžnou dráhu, protože vlivem přitažlivosti klesal. Zároveň byla upravena dráha na 308 – 338 km s periodou 91 minut.\n\nBěhem svého pobytu stálá posádka přijala tři nákladní, tj.zásobovací lodě typu Progress a další Sojuz 34, tentokrát bezpilotní..\n\nProgress 5 se připojil 12. března 1979, po vyložení zásob se 3. dubna odpojil a zanikl v atmosféře\n\nSojuz 33 se pokusil připojit na Saljut 11. dubna, jeho mezinárodní posádka ve složení Nikolaj Rukavišnikov (Rus) a Georgi Ivanov (Bulhar) se po marných pokusech obnovit funkci korekčního motoru vrátila na Zem.\n\nProgress 6 se připojil 15. května 1979, byly z něj vyloženy dopravené zásoby, jeho motor byl třikrát využit ke zvýšení dráhy komplexu na 358 – 371 km. Dne 8. června se od stanice odpojil, aby zanikl v atmosféře.\n\nSojuz 34 bylo označení bezpilotní dopravní lodi, která se ke stanici připojila ihned po odletu Progressu 6, tedy 8. června a u stanice zůstala připojená, aby později základní posádku dopravila domů.\n\nPůvodní loď Sojuz 32 překročila projektovanou dobu možného setrvání ve vesmíru (90 dní). Proto se odpojila 13. června 1979 a měkce přistála bez posádky na území Kazachstánu. V jejích útrobách byly na Zem k vědeckému zkoumání odvezeny různé materiály z experimentů kosmonautů.\n\nZákladní posádka i po odletu své lodi plnila nadále svůj program. V polovině června loď Sojuz 34 přeparkovali na přední spojovací uzel a pak pokračovali ve své rutinní práci.\n\nProgress 7 byla další nákladní loď, která se připojila 30. června 1979. Po vyložení nákladu byla využita k opětnému navýšení oběžné dráhy na 399 – 411 km s periodou 92 minut. Dne 18. července se Progress odpojil a zanikl později dálkově řízeným letem v atmosféře.\n\nOba kosmonauti, kteří již 15. července překonali světový rekord v pobytu ve vesmíru, o měsíc později nastoupili do dopravní lodě Sojuz 34 a 19. srpna 1979 bez problémů přistáli na území Kazachstánu.\n\nStanice Saljut 6 zůstala na oběžné dráze, kam se k ní později připojilo několik dalších lodí.\n\nUdaná startovací hmotnost byla 6800 kg vč.200 kg paliva pro manévrování a brzdění. Loď se obdobně jako ostatní lodě Sojuz skládala ze tří částí, kulovité orbitální sekce, návratové kabiny a sekce přístrojové. Měla namontováno spojovací zařízení a padákový systém..\n\n"}
{"id": "356138", "url": "https://cs.wikipedia.org/wiki?curid=356138", "title": "Svatý Vít (kopec)", "text": "Svatý Vít (kopec)\n\nSvatý Vít je kopec v Jevišovické pahorkatině v katastrálním území obce Lukova, asi 2,5 km na sever od Moravských Budějovic. Jeho nadmořská výška činí 557,3 m n. m. Na kopci bývala poutní kaple a poustevna, později letohrádek, při jeho zřícenině stojí telekomunikační věž a vodojem.\n\nKopec svatý Vít je jedním ze dvou výrazných zalesněných kopců – vedle \"Lukovské hory\" (530 m n. m.) – v katastrálním území Lukova. Původně se jmenoval \"Křížová hora\" podle tří masivních křížů, nebyl celý zalesněn, jeho svahy byly políčky, a býval již od počátku 17. století zdrojem vody pro blízké Moravské Budějovice, jehož občané odtud vedli vodovod. Tomuto účelu slouží doposud. Přes oba kopce vede cyklostezka č. 5103 a značená turistická trasa.\n\nKapli na vrcholu kopce nechal zbudovat hrabě Rudolf Jindřich ze Schaumburka. Vysvětil ji dne 2. července 1677 jaroměřickým děkanem Janem Aloisem Tomanem; jejím patronem se stal svatý Antonín z Padovy. Podle názoru Aloise Plichty je však kaple ještě starší. Podle něho hrabě Schaumburk kapli jen poopravil. Poutě se totiž k svatému Vítu konaly odnepaměti, vždy v neděli po jeho svátku v červnu a poté o hlavních svátcích mariánských.\n\nKaple byla postavena v blízkosti tří křížů na upravené okrouhlé vyvýšenině a měla podobu pravidelného osmibokého hranolu. Základy byly z vápence, zdivo cihelné. V prvním patře býval ochoz, na nějž se vstupovalo schodištěm ze všech čtyř světových stran. Střecha byla šindelová, měla tvar kupole a nesla kříž. K jižní straně přiléhal dřevěný přístřešek na sloupech.\n\nPodél zemské silnice z Moravských Budějovic na Babice a Třebíč nechal Rudolf Jindřich ze Schaumburka zbudovat též čtrnáct zastavení křížové cesty. Když byla kaple na přelomu 17. a 18. století znesvěcena, nechal ji znovu vysvětit jaroměřický děkan a farář Pavel František Polach. Zasvěcena byla nově svatému Vítu, jehož jméno se postupem času vžilo pro celý kopec.\n\nZděná poustevna (poustka) při kapli hostívala jednoho poustevníka, který i spravoval kapli. Hospodařit mohl na dvou políčkách a zahrádce. Mimo to dostával i deputát: potraviny a posléze i dříví a pivo. Za povinnost měli tito poustevníci zvonit Anděla Páně ráno, v poledne a večer, modlit se za kraj a za lidi v něm a hlídat kapli. Cvičeni byli v jaroměřickém klášteře servitů. Posledním z poustevníků byl augustiniánský mnich Fr. Bernard; odešel pravděpodobně roku 1782.\n\nKaple byla zrušena z rozhodnutí císaře Josefa II.. Před svým zbořením v květnu roku 1787 již byla značně zchátralá: měla shnilou střehu a rozpraskané zdivo. Na místě kaple zbudoval jaroměřický hrabě Dominik Ondřej Kaunic-Reitberk-Questenberk letohrádek.\n\n"}
{"id": "356144", "url": "https://cs.wikipedia.org/wiki?curid=356144", "title": "Zaolzie", "text": "Zaolzie\n\nZaolzie (vyslov \"zaolže\") je polský název (v překladu do češtiny \"Záolží\" nebo nověji a jazykově nekorektně \"Zaolzí\" či \"Záolší\", tj. \"území za řekou Olší/Olzou\") východního dílu české části Těšínska, kde žije autochtonní polská národnostní menšina. Název je polonocentrický (označuje oblast z pohledu z polské části Těšínska, tj. na levém břehu řeky Olše) a ne zcela přesný (malá část oblasti se nachází i na pravém břehu řeky Olše, např. větší část města Karviná).\n\nPo roce 1920, ve kterém došlo rozhodnutím arbitráže ve Spa k rozdělení Těšínska mezi Československo a Polsko, zůstala v československé části Těšínska silná polská menšina, která území jí obývané začala nazývat \"Zaolzie\".\n\nPo uzavření Mnichovské dohody v roce 1938 Polsko na základě ultimáta Zaolzie vojensky obsadilo a anektovalo. De iure se jednalo z tehdejšího pohledu o anexi, nicméně de facto šlo spíše o okupaci.\n\nPo porážce Polska Německem na počátku druhé světové války se toto území stalo součástí německého okresu Katovice (\"Regierungsbezirk Kattowitz\") v rámci Velkoněmecké říše. V prosinci 1941 bylo obyvatelstvo vyzváno, aby podávalo žádosti o zapsání do Volkslisty (\"Volksliste\"). Nositelé 1. a 2. stupně Volkslisty nabyli k 26. říjnu 1939 státní občanství Velkoněmecké říše a museli nastoupit do německých ozbrojených sil. Do těchto oddělení Volkslisty byli zařazení etničtí Němci a tzv. Šlonzáci. Do 3. stupně byli zařazeni obyvatele určeni na převýchovu, ale i ti byli zařazovaní do tzv. pomocných sil branné moci. Šlonzáci byli často posíláni do Francie a na západní frontu z obav z dezerce. České a zejména polské obyvatelstvo bylo německou státní správou perzekvováno.\n\nPo roce 1945 se hranice vrátila do předmnichovských časů a v roce 1958 se Polsko svých územních nároků na Zaolzie s konečnou platností vzdalo.\n\nZaolzie je centrem polské národnostní menšiny v Česku – žije zde většina příslušníků této menšiny a má zde (v Českém Těšíně) sídlo i Kongres Poláků v České republice a Polský kulturně-osvětový svaz v České republice, hlavní organizace této národnostní menšiny.\n\nTabulka níže uvádí všechny obce, kde podle výsledků sčítání lidu v roce 2001 tvořili Poláci více než 10 % obyvatel, a výsledky sčítání lidu v roce 2011 tamtéž. Všechny uvedené obce leží v české části Těšínska a v roce 2011 v nich žilo dohromady 19 054 Poláků:\n\n\n"}
{"id": "356145", "url": "https://cs.wikipedia.org/wiki?curid=356145", "title": "Kongres Poláků v České republice", "text": "Kongres Poláků v České republice\n\nKongres Poláků v České republice (polsky \"Kongres Polaków w Republice Czeskiej\") je zastřešující organizací polské národnostní menšiny v Česku. Největší organizací sdruženou v Kongresu je Polský kulturně-osvětový svaz v České republice (PZKO).\n\nKongres má dva hlavní úkoly. Koordinuje aktivity všech organizací polské národnostní menšiny v Česku a zastupuje tuto menšinu v jednání s českou vládou.\n\nKongres vznikl 3. února 1990 v Českém Těšíně jako „Rada Poláků“ (polsky \"Rada Polaków\"). Přejmenován na Kongres Poláků v České republice byl v roce 1991. Současným předsedou Kongresu je Mariusz Wałach.\n\n"}
{"id": "356150", "url": "https://cs.wikipedia.org/wiki?curid=356150", "title": "Dur-Kurigalzu", "text": "Dur-Kurigalzu\n\nDur-Kurigalzu (současné Aqar-Quf, Irák) bylo starověké město v jižní Mezopotámii. Leželo blízko soutoku řek Tigris a Diyala, přibližně 30 kilometrů západně od dnešního Bagdádu. Bylo založeno kassitským králem Babylonie Kurigalzuem (není jasné jestli Kurigalzuem I. nebo II.) v průběhu 14. století př. n. l., a po pádu kassitské dynastie bylo opuštěno. Předložka \"Dur-\" je v akkadštině výraz pro \"pevnost (koho)\" a kassitské královské jméno „Kurigalzu“ (jak je uváděno v kassitském seznamu králů) může mít popisný význam jako epiteton – asi \"pastýř lidu (v tomto případě Kassitů)\".\n\nVe městě byl postaven zikkurat a chrámy zasvěcené sumerským bohům. Pro členy královské rodiny zde postavili královský palác. Ten byl objeven při vykopávkách prováděných iráckými archeology v letech 1943–1945. Zikkurat se nacházel v nezvykle zachovaném stavu, tyčil se do výšky cca 60 metrů. Do výšky prvního patra byl restaurován za vlády Saddáma Hussajna.\n"}
{"id": "356151", "url": "https://cs.wikipedia.org/wiki?curid=356151", "title": "Inkolát", "text": "Inkolát\n\nInkolát (z lat. \"incola\", usedlý obyvatel), někdy také indigenát, byl pojem středoevropského, českého a rakouského stavovského práva a označoval příslušnost mezi plnoprávné domácí šlechtické rody, jakousi středověkou obdobu šlechtického občanství. \n\nInkolát zařazoval svého nositele mezi „zemskou šlechtu“ v zemích České koruny (kromě obojí Lužice) a v Rakousku a opravňoval mimo jiné k nabývání deskových statků, tj. významných nemovitostí. Teprve držitel takového statku byl oprávněn účastnit se zemských sněmů a ucházet se o zemské úřady.\n\nInkolát se získával narozením nebo výslovným udělením, o němž v Českých zemích od korunovace Jana Lucemburského roku 1310 až do stavovského povstání roku 1618 rozhodoval výhradně Český zemský sněm. Od Obnoveného zřízení zemského (1627) jej udílel panovník. Se zrušením stavovského zřízení v Rakousku roku 1848 ztratil inkolát praktický význam. \n\n\n\n"}
{"id": "356155", "url": "https://cs.wikipedia.org/wiki?curid=356155", "title": "GS", "text": "GS\n\nSpojení písmen G a S může mít různé významy:\n\n\n"}
{"id": "356156", "url": "https://cs.wikipedia.org/wiki?curid=356156", "title": "Ceny Františka Filipovského", "text": "Ceny Františka Filipovského\n\nCeny Františka Filipovského jsou české dabingové ceny, které jsou každoročně třetí sobotu v září udělovány v Přelouči, rodném městě Františka Filipovského, nejlepším tvůrcům dabingu. Podle pořadatelů mají ceny zlepšit kvalitu a prestiž českého dabingu a měly by být stimulem pro práci těch, kteří se na této umělecké disciplíně podílejí.\n\nCena za nejlepší ženský herecký výkon:\n\nCena za nejlepší mužský herecký výkon:\n\nZvláštní cena poroty za mimořádný dětský herecký výkon:\n\nCena za mimořádné dabingové zpracování hodnotného audiovizuálního díla:\n\nZvláštní cena za mimořádné dabingové zpracování televizních nebo filmových snímků různých žánrů včetně tvorby animované, dětské a TV seriálů:\n\nCena Asociace pracovníků se zvukem za nejlepší zvuk dabovaného audiovizuálního díla:\n\nCena diváků za nejlepší výkon nebo dílo v dabingu:\n\nCena Jednoty tlumočníků a překladatelů za mimořádnou kvalitu překladu a úpravy dabovaného audiovizuálního díla:\n\nCena FITESu za celoživotní mimořádnou dabingovou tvorbu:\n\nCena za celoživotní mistrovství v dabingu:\n\n"}
{"id": "356158", "url": "https://cs.wikipedia.org/wiki?curid=356158", "title": "Ciudad del Este", "text": "Ciudad del Este\n\nCiudad del Este (španělsky znamená \"Město východu\", guaransky Táva Kuarahyresẽme) je hlavním městem departementu Alto Paraná v Paraguayi. Nachází se na řece Paraná. Je druhým největším paraguayským městem. V roce 2008 zde žilo 320 782 obyvatel.\n\nMěsto bylo založeno v roce 1957 kdy neslo název Puerto Flor de Lis, a poté bylo až do roku 1989 nazýváno Puerto Presidente Stroessner, po paraguayském diktátorovi Alfredu Stroessnerovi.\n\nMěsto je součástí trojúhelníku známého jako Triple Frontera \"(Trojí hranice)\". Mostem přátelství je spojeno s brazilským městem Foz do Iguaçu. Ve městě sídlí římskokatolická diecéze města Ciudad del Este.\n\nVe městě žije velké množství asijských obyvatel, převážně Tchajwanců, Korejců, Arabů a Íránců. Díky tomu se ve městě nachází i mešity a pagody. Tchajwanská vláda hradila stavbu nové radnice výměnou za paraguayskou podporu u Organizace spojených národů.\n\n"}
{"id": "356161", "url": "https://cs.wikipedia.org/wiki?curid=356161", "title": "Silicon Valley Classic", "text": "Silicon Valley Classic\n\nSilicon Valley Classic, oficiálním sponzorským názvem Mubadala Silicon Valley Classic, je profesionální tenisový turnaj žen každoročně hraný v kalifornském San José. Založen byl v roce 1971 a na okruhu WTA Tour se od sezóny 2009 řadí do kategorie WTA Premier Tournaments. V srpnovém termínu představuje přípravu na závěrečný grandslam roku US Open, jakožto úvodní ženská událost letního okruhu na amerických betonech US Open Series. Dějištěm se stal kampus Státní univerzity v San José, s otevřenými dvorci opatřenými tvrdým povrchem DecoTurf.\n\nSilicon Valley Classic je nejstarším výlučně ženským profesionálním tenisovým turnajem, událostí na okruhu WTA Tour. Generálním partnerem je od roku 2018 strategická investiční skupina Mubadala Investment Company, se sídlem v Abú Zabí. Vlastníkem je společnost IMG.\n\nŽenský turnaj vznikl roku 1971 jako British Motor Cars Invitation v rámci okruhu Virginia Slims, jenž se v sezóně 1971 stal součástí premiérového ročníku okruhu WTA Tour. Turnaj byl rozehrán 4. ledna 1971 jako úvodní událost z 24členného kalendáře a stal se tak nejstarší akcí WTA Tour vůbec. Dotace činila 15 200 dolarů; do dvouhry natoupilo šestnáct singlistek a čtyřhry se účastnilo osm párů. Vítězkou se stala iniciátorka založení Ženské tenisové asociace (WTA), Američanka Billie Jean Kingová.\n\nV letech 1974–1977 byl známý pod názvem Virginia Slims of San Francisco, když se odehrával v San Franciscu. Po jednoleté přestávce se v sezóně 1979 přestěhoval do Oaklandu, v němž působil až do roku 1996. Následné období 1997–2017 probíhal v Taube Tennis Center, součásti kampusu Stanfordovy univerzity kalifornského Stanfordu. V roce 1992 se na dvacet pět let stal hlavním sponzorem bankovní dům Bank of the West ze skupiny BNP Paribas.\n\nV sezóně 2018 se turnaj v rámci Kalifornie přestěhoval ze Stanfordu do San José, kde zakotvil v kampusu státní univerzity. Došlo také ke změně generálního partnera, jímž se stala investiční skupina Mubadala Investment Company, se sídlem v Abú Zabí.\n\nNejvyšší počet pěti singlových titulů vyhrála Martina Navrátilová, která triumfovala v letech 1979, 1980, 1988, 1991 a 1993. Nejvíce deblových trofejí si připsala Lindsay Davenportová, když zvítězila šestkrát v sezónách 1994, 1996–1999 a 2010. Do dvouhry nastupuje dvacet osm žen a čtyřhry se účastní šestnáct párů.\n\nDržitelem vysílacích práv je americká stanice ESPN, která živé přenosy zprostředkovává na druhém a třetím programu. \n\n"}
{"id": "356162", "url": "https://cs.wikipedia.org/wiki?curid=356162", "title": "Praktické lékařství", "text": "Praktické lékařství\n\nPraktické lékařství je obor lékařské péče zaměřený na primární péči o pacienty a na záležitosti rodinné medicíny. Praktický lékař léčí akutní a chronická onemocnění, poskytuje preventivní péči a vzdělává lidi v oblasti zdraví - to vše obecně bez ohledu na věk a pohlaví. Odborné zaměření spočívá v péči o pacienty s více zdravotními potížemi a s komplikacemi.\n\nV některých zemích, jako je Irsko, Spojené království a některé země jeho společenství, nebo Bulharsko, používají pro takového lékaře termín obecný praktik (\"general practitioner\"). V Anglii se v hovoru běžně říká GP.\n\nV České republice je praktické lékařství v seznamu smluvních odborností rozděleno na tři specializované skupiny:\n\nPodmínkou pro samostatnou činnost praktického lékaře je získání atestace - její podmínkou je absolvování pětiletého specializačního programu. Pro oblast praktického lékařství existují tyto dva specializační programy:\n\nPraktické lékařství jako samostatný obor bylo v ČR zavedeno Vyhláškou ministerstva zdravotnictví ČSR č. 77/1981 Sb., o zdravotnických pracovnících a jiných odborných pracovnících ve zdravotnictví, jako obor všeobecné praktické lékařství. Do té doby byl podle vyhlášky č.72/1971 Sb. k výkonu profese obvodního lékař kvalifikován každý absolvent lékařské fakulty v oboru všeobecné lékařství a za splnění vhodných podmínek i absolvent dalších lékařských oborů (dětské lékařství, hygiena, stomatologie - byly studovány jako samostatné obory), který získal atestaci I. stupně v oboru vniřní lékařství nebo chirurgie. Se zánikem vymezených obvodů na začátku 90. let 20. století se stal pojem obvodní lékař zavádějící a jako takový byl opuštěn ve prospěch označení praktický lékař, hovorově praktik. Samostatný obor praktické lékařství pro děti a dorost byl vyčleněn zákonem č. 95/2004 Sb., do té doby byla příprava identická s oborem pediatrie (dětské lékařství).\n\nPodmínky získávání způsobilosti k výkonu profese praktického lékaře a praktického lékaře pro děti a dorost určuje prováděcí vyhláška ministerstva zdravotnictví k zákonu č. 95/2004 Sb., t.č. je aktuální vyhláška č. 361/2010 Sb.\n\nSpolečně s odbornostmi 603 - gynekologie a porodnictví a 014 - stomatologie tvoří ambulantní zdravotnická zařízení obsazená lékaři atestovanými v odbornostech 001, 002, 003, 014 a 603 specifickou podskupinu zdravotnických zařízení prvního styku s veřejností.\n\n\n"}
{"id": "356166", "url": "https://cs.wikipedia.org/wiki?curid=356166", "title": "Ljósálfheim", "text": "Ljósálfheim\n\nLjósálfheim (též Álfheim) je v severské mytologii říše světla, světlých álfů a vyšších přírodních duchů a současně úroveň ducha a intelektu. Je jedním z devíti světů Yggdrasilu, jeho protisvětem je Svartálfheim. Strážcem Ljósálfheimu je álf Delling, který společně se svou chotí Nótt, personifikací noci, dává vzniknout světlému dni.\n\n"}
{"id": "356169", "url": "https://cs.wikipedia.org/wiki?curid=356169", "title": "Niflheim", "text": "Niflheim\n\nNiflheim je v severské mytologii polární svět, který existoval již před stvořením světa. Představuje opak Múspelheimu. Je říší chladu, zimy, mlhy, temnoty a ledu. Ze studny Hvergelmi zde pramení dvanáct ledových řek. Do Niflheimu vedl jeden kořen jasanu Yggdrasilu. Pánem Země ledu je had (někdy také červ, nebo drak) Nidhöggr (\"bijící, naplněný nenávistí\"), symbol a zdroj všeho zla na světě. Ovíjí se kolem Stromu světa a bez ustání ohlodává jeho kořeny ve snaze co nejvíce ho poškodit (toto tvrzení se také neobjevuje vždy). Toto ohryzávání vyvolává zemětřesení. Každý den k němu slétne orel, který je přítelem bohů a hada napadá.\n\n"}
{"id": "356170", "url": "https://cs.wikipedia.org/wiki?curid=356170", "title": "Svartálfheim", "text": "Svartálfheim\n\nSvartálfheim je v severské mytologii podzemní říše temných álfů a trpaslíků. Je jedním z devíti světů Yggdrasilu. Představuje opak Ljósálfheimu, obývají jej bytosti, které se vyznačují vlastnostmi jako proradnost, závist, lakomost a chtivost – ale také vysoká umělecká zručnost. Vládne zde Dain.\n\n"}
{"id": "356173", "url": "https://cs.wikipedia.org/wiki?curid=356173", "title": "Trypanosoma", "text": "Trypanosoma\n\nTrypanosoma (česky také trypanozoma) je zdravotnicky významný rod parazitických prvoků z kmene Euglenozoa, třídy bičivky a řádu trypanozomy. Jejich hostiteli jsou různí obratlovci a přenáší je zejména dvoukřídlý hmyz a ploštice.\n\nTrypanozomy jsou heterotrofní organismy, které, podobně jako další Mastigophora, mají charakteristickou stavbu bičíku a podobně jako ostatní Kinetoplastida mají v dlouhé mitochondrii kinetoplast. Buňka trypanozom se může v závislosti na životním cyklu a umístění v rámci hostitelského organismu měnit na tři morfologické typy: trypomastigot, epimastigot a amastigot. Pozice a orientace kinetoplastu je klíčovým znakem, kterým se tyto tři formy dají rozlišit. Zajímavými strukturami v buňce jsou kalcizomy a rezervozomy.\n\n"}
{"id": "356177", "url": "https://cs.wikipedia.org/wiki?curid=356177", "title": "San Cristóbal (Venezuela)", "text": "San Cristóbal (Venezuela)\n\nSan Cristóbal je hlavní město venezuelského státu Táchira. Nachází se v hornatém regionu na západě Venezuely, 818 metrů nad mořem a přibližně 56 kilometrů od hranic se státem Kolumbie.\n\nSan Cristóbal založil v roce 1561 Juan de Maldonado. Od té doby se město velmi rychle vyvíjelo. Stalo jedním z nejdůležitějších průmyslových a obchodních center v zemi, zvláště díky jeho bohaté půdě a vzdálenosti od hranic s Kolumbií.\n\nMěsto bylo v roce 1875 několikrát poškozeno Cúcutským zemětřesením (také známým jako Andské zemětřesení). San Cristóbal se nachází na silnici Panamericana.\n\nV San Cristóbal žije mnoho studentů, protože se zde nachází velké množství škol a univerzit. Například:\n\n"}
{"id": "356182", "url": "https://cs.wikipedia.org/wiki?curid=356182", "title": "Mel Collins", "text": "Mel Collins\n\nMel Collins (* 5. září 1947 ostrov Man), vlastním jménem Melvyn Desmond Collins, je britský rockový saxofonista a flétnista, známý jako studiový hudebník.\n\nSpolupracoval s mnoha významnými muzikanty včetně Alexise Kornera, Erica Claptona, Bryana Ferryho, Rogera Chapmana nebo Marianne Faithfullové a skupin Clannad, Bad Company, Dire Straits, The Rolling Stones a Tears for Fears. Mel Collins byl rovněž členem art rockových skupiny King Crimson (1970–1972) a Camel (1977–1979) a hrál též se kapelami Caravan a The Alan Parsons Project.\n\nV King Crimson nahradil Collins Iana McDonalda a se skupinou nahrál alba \"In the Wake of Poseidon\", \"Lizard\" (obě 1970) a \"Islands\" (1971). V roce 1974 se podílel na albu \"Red\" jako studiový hráč.\n\nU kapely Camel se Collins podílel na albech \"Rain Dances\" (1977), \"Breathless\" (1978) a jako studiový hráč též na \"I Can See Your House from Here\" (1979), \"Nude\" (1981) a \"Stationary Traveller\" (1984).\n\nPo roce 2000 byl Collins společně s některými dalšími bývalými členy King Crimson členem revivalu této kapely, skupiny 21st Century Schizoid Band, \n\nV roce 1978 zahrál Mel Collins saxofonové sólo na singlu „Miss You“ od The Rolling Stones, který se dostal do čela hitparády.\n\nS některými hudebníky z King Crimson vydal v roce 2011 album \"A Scarcity of Miracles\", o dva roky později se opětovně stal členem této skupiny, která v novém obsazení obnovila svoji aktivitu.\n"}
{"id": "356187", "url": "https://cs.wikipedia.org/wiki?curid=356187", "title": "John Cochrane", "text": "John Cochrane\n\nJohn Cochrane (1798 – 2. března 1878) byl skotský právník a šachový mistr.\n\nPo službě v Britském královském námořnictvu se stal právníkem. Byl poměrně silným šachistou a na počátku 19. století byl považován za nejsilnějšího londýnského hráče. Roku 1821 odjel do Francie, aby se zde střetl v Saint-Cloud střetl s Alexandrem Deschapellesem a jeho žákem La Bourdonnaisem. Oba zápasy však prohrál, s Deschapellesem 6:1 (=1) (přestože měl výhodu pěšce na sloupci f a dvou tahů) a La Bourdonnaisem 7:0.\n\nOd roku 1824 do roku 1868 působil Cochrane v Indii, v letech 1841–1843 však žil v Londýně. V té době dokázal porazit Pierra Charlese Fourniera de Saint-Amanta 6:4 (=1) a s Howardem Stauntonem remizoval 3:3, když mu Staunton poskytl výhodu pěšce a tahu.\n\nByl prvním hráčem, kdo kdy v turnaji použil zahájení dnes zvané Nimcovičova indická obrana a to v partii John Cochrane – Moheschunder Bonnerjee, hrané v Kalkatě roku 1851.\n"}
{"id": "356190", "url": "https://cs.wikipedia.org/wiki?curid=356190", "title": "Jiří Kladrubský", "text": "Jiří Kladrubský\n\nJiří Kladrubský (* 19. listopadu 1985 v Českých Budějovicích) je český fotbalový obránce či záložník, momentálně působící v klubu SK Dynamo České Budějovice.\nSvoji fotbalovou kariéru začal v Dynamu České Budějovice, kde prošel všemi mládežnickými kategoriemi.\n\nV roce 2004 se propracoval do prvního mužstva, za které během tří let odehrál 49 střetnutí, ve kterých se gólově neprosadil.\nV červenci 2007 přestoupil do Sparty Praha. V sezóně 2009/10 získal s mužstvem ligový titul. Ve sparťanském dresu nastoupil na startu nové sezóny 8. července 2010 k historicky prvnímu zápasu Českého Superpoháru, který sehrávají mistr ligy a vítěz národního poháru uplynulého ročníku. Sparta v něm jako ligový šampion porazila Viktorii Plzeň 1:0. Dohromady za tým vstřelil 7 gólů v 81 zápasech.\n\nPřed sezonou 2011/12 hráče vykoupil ze Sparty slovenský klub ŠK Slovan Bratislava, který se stal pro Kladrubského prvním zahraničním angažmá. V sezóně 2012/13 získal se Slovanem Bratislava „double“, tzn. ligový titul a triumf v domácím poháru. V sezóně 2013/14 ligový titul se Slovanem obhájil, ačkoli v ročníku prodělal dlouhodobé zranění, musel podstoupit operaci kolena. Za klub nastoupil k 66 utkáním, ve kterých vsítil 5 branek.\n\nPo sezoně 2013/14 mu Slovan Bratislava neprodloužil smlouvu a Jiří se vrátil do Dynama Č. Budějovice. Pro začátek sezony 2014/15 však nebyl ještě ze zdravotních důvodů k dispozici. V ročníku 2014/15 klub sestoupil do 2. ligy. Celekm za tým odehrál 13 zápasů, ve kterých vsítil 3 góly.\n\nV létě 2015 zamířil do AEL Kallonis, kde podepsal dvouletý kontrakt.\n\nS českou reprezentací do 21 let se zúčastnil Mistrovství Evropy v roce 2007, kde ČR skončila po zápasech s Anglií (0:0), Srbskem (prohra 0:1) a Itálií (prohra 1:3) se ziskem 1 bodu na poslední čtvrté příčce základní skupiny B.\n\nV A-mužstvu České republiky debutoval 21. listopadu 2007 v kvalifikačním utkání proti domácímu Kypru. Dostal se na hřiště v 87. minutě, ČR zvítězila 2:0.\nDruhý start si připsal v 15. října v závěru utkání proti Slovinsku (výhra 1:0).\n\n"}
{"id": "356191", "url": "https://cs.wikipedia.org/wiki?curid=356191", "title": "Drew Barrymore", "text": "Drew Barrymore\n\nDrew Blyth Barrymore (* 22. února, 1975 Culver City, Kalifornie, USA) je americká herečka, filmová producentka a režisérka. Společně s Nancy Juvonenovou založila produkční společnost Flower Films.\n\nPochází z herecké rodiny. Jde o dceru herců Johna Drewa Barrymora ml. a Ildiko Jaidové, kteří se po jejím narození rozvedli. Mezi herce patří i prarodiče Dolores Costellová a John Drew Barrymore, prastrýc Lionel Barrymore, prateta Ethel Barrymore a nevlastní bratr John Blyth Barrymore. Dále má dvě nevlastní sestry Blyth Dolores Barrymore a Jessicu Blyth Barrymore.\n\nJejí křestní jméno Drew bylo rodné jméno její prababičky, její druhé jméno Blyth je příjmení jejich herecké dynastie založené jejím pradědečkem. Jejím kmotrem se stal režisér Steven Spielberg a kmotrou herečka Sophia Lorenová.\n\nPoprvé natáčela již v 11 měsících, když účinkovala v reklamě na krmivo pro psy. Svůj filmový debut zaznamenala ve filmu \"Mutace\" (\"Altered States\") z roku 1980. O rok později dostala roli Gertie ve filmu \"E.T. – Mimozemšťan\" (\"E.T. the Extra-Terrestrial\", 1981), který jí proslavil. V roce 1984 byla nominována za roli ve filmu \"Irreconcilable Differences\" na Zlatý glóbus v kategorii nejlepší ženský výkon ve vedlejší roli. Dále ztvárnila řadu dalších dětských rolí.\n\nJako filmová hvězda ve velmi mladém věku začala navštěvovat večírky. V devíti začala kouřit, v jedenácti pít alkohol, ve dvanácti kouřit marihuanu a ve třinácti začala šňupat kokain. Ve svých třinácti letech byla poprvé na odvykací léčbě, kam se po pokusu o sebevraždu vrátila již o rok později. Toto období sepsala ve své autobiografii \"Malá ztracená holčička\" (\"Little Girl Lost\", 1990). O rok později se s žádostí o emancipaci úspěšně obrátila na soud pro mladistvé a přestěhovala se do svého bytu.\n\nV roce 1992 ztvárnila zlou dospívající svůdkyni ve filmu \"Jedovatý břečťan\" (\"Poison Ivy\", 1992), který v kinech propadl. Úspěch slavil až v televizi a na videu. Téhož roku, v 17 letech, se objevila nahá na obálce časopisu \"Interview\" a podstoupila plastickou operaci na zmenšení prsou. V roce 1993 byla nominována za roli ve filmu \"Milenci se zbraní\" (\"Guncrazy\", 1993) na Zlatý glóbus v kategorii nejlepší ženský herecký výkon v minisérii nebo TV filmu. V roce 1995 nafotila nahé fotky pro lednové číslo časopisu Playboy.\n\nV roce 1995 hrála ve filmech \"Dámská jízda\" (\"Boys on the Side\", 1995) a \"Batman navždy\" (\"Batman Forever\", 1995). O rok později dostala roli v úspěšném hororu \"Vřískot\" (\"Scream\", 1996). Během následujících let často hrála v romantických komediích jako je \"Zbožné přání\" (\"Wishful Thinking\", 1997), \"Píseň pro nevěstu\" (\"The Wedding Singer\", 1998) a \"Co se doma usmaží\" (\"Home Fries\", 1998). Zahrála si také v dramatu \"Věčný příběh\" (\"Ever After\", 1998). V dramatu \"Kluci v mém životě\" (\"Riding in Cars with Boys\", 2001) hrála roli dospívající matky, jejíž manžel byl narkoman (příběh byl založen na skutečných událostech Beverly D'Onofriové). O rok později si společně s Julií Robertsovou zahrála ve filmu \"Miluj svého zabijáka\" (\"Confessions of a Dangerous Mind\", 2002). V těchto letech se stala jednou z nejobsazovanějších hereček, především v žánru romantických komedií.\n\nV roce 1995 založila společně se svou obchodní partnerkou Nancy Juvonenovou produkční společnost \"Flower Films\". Prvním filmem, který produkovaly, byl snímek \"Nepolíbená\" (\"Never Been Kissed\", 1999), kde také hrála. Společně s Cameron Diaz a Lucy Liu si zahrála v úspěšném filmu \"Charlieho andílci\" (\"Charlie's Angels\", 2000) a v pokračování \"\" (\"Charlie's Angels: Full Throttle\", 2003), které byly také z produkce Flower Films. Mimo úspěšných Charlieho andílků produkovala film \"Donnie Darko\" (\"Donnie Darko\", 2000), \"Baba na zabití\" (\"Duplex\", 2003), \"50x a stále poprvé\" (\"50 First Dates\", 2004) nebo \"Hudbu složil, slova napsal\" (\"Music and Lyrics\", 2007). Mezi poslední snímky, které její společnost produkovala je film \"Vyfič!\" (\"Whip It!\", 2009), který sama režírovala a kde si zahrála jednu z menších rolí.\n\nV roce 1991 se zasnoubila s Lelandem Haywardem, vnukem hollywoodského producenta Lelanda Haywarda, avšak zasnoubení bylo po několika měsících zrušeno. Mezi lety 1992 a 1993 žila a později se i zasnoubila s hudebníkem a hercem Jamiem Waltersem.\n\nPoprvé se vdala až za majitele baru Jeremyho Thomase. Vzali se 20. března 1994 a rozvedli se 28. dubna 1994. Podruhé se vdala 7. července 2001 za komika Toma Greena. V prosinci 2001 požádal Green o rozvod, který byl dokončen 15. října 2002.\n\nV roce 2002 se začala scházet s bubeníkem skupiny The Strokes Fabriziem Morettim. Jejich vztah vydržel pět let a skončil 7. července 2007. Poté se začala scházet s Justinem Longem, ale rozešli se v červenci 2008.\n\nV roce 2003 přiznala, že je bisexuální orientace. Do roku 2004 byla vegetariánkou.\n\nV roce 2010 začala chodit s Willem Kopelmanem se kterým se o vánočních svátcích roku 2011 v Idahu zasnoubila a v červnu 2012 se za něj provdala. Na podzim 2012 se jim narodila dcera Olive.\n\n"}
{"id": "356194", "url": "https://cs.wikipedia.org/wiki?curid=356194", "title": "Seznam křesťanských denominací podle počtu členů", "text": "Seznam křesťanských denominací podle počtu členů\n\nToto je seznam křesťanských denominaci podle počtu členů. Dělí se do tří velkých skupin: katolíci, protestanti a pravoslavní.\n\n\n\n\nNíže uvedené náboženské společnosti obvykle neuznávají některé nauky vyznávané shodně hlavními směry křesťanství, a proto se někdy nepočítají za křesťanské, třebaže jsou křesťanstvím ovlivněny a mnohé se ke křesťanství samy hlásí.\n\n"}
{"id": "356195", "url": "https://cs.wikipedia.org/wiki?curid=356195", "title": "Šweitigoumská pagoda", "text": "Šweitigoumská pagoda\n\nŠweitigoumská pagoda, známá též jako Zlatá pagoda, je stúpa na kopci Singuttara u Královského jezera v Rangúnu. Je nejsvětější buddhistickou stúpou v Myanmaru.\n\nŠweitigoumská pagoda je pokryta zlatými lístky a její špice je ozdobena 6000 diamanty a jinými drahokamy. Ve svých základech údajně ukrývá osm Buddhových vlasů, které do Myanmaru přinesli kupci Taputha a Bhallika jako dar od samotného Buddhy. Zdvíhá se ze shluku 64 menších pagod se čtyřmi většími, vyznačujícími čtyři hlavní body kompasu.\n\nŠweitigoumská pagoda byla podle pověsti postavena v roce 585 před naším letopočtem. Ve skutečnosti se stavěla postupně, po několik staletí. Přesná datace výstavby je nejasná, pagoda však byla údajně postavena v rozmezí 6. a 10. století. Na počátku 14. století byla pagoda přebudována (tehdy do výšky 18 metrů) a své nynější výšky dosáhla v 15. století.\n\nNa počátku 16. století se pagoda stala nejznámějším poutním místem v Myanmaru. V roce 1608 pagodu vydrancoval portugalský dobrodruh Philip de Brito a v roce 1768 byla značně poškozena zemětřesením. V první anglo-barmské válce pagodu obsadili roku 1824 Britové a po dva roky ji využívali jako pevnost, ze které kontrolovali Rangún. Za druhé anglo-barmské války pagodu v roce 1852 znovu obsadili Britové a 77 let ji jako strategický bod vojensky kontrolovali.\n\nV roce 1920 byla Šweitigoumská pagoda místem studentských protestů, které vyústily ve zřízení tzv. „národních škol“. Další protesty u pagody proběhly v letech 1936 a 1938. V roce 1946 Aun Schan u pagody požadoval okamžité vyhlášení barmské nezávislosti a v roce 1988 jeho dcera Aun Schan Su Ťij požadovala u pagody na masovém shromáždění 500 000 lidí demokratizaci. U pagody se konaly protesty i v září 2007, které vyústily v krveprolití.\n\n\n"}
{"id": "356199", "url": "https://cs.wikipedia.org/wiki?curid=356199", "title": "German Open", "text": "German Open\n\nQatar Telecom German Open je oficiální název turnaje hraného každoročně v květnu v německém Berlíně.\n\nJe to profesionální ženský turnaj kategorie WTA Premier Tournaments založený v roce 1896, čímž se řadí mezi nejstarší existující turnaje vůbec. Patří mezi nejdůležitější turnaje před grandslamovým French Open.\n\nAktuálními vítězkami jsou:\n\nNázvy turnaje:\n\n"}
{"id": "356200", "url": "https://cs.wikipedia.org/wiki?curid=356200", "title": "Pierre Charles Fournier de Saint-Amant", "text": "Pierre Charles Fournier de Saint-Amant\n\nPierre Charles Fournier de Saint-Amant (12. září 1800 na zámku Latour poblíž města Monflanquin – 29. října 1872, Alžír) byl francouzský šachový mistr, považovaný od roku 1840 (po smrti La Bourdonnaise) do roku 1843 za nejlepšího světového hráče.\n\nPierre Charles Fourniér de Saint-Amant byl žákem Alexandra Deschapellese a Williama Schlumbergera a pravidelně hrával v \"Café de la Régence\". Dle dostupných zdrojů docházela za ním často do kavárny jeho žena (první známá tzv. \"\"šachová vdova\"\") a Sain-Amant byl volán domů, aby si splnil své manželské povinnosti.\n\nRoku 1834 byl Saint-Amant již natolik silným hráčem, že vedl tým \"Café de la Régence\" ve vítězném korespondenčním zápase proti \"Westmisterskému šachovému klubu\". V letech 1842 – 1847 byl rovněž redaktorem časopisu \"Le Palamède\". V roce 1848 se stal vysokým důstojníkem francouzské národní gardy, členem prozatímní vlády a později významným diplomatem.\n\nSaint-Amant byl posledním velkým francouzským šachistou 19. století. Roku 1836 porazil v Londýně George Walkera 5:3 (=1) a Williama Frasera\"\" 2:1 a roku 1843 (rovněž v Londýně) svého budoucího nástupce na pomyslném šachovém trůně Angličana Howarda Stauntona v poměru 3:2 (=1), což bylo považováno za vítězství romantické šachové školy nad pokračovateli F. A .D. Philidora, ke kterým se Staunton hlásil. V odvetě v \"Café de la Régence\" v Paříži v tom samém roce však již Staunton Saint-Amanta porazil 11:6 (=4), a to byl také konec francouzské nadvlády ve světovém šachu.\n\nRoku 1861 se Saint-Amant usadil v Alžíru, kde také zemřel.\n\n\n"}
{"id": "356202", "url": "https://cs.wikipedia.org/wiki?curid=356202", "title": "HK Nitra", "text": "HK Nitra\n\nHK Nitra je hokejový oddíl založený roku 1926 ve slovenské Nitře. Klub založili bratři Gondové, Čulák, Valent, Mačík a Szabó a Gabmajer). Do roku 1945 tým nesl název AC Nitra. Do roku 1957 se název změnil 7x (Sokol, KP - Komunální podnik, SZ - Spojené závody, Slavoj, Slovan, Štart a AC). Od tohoto roku nese název Plastika. V dnešní době HK Nitra.\n\nOd roku 1975 v 1. SNHL. Roku 1980 a 1983 2. místo v této soutěži. Roku 1984, 1987, 1989, 1992, 1993 úspěch v podobě prvního místa a kvalifikace o postup do nejvyšší ligové soutěže.\n\n\n\n"}
{"id": "356205", "url": "https://cs.wikipedia.org/wiki?curid=356205", "title": "Evropská hospodářská komise OSN", "text": "Evropská hospodářská komise OSN\n\nEvropská hospodářská komise OSN (EHK OSN, anglicky ', UNECE či ECE) je orgán podřízený Ekonomické a sociální radě OSN; jde o jednu z pěti regionálních komisí OSN. Komise byla založena v roce 1947 s cílem pomoci ekonomickému rozvoji evropských členských zemí OSN narušených druhou světovou válkou. V současné době má 56 členských států z Evropy, severní Ameriky a Asie a zabývá se zejména vzájemnou ekonomickou spoluprací. Sekretariát sídlí ve švýcarské Ženevě.\n\nKomisi řídí výkonný tajemník a jeho zástupce. Celá komise se schází jednou ročně, přičemž rozhoduje o strategických otázkách a finančním plánu. V mezidobí je za řízení v souladu se směrnicemi komise odpovědný výkonný výbor. Pro konkrétní obory, kterými se EHK zabývá, jsou vytvořeny sektorové výbory, podřízené výkonnému výboru:\nTyto výbory pak mají svoje trvalé i příležitostné pomocné výbory.\n\nSoučasnou výkonnou tajemnicí je Oľga Algayerová ze Slovenska, která je ve funkci od června 2017.\n\nPři založení rezolucí Ekonomické a sociální rady OSN z 28. března 1947 byly jako členské země komise stanoveny všechny evropské členské státy OSN plus Spojené státy americké. V současné době (2019) je členem EHK OSN 56 států. Česko zastupuje vedoucí Stálé mise ČR při Evropské úřadovně OSN v Ženevě, v současné době jím je Petr Gajdušek.\n"}
{"id": "356211", "url": "https://cs.wikipedia.org/wiki?curid=356211", "title": "Alessandro Salvio", "text": "Alessandro Salvio\n\nAlessandro Salvio (asi 1570, Bagnoli Irpino - asi 1640, tamtéž) byl italský doktor práv, šachový teoretik a historik šachů. Roku 1598 porazil Paola Boiho, prý tři dny před jeho smrtí.\n\nŠlo o učitele mnoha pozdějších významných šachistů. Mezi jinými byl jeho žákem i Gioacchino Greco, který svého mistra porazil již ve čtrnácti letech. V roce 1604 vydal učebnici šachových zahájení \"Trattato dell'inventione et arte liberale del gioco degli scacci\", v roce 1612 tragickou šachovou báseň \"La Scaccaide \" a v roce 1634 biografii Leonarda da Cutri psanou románovou formou s názvem \"Il Puttino, altramente detto, il cavaliero errante, sopra il gioco de' scacchi\". V témže roce založil v Neapoli šachovu akademii.\n\nZavedl takový druh volné rošády, při níž zaměnil krále a věž na původních polích. Byla po něm také pojmenována varianta přijatého královského gambitu 1.e4 e5 2.f4 ef4 3.Nf3 g5 4.Bc4 g4 5.Ne5 Qh4+ 6.Kf1 Nh6 7.d4 d6\n"}
{"id": "356215", "url": "https://cs.wikipedia.org/wiki?curid=356215", "title": "HK Skalica", "text": "HK Skalica\n\nHK Skalica je slovenský hokejový extraligový klub, který byl ve Skalici založený v roce 1936.\n\nZaložený jako Sokol Tekla, roku 1953 přejmenovaný na Tatran, roku 1963 ZVL Skalice a nynější název, HK 36 Skalica, získal v roce 1993, kdy se odtrhl od Športového klubu Skalica. Od roku 1974 byl pravidelným účastníkem 1. SNHL, ve které se udrželi do roku 1989. V sezóně 1997/98 postoupil klub do Slovenské hokejové extraligy. Jeho úspěchem byly bronzové medaile v slovenské hokejové extralize, které klub získal v sezónách 1998/99 a 2007/08 a historickým úspěchem jsou stříbrné medaile ze sezóny 2008/09, kde ve finále nestačili mužstvu HC Košice.\n\nV sezóně 2015/16 se klub (tehdy pod názvem HK 36 HANT Skalica) dostal do závažných finančních problémů, kvůli kterým přestal nastupovat k zápasům slovenské extraligy. Ze soutěže byl proto vyloučen a zkrachoval. Následná snaha o záchranu hokeje ve Skalici však byla úspěšná, byl zformován nový klub s názvem HK Skalica, který byl přijat v srpnu 2016 do Slovenského zväzu ľadového hokeja a získal licenci pro 1. ligu.\n\n\n\n"}
{"id": "356217", "url": "https://cs.wikipedia.org/wiki?curid=356217", "title": "Orloj v Kryštofově Údolí", "text": "Orloj v Kryštofově Údolí\n\nOrloj v Kryštofově Údolí je umístěn ve věžové budově bývalé trafostanice naproti Muzeu betlémů ve vesnici Kryštofovo Údolí na Liberecku. Budován byl od roku 2006, slavnostně spuštěn 20. září 2008, plnohodnotným orlojem se pak stal v roce 2011, kdy bylo uvedeno do provozu zařízení, znázorňující fáze Měsíce a znamení Zvěrokruhu. \n\nPrůčelí vévodí dvě okénka, v nichž každou hodinu defiluje 12 apoštolů podobně jako na pražském Staroměstském orloji. Mezi okénky je pohyblivá socha ponocného s trubkou a s psíkem, která celé představení zahajuje, pod ponocným najdeme pohyblivý reliéf s motivy vesnického života, který naopak celou produkci ukončuje. Sochařskou výzdobu doplňují statické sochy svaté Barbory a svatého Kryštofa s Ježíškem v náručí, umístěné těsně pod střechou. Technickou výbavu pak tvoří dvojice venkovních bronzových zvonů, elektronické ciferníkové hodiny řízené přes satelit a už zmíněné přístroje (Měsíc, Zvěrokruh), umístěné pod pohyblivým reliéfem. Na boku objektu pak najdeme sluneční hodiny. Celý orloj je poháněn elektromotorem s mechanickými převody sil. \n\nPohyb apoštolů se spouští každou celou hodinu od 8 do 22 hodin.\n\nIniciátorem, investorem i hlavním stavitelem orloje je Martin Chaloupka, mechanická část je dílem Jiřího Ottmara, sochy apoštolů navrhl a z lipového dřeva vyřezal liberecký výtvarník Václav Plechatý, na díle se podíleli i další umělci a řemeslníci, například zámečníci František Budák a syn z Machnína, umělecký kovář Jan Nikendey a další. \n\nPatronát nad jednotlivými sochami převzali například herci Jiřina Bohdalová, Martin Dejdar, Marek Eben a Jiří Lábus, moderátorka Marcela Augustová, bývalý liberecký primátor Jiří Kittner a místní podnikatelé a zemědělci. Částkou 100 000 Kč přispěl Liberecký kraj, okolí upravila na vlastní náklady obec.\n\n"}
{"id": "356218", "url": "https://cs.wikipedia.org/wiki?curid=356218", "title": "São Vicente (Madeira)", "text": "São Vicente (Madeira)\n\nSão Vicente je okres a stejnojmenná obec na severním pobřeží portugalského ostrova Madeira. Okres zahrnuje obce Boaventura, Ponta delgada a São Vicente. Rozloha okresu je 78,7 km a v roce 2004 v něm žilo celkem 6063 obyvatel (v roce 1849 to bylo 11454 obyvatel). Obyvatelé se živí převážně zemědělstvím a rybářstvím. V obcích existuje i několik malých podniků.\n\nV obci São Vicente končí jediná silnice vedoucí přes ostrov z jihu (z Ribeira Brava) přes průsmyk Encumeada na sever. Zde se napojuje na silnici vedoucí po severním pobřeží. V blízkosti křižovatky, kde je také ústí říčky přitékající údolím z jihu, je restaurace, kde pravidelně zastavují všechny turistické autobusy.\n\nTuristickou zajímavostí jsou zde vulkanické jeskyně: kanály vzniklé v lávě při růstu ostrova.\n"}
{"id": "356223", "url": "https://cs.wikipedia.org/wiki?curid=356223", "title": "Rakovinec bramborový", "text": "Rakovinec bramborový\n\nRakovinec bramborový (\"Synchytrium endobioticum\") je houba chytridiomyceta z čeledi rakovincovité (Synchytriaceae), rodu \"Synchytrium\". Rakovinec napadá hlízy lilkovitých rostlin, což způsobuje tmavé fleky na hlízách, tzv. rakovinu brambor. Zimu přežívá pomocí tlustostěnného výtrusu, které zachovávají klíčivost až 20 let. V půdě může přežít až 10 let.\n"}
{"id": "356231", "url": "https://cs.wikipedia.org/wiki?curid=356231", "title": "Iveco LMV", "text": "Iveco LMV\n\nIveco LMV je lehké víceúčelové, pancéřované vozidlo nové generace od italské firmy Iveco. První prototyp vozidla byl dokončen v roce 2001 na základě zkušeností a potřeb z operací v různých geografických oblastech světa. Vozidlo se vyznačuje vysokou pohyblivostí v terénu a i strategickou mobilitou, Iveco LMV je přizpůsobeno k letecké přepravě pomocí letadel řady C-130 Hercules a transportními vrtulníky CH-47 a CH-53.\n\nVozidlo umožňuje v případě potřeby instalaci panelů přídavného pancéřování včetně bloků s neprůstřelnými skly na pevný monoblok kabiny, tento způsob zajišťuje posádce vysoký stupeň ochrany před účinky projektilů z palných zbraní do ráže až 12,7mm. Proti účinkům protipěchotních min má Iveco speciálně zkonstruovanou spodní část kabiny, proti tlakové vlně je posádka chráněna sedačkami se systémem tlumení účinků výbuchu miny. Vozidlo je vyráběno ve dvou verzích s rozvorem náprav 3200 mm nebo 3500 mm a může být opatřeno standardní, otevřenou a nebo zkrácenou kabinou. Čtyřdveřová kabina pojme v základním provedení celkem pět osob včetně řidiče, v zadní části vozidla je k dispozici nákladový prostor. Před kruhový průlez s poklopem ve střeše kabiny lze umístit věž s optickými přístroji napojenou na elektronický systém s obrazovkou umístěnou ve vnitřním prostoru vozidla. Věž je dále vybavena kulometem nebo granátometem. Celý věžový komplet lze ovládat bezpečně přes počítač joystickem, v boji tak střelec nemusí riskovat a stát při střelbě v poklopu u zbraně.\n\nPrvních 19 vozidel Iveco LMV zavedla Armáda České republiky do své výzbroje v roce 2008. V prosinci 2009 ministerstvo obrany objednalo dalších 79 vozidel se zbraňovou stanicí PROTECTOR M151 A2 a 11 vozidel se zbraňovou stanicí česko-slovenské výroby ZSRD-07 s kulometem ráže 7,62 mm. Více než tři desítky vozidel byly v rámci českého kontingentu bojově nasazeny v Afghánistánu.\n\nArmáda České republiky odebrala celkem 120 vozidel LMV dvanácti verzí, přičemž početně nejvíce zastoupená je bojová verze LOV 50 B (72 kusů).\n\n"}
{"id": "356232", "url": "https://cs.wikipedia.org/wiki?curid=356232", "title": "M-72", "text": "M-72\n\nM-72 byl motocykl, který byl vyráběn v Sovětském svazu a užíván zejména v době Velké vlastenecké války. \n\nHistorie motocyklů začala před druhou světovou válkou, kdy v Sovětském svazu vznikl požadavek na obdobný typ motocyklu, jaký užíval zejména Wehrmacht. Přes překupníky byly získány stroje, které se snažili sovětští konstruktéři zkopírovat. Poté, co v květnu 1939, krátce po jmenování Molotova sovětským ministrem zahraničí, navrhl německý velvyslanec v Moskvě zahájit hospodářské rozhovory, které vyvrcholily podepsáním Paktu Ribbentrop-Molotov, byla v rámci této dohody poskytnuta SSSR technická a technologická pomoc. Německo poskytlo mimo jiné i plány a výrobní postupy německého motocyklu BMW R-71. \n\nSověti dále pracovali na svém konstrukčním zlepšení (např. olejové vzduchové filtry, nárazníky, úprava tlumičů apod.) a bylo rozhodnuto, že se motocykl, který byl též nazvaný jako \"\"Molotov M-72,\"\" bude vyrábět v Moskvě, v Leningradu a v Charkově. Do vypuknutí války však k tomu došlo jen v omezeném rozsahu, a tak po rychlém německém postupu bylo rozhodnuto, že se výroba přesune dále na východ. Moskevský závod byl přestěhován do uralského města Irbit. Zde začala výroba v bývalém pivovaru, který byl rychle zrekonstruován na továrnu \"IMZ\" a kde dostal motocykl přízvisko Ural. Za války zde bylo pro potřeby Rudé armády vyrobeno kolem 9799 kusů těchto motocyklů. Leningradský a charkovský závod byly přestěhovány do města Gorkij (Nižnij Novgorod), kde se v závodě \"GMZ\" vyráběly též postranní vozíky, které byly dodávány i k motocyklům, jenž byly dodány v rámci Lend-Lease. Takto upravené motocykly většinou byly po vzoru německých strojů vybaveny lehkým kulometem instalovaným na postranním vozíku.\n\nStroj se vyráběl v dalších modernizacích až do roku 1960, a to nejen v \"IMZ\", ale od roku 1951 i v Kyjevě (\"KMZ\"), kde se stroje začaly vyrábět pod značkou Dněpr.\n\n"}
{"id": "356236", "url": "https://cs.wikipedia.org/wiki?curid=356236", "title": "Jana z Évreux", "text": "Jana z Évreux\n\nJana z Évreux ( \"Jeanne d'Évreux\", 1310 – 4. března 1371) byla francouzská a navarrská královna.\n\nJana se narodila jako poslední potomek Ludvíka, bratra francouzského krále Filipa IV. a Markéty z Artois. 5. července 1325 byla na základě papežského dispenzu provdána za svého bratrance, francouzského krále Karla IV. 11. května 1326 byla nová královnička v Sainte-Chapelle korunována.\n\nKrál se ani od třetí choti životaschopného mužského následníka nedočkal a nebyl mu dopřán dlouhý život. Zemřel ve Vincennes 1. února 1328 ve dvaatřiceti letech. Jana byla v tu dobu potřetí těhotná. První dvě těhotenství byla požehnána dcerami a bohužel pro rod Kapetovců byl i třetí královnin potomek ženského pohlaví. 1. dubna 1328 se narodila Blanka. Kapetovci tak vymřeli po meči. Poté se rozběhly přípravy na volbu nového panovníka. Na francouzský trůn usedl dosavadní regent Filip VI. jako první z dynastie Valois. Otcem nového krále byl Karel z Valois, mladší bratr Filipa IV. V podstatě šlo o nahrazení hlavní linie Kapetovců boční větví rodu.\n\nKrálovna vdova odešla na své vdovské statky u Melunu, kde ji zastihla smrt roku 1371. Její srdce bylo pohřbeno v pařížském klášteře menších bratří, vnitřnosti v klášteře Maubuisson a tělo v Saint-Denis. Zanechala po sobě skvostné Hodinky a Breviář z dílny Jeana Pucella.\n\n"}
{"id": "356245", "url": "https://cs.wikipedia.org/wiki?curid=356245", "title": "Vladimír Čech (rozcestník)", "text": "Vladimír Čech (rozcestník)\n\nJméno a příjmení Vladimír Čech mělo více osob:\n"}
{"id": "356248", "url": "https://cs.wikipedia.org/wiki?curid=356248", "title": "Madre de Dios (region)", "text": "Madre de Dios (region)\n\nRegion Madre de Dios (česky \"Matka Boží\") je jihovýchodní peruánský region sousedící s Bolívií a Brazílií. Nachází se v Amazonské nížině na úpatí peruánských And. Hlavním městem je Puerto Maldonado, vzdálené asi 400 km východně od Cusca, které leží na řece Madre de Dios podle níž se celý region nazývá.\n\nTéměř celá rozloha regionu je pokrytá tropickým deštným pralesem, který je znám svou pestrostí různých živočišných a rostlinných druhů. Pro jeho zachování byl v roce 1990 zřízen národní park Manu a chráněná oblast Tambopata-Candamo. Havní řekou regionu je Madre de Dios a její přítoky řeky Inambari, Manú, Tambopata, Las Piedras a Los Amigos.\n\nRegion žije hlavně z turismu, tak jako z pěstování kaučuku, rýžování zlata a dřevařství.\n\n"}
{"id": "356249", "url": "https://cs.wikipedia.org/wiki?curid=356249", "title": "Regál (police)", "text": "Regál (police)\n\nRegál je police nebo soustava polic. Regály umožňují přehledné uspořádání a úsporu místa při skladování různého materiálu. V prodejnách se regály používají k vystavování nabízeného zboží.\n\nPodle druhu skladovaného materiálu je lze dělit na archivní, policové, paletové, konzolové, atd.\n\nRegály mohou být například dřevěné, plastové, kovové nebo z různých kombinací materiálů.\n\nRegály mohou být monolitní nebo stavebnicové (nastavitelné), a mohou být buď připevněny na jednom místě, nebo pojízdné. Lze z nich vytvářet regálové galerie (patrové sklady).\n\nO regály je nutno pečovat stejně jako o cokoliv jiného, co by nám mělo vydržet déle než po dobu záruční lhůty.\n\n\nRegály se nesmí přetěžovat přes doporučenou nosnost, protože by hrozilo jejich zhroucení.\n\nRegály je nutné dle nařízení vlády 101/2005 Sb. v pravidelných intervalech kontrolovat .\n"}
{"id": "356250", "url": "https://cs.wikipedia.org/wiki?curid=356250", "title": "Bílský potok", "text": "Bílský potok\n\nBílský potok je levostranný přítok řeky Blanice v okrese Strakonice v Jihočeském kraji. Délka toku činí 8,6 km. Plocha povodí měří 29,2 km².\n\nPotok pramení v Bavorovské vrchovině na jižním svahu Kváskovické hůrky (571 m n. m.), 1 km jihozápadně od Radějovic v nadmořské výšce 529 m. Protéká přes Bílsko, Budyni a Svinětice. Do Blanice ústí východně od Svinětic v nadmořské výšce 411 m.\n\nPrůměrný průtok Bílského potoka u ústí činí 0,09 m³/s.\n"}
{"id": "356253", "url": "https://cs.wikipedia.org/wiki?curid=356253", "title": "Libotyňský potok", "text": "Libotyňský potok\n\nLibotyňský potok je levostranný přítok řeky Blanice. Délka toku činí 14,8 km. Plocha povodí měří 40,3 km².\n\nPramení ve Vimperské vrchovině na severním svahu Bělče (923 m n. m.), u Libotyně v nadmořské výšce 825 m. Po celé své délce teče převážně východním směrem. Protéká přes Vlachovo Březí, Budkov a Žíchovec. Do Blanice ústí u Strunkovic nad Blanicí v nadmořské výšce 450 m.\nLibotyňský potok má dva větší přítoky. Nejprve nad Budkovem přijímá z pravé strany Chlumanský potok. Níže po proudu jej zleva posiluje Lipovický potok.\n\nPrůměrný průtok u ústí činí 0,20 m³/s.\n"}
{"id": "356259", "url": "https://cs.wikipedia.org/wiki?curid=356259", "title": "Katedrála Notre-Dame (Paříž)", "text": "Katedrála Notre-Dame (Paříž)\n\nKatedrála Notre-Dame v Paříži (doslova katedrála Naší Paní, česky označovaná jako katedrála Panny Marie nebo \"chrám Matky Boží\"), francouzsky \"Cathédrale Notre-Dame de Paris\", je gotická katedrála stojící na východní polovině pařížského ostrova Île de la Cité na řece Seině v Paříži. Je katedrálou pařížské římskokatolické arcidiecéze. Byla postavena v letech 1163–1345. Je považována za jeden z nejkrásnějších příkladů francouzské gotické architektury a patří k významným památkám evropské středověké architektury, zejména pro svůj unikátní přechod od pozdně románské ke gotické architektuře. Je proslulá rovněž použitím vnějších opěrných oblouků obvodových zdí. Průčelí je zdobeno četnými sochami. Výška předních věží je 69 m. 15. dubna 2019 katedrálu zachvátil požár, který zničil krov a sanktusovou věž.\n\nPůvodně na tomto místě stál římský chrám a poté raně křesťanská bazilika sv. Štěpána. S výstavbou katedrály začal roku 1163 biskup Maurice de Sully.\n\n\nStavba katedrály Notre-Dame započala roku 1163 na přání biskupa Maurice de Sully na místě křesťanské baziliky, která v minulosti zabírala místo bývalého chrámu římského období, na největším z ostrovů Seiny. \n\nBiskup Maurice de Sully započal budováním chóru. Během dalším let následovaly chrámové lodi a pak i průčelí, dokončené kolem roku 1200 biskupem Eudesem de Sully, avšak věže byly dokončeny roku 1245. Stavitelé pokračovali konstrukcí kaplí v chrámových lodích a kaplí v chóru, čímž byl pověřen architekt Jean de Chelles. Kolem roku 1250 bylo dokončeno další průčelí, nacházející se na severním rameni příčné lodi, zatímco stavba průčelí jižního ramene byla zahájena o osm let později. Kostel byl dokončen roku 1345.\n\nVzhledem k mnoha válkám a jiným zásahům se během staletí začal vzhled katedrály měnit. To především během Velké francouzské revoluce, kdy v roce 1793 měla být katedrála zcela zničena. Nové vysvěcení kostela proběhlo roku 1802 a v roce 1804 se zde konala velkolepá korunovace Napoleona I. Bonaparte papežem Piem VII. V letech 1844–1864 byla katedrála restaurována, hlavním architektem těchto prací byl Eugène Viollet-le-Duc.\n\nV podvečer 15. dubna 2019 katedrálu zachvátil ničivý požár. Její střecha téměř zcela shořela, centrální sanktusová věž s menším zvonem se v 19:53 zřítila a propadla se část klenby, většina cenných artefaktů v interiéru však zkáze unikla.  Kaplan z planoucího chrámu totiž vynesl trnovou korunu Ježíše Krista a další artefakty nevyčíslitelné hodnoty. Právě probíhající mše byla ukončena a návštěvníci byli bez zranění vyvedeni z chrámu.\n\nTypově je stavba gotickou katedrálou. Je proslulá přechodem od románské ke gotické architektuře a například použitím vnějších opěrných oblouků obvodových zdí. Výška předních věží je 69 metrů. \n\nPrvní sanktusník nad křížením hlavní lodi a transeptu byl postaven nejspíše mezi lety 1220 až 1230 a rozebrán v letech 1786–1792. Nový byl postaven až v roce 1859 a zřítil se při požáru katedrály v roce 2019. \n\nMohutné průčelí katedrály Notre-Dame je svisle rozděleno pilíři na tři části a vodorovně na dvě galerie ve třech pruzích, z nichž spodní má tři hluboké vchody. Nad nimi se nachází tzv. Galerie králů s 28 sochami králů Izraele a Judska. Pařížský lid, který právě v nich viděl představitele francouzských králů, jim v roce 1793 srazil hlavy. Postupně byly opraveny a znovu umístěny na původní místa.\n\nStřední část obsahuje dvě dvojice rozměrných oken, která sousedí s rozetou o průměru 10 m (postaveno mezi lety 1220–1225). Tento střední pás je dekorován sochou Madony s dítětem ve středu a sochami Adama a Evy po stranách. Nad nimi se nachází galerie úzkých překřižujících se oblouků a spojnice mezi dveřmi postranních věží, které nebyly nikdy dokončeny.\n\nGotický sloh tří portálů, vzniklých ve 12. a 13. století, je charakterizován přívětivějším náhledem a přístupem k přírodě. Předměty jsou zahnuty v jemnějších formách a dávají volnost prostoru mezi jednotlivými postavami.\n\nNa středním portále jsou výjevy Posledního soudu, což byl oblíbený námět gotických umělců. Na pilíři, který vchod rozděluje, se nachází postava Ježíše Krista, zatímco po stranách jsou panely se zosobněním neřestí, ctností a se sochami apoštolů. Zobrazení nebeského dvora, ráje a pekla jsou vytesána po obvodu celého oblouku.\n\nPravý vchod, pojmenovaný podle sv. Anny, který byl postaven mezi lety 1160–1170, obsahuje reliéfy z 12. a 13. století a sochu sv. Marcela, biskupa Paříže v 5. století, na středovém pilíři. Po stranách jsou sochy biskupa Maurice de Sully a krále Ludvíka VII.\n\nTřetí vchod je považován za nejhezčí, nejenom pro svůj epický tón, ale i pro okázalou velikost svých soch. Na středovém pilíři je Madona s dítětem již z moderního období. Ve vrchní části lunety jsou zobrazeny oblíbené náměty ikonografie života Panny Marie (její smrt, velebení, nanebevzetí).\n\nKatedrála je velmi rozměrná (130 m délky, 50 m šířky, 35 m výšky) a je schopna pojmout až 9 000 osob.\n\nVálcové pilíře o průměru 5 m rozdělují kostel na pět chrámových lodí. Galerie s dvouotvorovými okny obíhá nad arkádami a ve své klenbě je převýšena velkými okny, kterými do kostela proniká jemné světlo. Na každém konci příčné chrámové lodi jsou růžicová okna s mozaikami ze 13. století. Rozeta nacházející se na severní straně obsahuje náměty ze Starého zákona a Pannu Marii s dítětem v jeho středu.\n\nZ transeptu přechází do chóru, který má na svém vchodu dva pilíře. Pravý pilíř uchovává slavnou sochu Panny Marie ze 14. století, která se v minulosti nacházela v kapli svatého Aignana. V podloubí s paprskovitými kaplemi je uloženo mnoho hrobek. Po otočení se na konci katedrály směrem ke vchodu je vidět velké rozetové okno nad varhanami ze 17. století, obsahující měsíční znaky a symboly neřestí a ctností.\n\nVýška věží je 69 metrů a nachází se v nich celkem pět zvonů. Největší je zvon Emmanuel, umístěný v jižní věži a mající hmotnost přes 13 tun. Právě tento zvon oznamuje celé denní hodiny a používá se i při zvláštních příležitostech a bohoslužbách. Zvon Emmanuel oznámil mj. také osvobození Paříže od německé nacistické nadvlády v noci na 24. srpna roku 1944. V únoru 2012 bylo odstraněno z věží šest zvonů (kromě zvonu Emmanuel všechny ostatní) a po instalaci nově odlitých zvonů počátkem března 2013 se 23. března 2013 poprvé od roku 1789 rozeznělo všech devět zvonů v sestavě, ve které byly instalovány až do Velké francouzské revoluce.\n\nKatedrála je vybavena dvojími varhanami: tzv. velkými a dále malými, tzv. chórovými. \n\nHistorie tzv. velkých varhan se datuje do roku 1402, kdy Frederik Schambanz na kůru postavil první nástroj. Na podobě současného nástroje se podílelo mnoho významných varhanářů, kteří provedli řadu významných rekonstrukcí a rozšíření. Většina zásahů ale respektovala předchozí práce, ponechala většinu staršího píšťalového fondu, doplňovala nové rejstříky a původní spíše reorganizovala. Nejvýznamnější zásahy provedli Pierre Thierry v roce 1733, François-Henry Clicquot roku 1788 a vůbec nejvýznamnější přestavbu realizoval Aristide Cavaillé-Coll v roce 1868. Dílčí změny se odehrály v letech 1902 a 1932. Ve druhé polovině 20. století došlo k významným rekonstrukcím a změnám, které inicioval varhaník Pierre Cocherau. V letech 1959–1963 začala proměna varhan elektrifikací a úpravami v duchu plánů Luise Vierna (předešlého varhaníka). Druhá vlna realizovaná mezi lety 1965–1972 přinesla nový hrací stůl v anglo-americkém stylu, částečné přeskupení mixtur a doplnění rejstříků. V prosinci roku 1992 byla dokončena restaurátorská rekonstrukce doplňující počítačovou elektroniku a upravující nástroj do stavu, ve kterém je možné využít symfonický potenciál z romantické éry a zároveň zachovat historickou část ze 17. a 18. století. V letech 2012 a 2014 došlo k instalaci nové elektroniky, nového varhanního stolu a celkové stabilizaci stavu, aby byl nástroj k příležitosti oslav 850 let katedrály plně provozuschopný. Během požáru z 15. na 16. dubna 2019 nebyly velké varhany přímo dotčeny ohněm. O něco hůře jsou na tom malé, chórové varhany, které se nacházejí pod někdejší sanktusovou věží.\n\nPařížská katedrála hraje hlavní roli v románu Victora Huga \"Chrám Matky Boží v Paříži\".\n\n\n"}
{"id": "356262", "url": "https://cs.wikipedia.org/wiki?curid=356262", "title": "Národní šampionát AAA v roce 1950", "text": "Národní šampionát AAA v roce 1950\n\n39. Národní šampionát AAA 1950 nebo American Automobile Association (AAA) National Championship Trail zahájil sezónu nemistrovským závodem MGM Sweepstakes v Arlingtonu 1. května , kde zvítězil Duane Carter . První bodovaným závodem byl slavný závod na 500 mil v Indianapolis a zvítězil v něm šampión z roku 1949 Johnnie Parsons. Posledním podnikem byl závod na 200 mil Darlington a jejím vítězem byl tak jak v Indianapolis, Johnnie Parsons. Šampionát AAA se skládal celkem z 15 závodu, přičemž se do konečného hodnocení započítávalo umístění ve 13 závodech. Mistrovství bylo poměrně vyrovnané a bodový rozdíl prvních třech jezdců byl nepatrný. Zvítězil Henry Banks (1390) před Walt Faulknerem (1317) a Johnnie Parsonsem (1313).\n\nBodový systém:\n"}
{"id": "356265", "url": "https://cs.wikipedia.org/wiki?curid=356265", "title": "Bootstrap Protocol", "text": "Bootstrap Protocol\n\nBootstrap Protocol (zkratka BOOTP) je v informatice síťový protokol, který se používal v počítačových sítích pro nastavení parametrů pro stanice používající TCP/IP. BOOTP je definován v z roku 1985. V současné době je nahrazen protokolem DHCP.\n\nAby mohly stanice v lokální počítačové síti komunikovat pomocí rodiny protokolů TCP/IP, je na nich nutné nastavit několik základních parametrů (zpravidla IP adresa, maska sítě, brána a adresy DNS serverů). Z hlediska správy počítačové sítě není výhodné, aby tyto údaje byly uchovávány na pevných discích stanic, protože v případě jejich změny by je bylo nutné obcházet a ručně nastavení měnit. Proto se s výhodou používal protokol BOOTP, který všechny potřebné údaje přiděloval stanicím z centrální databáze dle potřeby.\n\nBOOTP server uchovává ve své databázi seznam MAC adres síťových rozhraní stanic (síťové karty klientů). Na žádost stanic pak uložené údaje stanicím odesílá pomocí protokolu UDP.\n\nProtokol BOOTP umožňoval používání bezdiskových stanic (typicky unixových systémů), které všechny potřebné údaje pro svůj start a následný běh mohly získat ze sítě. Počáteční univerzální kód byl uložen buď na disketě nebo v BootROM síťové karty. Po zapnutí počítače tento kód zjistí z BOOTP serveru kromě IP konfigurace také adresu serveru, na kterém je uložen obraz pro zavedení operačního systému. Tento obraz je následně stažen pomocí protokolu TFTP (nebo protokolu SFTP či FTP).\n\nNástupcem protokolu BOOTP je DHCP (Dynamic Host Configuration Protocol), který přináší doplňující vlastnosti, ale není zpětně kompatibilní.\n\nAdministrátor sítě vytváří konfigurační soubor, kde nastaví parametry pro všechna zařízení zapojená v lokální síti (síťové karty). Musí tedy udržovat databázi na bootp serveru a ručně do ní přidávat zařízení.\n\nStartující stanice (bootp client – port 68) vytvoří dotaz „kdo jsem?“ a pomocí UDP ho odešle na IP adresu 255.255.255.255 (lokální broadcast – je odeslán na všechna zařízení v síti).\n\nBOOTP server (port 67) po přijetí dotazu prohledá tabulku a najde-li v ní odpovídající MAC adresu tazatele, odešle mu z tabulky potřebná data pro nastavení síťové karty (IP adresu, masku podsítě, adresu DNS serveru, cestu k serveru a souboru ze kterého má nabootovat operační systém, atd.). IP adresa přidělená zařízení je přidělená nastálo. To znamená že každé zařízení v síti musí mít jeden profil na BOOTP serveru a zabírá pro sebe jednu konkrétní IP adresu, která nemůže být přidělená jinému zařízení v síti (ani v případě že dané zařízení není zrovna připojeno).\n\nKe vzájemné komunikaci serverů s klienty používají protokoly BOOTP i DHCP stejné porty. Servery DHCP a BOOTP přijímají požadavky od klientů pomocí portu UDP 67. Síťoví klienti používající protokoly BOOTP a DHCP si pro příjem odpovědí do serverů většinou zamlouvají port UDP 68.\n\nJelikož oba protokoly komunikují pomocí zpráv s téměř stejnou strukturou paketů, které také většinou posílají přes shodné známé porty, DHCP a BOOTP přenosoví agenti je nerozlišují (považují je za zprávy stejného formátu).\n\nSoučasně s přidělenou IP adresou se BOOTP klient dozví od serveru také název bootovacího souboru (viz formát paketu). Tento soubor si klient stáhne ze serveru pomocí protokolu TFTP a následně zahájí bootování operačního systému.\n\n \n\n"}
{"id": "356268", "url": "https://cs.wikipedia.org/wiki?curid=356268", "title": "Ma'arach", "text": "Ma'arach\n\nMa'arach (: המערך, doslova „Aliance“ či \"Seskupení\", celým názvem \"ha-Ma'arach le-achdut po'alej Jisra'el\", „Aliance pro jednotu izraelských pracujících“; anglicky: \"Alignment\") bylo v 60. a 90. letech seskupení hlavních izraelských levicových stran. Bylo založeno roku 1965 jako aliance stran Mapaj a Achdut ha-avoda, ale rozpustilo se o tři roky později, když se tyto dvě strany a strana Rafi sloučily ve Stranu práce. Nová strana známá jako Ma'arach vznikla roku 1969 jako aliance Strany práce a strany Mapam. V té době měla strana v Knesetu 63 křesel a v historii Izraele byla jedinou stranou, která měla absolutní většinu mandátů.\n\n\n"}
{"id": "356269", "url": "https://cs.wikipedia.org/wiki?curid=356269", "title": "Abchazská autonomní sovětská socialistická republika", "text": "Abchazská autonomní sovětská socialistická republika\n\nAbchazská autonomní sovětská socialistická republika (Abchazská ASSR) (rusky: \"Абхазкая Aвтономная Советская Социалистическая Республика\"; abchazsky: \"Аҧснытәи Автономтә Советтә Социалисттә Республика\"; gruzínsky: \"აფხაზეთის ავტონომიური საბჭოთა სოციალისტური რესპუბლიკა (abchazetis avtonomiuri sabčoti socialisturi respublika)\") byla autonomní republika, která byla zřízena v rámci Gruzínské SSR, která byla součástí Sovětského svazu.\n\nAbchazská ASSR vznikla v roce 1931 degradací svazové republiky Abchazské SSR na autonomní republiku podřízenou gruzínské jurisdikci. Abchazové, původní obyvatelé Abcházie, byli však pod nadvládou gruzínských bolševiků vystaveni tvrdé gruzifikaci a na jejich území se začali v rámci politiky řízené imigrace stěhovat Gruzínci, což vedlo k častým národnostním třenicím a Abchazové navíc začali ztrácet vliv na politiku v zemi, která prakticky přešla do gruzínských rukou. Během Velké vlastenecké války se Abchazové proti poměrům v Abchazské ASSR začali bouřit, ale jejich snaha o změnu poměrů vedla k velkým represím, zákazu používání abcházštiny na veřejnosti a dokonce i k zavření abchazských škol. Dokonce i abchazské písmo bylo proti vůli Abchazů upraveno podle gruzínštiny. Tato situace však pouze vedla k nenávisti Abchazů vůči Gruzíncům. Po smrti Stalina se sice situace výrazně zlepšila a abchazské školy byly znovu otevřené, přesto se v letech 1957, 1967 a 1978 abchazská politická reprezentace pokusila sepsáním žádosti o přechod Abchazské ASSR z gruzínské jurisdikce pod ruskou. Při posledním pokusu v roce 1978 žádost přepracovali a požadovali navrácení statutu svazové republiky, čímž by se Abcházie odtrhla od Gruzie. Abchazská veřejnost ten rok podpořila své vedení mohutnými protesty proti gruzínské nadvládě, takže situaci musel řešit moskevský Ústřední výbor KSSS. Ten zajistil ústupky vůči abchazskému obyvatelstvu a velké dotace na podporu místního školství a kultury. Jenže napětí mezi oběma národy bylo již natolik velké, že ani to nedokázalo národnostní spory vyřešit. Navíc v 80. letech začaly sílit nacionalistické cítění veškerého obyvatelstva v Sovětském svazu. V roce 1989 vypukly nepokoje v Suchumi, které o tři roky později přerostly v ozbrojený Gruzínsko-abchazský konflikt. Ten se naplno rozhořel dne 23. července 1992, kdy Abcházie pod vedením Vladislava Ardzinby vyhlásila nezávislost na Gruzii.\n\nPrvní tajemník komunistické strany Abcházie\n\nPředseda abchazského ústředního výkonného výboru\n\nPředseda prezidia Nejvyššího sovětu Abchazské ASSR\n\nPředseda Nejvyššího sovětu\n\nPředseda Rady lidových komisařů Abcházie\n\nPředseda Rady ministrů\n\nPředseda vlády\n\n"}
{"id": "356272", "url": "https://cs.wikipedia.org/wiki?curid=356272", "title": "Kněževes (okres Praha-západ)", "text": "Kněževes (okres Praha-západ)\n\nObec Kněževes se nachází v těsné blízkosti Prahy na dohled od Letiště Václava Havla, v okrese Praha-západ, kraj Středočeský. Žije zde obyvatel (v roce 2007 jich bylo 523).\n\nPrvní písemná zpráva o sídle pochází z roku 1088, kdy se „ve vsi Kněževsi“ (\"Knasawezi villa\") zmiňují pozemky vyšehradské kapituly.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Kněževes \"(623 obyvatel)\" byly v roce 1932 evidovány tyto živnosti a obchody: lékař, cihelna, 4 hostince, knihař, kolář, kovář, 2 krejčí, mlýn, 2 obuvníci, 6 rolníků, pokrývač, výroba kovových portálů, 3 řezníci, sedlář, 3 obchody se smíšeným zbožím, 2 obchody se střižním zbožím, švadlena, 2 trafiky, truhlář, obchod s uhlím, zahradnictví.\n\n\nDopravní síť\n\nVeřejná doprava 2011\n"}
{"id": "356276", "url": "https://cs.wikipedia.org/wiki?curid=356276", "title": "Steven Chu", "text": "Steven Chu\n\nSteven Chu (* 28. února 1948 St. Louis, Missouri, USA) je americký experimentální fyzik.\n\nZnámým se stal v roce 1997, když mu byla udělena Nobelova cena za fyziku za jeho výzkum v oblasti ochlazování a zachytávání atomů plynů za pomoci laserových svazků. Jeho současný výzkum se zaměřuje hlavně na studium biologických systémů na molekulární úrovni. V současné době je profesorem fyziky a molekulární a buněčné biologie na University of California, Berkeley a je vedoucím Lawrence Berkeley National Laboratory.\n\nOd 21. ledna 2009 do 22. dubna 2013 byl ministrem energetiky USA ve vládě Baracka Obamy.\n\nKromě své vědecké kariéry se také vážně věnuje nejrůznějším sportů, včetně baseballu, plavání a cyklistiky. V současné době je ženatý s Jean Chu, fyzičkou vystudovanou v Oxfordu. Jean Chu byla dříve provdána za jiného fyzika ze Stanfordu, Alexandera Fettera. Jean a Steven se vzali krátce poté, co Steven obdržel Nobelovu cenu.\n\nChuův mladší bratr, Morgan Chu, je bývalým Co-Managing partnerem v advokátní kanceláři Irell & Manella LLP. Jeho starší bratr, Gilbert Chu, je profesor a výzkumník biochemie a lékařství na Stanfordově univerzitě.\n\nChu byl hlavním řečníkem 134. slavnostního zahájení Bostonské univerzity, které se konalo 20. května 2007.\n"}
{"id": "356282", "url": "https://cs.wikipedia.org/wiki?curid=356282", "title": "Kremlin Cup 2007 – ženy", "text": "Kremlin Cup 2007 – ženy\n\nTenisový turnaj WTA Kremlin Cup 2007 se konal ve dnech 8. – 14. října v Moskvě v hale na kurtech s tvrdým povrchem. Odměny činily 1,340,000 dolarů.\n\n\n"}
{"id": "356283", "url": "https://cs.wikipedia.org/wiki?curid=356283", "title": "Pwd", "text": "Pwd\n\nPříkaz unixových systémů codice_1 (anglická zkratka z \"print working directory\", neboli vypiš pracovní adresář) je používán na zjištění jména aktuálního adresáře v prostředí textového rozhraní. Pokud není aktuální adresář zobrazován přímo používaným shellem, může uživatel pomocí tohoto příkazu zjistit svoji aktuální pozici v adresářovém stromě. Nejčastěji se s tímto příkazem uživatel setká v UN*Xových operačních systémech, kde je i vyžadován normou The Single UNIX Specification, ale může se vyskytovat i jinde.\n\nNěkteré Unixové shelly, například sh a bash, mají tento příkaz zabudovaný přímo v sobě. Lze jej také snadno implementovat pomocí\nPOSIXových funkcí jazyka C, codice_2 a/nebo codice_3.\n\nNa jiných systémech existují příkazy s podobnou funkcí, ale jinak pojmenované. Například v standardním shellu systémů založených na DOSu je používám příkaz codice_4 bez parametrů. V systému OpenVMS slouží k podobnému účelu příkaz codice_5.\n\n"}
{"id": "356287", "url": "https://cs.wikipedia.org/wiki?curid=356287", "title": "Kremlin Cup 2007 – muži", "text": "Kremlin Cup 2007 – muži\n\nTenisový turnaj ATP Kremlin Cup 2007 se konal ve dnech 8. – 14. října v Moskvě v hale na kurtech s tvrdým povrchem. Odměny činily 1 milión dolarů.\n\n\n"}
{"id": "356291", "url": "https://cs.wikipedia.org/wiki?curid=356291", "title": "RegioTakt Ústecký kraj", "text": "RegioTakt Ústecký kraj\n\nRegioTakt Ústecký kraj či pouze RegioTakt, Regiotakt nebo Regio Takt je název systému železničních linek osobní dopravy s taktovým provozem, dotovaných Ústeckým krajem. Ten zavedl od 9. prosince 2007 číslování linek osobní železniční dopravy, od prosince 2009 nahradil v označení linek písmeno S písmenem U a zároveň zavedl pro celý systém značku RegioTakt. Od roku 2016 jsou železniční linky v Ústeckém kraji integrovány do systému Doprava Ústeckého kraje. \n\nČíslování linek od prosince 2007:\n\nOd prosince 2009 byl systém linek objednávaných Ústeckým krajem prezentován pod značkou RegioTakt Ústecký kraj a byla použita označení linek začínající písmenem U. Čísla vznikala postupně, číslo 1 získala hlavní krajská páteřní linka \"Děčín – Ústí nad Labem – Most\". Žádný hlubší systém v číslech linek není. Některá čísla (U4, U32 a U40) jsou zvolena tak, aby navazovala na linky shodného čísla v Esko Praha.\n\nDopravcem na většině linek jsou České dráhy a.s.\n\n\nNa linkách U23 a RE20 zajišťují České dráhy dopravu vlastním jménem ve spolupráci s německým dopravcem DB Regio Südost.\n\nZe systému ústeckých linek byly při přečíslování vypuštěny linky S9 (Děčín – Česká Lípa), S17 (Klášterec nad Ohří – Karlovy Vary), S18 (Podbořany – Blatno u Jesenice – Plzeň) a S19 (Bečov nad Teplou – Rakovník), které byly dotovány spolu se sousedními kraji. Linky jsou v seznamu dotovaných linek uváděny bez čísla linky. Pro rok 2013 uvádí Ústecký kraj z těchto linek pouze linku Děčín – Česká Lípa – Liberec, a to pod označením L, v návrhu pro rok 2014 je označená L2.\n\nV návrhu pro rok 2014 je uvedeno i několik dálkových tras, na nichž se kraj má podílet na objednávce: \n\nČíslování linek od prosince 2007:\n\nV systému RegioTakt již rychlíky číslovány nejsou.\n\n\n"}
{"id": "356294", "url": "https://cs.wikipedia.org/wiki?curid=356294", "title": "Temešvár (rozcestník)", "text": "Temešvár (rozcestník)\n\nNázev Temešvár má více sídel:\n"}
{"id": "356295", "url": "https://cs.wikipedia.org/wiki?curid=356295", "title": "Dolní Záhoří", "text": "Dolní Záhoří\n\nNázev Dolní Záhoří má více sídel:\n\n\n"}
{"id": "356296", "url": "https://cs.wikipedia.org/wiki?curid=356296", "title": "Horní Záhoří", "text": "Horní Záhoří\n\nNázev Horní Záhoří má více sídel:\n\n\n"}
{"id": "356297", "url": "https://cs.wikipedia.org/wiki?curid=356297", "title": "Bombový útok na hotel Marriott v Islámábádu", "text": "Bombový útok na hotel Marriott v Islámábádu\n\nK bombovému útok na hotel Marriott v Islámábádu došlo dne 20. září 2008 v 19:56 místního času.\n\nVýbuch způsobila přibližně šestisetkilogramová bomba, umístěná v nákladním automobilu, který vjel do kontrolního vjezdu do areálu hotelu. Automobilu nejdříve začala hořet jeho přední část, kterou se snažila ochranka hotelu marně uhasit. Po prvotním zajiskření, které je odehnalo, následoval druhý mohutný výbuch, jenž vytvořil na místě obrovský kráter, narušil okolní rozvod plynu a zasáhl hotel, kde zažehl požár. Protipožární systém hotelu nezareagoval.\n\nV důsledku výbuchu a následného požáru zemřelo 53 lidí a 266 jich bylo raněno. Mezi oběťmi byli i český velvyslanec v Pákistánu JUDr. Ivo Žďárek a jeho vietnamská přítelkyně. Žďárek přežil výbuch, ale zahynul při následném požáru, když se vrátil pomoci dalším přeživším. „Přišel o život, když se snažil vytáhnout zraněné lidi z plamenů uvnitř hotelu. Mohl odejít okamžitě po výbuchu, ale zůstal a pomáhal ostatním se svou vietnamskou přítelkyní. Pak oba sami uvízli v ohni,“ řekl Hospodářským novinám pákistánský novinář Hamíd Mir, očitý svědek výbuchu. \n\nZ útoku je podezřelá Al-Káida nebo militantní skupina Tahrík-e Tálibán-e Pákistán, jež je na ni úzce napojena.\n\nV době útoku měl být původně v hotelu pákistánský prezident a premiér na společné večeři, ale nakonec změnili plán. Podle agentury AP to uvedlo 22. září pákistánské ministerstvo vnitra. Prezidentovu plánovanou přítomnost však následující den (23. září) popřel majitel hotelu Sadruddin Hashwani s tím, že měl říci: „Neměli jsme žádnou rezervaci pro takovou večeři, o které hovoří zástupci vlády“.\n\n"}
{"id": "356303", "url": "https://cs.wikipedia.org/wiki?curid=356303", "title": "Bajofondo", "text": "Bajofondo\n\nBajofondo [čti \"bachofondo\"] je jihoamerická hudební skupina, která se skládá z osmi hudebníků z Argentiny a Uruguaye. Skupina, která si říká „kolektiv skladatelů, zpěváků a umělců“, si dříve říkala „Bajofondo Tango Club“, ale poté, co se jejich tvorba rozšířila na více hudebních stylů, zkrátila své jmeno na \"„Bajofondo“\". \"Bajofondo\" je často srovnávána se skupinou Gotan Project.\n\nJejich raná tvorba v sobě mísila akustické tango a elektronickou hudbu, což byl vyvíjející se styl tanga známý jako „Electrotango“ nebo „Tango Fusion“, který vrátil tango zpět mezi větší povědomí posluchačů. \"Bajofondo\" také inovuje svou hudbu styly jako je Drum and Bass, House, Chill Out and Trip-Hop.\n\nJejich první album, \"Bajofondo Tango Club\", vyšlo v roce 2002 s velkým úspěchem. Druhá deska, která byla sólovým projektem pianisty, DJ a skladatele Luciana Supervielle, byla vřele uvítána přívětivými recenzemi. Nejnovější třetí album \"Mar Dulce\" je směs alternativní latinské hudby (Alternative Latin) a moderní hudby z oblasti podél Río de la Plata na hranicích mezi Argentinou a Uruguayí.\n\n\n\n\n"}
{"id": "356305", "url": "https://cs.wikipedia.org/wiki?curid=356305", "title": "Gotan Project", "text": "Gotan Project\n\nGotan Project je hudební skupina založená v Paříži, která se zpopularizovala žánr elektrotango. Skupinu tvoří Francouz Philippe Cohen Solala, Argentinec Eduarda Makaroff a Švýcar Christoph H. Müller (bývalý člen Touch El Arab).\n\nV roce 2003 vyhráli cenu BBC v kategorii začínající skupiny.\n\nJejich píseň \"Santa maría (del buen ayre)\" zazněla ve filmu \"Smím prosit?\" (2004), kdy na ni hlavní představitelé Jennifer Lopez a Richard Gere tančí vášnivé tango.\n\n\n\n\n"}
{"id": "356309", "url": "https://cs.wikipedia.org/wiki?curid=356309", "title": "Křídlatka", "text": "Křídlatka\n\nKřídlatka \"(Reynoutria)\" je rod rostlin z čeledi rdesnovité, kde je řazena do podčeledě \"Polygonoideae\". Rod zahrnuje dva druhy pocházející z Asie a jeden druh hybridní. Křídlatky jsou vytrvalé rostliny vytvářející bujné porosty a v některých oblastech náležejí mezi invazivní rostliny.\n\nOd popsání rodu křídlatka došlo více než desetkrát ke změnám v jeho taxonomické zařazení. Jedna z posledních verzí v roce 1991 zrušila rod křídlatka (\"Reynoutria\") a vřadila ho do rodu opletka (\"Fallopia\"), další verze ITIS z roku 2009 dokonce zrušila rody křídlatka i opletka a začlenila je oba do rodu truskavec (\"Polygonum\"). Je pouze otázkou času, kdy se nové vědecké pojmenování projeví i u nás.\n\nV tuzemsku je, až na občasnou zmínku, používáno převážně pojmenování rod \"Reynoutria\", v zahraničí je to různé. Rod \"Reynoutria\" do rodu \"Fallopia\" zařadili např.:, a do rodu \"Polygonum\":\n\nKřídlatka je rostlina mírného pásma a pochází z oblastí východní a severovýchodní Asie, z Japonska, z blízkého ostrova náležející Ruské federaci Sachalinu, Korejského poloostrova a severovýchodních oblastí Číny. Odtud se jako okrasná rostlina parků a zahrad začala pěstovat v Evropě, brzy se ale vymkla kontrole a začala se spontánně šířit. Dnes samovolně roste téměř po celé Evropě a dále Severní Americe, Austrálii i na Novém Zélandu.\n\nUpřednostňuje vlhké prostředí, toleruje i zastínění, slanost půdy, pH pod 4, suchá období i vysoké teploty. Nejčastěji roste na nízkých narušených březích poblíž vodních ploch nebo toků, mořských pobřeží a v lužních lesích.\n\nJe to bylina vytrvalá s lodyhami vysokými až 4 m, které vyrůstají z dlouhých silně větvených oddenků sahajících do hloubky i 2 m. Lodyhy jsou přímé, duté a křehké, oblé nebo jemně rýhované, v horní polovině větvené. Obrůstá listy s řapíky, jejich celokrajné čepele jsou tvaru vejčitého až podlouhle vejčitého, na bázi jsou srdčité a na vrcholu tupé nebo špičaté, dorůstají do délky až 35 cm a šířky 20 cm, mají vyniklou žilnatinu.\n\nKřídlatka je rostlina dvoudomá s květy vytvářející hustý lichoklas. Květenství, úžlabní nebo koncové, jsou uspořádaná do lat. Jednopohlavné květy jsou pětičetné, okvětní lístky mají bělavé, žlutavé až zelenavé zbarvení, u samičích květů je vnější okvětí trvalé. Samčí květy mají 8 tyčinek s prašníky, samičí 3 čnělky zakončené třásnitými bliznami. Opylovány jsou hmyzem. Plody jsou vejčité, tříhranné nažky s neopadavými okvětními lístky působícími jako křidélka. Křídlatka je odolná vůči většině živočišných škůdců, houbám i plísním.\n\nRostliny se rozmnožují převážně vegetativně oddenky, méně generativně semeny, která v našich podmínkách obtížně dozrávají. Pomoci oddenků jsou schopny velice rychle obsadit rozlehlý prostor, spolehlivě se množí i z velmi malých kousků. Oddenky regenerují i z hloubky 1 m. Semen bývá velké množství a pokud uzrají, podržují si dlouhou klíčivost. Vyrůstají často na březích řek a povodně odnášejí s utrženým kusem břehu i jejich oddenky na veliké vzdálenosti, kde bezpečně zakořeňují.\n\nMladé rostliny jsou citlivé na mráz, dobře však po omrznutí znovu obrážejí. Mladé prýty vyrážejí koncem dubna a v květnu rostou rychlostí až 4,5 cm za den, což je srovnatelné s bambusem. Vegetační doba je dlouhá okolo 8 měsíců. S příchodem podzimních mrazíků lodyhy odumírají a suché zůstávají stát celou zimu, kterou křídlatka přežívá díky oddenkům hluboko pod povrchem. Při umělém pěstování se doporučuje vysazovat ji, předpěstovanou v kontejneru, v půli května ve sponu 1 rostlina na 1 m².\n\nV současnosti je křídlatka považována za škodlivou invazivní rostlinu. Rychle se šíří a vytváří husté monokultury, na 1 m² vyroste i přes 200 lodyh, které vytlačují původní vegetaci a zásadně mění podmínky pro přežití volně žijících živočichů. Množství spadaného listí nedovoluje vyklíčit semenům jiných rostlin a příliš okyseluje půdu. Snižuje biodiverzitu členovců a následně i množství obojživelníků, plazů, ptáků i savců, kteří se jimi živí.\n\nČeská republika přistoupila k likvidaci porostů křídlatky hlavně v chráněných územích, obdobně tak činí např. v Německu a Velké Británii. Tato činnost je velice nákladná a zdlouhavá, protože křídlatka má velikou regenerační schopnost. Používají se kombinované způsoby mechanické (orba, kosení) nebo herbicidy, které se však pro úplné vymýcení musejí několikrát ročně po více let po sobě opakovat.\n\nKřídlatka je ale považována i za perspektivní energetickou plodinu, v mírném pásmu je počínaje třetím rokem po vysazení vůbec nejproduktivnější rostlinou. Dává z 1 ha ročně asi 30 tun suché hmoty. Při průměrné výhřevnosti 17,2 GJ/t lze z 1 ha získat energii 600 GJ, tj. teplo pro roční vytápění asi 6 rodinných domků. Založení takové plantáže stojí okolo 50 000 Kč.\n\nPo sklízení a naštěpkování se suší provětráváním venkovním vzduchem. Po vysušení je možno štěpku spalovat přímo nebo lisovat do briket. Křídlatka se může také zpracovávat na papír nebo izolační materiál. Listy obsahují látku, které se využívá k potlačování plísní na jiných rostlinách. Má dále schopnost vstřebávat z půdy těžké kovy (např. As, Co, Cr, Hg, Mn, Pb), které lze při jejím spalování zachytit filtrací. Křídlatku je možné zkrmovat jako doplňkové krmivo (např. pro králíky), mladé výhonky lze používat v kuchyni a (protože občas vykvétá na podzim podruhé), může zlepšit kondici včel před zimou.\n\nV České republice se vyskytují dva druhy:\na jeden sterilní hybrid, kříženec obou výše uvedených druhů:\n\n\n \n"}
{"id": "356315", "url": "https://cs.wikipedia.org/wiki?curid=356315", "title": "Hautes-Pyrénées", "text": "Hautes-Pyrénées\n\nTento departement sousedí s departementy Pyrénées-Atlantiques, Gers, Haute-Garonne, a provincií Huesca.\n\nHautes-Pyrénées je jedním z 83 departementů vytvořených během Francouzské revoluce 4. března 1790 aplikací zákona z 22. prosince 1789.\n\n\n"}
{"id": "356326", "url": "https://cs.wikipedia.org/wiki?curid=356326", "title": "Melamin", "text": "Melamin\n\nMelamin (2,4,6-triamino-1,3,5-triazin) je organická sloučenina, která se používá při výrobě umělých hmot a průmyslových hnojiv.\n\nMelamin se ve vodě rozpouští jen velmi málo. Obsahuje 66 % dusíku. Ten se uvolňuje při hoření melaminu a tlumí oheň. Někdy je melamin nezákonně přidáván do potravin, aby maskoval nedostatečný obsah bílkovin.\n\nMelamin je sám o sobě v malých dávkách netoxický, v kombinaci s kyselinou kyanurovou však může vést ke vzniku ledvinových kamenů, protože s ní tvoří nerozpustný melamin kyanurát. Melamin se popisuje jako „Škodlivý při požití, vdechování nebo vstřebání přes kůži. Chronická expozice může vést k rakovině nebo poškození reprodukčních schopností. Dráždí oči, pokožku a dýchací cesty.“ Avšak toxická dávka je srovnatelná s toxickou dávkou kuchyňské soli a LD přesahuje 3 gramy na kilogram živé váhy. Vědci z FDA vysvětlili, že se melamin a kyanurová kyselina vstřebávají do krevního řečiště, koncentrují se a interagují v renálních mikrotubulech naplněných močí. Potom krystalizují a vytvářejí velká množství kulatých žlutých krystalů, které blokují a poškozují ledvinné buňky ohraničující mikrotubuly. To vede k selhání ledvin.\n\nPro melamin se určuje orální smrtelná dávka (LD) 3248 mg/kg (na základě údajů zjištěných u potkanů). Melamin je též dráždivý při vdechování a při kontaktu s pokožkou nebo očima. Dermální LD u králíků je více než 1000 mg/kg. Ve studii prováděné v roce 1945 byly velké dávky melaminu podávány orálně potkanům, králíkům a psům bez zjištění „významných toxických účinků“.\n\nStudie sovětských vědců z roku 1980 naznačila, že melamin kyanurát, často používaný jako zpomalovač hoření, může být jedovatější než pouhý samotný melamin nebo kyselina kyanurová. Pro potkany a myši je udávaná LD melamin kyanurátu 4,1 g/kg (podání do žaludku) a 3,5 g/kg (inhalačně), v porovnání s 6,0 a 4,3 g/kg pro melamin, resp. 7,7 a 3,4 g/kg pro kyanurovou kyselinu.\n\nToxikologická studie prováděná po výskytech kontaminovaného krmiva (viz níže) učinila závěr, že kombinace melaminu a kyanurové kyseliny v potravě vede u koček k akutnímu ledvinnému selhání.\n\nPožívání melaminu může vést k poškození reprodukčních schopností nebo ke vzniku kamenů v močovém měchýři nebo v ledvinách, které mohou následně vést k nádorovému bujení.\n\nStudie z roku 1953 udává, že u psů kteří požívali 3% melamin po dobu jednoho roku, nastaly tyto změny moči: (1) snížená měrná hmotnost, (2) zvětšené množství moči, (3) melaminová krystalurie a (4) bílkoviny a okultní krev.\n\nPrůzkum objednaný Americkou asociací veterinárních laboratorních diagnostiků (\"American Association of Veterinary Laboratory Diagnosticians, AAVLD\") naznačil, že krystaly tvořící se v ledvinách při přítomnosti kombinace melaminu a kyseliny kyanurové „nelze snadno rozpustit. Mizí pomalu, pokud vůbec, takže tvoří potenciál pro chronickou toxicitu“.\n\nExperti na mezinárodní konferenci v Ottawě, kterou pořádala Světová zdravotnická organizace (WHO) v prosinci 2008, se shodli, že není zatím možné stanovit bezpečný limit melaminu v potravinách. Zároveň však uvedli, že konzumace 0,2 miligramu na kilogram tělesné váhy by člověku neměla škodit.\n\nV roce 2007 došlo v USA k masovým úmrtím domácích zvířat, zejména psů a koček, kterým začaly selhávat ledviny. V březnu 2007 bylo zaznamenáno více než 100 úmrtí a skoro 500 případů selhání ledvin psů a koček. Jako příčina byl identifikován melamin, kterým bylo kontaminováno krmivo dovážené z Číny a jehož obsah se běžně v potravinách a krmivech nesledoval. V reakci na skandál provedly americké úřady aktualizovanou analýzu rizika a byly zavedeny pravidelné testy na obsah melaminu.\n\nV září 2008 byl v Číně objeven melamin v mléce, nejprve v sušeném mléce pro dětskou výživu. Počet dětí, které kvůli melaminem kontaminovanému mléku měly zdravotní potíže, dosáhl 94 000. Hospitalizováno bylo 47 000 dětí a čtyři děti zemřely. Více než 80 % nemocných dětí bylo mladších dvou let. Později byl melamin prokázán i v konzumním mléce a dalších mléčných výrobcích celé řady výrobců. Producenti mléka přidávali do ředěného mléka melamin, aby zvýšili obsah dusíku, a tím při testech zamaskovali nízký obsah bílkovin.\n\nRelativní permitivita ε je 6.\n\n"}
{"id": "356336", "url": "https://cs.wikipedia.org/wiki?curid=356336", "title": "Car (rozcestník)", "text": "Car (rozcestník)\n\nCar může být:\n\n\n\n"}
{"id": "356337", "url": "https://cs.wikipedia.org/wiki?curid=356337", "title": "Kilič Arslan I.", "text": "Kilič Arslan I.\n\nKilič Arslan I. (arabsky قلج أرسلان, v moderní turečtině I. Kılıç Arslan; v překladu \"Lví meč\" nebo \"Lví spár\") (1079–1107) byl v letech 1092 až do své smrti roku 1107 rúmským sultánem. V době smrti svého otce Sulejmana I. byl ještě dítě, čehož využili Kilič Arslanovi poručníci, emírové i různí provinční místodržící k rozvrácení Sulejmanovy říše na nezávislá panství. Mladý Kilič Arslan jeden čas strávil i jako rukojmí na dvoře sultána Malikšáha. Po smrti Malikšáha roku 1092 musel Kilič Arslan původní říši svého otce dobývat zpět, což se mu po letech válek z velké části podařilo. Z mocného města Nikaia na hranicích s Byzancí učinil své sídelní město.\n\nRoku 1096 na turecké území přes Bospor začali proudit účastníci lidové křížové výpravy, kteří začali Kilič Arslanovu zemi drancovat. Během několika odvetných akcí se mu ale drtivou většinu křižáckých poutníků podařilo porazit a pozabíjet. Následně vyrazil na tažení na východ, aby dobyl arménské město Meliténé, na které si činil nárok také sousední turecký vládce Danišmend Moudrý. Kilič Arslan se utábořil na hranicích s Danišmendovým teritoriem. Na jaře 1097 ale začali ze západu přicházet poslové se zprávami o armádě z Evropy. která táhne na Kilič Arslanovo sídelní město Nikaia. Sultán o armádě křižáckých feudálů z Evropy sice věděl, ale jeho špioni z Konstantinopole mu přinášeli skeptické řecké mínění, že křižáci budou zcela jistě poraženi. Navíc po zkušenostech s křižáckými poutníky evropské rytíře velmi podcenil a jejich hrozbě nevěnoval pozornost. Poslové s žádostmi o pomoc ale přicházeli dál a Kilič Arslan nakonec byl nucen uzavřít s Danišmendem klid zbraní a spěchat Nikaii na pomoc.\n\nDobře vyzbrojená křižácká armáda oblehla Nikaiu. Kilič Arslanovi nezbývalo než pokusit se o průlom. 21. května 1097 proto zaútočil z jihu na linie hraběte Raimonda z Toulouse. Pokus však nevyšel, křižáci odolali a sultán byl donucen se navečer stáhnout do vnitrozemí. Podle Anny Komnenovny sultán obráncům města vzkázal:\n\nTím své podřízené vyvázal ze závazku věrnosti. Křižáci a jejich byzantští spojenci nakonec město obsadili. Byzantincům padla do zajetí i jedna z Kilič Arslanových manželek, která byla s poctami odvedena do Konstantinopole a poté bez výkupného předána Kilič Arslanovým zástupcům. Sultán však nerezignoval a rozhodl se svést s křižáckými vojsky bitvu na otevřené planině. 1. července se napadl křižáckou skupinu vedenou normanským náčelníkem Bohemundem z Tarentu. Turečtí jízdní lučištníci kroužili kolem křižáků a svými luky si je drželi dále od těla. Rytíři však byly těžce vyzbrojení a díky svým pancířům byli vůči lukostřelcům velmi odolní. Bitva se tak dostala do patové situace. Čas ale pracoval pro křižáky a Kilič Arslan začal uvažovat o ústupu, tak to chodilo, když moment překvapení nevyšel. Navíc sultánovi bylo jasné, že válčí jen s částí křižáckých sil a když nakonec pozdě odpoledne dorazily Bohemundovi posily vedené hrabětem Raimondem z Toulouse a vévodou Godefroyem z Bouillonu, dal rozkaz k ústupu.\n\nKilič Arslan nepolevil a spojil se proti křižákům s Danišmendem Moudrým, který také v křižácích vycítil hrozbu. V září se křižáci s Kilič Arslanovými a Danišmendovými vojsky utkali znovu. Bohemund z Tarentu podnikl výpad na Kilič Arslanovu pozici a ten se raději dal na útěk. Celé vojsko pak následovalo příkladu svého sultána. Kilič Arslanovým novým sídelním městem se po ztrátě Nikaie stala Konya, Turky nazývaná Rúm, což dalo název celému Rúmskému sultanátu.\n\nRoku 1101 se Danišmendovi Moudrému podařilo zajmout Bohemunda z Tarentu. Bohemund byl uvězněn v Kilič Arslanově pevnosti v Neoceaesareji na pobřeží Černého moře. Bohemundovi křižáčtí druhové, kteří byli usazeni v Palestině, ale i nové příchozí rytíři se rozhodli Bohemunda vysvobodit. Kilič Arslan se proti nim spojil s Danišmendem i Ridvánem z Aleppa. U města Amusia svedli křižáci s muslimy vyrovnanou bitvu, ale křižáci utrpěli velké ztráty a přes noc se jejich výprava rozpadla. Hrabě z Toulouse, který výpravě velel ustoupil do byzantských držav na černomořském pobřeží a ostatní příslušníci výpravy ho rychle následovali. Turci se pak z rozbité výpravy zaměřovali především na neozbrojené poutníky, kteří výpravu doprovázeli a které následně prodali do otroctví.\n\nPozději téhož roku porazil jinou křižáckou skupinu u města Heraclea Cybistra, která táhla posílit křižácké pozice v Sýrii. Toto vítězstvéí mělo pro Turky velkou morální hodnotu – ukázalo, že západní rytíři nejsou neporazitelní. Kilič Arslan se následně vrátil do Konye. O týden později porazil další křižáky vedené hrabětem Vilémem z Nevers, který se také pokoušel projít přes turecké území do Sýrie. Na jaře roku 1103 se Kilič Arslan s Danišmendem dohodl na propuštění Bohemunda za vysoké výkupné.\n\nRoku 1104 se Kilič Arslan znovu pustil do války s klanem Danišmendovců, kteří byli po smrti svého vůdce Danišmenda Moudrého oslabeni. Danišmendovci požadovali polovinu z peněz, které Kilič Arslan získal od křižáků za propuštění Bohemunda. Proti Kilič Arslanovi a Byzantincům se s Danišmendovci spojil i Bohemund z Tarentu a jeho Normané z Antiochie.\n\nPo bojích s křižáky vytáhl sultán na východ, kde dobyl města Harran a Diyarbakır. Roku 1107 dobyl na atabegovi Jekermichovi Mosul. Nakonec byl ale poražen v bitvě u Mosulu emírem Džawalim al-Sakawu, vojevůdcem ve službách Muhammada Seldžuckého, podporovaného Ridvánem z Aleppa a ortokidskými Turky. Když Kilič Arslanovi Turci ustupovali z Mosulu, při přechodu řeky Chabur samotný sultán spadl do vody a utopil se.\n"}
{"id": "356341", "url": "https://cs.wikipedia.org/wiki?curid=356341", "title": "Melanin", "text": "Melanin\n\nMelanin je označení pro hnědý až černý pigment, který se vyskytuje v tělech rostlin, živočichů i prvoků. Z chemického hlediska je odvozen z aminokyselin tyrosinu či tryptofanu, jež jsou oxidovány a zpolymerovány. Nejběžnější formou je hnědočerný polymer eumelanin. Další běžná forma je červenohnědý polymer feomelanin, který je zodpovědný za zrzavé vlasy a pihy. Oba mají mírně odlišnou chemickou strukturu.\n\nV lidském těle se vyskytují nejen v kůži, ale například i ve vlasech či v sítnici. Mimo to se melanin nachází v peří ptáků, v pokožce plazů, ve hmyzí vnější kostře nebo dokonce v inkoustu hlavonožců.\n\nMelanin chrání proti poškození světlem. Pokožka nesmí být nadměrně vystavena světelnému UV záření. Konkrétněji se udává, že nesmí docházet k oxidaci kyseliny listové v pokožce, ale zase musí být dostatek světla, aby mohl vznikat vitamín D. Pohlcuje především ultrafialové záření, a tak zabraňuje tvorbě volných radikálů, tím chrání DNA buněk před poškozením a vzniku zhoubného nádoru melanomu.\n\nV lidské kůži je tvorba melaninu stimulována hlavně v okamžiku, když dojde k poškození DNA. Pokožka tak při opalování hnědne. Různé lidské rasy mají geneticky zakódované odlišné barvy pleti, což zřejmě záviselo na tom, v jak intenzivním slunečním záření se daná populace vyvíjela. Buňka zodpovědná za vznik melaninu se označuje melanocyt. Vzácně dochází i k přílišné produkci melaninu (tzv. melanismus) nebo naopak melanin je produkován v nižším množství (albinismus).\n\nStopy po původních melanosomech a melaninu byly od roku 2008 objeveny již u množství fosilních nálezů organismů z geologické minulosti (například tzv. opeření dinosauři, jako jsou rody \"Sinosauropteryx\", \"Anchiornis\" a další). Díky těmto nálezům můžeme alespoň částečně dešifrovat původní zbarvení těchto dávno vyhynulých organismů.\n\n"}
{"id": "356343", "url": "https://cs.wikipedia.org/wiki?curid=356343", "title": "Otravy mlékem v Číně (2008)", "text": "Otravy mlékem v Číně (2008)\n\nV létě 2008 došlo v Číně k jedné z nejmasovějších dětských otrav v historii. \n\nNěkteří čínští producenti mléka do ředěného mléka přidávali průmyslovou látku melamin (2,4,6-triamino-1,3,5-triazin) (používanou při výrobě plastických hmot), aby zvýšili obsah dusíku, a tím při testech zamaskovali nízký obsah bílkovin. Nejprve byl prokázán v sušeném mléce určeném pro výživu kojenců a malých dětí. Později i v běžném mléce a dalších mléčných výrobcích. Do skandálu podle čínských úřadů je zapleteno nejméně 22 společností, které musely stáhnout výrobky z prodeje.\n\nUkázalo, že dávky melaminu v mléce postačují k tomu, aby u dětí vyvolaly poškození ledvin, v extrémních případech i jejich selhání. Čínské úřady nejprve potvrdily zasažení cca 10 tisíc dětí. Postupně se vzhledem k rostoucímu počtu odhalených případů kontaminace mléka mléčných výrobků počet zvyšoval. K 22. září 2008 oficiální statistiky vykazovaly asi 53 tisíc zasažených dětí, z nichž 13 tisíc muselo být hospitalizováno. Čtyři děti zemřely a více než sto jich je ve vážním stavu. U desítek až stovek dětí existují obavy z dlouhodobých či doživotních následků.\n\n9. října 2008 média přinesla zprávy, že v Číně bylo po požití mléčných potravin kontaminovaných melaminem hospitalizováno třikrát více dětí než vláda do té doby uvádělo. Ministerstvo zdravotnictví přiznalo, že v nemocnicích zůstává 10.666 dětí, dalších více než 36 tisíc jich už bylo z léčení propuštěno. Poslední oficiální údaje k 21. září uváděly jen asi 14 tisíc dětí, které měly problémy s ledvinami. Čínská vláda neuvedla, kolik dětí po požití potravin obsahujících škodlivý melamin muselo vyhledat lékaře, ale dle čínských médií šlo asi o 94 tisíc dětí.\n\nOficiální údaje platné na počátku prosince 2008 udávaly 294 tisíc postižených dětí, z nichž šest zemřelo. \n\nDne 30. září bylo oznámeno, že čínská policie zatkla 22 lidí. Policie provedla razie v několika desítkách mlékáren a výkupních středisek, kde zabavila více než 220 kilogramů melaminu. Devatenáct ze zadržených jsou manažeři mlékáren, farem či výkupen mléka, kteří buď melamin do mléka sami přidávali nebo prodávali farmářům \"proteinový prášek\" obsahující melamin. Dne 22. ledna 2009 byly čínským soudem odsouzeny k trestu smrti dvě obviněné osoby včetně ředitele továrny, která melamin vyráběla.\n\nRodiče čtrnáctiměsíčního dítěte ze středočínské provincie Che-nan, kteří ho krmili od narození sušeným mlékem firmy Sanlu, obsahující melamin podali na tuto firmu žalobu. Dítě bylo hospitalizováno s ledvinovými kameny a rodiče nyní žádají od firmy Sanlu odškodnění ve výši 150 tisíc jüanů (v přepočtu asi 387 tisíc korun) jako náhradu za lékařské, cestovní a jiné výdaje. Požadovaná částka se ještě může zvýšit, neboť dítě zůstává se zdravotním problémy hospitalizováno.\n\nČínské soudy během října 2008 odmítaly žaloby na mlékárny zapletené do skandálu, ačkoli podle čínských zákonů musí soudy rozhodnout do 7 dnů, zda žalobu přijmou nebo odmítnou. V některých případech se soudy odvolávají na to, že jde o mimořádný případ a čekají na rozhodnutí vyšších míst. Vůbec první žaloba za melamin přitom byla podána 22. září, dosud se k ní ale příslušný soud nevyjádřil. Všechny ostatní pak byly zamítnuty. Nejméně dvacet právníků se setkalo s vyhrožováním, aby rodiče postižených dětí nezastupovali.,\n\n21. října 2008 oznámila agentura Associated Press, že v Číně uhynulo na 1500 psíků mývalovitých v důsledků krmení kontaminovaného melaminem. Psík mývalovitý je zvíře pocházející z jihovýchodní Asie, které vzhledem připomíná jezevce či mývala a je chováno pro kožešinu. Profesor zemědělské univerzity v Šen-jangu Čan Wen-kchuej uvedl, že byl melamin prokázán ve psím žrádle a při pitvách i v ledvinových kamenech. Zvěrolékařka Wang Haizhen zveřejnila fakta o běžně rozšířené praxi používání jedů v krmivech pro zvířata v Číně a nyní je na útěku před státní policií.\n\nČínská státní televize odvysílala 25. října 2008 demonstrativní pálení melaminem kontaminovaných potravin. Ve městě Š'-ťia-čuang v provincii Che-pej vládní pověřenci házeli balíky kojeneckého mléka a kontaminovaných výrobků do pecí čtyř cementáren a dvou oceláren. Spáleno bylo 32 200 tun mléčných výrobků.\n\nČínská policie počátkem roku 2009 zatkla skupinu rodičů, kteří kritizují vládou navrhované odškodnění rodinám, jejichž děti byly postiženy melaminem v kojeneckém mléce. Rodiče byli zadržení, když se pokusili uspořádat tiskovou konferenci. Policie nijak nezdůvodnila, proč je čtvrtka zadržovala. Podle kritizovaného plánu by rodiny zemřelých dětí dostaly 200.000 jüanů (cca 559.000 Kč). Rodiny, jejichž děti trpí těžkým onemocněním ledvin, 30.000 jüanů (cca 84.485 Kč) a lehčí případy jen 2000 jüanů (cca 5594 Kč). Podle údajů z počátku ledna 2009 zemřelo nejméně 6 dětí a onemocnělo 290 tisíc dětí \n\nDva lidí odpovědní za kontaminaci mléka byli odsouzeni k trestu smrti a další tři obžalovaní byli odsouzeni k doživotnímu vězení. Celkem bylo odsouzeno 21 osob zapletených do skandálu. Podle nezávislých zpráv z Číny jsou ovšem čínské soudy v činnosti blokovány čínskou vládou a podané žaloby nebyly přijaty nebo byly pozastaveny. Dokonce ti, co problémy s používání jedů oznámili úřadům, byli uvězněni nebo stíháni čínskou policií.\n\nV České republice lze podle Státní veterinární správy (SVS) riziko z kontaminace melaminem prakticky vyloučit. Podle SVS za posledních šest let nesměřovala do ČR žádná zásilka mléčných výrobků z Číny, protože země nemá žádný závod schválený pro obchodování se zeměmi EU.\n\nHlavní hygienik Michael Vít prohlásil 7. října 2008, že žádných nálezech kontaminovaných výrobků v Česku zatím neví a neinformovala jej o nich ani Státní veterinární správa nebo Státní zemědělská a potravinářská inspekce (SZPI), které kontrolují kvalitu výrobků, ve kterých je možnost výskytu melaminu nejpravděpodobnější, jako čokolády, sušenky atd.\n\nStátní zemědělská a potravinářská inspekce 24. října 2008 oznámila, že do České republiky byly dovezeny firmou Fuda Trade čínské bonbóny White Rabbit kontaminované melaminem. Do prodeje se údajně dostalo pouze 20 balení. SZPI varovala spotřebitele aby je nekonzumovali, pokud je ještě mají doma.\n\nFirma Vitana stáhla z prodeje slané tyčinky značky Emarko ve 100-gramovém balení s datem spotřeby 17. a 18. května 2009, které byly vyrobeny v Polsku a ve kterých Státní zemědělská a potravinářská inspekce prokázala dvojnásobné překročení limitu obsahu melaminu. Zakoupené tyčinky firma spotřebitelům doporučila vrátit v místě nákupu.\n\nBelgické úřady zjistili, že množství melaminu v čínských bonbónech White Rabbit pětkrát překračuje povolené limity, a proto je stahují. Úřady také varují občany, kteří už mají bonbóny.\n\nPodle ujištění Evropské komise by obyvatelům EU nemělo hrozit nebezpečí z čínského mléka kontaminovaného melaminem, neboť se do zemí Evropské unie čínské mléko a mléčné deriváty nesmějí dovážet. Zároveň však bylo hygienickým službám a celním orgánům v členských států odesláno varování před čínskými výrobky, které mohou obsahovat jistý podíl mléka, například chléb, pečivo, čokoláda aj. Nakonec se Evropská unie rozhodla pro zákaz dovozu potravin pro děti s obsahem sušeného mléka, který se týká např. čokolády, sušenek, jogurtů nebo rýžových kuliček. Bylo rozhodnuto testovat všechno nově dovezené čínské zboží s obsahem mléka větším než 50 procent. Namátkově bude potravinářská inspekce kontrolovat i výrobky čínské provenience, které byly dovezeny již dříve.\n\nO prvním říjnovém víkendu 2008 byly v různých potravinách v několika čínských restauracích zjištěny stopy melaminu. Státní tajemník a šéf veterinární správy Miklós Süth uvedl, že úřady zkoumají obsah melaminu v produktu obsahujícím sušené mléko, který byl odhalen v pobočce společnosti Nestlé v Maďarsku 4. října. Firma Nestlé ale uvedla, že žádný její výrobek nebyl zředěn melaminem a že její produkty jsou vhodné ke konzumaci.\n\nMaďarští kontroloři v župě Hajdú-Bihar na severovýchodě země objevili velké množství melaminu v sýrovo-oříškových lupíncích dovezených z Číny. P-Nut Crackers Chips Snack World obsahovaly v jednom kilogramu 19,9 miligramu melaminu, normy přitom povolují jen 2,5 mg/kg.\n\nČínské sladkosti kontaminované melaminem byly nalezeny v obchodech v německé spolkové zemi Bádensko-Württembersko. Ministr pro ochranu spotřebitelů Horst Seehofer informoval, že bonbony s názvem Bílý králík se do Německa z Číny dostaly přes Nizozemsko. Cukrovinky byly v prodeji ve specializovaných obchodech s asijským jídlem.\n\nRakouské orgány objevily 2. října 2008 v jedné z čínských restauraci ve Štýrsku kontaminovaný mléčný koktejl. Obsah melaminu byl pětkrát vyšší, než povoluje norma. Údajně se jednalo jen o několik kusů určených pro potřeby majitele.\n\nNa Slovensku objevili ilegálně dovezený mléčný nápoj \"Milk drink\" z Číny s obsahem melaminu. Všechny nalezené kusy výrobku byly okamžitě zničeny.\n10. října 2008 slovenská televize TA3 s odvoláním na ředitelku Veterinárního a potravinářského ústavu v Dolném Kubíně Márii Kantíkovou uvedla, že slovenská potravinová inspekce objevila další čtyři výrobky kontaminované melaminem. Melamin byl objeven ve dvou druzích sušenek a dvou značkách tyčinek v množství, které 3 až 4 krát překračovalo povolenou koncentraci. Výrobky byly prý zachyceny v celních skladech a podle TA3 se nedostaly do prodeje.\n\nBritská agentura pro dohled na bezpečností potravin (FSA) 20. října 2008 oznámil, že objevil melamin v tělových sprejích, krémech a v dalším zboží v sexshopech.\n\nHongkongské úřady objevily melamin ve vejcích dovážených z Číny. Vejce produkovala pobočka firny Hanwei Enterprise Group sídlící v městě Ta-lien na severovýchodě Číny. Melamin se pravděpodobně do dostal do vajec prostřednictvím z kontaminovaného krmiva podávaného slepicím.\n\nJihokorejské úřady zakázaly import novozélandského výrobku firma Tatua, ve kterém byly objeveny stopy melaminu.\n\nMalajsijské ministerstvo zdravotnictví zakázalo 23. září 2008 dovoz a prodej čínské čokolády a dalších potravin obsahujících mléko poté, co byl melamin prokázán v čínských sušenkách Khong Guan.,\n\nMelamin byl objeven ve výrobku novozélandské společnosti Tatua Coooperative Diary Company ve výrobku lactoferrin, který je určen dětem. Výrobce sám údajně nyní zastavil veškerý vývoz a snaží se podle Reuters zjistit, jak se chemikálie do produktu dostala.\n\nKontaminované výrobky byly objeveny v Saúdské Arábii. Šlo o čokoládové oplatky a sušené mléko firmy Nestlé, vyráběné v Číně.\n\n30. září objevilo kontaminované mléko a zabavilo asi 60 tun mléka z Číny. Postižená společnost \"Dutch Mill\" se vyjádřila v tom smyslu, že čínským mlékem nahrazovala výpadek novozélandské produkce. Thajsko zároveň zakázalo dovoz mléka z Číny.\n\nTchajwanské ministerstvo zdravotnictví 20. října 2008 oznámilo, že asi 200 tun čínského droždí kontaminovaného melaminem bylo distribuováno do pekáren na Tchaj-wanu. Dovezeno bylo celkem 469 tun kvasnic od dvou producentů v Číně, z nichž 200 tun bylo dodáno do pekáren. Tchaj-wan v reakci zakázal dovoz čínského droždí, kterému už předcházelo kvůli melanimu zastavení prodeje sušenek a mražených produktů z chobotnic, a zastavil dovoz všech čínských mléčných produktů.\n\nKvůli možnosti kontaminace melaminem varoval americký Úřad pro kontrolu potravin a léčiv v pátek 26. září 2008 veřejnost před konzumací sedmi výrobků značky Mr. Brown, instantních káv a čajů s mlékem, které byly vyrobeny v Číně.\n\nZneužívání melaminu k zakrytí skutečného množství bílkovin není nové. Byl odhalen v USA již v roce 2007 v krmivu pro psy a kočky dováženém z Číny. Kontaminace melaminem způsobila v roce 2007 v USA epidemii onemocnění a úmrtí těchto zvířat. Kontaminované výrobky musely být staženy z prodeje.\n\n"}
{"id": "356348", "url": "https://cs.wikipedia.org/wiki?curid=356348", "title": "Seznam obcí v departementu Alpes-Maritimes", "text": "Seznam obcí v departementu Alpes-Maritimes\n\nToto je seznam obcí v departementu Alpes-Maritimes ve Francii, jichž je celkem 163:\n"}
{"id": "356354", "url": "https://cs.wikipedia.org/wiki?curid=356354", "title": "Buzuluk (přítok Samary)", "text": "Buzuluk (přítok Samary)\n\nBuzuluk ( ) je řeka v jihozápadní části Orenburské oblasti v Rusku. Je dlouhá 248 km. Plocha povodí měří 4460 km².\n\nPramení na severních svazích Obščeho Syrtu. Ústí zleva do Samary (povodí Volhy).\n\nPrůměrný průtok vody poblíž ústí činí 7,7 m³/s.\n\nU ústí leží město Buzuluk.\n"}
{"id": "356357", "url": "https://cs.wikipedia.org/wiki?curid=356357", "title": "Vodní kanál", "text": "Vodní kanál\n\nVodní kanál je většinou uměle vytvořený vodní tok, někdy i vodní plocha, která může sloužit k různým účelům.\n\n"}
{"id": "356366", "url": "https://cs.wikipedia.org/wiki?curid=356366", "title": "Retardace", "text": "Retardace\n\nRetardace (z franc. \"retardé\") označuje zpomalení, zakrnění, zaostání nebo opoždění procesu. Dále může v jednotlivých oborech znamenat:\"\n\n\n\n\nVe filmu a divadle se pod pojmem retardace rozumí (dočasné) zpomalení děje (pro určitý účel)\n\n\n"}
{"id": "356367", "url": "https://cs.wikipedia.org/wiki?curid=356367", "title": "Nejméně rozvinuté země", "text": "Nejméně rozvinuté země\n\nNejméně rozvinuté země (Least developed countries, LDC) je označení pro skupinu rozvojových zemí, které jsou na tom z hlediska životní úrovně obyvatel a ekonomické síly vůbec nejhůře. V současnosti (2013) do této skupiny patří 48 států. V rámci rozvojových programů OSN i řady dalších mezinárodních institucí pro ně platí řada zvýhodnění oproti běžným rozvojovým zemím, například v oblasti mezinárodního obchodu.\n\nPodle Úřadu nejvyššího představitele OSN pro nejméně rozvinuté, vnitrozemské a malé ostrovní rozvojové státy jsou mezi Nejméně rozvinuté země zařazeny země, která splňují tři následující kritéria :\n\n\nAby byla země do skupiny zařazena, musí splňovat všechna kritéria. Aby \"postoupila\", musí ve dvou následujících tříletých obdobích překročit alespoň dvě z nich.\n\n\n\n"}
{"id": "356369", "url": "https://cs.wikipedia.org/wiki?curid=356369", "title": "DJ Loutka", "text": "DJ Loutka\n\nMichal Maudr, uměleckým jménem DJ Loutka (8. května 1967 – 18. srpna 2018), byl český diskžokej věnující se především hudbě stylu house, svého času jeden z nejznámějších a nejoblíbenějších DJs v Česku, rezident pražského klubu Roxy a zakladatel tamní klubové noci Shake.\n\nMichal Maudr pocházel z pražského Žižkova, v průběhu dětství se rodina přestěhovala na Prosek. Jeho nevlastní otec byl rovněž diskžokej, hrál v 70. letech 20. století.\n\nPůvodně se učil na automechanika. Postupně se dostal k práci diskžokeje, i když to dlouho nebylo hlavním zdrojem jeho obživy. Začínal na začátku 90. let v pražském klubu Bunkr, poté prošel klubem Futurum, kde se věnoval především kytarovým a new wave projektům, nakonec skončil ve velkém klubu Roxy. Byl důležitou osobou v prvním housovém uskupení v České republice s názvem ToMaMiv. Spoluzaložil agenturu Roxydust House Factory (později Roxydust), spolu s Jaroslavem Krampolem a Petrem Hoškem zahájil tradici párty v Kulturním domě Ládví. Inspiraci hledal u zkušenějších kolegů z Berlína, Belgie a Amsterdamu. Na zahraničních cestách působil ve významných klubech. Hrál po boku světových DJs jako Carl Cox, Darren Emmerson, Silicon Soul, Terry Francis, DJ Sneak aj.\n\nDJ Loutka se nejvíce proslavil housem, podle svých slov měl rád pomalejší hudbu, vokály a melodie.\n\nVe věku 51 zemřel, když podle \"Blesk.cz\" spáchal sebevraždu. Zástupci jeho rezidenčního klubu Roxy okolnosti úmrtí nekomentovali.\n\n\n"}
{"id": "356380", "url": "https://cs.wikipedia.org/wiki?curid=356380", "title": "Johann Friedrich Böttger", "text": "Johann Friedrich Böttger\n\nJohann Friedrich Böttger (4. února 1682 Schleiz – 13. března 1719 Drážďany) byl německý alchymista a chemik, spoluobjevitel výroby porcelánu.\n\nPo brzké smrti svého otce vyrůstal v rodině otčíma Friedricha Tiemanna, který mu poskytl všestranné vzdělání, o které se zasloužil zejména učenec Johannes Kunckel. V lékárně Friedricha Zorna v Berlíně se Böttger vyučil lékárníkem a získal nejen chemické vzdělání, ale především dobové alchymistické cíle.\nJako alchymista se zabýval hledáním kamene mudrců. Podle legendy se mu v Berlíně podařilo v přítomnosti významných osob včetně jeho zaměstnavatele, lékárníka Zorna, přeměnit olovo ve zlato. Pruský král Friedrich I. od něj poté požadoval, aby mu své tajemství prozradil. Böttger ve strachu uprchl do Saska, kde však byl chycen a zajat Augustem Silným.\n\nAby si zachránil život, slíbil Böttger nalézt tajemství kamene mudrců.To se mu nezdařilo, údajně však vyrobil zlato ze stříbra. Se svým přítelem Waltherem von Tschirnhaus objevil techniku výroby tvrdé keramiky z kaolinu – čínského porcelánu biskvitu. Receptem byla kombinace ingrediencí zahrnujících coldický jíl (druh kaolínu), vápenatý alabastr a křemičitý písek. Pro Augusta Silného pak v Míšni založil a vedl první evropskou porcelánku. Zemřel ve věku 37 let, pravděpodobně v důsledku vdechování jedovatých výparů při pokusech, které prováděl.\n"}
{"id": "356381", "url": "https://cs.wikipedia.org/wiki?curid=356381", "title": "Fimfárum", "text": "Fimfárum\n\nFimfárum je slovo, které vymyslel Jan Werich do stejnojmenné pohádky. Jedná se o proutek „\"jen o chlup tenčí, než ta nejtenčí rákoska\"“, který se vejde do holínky. Pokud se jím jednou švihne, všechno v jeho okolí „\"ztuhne a znehybní jako na obrázku\"“. Nepohne se, dokud se jím nešvihne podruhé. Existoval pouze jeden exemplář v držení čerta. Tento kus byl však prodán kováři za tři zlé duše. Kovář jej následně zničil spálením, což způsobilo, že vše právě znehybněné (kovářova manželka, první lokaj místního knížete, shromáždění lidí a hospodářského zvířectva na návsi v Nejdedáli) zkamenělo.\n\n\"Fimfárum\" může také být:\n\n"}
{"id": "356386", "url": "https://cs.wikipedia.org/wiki?curid=356386", "title": "Gerry Gable", "text": "Gerry Gable\n\nGerry Gable (narozen 1937) je britský politický aktivista židovského původu. Hájí levicové, antifašistické a sionistické postoje. Byl prvním redaktorem protifašistického časopisu \"Searchlight magazine\" (s několikaletou odmlkou jako takový působil v letech 1962 – 1998). Dříve se angažoval v různých levicových organizacích, například v Lize mladých komunistů (\"Young Communist League\"), komunistických odborech a Komunistické straně Velké Británie, za níž v roce 1962 neúspěšně kandidoval do parlamentu. Pracoval také pro komunistický deník \"Daily Worker\". V roce 1962 komunistickou stranu opustil, protože dle jeho názoru přijala protiizraelské postoje. V roce 1964 byl, společně s Manny Carpellem, odsouzen za vniknutí do bytu antisemitského spisovatele Davida Irvinga, v němž plánoval ukrást kompromitující materiály. Byli za to odsouzeni k pokutě 20 liber.\n"}
{"id": "356388", "url": "https://cs.wikipedia.org/wiki?curid=356388", "title": "Joseph Louis Gay-Lussac", "text": "Joseph Louis Gay-Lussac\n\nJoseph Louis Gay-Lussac (také Louis Joseph Gay-Lussac, 6. prosince 1778 Saint-Léonard-de-Noblat – 9. května 1850 Paříž) byl francouzský chemik a fyzik. Proslavil se především dvěma zákony, jež se týkají plynů, a svými výzkumy směsí alkoholu a vody, jejichž výsledkem jsou Gay-Lussacovy stupně používané v mnoha zemích pro měření alkoholických nápojů.\n\nGay-Lussac se narodil v Saint-Léonard-de-Noblat v departementu Haute-Vienne. Školní vzdělání získával zprvu doma, roku 1794 byl poslán na studia do Paříže. Tam se připravoval ke studiu na Polytechnice, na niž byl přijat koncem roku 1797. O tři roky později Gay-Lussac přešel na École Nationale des Ponts et Chaussées a krátce poté zde byl ustanoven asistentem C. L. Bertholleta. Roku 1802 se stal na Polytechnice demonstrátorem knížete Antoina Françoise Fourcroye a roku 1809 se zde stal profesorem chemie. V letech 1808 až 1832 působil jako profesor fyziky na Sorbonně; tohoto místa se pak vzdal, aby se stal profesorem chemie v Národním přírodovědném muzeu. Roku 1831 byl zvolen poslancem za departement Haute-Vienne a v roce 1839 se stal senátorem.\n\nGay-Lussac se roku 1809 oženil s Genevieve-Marie-Joseph Rojotovou, s níž měl později celkem pět dětí. Nejstarší z nich, syn Jules, se v dospělosti stal asistentem J. Liebiga v Gießenu. Některé jeho publikace byly omylem považovány za práce jeho otce, neboť měli oba stejnou iniciálu (J. Gay-Lussac).\n\nJoseph Louis Gay-Lussac zemřel v Paříži, kde je pochován na hřbitově Père Lachaise. Blízko Sorbonny nese jeho jméno ulice a hotel, jeho příjmení je jedním ze 72 příjmení významných osob vepsaných na Eiffelově věži.\n\n\n\n\n\n"}
{"id": "356404", "url": "https://cs.wikipedia.org/wiki?curid=356404", "title": "Seznam států podle stability", "text": "Seznam států podle stability\n\nSeznam států podle stability každoročně publikuje časopis \"Foreign Policy\". Ten vychází ze dvanácti základních indikátorů:\n\nSpolečenské faktory\n\nEkonomické faktory\n\nPolitické faktory\n\n"}
{"id": "356407", "url": "https://cs.wikipedia.org/wiki?curid=356407", "title": "Alžběta Kumánská", "text": "Alžběta Kumánská\n\nAlžběta Kumánská či Alžběta Kumánka (1239/1240 – 1290) byla manželka Štěpána V. Uherského, v letech 1270–72 uherská královna a pak do roku 1277 regentka.\n\nAlžběta se narodila někdy v letech 1239/40 jako dcera Kuthena (Kötena), chána pohanských kočovných Kumánů, a jeho ruské manželky neznámého jména, původem z Haliče. Roku 1238 Kuthen vedl kumánské klany na území Uherského království, protože Kumáni museli ustoupit před tlakem mongolských hord. Uherský král Béla IV. poskytl Kuthenovu lidu azyl ve stepi mezi Dunajem a Tisou, a to pod podmínkou opuštění původního pohanského šamanismu, přestupu ke křesťanství (katolictví) a věrnosti uherským králům.\n\nTato dohoda byla nejspíš zpečetěna zasnoubením Alžběty a Štěpána, nejstaršího syna Bély IV. Štěpán byl tehdy ještě nemluvně a Alžběta zřejmě byla o něco málo starší než její budoucí manžel. V roce 1241 však začala mongolská invaze do Evropy a Uhersko bylo jedním z jejích hlavních cílů. Kuthen byl zavražděn uherskou šlechtou, která se obávala, že zradí svou novou vlast a zběhne na opačnou stranu. Béla IV. a uherské oddíly utrpěli v dubnu téhož roku strašlivou porážku v bitvě na řece Slané, přičemž král stěží zachránil svůj život a musel utéci do sousedního Rakouského vévodství (a později do přímořského Chorvatska). Mongolští vojevůdci Batú a Subutaj pokračovali v dobývání celých Uher, ovšem koncem roku je zastihla zpráva o smrti velkého chána Ögedeje a ustavení jeho vdovy, chánky Töregene prozatímní regentkou. Batú se rozhodl vrátit na volbu dalšího vládce, odvolal invazi a mongolské hordy se následně stáhly ze střední Evropy.\n\nBéla IV. začal znovu budovat svou moc a opravovat zničenou zemi. Kuthen byl sice mrtvý, ale jeho dcera byla zachráněna a její zasnoubení s princem Štěpánem bylo evidentně stále bráno za platné. Alžběta v zájmu svého sňatku, který se uskutečnil v roce 1253, přijala katolictví. Ženichovi bylo dvanáct let a nevěsta mu byla věkem blízko.\n\nV roce 1262 Štěpán získal od otce za podporu ve válce proti českému králi Přemyslu Otakarovi II. (kterou ovšem Béla prohrál) některá území. Štěpán byl korunován mladším králem a prakticky svému území vládl jako samostatnému království, včetně toho, že někdy vedl zahraniční politiku odporující té otcově.\n\nBéla IV. zemřel v roce 1270 a Štěpán se stal jeho nástupcem. Dál vedl jakousi válku s Přemyslem Otakarem, která nakonec skončila smírem, vyznívajícím úspěšněji pro Štěpána. Nový král ovšem nevládl dlouho a zemřel už roku 1272. Alžběta se stala regentkou za svého desetiletého syna Ladislava. Její regentství trvalo do roku 1277, během něj proběhla palácová revoluce i občanská válka.\n\nAlžbětina výchova syna založila na budoucí problémy. Ladislav (László), zvaný po matce „Kumán“ (Kun) měl nejraději společnost svých kočovných, stále ještě pohanských Kumánů a jejich (z hlediska evropské společnosti) divoké zvyky. Nosil u dvora kumánské oblečení, obklopoval se kumánskými konkubínami a silně zanedbával správu státu. To všechno vyvolávalo nelibost uherské šlechty. Ladislav byl nakonec v červenci 1290 zavražděn a vládu získal jeho vzdálený strýc Ondřej III., který posléze zůstal posledním Arpádovcem v přímé mužské linii.\n\nZdá se, že v této době zemřela i Alžběta, neboť od nástupu Ondřeje III. už o ní nejsou zmínky. Podle tradice tedy Alžběta zemřela také v roce 1290.\n\n\n"}
{"id": "356413", "url": "https://cs.wikipedia.org/wiki?curid=356413", "title": "Carson Beckett", "text": "Carson Beckett\n\nDr. Carson Beckett je fiktivní postava hlavního lékaře v televizním seriálu , ztvárněná Paulem McGillionem. Je Skot, což je patrné především z jeho přízvuku. Doktor Beckett objevil antický gen ATA (), který mimo jiné sám vlastní, a který lidem umožňuje používat antické technologie jak na Atlantidě, tak kdekoliv ve vesmíru. Vymyslel tzv. genovou terapii, tedy postup, během něhož je ATA gen implantován člověku, který jej nemá. Účinnost terapie je 4 8%. Jeho lékařské zkušenosti a skutečnost, že objevil antický gen, mu pomohly stát se členem týmu Dr. Elizabeth Weirové na její misi na Atlantidě. Na Beckettově uniformě je připevněna skotská vlajka. Doktor Beckett zahynul ve třetí sérii seriálu, v dílu č. 17 s názvem , krátce poté, co vyoperoval výbušný nádor z těla pacienta. 1,5 roku před jeho smrtí byl naklonován Michaelem, následně se vrátil na Atlantidu k vykonávání své práce.\n\n"}
{"id": "356415", "url": "https://cs.wikipedia.org/wiki?curid=356415", "title": "Jim Hines", "text": "Jim Hines\n\nJames (\"Jim\") Ray Hines (* 10. září 1946 Dumas, Arkansas) je bývalý americký atlet, sprinter, někdejší světový rekordman a dvojnásobný olympijský vítěz z Mexika 1968.\n\nProslavil se především tím, že se stal prvním člověkem v historii, který oficiálně zaběhl stometrový sprint pod 10,00 sekund (právě v Mexiku zvládl stovku za již elektronických 9,95 s). Tento světový rekord potom vydržel dalších 15 let. Až v roce 1983 ho časem 9,93 s překonal jiný americký sprinter, Calvin Smith. Na stejných olympijských hrách pomohl Hines překonat svému týmu také světový rekord ve štafetě na 4×100 metrů.\n\nPo tomto úspěchu odešel k profesionálnímu americkému fotbalu, zde však již výrazných úspěchů nedosáhl a po roce 1970 tento sport definitivně opustil.\n\n"}
{"id": "356417", "url": "https://cs.wikipedia.org/wiki?curid=356417", "title": "International Music Score Library Project", "text": "International Music Score Library Project\n\nInternational Music Score Library Project (IMSLP, česky Mezinárodní projekt knihovny hudebních partitur) je projekt, jehož cílem je vytvoření virtuální knihovny veřejně přístupných hudebních partitur, fungující na principu wiki. Od spuštění 16. února 2006 do ní bylo uloženo přes 41 000 partitur okolo 19 000 skladeb od více než 2 500 skladatelů, čímž se zařadila k největším archivům partitur veřejně přístupným přes internet. Projekt využívá software MediaWiki a poskytuje tak přispěvatelům známé uživatelské prostředí v šestnácti světových jazycích.\n\nProjekt byl spuštěn 16. února 2006. Knihovnu tvoří zejména skenovaná stará vydání partitur, na něž se již nevztahuje ochrana autorských práv. Kromě toho je možno zde ukládat notové záznamy současných skladatelů, kteří si přejí poskytovat svoje skladby veřejnosti pod licencí Creative Commons. K hlavním cílům IMSLP patří setřídění a nahrání celého díla J. S. Bacha vydaného v letech 1851–1899 Bachovou společností. Dále je k dispozici téměř celé dílo F. Chopina a F. Liszta.\n\nKromě digitálního ukládání partitur může IMSLP poskytovat služby také jako hudební encyklopedie, do níž lze nahrávat různé verze historických vydání not téže skladby doplněné muzikologickými analýzami a komentáři hudebních historiků.\n\nDatabázi IMSLP oficiálně doporučuje MIT, jenž ji také v mnoha případech používá ve svých výukových programech OpenCourseWare. Jako vhodný zdroj ji též navrhují četné americké konzervatoře a univerzity.\n\nIMSLP přerušil 19. října 2007 svůj provoz poté, co proti němu vzneslo právní námitky vídeňské nakladatelství Universal Edition. V doprovodném dopise bylo vysvětleno, že některá díla jsou veřejně přístupná v Kanadě, kde je umístěn počítač archivu a kde k nim autorská práva zanikla 50 let po smrti autora, v jiných zemích však zaniknou teprve 70 let po jejich smrti, jsou zde však prostřednictvím archivu přístupná. Administrátor archivu, vystupující pod přezdívkou Feldmahler, se rozhodl službu zavřít, ponechal však v provozu diskusní fórum, aby bylo možno hledat nejlepší řešení situace.\n\nV reakci na tento krok nabídl svoji podporu s cílem zachování projektu ředitel projektu Gutenberg Michael S. Hart. Feldmahler tuto nabídku odmítl, přičemž vyslovil své znepokojení nad tím, že by projekt měl být umístěn v USA, a vstoupil do kontaktu s kanadskou pobočkou projektu Gutenberg. Dne 2. listopadu 2007 napsal pro BBC článek Michael Geist, kanadský akademik zabývající se autorským právem, v němž rozebral specifické aspekty a širší dopady tohoto případu.\n\nArchiv IMSLP byl znovu zprovozněn 30. června 2008.\n\n\n"}
{"id": "356418", "url": "https://cs.wikipedia.org/wiki?curid=356418", "title": "Dubský potok (přítok Blanice)", "text": "Dubský potok (přítok Blanice)\n\nDubský potok je levostranný přítok řeky Blanice protékající okresy Strakonice a Prachatice. Délka toku činí 13,7 km. Plocha povodí měří 67,6 km².\n\nPramení v Bavorovské vrchovině na jižním svahu Červené (640 m), 1 km východně od Stříteže v nadmořské výšce 573 m. Protéká přes Čepřovice, Bohunice, Javornici a Dub. Do Blanice ústí u Blaničky v nadmořské výšce 435 m.\n\n\nPrůměrný průtok u ústí činí 0,29 m³/s.\n\n"}
{"id": "356420", "url": "https://cs.wikipedia.org/wiki?curid=356420", "title": "Podchlazení (termodynamika)", "text": "Podchlazení (termodynamika)\n\nPodchlazení je proces ochlazení kapaliny pod její teplotu tání, aniž by přitom došlo k jejímu ztuhnutí.\n\nKapalina při teplotě nižší než bod tuhnutí krystalizuje v přítomnosti nukleačních center, v jejichž okolí vzniká krystalová struktura. V situaci, kdy taková centra nejsou k dispozici, však může přetrvat kapalná fáze až do teploty, kdy dojde k homogenní nukleaci a krystalizaci v celém krystalu. Homogenní nukleace u amorfní látky může nastat při teplotě vyšší, než je teplota skelného přechodu.\n\nVoda má teplotu bodu mrazu 273,15 K (0 °C, 32 °F), avšak při normálním tlaku ji lze podchladit až na hodnotu 231 K (-42,55 °C). Je-li ochlazována rychlostí přibližně 10 K/s, k nukleaci nedojde a voda získá strukturu skla. Teplota skelného přechodu je mnohem nižší a je obtížně určitelná, leží však v blízkosti 165 K (-108 °C). Skelnou vodu lze ohřát na přibližně 150 K (-123 °C). Krystalický led lze opět pozorovat teprve při teplotách v rozmezí 150 K (-123 °C) až 231 K (-42 °C).\n\nKapičky podchlazené vody se často vyskytují v mracích typu stratus a cumulus. Pokud přijdou do styku s křídly prolétávajících letadel, přeměňují se okamžitě na krystalický led. (Tím dochází ke snížení vztlakové síly, proto jsou letadla, která by se do této situace mohla dostat, vybavena odmrazovacím systémem.) Stejně tak náledí vznikající v důsledku deště bývá způsobeno podchlazenými kapičkami.\n\nVelmi podobným jevem je přesycený roztok, který je také možné považovat za podchlazenou kapalinu. Lze jej připravit opatrným ochlazením nasyceného roztoku látky, u které je velká závislost rozpustnosti na teplotě (například octan sodný nebo dusičnan vápenatý). Při následné krystalizaci se uvolňuje teplo, což se využívá například v termosáčcích.\n\nProtikladem podchlazení je tání pevné látky nad teplotou tání; tento proces je však mnohem vzácnější - pevné látky téměř vždy tají při stejné teplotě pro určitou hodnotu tlaku. Naproti tomu je možné přehřát kapaliny nad teplotu varu, aniž by var nastal.\n\n"}
{"id": "356424", "url": "https://cs.wikipedia.org/wiki?curid=356424", "title": "Ericsson Globe", "text": "Ericsson Globe\n\nEricsson Globe, ve švédštině uváděno jen krátce jako Globen (do roku 2009 \"Stockholm Globe Arena\" či \"Globenarena\"), je multifunkční aréna v hlavním městě Švédska, ve Stockholmu. Aréna byla otevřena v roce 1989 a s objemem haly 605 000 m³ je největší stavbou půlkulového tvaru na světě. Má průměr 110 metrů a vnitřní výšku 85 metrů. Globen Arena disponuje 13 850 místy k sezení na hokej a 16 000 místy při koncertech a výstavách. Globen Arena stojí uprostřed čtvrti Globen City, která byla vybudována jako součást výstavby arény. Tato čtvrť je největším modelem sluneční soustavy na světě, kde postavení Slunce symbolizuje Globen Arena.\n\nPrimárně je využívána k lednímu hokeji, využívají ji kluby AIK Ishockey, Djurgårdens IF a Hammarby IF. Aréna je domácím stadionem Tre Kronor, švédské hokejové reprezentace.\n\nDne 4. října a 5. října 2008 se zde uskutečnil začátek nového ročníku NHL utkáním mezi mužstvy Ottawa Senators a Pittsburgh Penguins, každoročně se tam pořádá finále SUPERLIGY ve florbale. V letech 1989 a 1995 se v aréně konala Mistrovství světa v ledním hokeji.\n\nGloben Arena byla dějištěm Mistrovství světa v ledním hokeji 2012 a Mistrovství světa v ledním hokeji 2013. Na MS v hokeji v roce 2012 se zde odehrály zápasy jedné základní skupiny a polovina čtvrtfinálových bojů. V roce 2013 se zde hrály jak zápasy jedné skupiny a poloviny čtvrtfinálových zápasů tak i zápasy semifinále a finále. Zajímavostí je také červená barva sedadel.\n\nNa přelomu ledna a února 2015 aréna hostila 107. ročník mistrovství Evropy v krasobruslení.\n\nV roce 2016 se zde konal 61. ročník každoroční mezinárodní hudební soutěže Eurovision Song Contest, kterou moderovali Måns Zelmerlow a Petra Mede.\n\n"}
{"id": "356426", "url": "https://cs.wikipedia.org/wiki?curid=356426", "title": "Divišovka", "text": "Divišovka\n\nDivišovka je pravostranný přítok řeky Blanice v okrese Písek. Délka toku činí 6,7 km. Plocha povodí měří 33,6 km².\n\nPramení v Písecké pahorkatině zhruba 1,1 km západně od Vysokého Kamýku (627 m n. m.) v nadmořské výšce 501 m. Protéká přes Zelendárky a Švarcemberský rybník. Do Blanice ústí u Protivína v nadmořské výšce 376 m.\n\n\nPrůměrný průtok Divišovky u ústí činí 0,13 m³/s.\n"}
{"id": "356428", "url": "https://cs.wikipedia.org/wiki?curid=356428", "title": "Rodney McKay", "text": "Rodney McKay\n\nDr. Meredith „Rodney“ McKay (běžně znám jako Rodney McKay) je fiktivní postava v televizním seriálu ztvárněná Davidem Hewlettem. Poprvé se však objevuje již v epizodě \"48 hodin\" televizního seriálu Hvězdná brána. McKay je Kanaďan, ačkoliv pracuje pro Letectvo Spojených států jako expert na astrofyziku, naquadah, antické technologie a systém hvězdné brány.\n\nMcKay se připojil k misi na Atlantidu vedené Dr. Elizabeth Weirovou, kde je velitelem vědecké sekce. Byl jedním z prvních dobrovolníků genové terapie Dr. Becketta, při které může člověk získat antický gen, umožňujícímu ovládat antickou technologii. Je členem týmu majora/podplukovníka Johna Shepparda. Těžkým okamžikem je pro něj smrt jeho přítele Carsona Becketta \"(který se ovšem později vrátí jako klon)\". Měl vztah s botaničkou Katie Brownovou, v 5. sérii však začne chodit s doktorkou Jennifer Kellerovou. \n\nMá sestru Jeannie Millerovou, která je expertka na teoretickou fyziku a vymyslela, jak vytvořit most mezi dvěma vesmíry a čerpat tak energie z alternativní reality (což by byl nevyčerpatelný zdroj energie). Projekt se ale nevyvíjí podle očekávání, protože se zničeho nic uprostřed zařízení objeví McKay z alternativní reality a oznámí jim, že na druhé straně se tvoří exotické částice, které se nechovají podle žádných fyzikálních zákonů. A také Atlantidě zdůrazní, že druhý vesmír přišel s plánem, kterým by si zachránil svůj vesmír, ale kdyby vyšel, tak by byl zničen náš vesmír. A tak oba McKayové s Jeannie vymyslí, že když vyšlou masivní dávku energie z našeho vesmíru, tak se most zhroutí. Plán vyjde, ale úplně vybijí ZPM, které na Atlantidě měli. \"(3. série – )\"\n\nMcKay vymyslí způsob, jak vytvořit mezigalaktický most mezi galaxií Pegasus a Mléčnou dráhou, který se mu následně s pomocí Samanthy Carterové podaří zprovoznit. Tento most je však později zničen Wraithy.\n\n"}
{"id": "356431", "url": "https://cs.wikipedia.org/wiki?curid=356431", "title": "Tálínský potok", "text": "Tálínský potok\n\nTálínský potok je pravostranný přítok řeky Blanice v okrese Písek v Jihočeském kraji. Délka toku činí 9,4 km. Plocha povodí měří 25,2 km².\n\nPramení v Píseckých horách na jižním svahu Velkého Mehelníku (633 m), 1,3 km severovýchodně od Nového Dvoru v nadmořské výšce okolo 505 m. Protéká přes Kukle, Tálín, Žďár a Myšenec. Do Blanice ústí u Myšence v nadmořské výšce 374 m. Je na něm několik rybníků - především písničkou proslavený Tálínský rybník. Na horním toku v Píseckých horách je lesní rybník Němec s ostrůvkem, u kterého byly nalezeny stopy středověkého tvrziště.\n\nPrůměrný průtok Tálínského potoka u ústí činí 0,09 m³/s.\n"}
{"id": "356433", "url": "https://cs.wikipedia.org/wiki?curid=356433", "title": "John Sheppard", "text": "John Sheppard\n\nPodplukovník John Sheppard je fiktivní postava důstojníka Letectva Spojených států v televizním seriálu , ztvárněná Joe Flaniganem. Do mise Dr. Elizabeth Weirové na Atlantidu se dostal náhodně, když jako pilot generála O'Neilla na základně Antiků v Antarktidě zjistil, že má antický gen a dovede tak ovládat a kontrolovat antická zařízení. Krátce po příchodu na Atlantidu se stane vojenským velitelem. Vede vlastní tým vydávající se na jiné planety, v němž je Rodney McKay, Ronon Dex, Teyla Emmagan a do třetí série i doktor Carson Beckett.\n\nJohn je postava, kterou hraje Joe Flanigan. Jeden z nejdůležitějších lidí na Atlantis.\n\nV průběhu seriálu se dostane mnohokrát do střetu s jinými rasami a živočichy. Málem zemře, když se mu na krk přisaje eratuský brouk. Po napadení wraithskou dívkou se sám začne proměňovat ve wraitha. Jeho velký nepřítel je bývalý Geniiský velitel Kolya. V jedné epizodě je jím nalákán do pasti a vzat jako rukojmí. Kolya poté požaduje od Weirové puddle jumpery, jinak se na Sheppardovi bude krmit Wraith. Sheppard se však nakonec s Wraithem domluví a oba utečou. Když jsou skoro dopadeni Geniiskými vojáky, vezme Wraith Sheppardovi poslední zbytky jeho životní síly, aby vojáky přemohl. Poté mu tzv. „darem života“ vrátil jako jeho životní sílu, tak i mládí. Používá pistoli Colt M1911A1 .45.\n\nJe velkým vzorem pro své kolegy z týmu a jedním z jeho nejlepších přátel je Rodney McKay. V jedné epizodě měl milostný vztah s Antičkou, za což mu pak McKay někdy říká kapitáne Kirku.\n\nJohn Sheppard se připojil k expedici do Atlantis náhodou. Je to vynikající pilot a ze základny McMurdo letěl s generálem O´Neillem, který si ho vybral jako pilota, jenž ho měl dopravit na základnu v Antarktidě, kde před nedávnem objevili základnu Antiků. Shodou náhod ale major zjistil, že vlastní ATA gen (Ancient Technology Activation Gene), který mu umožňuje ovládat antickou technologii. A to natolik dobře, že ji nejen umí aktivovat, ale také kontrolovat a ovládat.\n\nJe mu proto nabídnuta účast na expedici do města Antiků-Atlantis, jehož adresu objevil Daniel Jackson a které leží hluboko v galaxii Pegasus.\n\nBrzy po příchodu do Pegasu se ovšem stává nechtěným vojenským velitelem, když je plukovník , který pozici původně zastával, Sheppardem zabit. Na Sumerovi se totiž živila Wraithská královna a Sheppard Sumnera zastřelil, když viděl, že si to Sumner sám přeje. A protože je expedice od Země odříznutá, nezbývá nic jiného, než aby Sheppard jeho pozici zaujal. Později se ukáže, že jeho nadřízení z toho moc nadšení nebyli, protože Sheppard má skvrnu v záznamech. Kdysi při jedné akci odmítl poslechnout rozkaz, když odmítl opustit své dva kolegy v Afghánistánu, a chtěl je zachránit.\n\nBěhem začátků expedice se ale jeho problémy s autoritami projevily, když se často neshodl s doktorkou Weirovou, velící expedice. Když bylo město napadeno nanovirem, přímo ignoroval její přímý rozkaz. Později si ale své rozpory vyříkali a John se stal doktorce velkou oporou.\n\nDíky její podpoře dokonce při znovu navázání kontaktu se Zemí prosadila, aby dál zůstal vojenským velitelem a navíc mu vynutila i povýšení na podplukovníka.\n\nPři své službě v jiné galaxii se mu nevyhnuly problémy v podobě přisátí mimozemského brouka k jeho krku, což mu v budoucnosti způsobilo další potíže, když se po střetu s Wraithskou dívkou Eliou sám začal v něco podobného broukovi měnit. Doktor Beckett naštěstí našel léčbu, ale u Shepparda tyto události způsobily přirozenou averzi k těmto stvořením.\n\nMá i smrtelného nepřítele v podobě bývalého Geniiského velitele, Kolyi, jenž se nejprve pokusil převzít násilím město. Kolya, který se stal nevítaným i mezi svými lidmi, Sheppardův tým o dva roky později překvapil na jedné planetě, kde Johna unesl a chtěl ho použít jako rukojmí při prosazování svých požadavků směrem k současnému vůdci Genii, Ladonu Radimovi. Sheppard opravdu zkusil, když Kolyovy přesvědčovací prostředky sestávaly z dost nepříjemného živení Wraitha na samotném Sheppardovi. Ten samý Wraith ale pomohl plukovníkovi utéct a později mu dokonce tzv. „darem života“ znovu vrátil jeho sílu a věk, asi po roce tomuto Wraithovi podplukovník Sheppard dal jméno „Todd“.\n\nSheppard má na Atlantis autoritu a velké slovo, protože často dokáže přesvědčit i doktorku Weirovou. To se mu povedlo i v případě nového člena svého týmu, Ronona Dexe, který se k nim připojil po útěku poručíka Forda, předávkovaného Wraithským enzymem.\n\nRonon Dex ho velmi respektuje a je mu i hodně vděčný za záchranu života. Sheppard má dále překvapivého nejlepšího přítele v podobě doktora Rodneyho McKaye, s nímž se nejednou dostal do maléru.\n\n"}
{"id": "356446", "url": "https://cs.wikipedia.org/wiki?curid=356446", "title": "Dir en grey", "text": "Dir en grey\n\nDir en grey je japonská kapela, která vznikla v roce 1997 v Ósace ze členů kapely La:sadie´s poté, co odešel Kisaki (basista) kvůli neshodám ohledně jejího hudebního stylu. Zbylí členové – Niikura Kaoru (vedoucí kytarista), Die (akustický kytarista, vlastním jménem Andou Daisuke), Kyo (zpěv), který je zodpovědný i za texty písní Dir en grey, vlastním jménem Niimura Tooru), Terachi Shinya (bubeník) přibrali nového basistu jménem Toshiya (Hara Toshimasa).\n\n23. června 2009 měla skupina premiéru i v ČR, konkrétně v pražském paláci Akropolis.\n\nVětšina členů pocházela z nezávislé kapely La:Sadie´s, která se však rozpadla a dala tak v únoru 1997 zrodu nové kapely Dir en Grey. První EP \"Missa\" vydali pár měsíců poté. Kytarista Kaoru tvrdí, že jméno vybrali, protože znělo „drsně“ a je sestaveno ze slov z více jazyků, takže si k tomu lidi nepřiřadí žádný jiný význam.\nPoprvé upoutali pozornost v roce 1998, když se stále nezávisle produkovanými písněmi „Jealous“ a „-I´ll-“ dosáhli 10. příčky v Oricon Charts. Pět po sobě vydaných singlů, složených spoluzakladatelem X Japan Yoshikim, bylo vydaných v první polovině roku 1999 a následovalo první album \"Gauze\". Jeden z propagačních živých koncertů byl časem vydán na VHS a DVD.\n\nV roce 2000 byl vokalista Kyo hospitalizován s problémy se sluchem a několik koncertů z tour propagující nové album \"Macabre\" muselo být odloženo. Lidé se ale odřeklých koncertů dočkali krátce po vydání singlu „Ain´t Afraid to Die“ v dubnu 2001.\nV následujícím roce, spolu s novým albem \"Kisou\", navštívili Dir en Grey poprvé cizinu, kdy se vydali na tour po Číně, Taiwanu a Jižní Koreji. Zpět v Japonsku již poslední koncerty, které byly součástí „Rettou Gekishin Angya tour“, propagovaly druhé EP \"Six Ugly\".\nV létě 2003 vystoupili Dir en Grey v Akasaka Blitz v jednom týdnu na pěti večerních koncertech, každý (kromě prvního) s písněmi z jiného alba. Výběr písní z této akce byl shrnut do alba \"Vulgar\". DVD titul s názvem \"Blitz 5 Days\" byl poté vydán speciálně pro členy oficiálního fanklubu, A Knot.\n\nRoku 2005 vystoupili Dir en Grey poprvé v Evropě. Jejich koncerty v Berlíně a Paříži byly vyprodané bez jakékoliv reklamy. Vystupovali také na dvou významných festivalech, Rock am Ring a Rock in Park. Objevili se také na japonské odnoži „Taste of Chaos“ tour.\nV roce 2005 se také objevil první oficiální evropský release, v podobě alba \"Withering to Death\". Jejich hudba byla předtím v Evropě k dispozici jen přes internet. Album také získalo skupině první umístění v hitparádách mimo Asii, když se s albem umístili na 31. místě ve Finsku a ve stejné zemi také na 15. místě se singlem „Clever Sleazoid“. Pár písní bylo také zahrnuto do soundtracku k filmu \"Death Trance\".\nNa začátku roku 2006 se podívali i do USA. Vystoupili v Austinu, Texasu, New York City a v Los Angeles, Kalifornii. Následoval\nseveroamerický release alba \"Whitering to Death\". Všechny koncerty byly opět vyprodané v pár dnech. Po dalších koncertech v Německu byl Kyo hospitalizován znovu, tentokrát kvůli problémy s hlasivkami. Přestože dva japonské koncerty musely být odloženy, kapela se nakonec zúčastnila „Family Values Tour“ skupiny Korn.\nV říjnu byla kapela zpět v Japonsku a vystupovala na Loudpark Festivalu po boku skupin jako Megadeth, Slayer a Children of Bodom. V prosinci dosáhl videoklip písně „Saku“ ocenění pořadu \"Headbanger´s Ball\" televize MTV2 za video roku.\n\nMezi 1. a 25. únorem jela kapela na první tour po Severní Americe, kdy navštívila sedmnáct měst. Sedmé album \"The Marrow of a Bone\" vydali 7. února v Japonsku a v USA a Evropě v příštích měsících.\nRoku 2007 vyrazili na „Deftones tour“ po Evropě a USA, které obsahuje i jejich debutové vystoupení v Dánsku, Finsku, Polsku, Švédsku a Velké Británii a navíc vystoupení na evropských festivalech jako Ankkarock, M´era Luna Festival a Wacken Open Air. Krátce poté zahájila kapela japonské tour „Dozing Green“.\nNejnovější release, který vydají k oslavě svého desátého výročí 19.12.2007, budou dvě best of alba s názvy \"Decade 1998-2002\" a \"Decade 2003-2007\".\n\n\n"}
{"id": "356452", "url": "https://cs.wikipedia.org/wiki?curid=356452", "title": "Ronon Dex", "text": "Ronon Dex\n\nRonon Dex je fiktivní postava v televizním seriálu , ztvárněná Jasonem Momoou. Je Sateďan původem z galaxie Pegasus, který se stal běžcem (\"runner\"), to znamená, že Wraithové mu voperovali do zad sledovací zařízení a lovili ho jako lovnou zvěř. Dařilo se mu utíkat 7 let, než narazil na tým plk. Shepparda. Poté co mu doktor Carson Beckett vyjmul sledovací zařízení, nahradil Aidena Forda v týmu Johna Shepparda, kde funguje hlavně jako ochránce. Nejvíce z celého týmu si rozumí s Teylou Emmagan, která mu pomůže se na novém místě adaptovat. Má vlastní speciální zbraň, která lze nastavit buď na omráčení nebo na zabití. Tato zbraň zřejmě pochází od rasy jménem Cestovatelé, ale jak k ní Ronon přišel, se v seriálu nezmiňuje. Vlastní také meč, a několik nožů, které má schované různě po těle. Je impulsivní a málomluvný. Je to typ člověka, který je silným spojencem, ale mocným nepřítelem. Nenávidí Wraithy hlavně proto, že zničili jeho domovskou planetu. Sám řekl: „Neodejdu z této galaxie, dokud nezemře poslední Wraith. Tento slib nebyl dodržen, Ronon se totiž rozhodl vrátit spolu s Atlantidou na Zemi (poslední epizoda \"Nepřítel před branami\").\n\n"}
{"id": "356453", "url": "https://cs.wikipedia.org/wiki?curid=356453", "title": "Sojuz 33", "text": "Sojuz 33\n\nSojuz 33 byla kosmická loď SSSR z roku 1979 s mezinárodní rusko/bulharskou posádkou, která se pokusila spojit se sovětskou orbitální stanici Saljut 6. Podle katalogu COSPAR dostala označení 1979-029A a byl to 68. registrovaný let kosmické lodě s lidmi na palubě ze Země. Byl součástí programu Interkosmos. Jejím volacím znakem byl SATURN. Po nezdařeném pokusu o spojení se posádka vrátila na Zem.\n\nDvoučlennou posádku tvořili tito kosmonauti:\n\nLoď odstartovala 10. dubna 1979 večer z kosmodromu Bajkonur s pomocí rakety Sojuz U. Start se vydařil, loď se dostala na orbitu 194 – 261 km. Po třetím okruhu posádka upravila dráhu lodě na 273 – 330 km nad Zemí. Večer 11. dubna byl zapnut automatický systém spojení. Ve vzdálenosti 3 km od stanice však korekční motor přestal pracovat. Závadu se nepodařilo ani po konzultacích s řídícím střediskem odstranit a bylo rozhodnuto vrátit se na Zem. K návratu byl využit reservní motor a bylo potřeba přikročit i k ručnímu ovládání řízení. Neplánovaný sestup odpojené kabiny byl spojen s přetížením až 10 g, padákový systém však fungoval a kabina s oběma živými kosmonauty přistála měkce na území Kazachstánu (tehdy součást SSSR) zhruba 320 km jihovýchodně od Džezkazganu v noci. Délka letu byla 1 den a 23 hodin.\n\nStanice Saljut 6 zůstala na oběžné dráze se stálou posádkou Vladimír Ljachov – Valerij Rjumin.\n\nUdaná startovací hmotnost byla 6800 kg vč.200 kg paliva pro manévrování a brzdění. Loď se obdobně jako ostatní lodě Sojuz skládala ze tří částí, kulovité orbitální sekce, návratové kabiny a sekce přístrojové. Měla namontováno spojovací zařízení a padákový systém..\n\n"}
{"id": "356456", "url": "https://cs.wikipedia.org/wiki?curid=356456", "title": "Aššurbanipal", "text": "Aššurbanipal\n\nAššurbanipal (akkadsky: \"Aššur-báni-apli\" - \"Aššur vytvořil [dalšího] syna\" nebo \"Aššur stvořil dědice\") se narodil roku 685 př. n. l. jako syn Asarhaddona a byl posledním významným králem tzv. novoasyrského období. Vládl v letech 669 - 631 př. n. l., zemřel roku 627 př. n. l.. Je považován za velice vzdělanou osobnost, založil první systematicky organizovanou knihovnu na Blízkém východě, tzv. Aššurbanipalovu knihovnu, jejíž sbírky se částečně uchovaly dodnes.\n\nV Bibli je nazýván \"'As(e)nappar\" nebo \"Osnapper\" (Ezdráš 4, 10), římský historik Justinus užívá jména \"Sardanapalus\".\n\nAššurbanipal se narodil na sklonku asyrské dominance, která trvala více než 1300 let. Jeho otec, Asarhaddon, nejmladší syn Sinacheriba, se stal následníkem trůnu poté, co byl korunní princ Aššur-nadin-šumi sesazen rebely jako údajný babylonský vazal. Asarhaddon nebyl synem Sinacheribovy královny Tašmetum-šarat, ale jedné z \"palácových dam\" západosemitského původu, Zakutu, známou pod jejím rodovým jménem - \"Naqui'a\". Jedinou známou královnou za Asarhaddona byla Ašur-hamat, která zemřela roku 672 př. n. l.\n\nAššurbanipal vyrůstal v malém paláci nazývaném \"bit reduti\" (dům následnictví), postaveném jeho dědem Sinacheribem v období, kdy byl korunním princem v severní části Ninive. Roku 694 př. n. l. Sinacherib dokončil stavbu \"Paláce bez rivala\" v jihozápadním cípu metropole, přičemž zachoval většinu starších struktur. \"Dům Následnictví\" se stal domovem Asarhaddona, tehdy korunního prince. V tomto paláci byl zavražděn Aššurbanipalův děd. Byl zabit Aššurbanipalovými strýci - identifikovanými pouze v biblické zmínce jako Adrammelek (Adramelech) a Šarezer. Důsledkem této konspirace je Asarhaddonův nástup na trůn roku 681 př. n. l. Asarhadon pro sebe vybudoval novou rezidenci - \"bit masharti\" (dům zbraní, zbrojnice). \"Dům následnictví\" přenechal své matce a mladším dětem, včetně Aššurbanipala.\n\nDodnes jsou nám známa jména jeho pěti bratrů a jedné sestry. Sin-idin-apla, první korunní princ, zemřel před rokem 672 př. n. l. Protože se nepředpokládalo, že by se dostal k trůnu, byl Aššurbanipal za svého mládí školen v té době obvyklých oborech, jezdectví, lovu, vozatajství - ovládání válečných vozů (\"chariotů\"), válečnictví, základům řemesel, a v neposlední řadě královskému dekoru. V ojedinělém autobiografickém projevu Aššurbanipal popisuje další obory, do kterých byl zasvěcen ve svém mládí: věštění z oleje, matematiky, psaní a četby. Aššurbanipal byl jediným asyrským králem, který se naučil číst a psát.\n\nRoku 672 př. n. l., po smrti své manželky, král Asarhaddon přeorganizoval systém následnictví podle doporučení své matky. Využil k tomu podrobených médských náčelníků, které donutil k uzavření tzv. \"vazalské dohody\". V té se mimo jiné náčelníci pod přísahou zavázali garantovat (jménem svým i svých potomků) asyrský trůn pro Aššurbanipala a babylonský pro Šamaš-šum-ukina, Aššurbanipalova staršího bratra; to vše pro případ, že by Asarhaddon zemřel v době, kdy by jeho synové byli příliš mladí pro případné boje o moc. Původně byl Asarhaddonovým následníkem jeho nejstarší syn Sin-idin-apla, který však v témže roce umírá. Monumentální stéla vztyčená o dva roky později v severozápadní provincii znázorňuje Asarhaddona (s výrazem velké úlevy na tváři) a oba jeho syny po jeho boku. Tyto portréty (nejstarší podobizny Aššurbanipala a jeho bratra) znázorňují oba s plnovousem - symbolem dospělosti.\n\nPoté se cesty obou princů rozdělily. V dochované korespondenci Šamaš-šum-ukin informuje svého otce o situaci v Babylonu, zatímco Aššurbanipala (který zůstal v Asýrii) v dopisech tituluje jako korunního prince. Situace se vyhrotila roku 669 př. n. l., kdy v průběhu egyptské kampaně náhle umírá král Asarhaddon. Jeho matka Zakutu okamžitě požadovala všeobecnou podporu pro Aššurbanipalův nárok na trůn a přísné tresty pro případy zrady. To dokazuje, jak vlivnou osobou byla tato žena na počátku Aššurbanipalovy vlády. Oficiální korunovace proběhla druhého měsíce roku 668 př. n. l. a v témže roce Aššurbanipal ustanovil svého bratra králem Babylónu. Převod výkonné moci proběhl hladce a duální vláda obou bratrů mohla začít. V textech je jejich vzájemný vztah v té době popisován jako vřelý; v mnoha případech je dokonce označují za dvojčata. Stejně však bylo jasně dáno najevo, že Aššurbanipal, jako král asyrský a jako jeho předkové, byl také \"králem všehomíra\".\n\nI když byl mezi svými oblíbeným panovníkem, byl naopak mezi nepřátelskými národy znám pro svou extrémní krutost vůči poraženým vůdcům. Zachovalo se mnoho obrazů, ve kterých je jeho krutost dokonce zvýrazněna, dokazujíce jeho hrdost nad svými činy. Příkladem je několik uměleckých děl ukazujících Aššurbanipala jak připevňuje psí obojek (řetěz) s vodítkem skrz čelist poraženému králi a pak ho donutí žít ve psí boudě.\n\nAššurbanipal nezdědil po Asarhadonovi jen trůn, ale také válečný konflikt s Egyptem a jeho kušitskými panovníky, králi 25. dynastie. Roku 667 př. n. l. vyslal Aššurbanipal asyrskou armádu do Egypta. Výprava je úspěšná, egyptský král Taharka je v bitvě u Memfisu na hlavu poražen a Asýrie si udržuje svůj vliv na egyptské půdě. Několik egyptských vazalů se v té době pokouší o rebelii, ale asyrská armáda povstání potlačila. Všichni velitelé vzbouřenců byli posláni do Ninive, pouze Neko I. (princ ze Sau) přesvědčil Aššurbanipala o své loajalitě. To mu vyneslo návrat do Egypta a následně i titul egyptského krále.\nPo Taharkově smrti r. 664 př. n. l. vtrhl do Horního Egypta jeho synovec a následník Tanotamon, dobyl jej a ustanovil Théby hlavním městem. U města Memfis porazil ostatní egyptské prince, včetně Neka I., který v bitvě málem zahynul. Aššurbanipal poslal další armádu proti Tanotamonově vojsku a opět se mu podařilo Kušity porazit. Tanotamon se stáhl na jih do své domoviny a k dalším válečným tažením z jeho strany již nedošlo. Asyřané vyrabovali Théby a domů přivezli obrovskou válečnou kořist.\nJak asyrský vliv v Egyptě skončil není zcela jasné, víme však, že Nekův syn Psammetik I. získal Egyptu nezávislost a zároveň udržel přátelské vztahy s Asýrií.\nV soudobých textech byl nalezen zajímavý příběh, popisující jak měl lýdský král Gýgés ve snu vnuknutí seslané asyrským bohem Aššurem. Ve snu mu bylo sděleno, že pokud se poddá Aššurbanipalovi, podaří se mu porazit jeho vlastní nepřátele. Poté, co poslal vyslance do Asýrie, skutečně se mu podařilo porazit Kimmerie. Když však později podpořil egyptský odboj proti Asyřanům, jeho vojska byla poražena armádou z Kilíkie a Kimmerijci.\n\nV té době fungovala duální monarchie bez problémů. Na žádost svého bratra mu poslal Aššurbanipal sochu boha Marduka jako znamení dobré vůle. Šamaš-šum-ukinova moc byla omezená. Byl sice oficiální hlavou Babylonie, ale většina výkonné moci byla v Aššurbanipalových rukou. Zpočátku vládl mír i na hranicích s Elamem, který byl stále v područí jejich otce. Aššurbanipal dokonce prohlašoval, že poslal do Elamu potraviny v době hladomoru. Okolo roku 664 př. n. l. se však situace změnila. Urtaku, elamitský král, překvapivě zaútočil na Babylonii. Asýrie se zdržela s vysláním pomoci; důvody mohly být dva: Aššurbanipal se nechal ukonejšit zprávami elamských vyslanců, nebo se prostě nacházel mimo svůj dvůr. Nakonec byli Elamité nuceni ustoupit před asyrskou armádou a ve stejném roce Urtaku umírá. Jeho nástupcem se stal Teumman (Tempti-Kumma-In-Šušinak), který ale nebyl legitimní následník trůnu. To vedlo k útěku mnohých elamských princů k Aššurbanipalovu dvoru. Mezi uprchlíky byl i nejstarší Urtakův syn Humban-Nikaš. V letech 658 - 657 př. n l. se obě říše utkaly znovu. Důvodem byla zrada provincie Gumbulu vůči Asýrii. Aššurbanipal se rozhodl je s konečnou platností potrestat. Na druhé straně se Teumman obával o svou autoritu kvůli princům setrvávajícm na asyrském dvoře a požadoval na Aššurbanipalovi jejich vydání. Po průniku asyrských vojsk do Elamu se obě vojska střetla v bitvě u řeky Ulaja.\n\nElam byl v bitvě rozdrcen a podle asyrských reliéfů během bitvy Teumman spáchal sebevraždu. Aššurbanipal dosadil Humban-Nikaše za krále Madaktu a dalšího prince, Tammaritu, jako vládce města Hidalu. Elam se tak stal dalším vazalským územím Asýrie s povinností platit tribut. S elamským problémem smeteným ze stolu si mohl Aššurbanipal konečně vyřídit staré účty s gumbulskou provincií, kde dobyl i její hlavní město. Vítězná armáda pak pochodovala zpět domů, přičemž Aššurbanipal nezapomněl s sebou vzít i hlavu poraženého krále Teummana. Když jí při příjezdu do Ninive spatřili elamští ambasadoři, jeden z nich okamžitě spáchal sebevraždu a jiný si podle starého zvyku vyrval vousy. Jejich ponížení tím však neskončilo, hlava elamitského krále byla poté vystavena v přístavu v Ninive. Smrt a hlava Teummana byla později vděčným tématem reliéfů a maleb v Aššurbanipalově paláci.\n\nV té době se zvětšovaly neshody mezi bratry a vyvrcholením vzájemných třenic bylo protiasyrské povstání Babylónu roku 652 př. n. l. Tentokrát však měl Babylon spojence - asyrské chaldejské kmeny, krále Gutiů, Amurrů, Malluhy a hlavně samotný Elam. Podle pozdější aramejské zprávy Šamaš-šum-ukin oficiálně vyhlásil svému bratru válku dopisem, v kterém ho označil jako pouhého místodržícího Ninive a jako svého poddaného. Asyřané opět váhali s odpovědí, tentokrát z důvodů nepříznivých znamení a věšteb. Není zcela jasné jak vzpoura ovlivňovala samotné asyrské vnitrozemí, ale prokázané nepokoje v některých městech ukazují, že i zde mohl mít Aššurbanipal jisté potíže. Když byl Babylon konečně napaden, Asyřané opět prokázali svou válečnou sílu. Navíc i v oblasti Babylonie vypukla občanská válka, která omezila vojenskou pomoc pro Babylon. Roku 648 př. n. l. Aššurbanipal již obléhá dvě hlavní centra vzpoury - Borsippu a Babylon. Bez nepřicházející pomoci byla jejich situace beznadějná. Po téměř dvouletém obléhání umírá Šamaš-šum-ukin ve svém hořícím paláci, jen krátce před tím, než se město vzdalo. Tentokrát Babylon nebyl zničen jako za Senacheriba, avšak neunikl hroznému krveprolití a masakrům vzbouřenců. Aššurbanipal dovolil, aby si Babylon podržel svou nezávislost, ale ta se stala ještě více formální než byla kdykoliv předtím. Nový babylonský král Kandanalu po sobě nezanechal žádné oficiální záznamy, pravděpodobně byla jeho funkce jen obřadní.\n\nPoslední dekáda Aššurbanipalovy vlády byla pro Asýrii již poměrně klidným obdobím. Stát však evidentně slábl. Zdroje o Aššurbanipalově vládě z tohoto období jsou již jen kusé, poslední potvrzení o jeho panovnictví pochází z jeho 38. roku na trůnu (631 př. n. l.), ale podle pozdějších zdrojů vládl až do roku 627 př. n. l.\nAčkoliv neznáme konkrétní příčiny, je evidentní že po jeho smrti nastal boj o moc. Mezi uchazeči o trůn byli Aššur-etel-iláni, jeho bratr Sinšariškun, velitel armády Sin-šumu-lišir a také pozdější babylonský král Nabopolassar; kdo bojoval proti komu není zcela jasné.\n\n\n"}
{"id": "356459", "url": "https://cs.wikipedia.org/wiki?curid=356459", "title": "Husa (Paceřice)", "text": "Husa (Paceřice)\n\nHusa, dříve Husa u Sychrova, ( \"\") je osada východně od Sychrova a Radimovic v okrese Liberec, dnes část obce Paceřice. Dodnes se zachovala budova hostince U Divoké husy, podle kterého nese osada jméno, hostinec je však notně pozměněn. Od vzniku obecního zřízení v roce 1850 byla osada Husa součástí obce Čtveřín, roku 1990 byla administrativně i katastrálně přeřazena k Paceřicím, jejichž jádro leží východně od Husy, za silnicí I/35. Roku 1961 vzniklo sloučením JZD Čtveřín, Lažany, Paceřice, Radimovice a Žďárek nové JZD Velký Sychrov a Husa byla střediskem jeho působnosti. Husa byla výrazně poznamenána budováním socialistické vesnice, což způsobilo migraci obyvatel. Husa je zařazena do ochranného pásma národního kulturní památky zámek Sychrov. \n\n\n"}
{"id": "356461", "url": "https://cs.wikipedia.org/wiki?curid=356461", "title": "Elizabeth Weirová", "text": "Elizabeth Weirová\n\nDr. Elizabeth Weirová je fiktivní postava vedoucí expedice na Atlantidě v televizním seriálu , ztvárněná herečkou Torri Higginson. Doktorka Weirová je specialistka na mezinárodní politiku a má za sebou úspěšné vyjednání několika mezinárodních smluv. V minulosti rovněž zprostředkovala několik jednání pro OSN. Plynně hovoří pěti jazyky. Po amerických prezidentských volbách získala post velitele SGC, kde nahradila generála Hammonda. Poté co byla s pomocí základny Antiků v Antarktidě zničena Anubisova flotila, vedla vyjednávání s Goa'uldy, poté byla převelena základnu Antiků v Antarktidě, aby dohlížela na výzkum základny, jakožto mezinárodní dozor. Poté co je objevena planeta, kde se nachází ztracené město Antiků – Atlantida, je Weirová pověřena vedením expedice, která by měla prozkoumat město i celou galaxii Pegasus, kde se město nachází.\n\nMnohokrát vedla jednání o spojenectví s jinými civilizacemi a rasami, rovněž také vyjednává o propuštění jejích podřízených, kteří jsou drženi jako rukojmí. Navzdory tomu, že je vedoucí expedice, nevlastní antický gen (ATA). V některých situacích dochází ke střetům mezi ní a podplukovníkem Johnem Sheppardem. I přes ně je však Sheppard její velkou oporou.\n\nDo velkého nebezpečí se dostane, když do ní Asuran Niam přenese nanovirus, ale silou vůle a díky Sheppardovi se jí nakonec podaří se zachránit. Při útoku Asuranů na Atlantidu je vážně zraněna a zachrání ji jen to, že McKay v jejím těle aktivuje nanity, které spraví její poškozený mozek. Při záchraně před zkázou zkusí McKay s Atlantidou opustit planetu, ale poškozené město rychle vyčerpá ZPM a Atlantida tak předčasně opustí hyperprostor. Sheppardův tým se spolu s Weirovou vypraví upraveným puddle jumperem na domovskou planetu replikátorů (Asuranů), kde chtějí ukrást ZPM. Při krádeži se McKayovi podaří do asuranského kódu nahrát příkaz pro boj proti Wraithům. Při útěku jim Weirová pomáhá, ale sama utéct nedokáže. V polovině čtvrté série pak Asuranka sděluje klonu Weirové, že pravá Weirová je mrtvá.\n\n"}
{"id": "356462", "url": "https://cs.wikipedia.org/wiki?curid=356462", "title": "Snowboardcross", "text": "Snowboardcross\n\nSnowboardcross (také Boardercross, Boarder-X nebo BX) je snowboardová disciplína, ve které odstartuje současně skupina nejčastěji čtyř závodníků a ten kdo jako první protne cílovou pásku je vítěz.\n\nTento mladý sport nebyl známý do té doby, než nad olympijským snowboardcrossem převzala kontrolu Mezinárodní lyžařská federace (FIS), která řídí všechny olympijské lyžařské akce.\n\nSnowboardcross se nejede na rovné upravené závodní trati, protože jeho atraktivnost spočívá právě v její záludnosti. Trať není příliš dlouhá (700-1200 metrů), ale zato je plná zatáček, strmých sjezdů, úzkých průjezdů, různých nerovností, boulí, skoků a přírodních i umělých překážek. Díky tomu je to rychlý kontaktní sport, při kterém často dochází ke kolizím mezi závodníky a k nebezpečným pádům. Závodníci musí mít ostré lokty a tvrdou přilbu, proto tento sport někomu připomíná rychlostní bruslení, cyklokros nebo motokros.\n\nKvalifikace bývá nejčastěji obyčejná jízda na čas, po níž postupuje nejčastěji 32 nejrychlejších jezdců do hlavní velké soutěže. Potom už vždy startují po čtyřech a jezdí se vyřazovacím způsobem. Do každého dalšího kola postupují vždy první dva. O nasazení do skupin prvního a dalších kol rozhoduje přehledný postupový klíč předem sestavený tak, aby se nejrychlejší z kvalifikace utkali až ve finále.\n\nSteven Rechtschaffer je považován za prvního organizátora snowboarcrossového závodu ve Whistler Blackcomb v roce, i když první podobný pokus byl již před pěti lety v Mt. Baker Banked Slalom.\n\nNejvýznamnější snowboardcrossové události jsou tři. Snowboardcross se stal oficiální disciplínou X-Games hned od jeho začátku v roce 1997. Nejvýznamnější dlouhodobou soutěží je Světový pohár. Svůj debut v olympijských hrách měl na zimních olympijských hrách v roce 2006 v Turínu. Viz Seznam\n\n"}
{"id": "356469", "url": "https://cs.wikipedia.org/wiki?curid=356469", "title": "BX", "text": "BX\n\nSpojení písmen B a X může mít různé významy:\n"}
{"id": "356474", "url": "https://cs.wikipedia.org/wiki?curid=356474", "title": "Teyla Emmagan", "text": "Teyla Emmagan\n\nTeyla Emmagan je fiktivní postava z televizního seriálu ztvárněná herečkou Rachel Luttrell. Je Athosianka pocházející z planety Athos v galaxii Pegasus a s týmem Johna Shepparda se setkala, když jejich svět začali sklízet Wraithové. Většina její rodiny byla sklizena Wraithy. Po posledním útoku Wraithů na její domovskou planetu ji i se svým lidem opustila a odešla na Atlantis. Má velké znalosti světů a národů v galaxii Pegasus, čehož využívá coby členka Sheppardova týmu. Kvůli dávnému pokusu wraithského vědce na Teyliných předcích má Teyla ve své DNA část wraithské DNA, což jí umožňuje Wraithy vycítit a napojit se na jejich komunikaci. Mezi její nejbližší přátele patří Ronon Dex, ale velmi blízko má i k podplukovníkovi Sheppardovi.\n\n"}
{"id": "356484", "url": "https://cs.wikipedia.org/wiki?curid=356484", "title": "Toray Pan Pacific Open 2008", "text": "Toray Pan Pacific Open 2008\n\nTenisový turnaj WTA Toray Pan Pacific Open 2008 se konal ve dnech 15. - 21. září v Tokiu v hale na kurtech s položeným kobercem. Odměny činily 1,340,000 dolarů.\n\n\n"}
{"id": "356488", "url": "https://cs.wikipedia.org/wiki?curid=356488", "title": "Leishmania", "text": "Leishmania\n\nLeishmania (česky někdy ničivka) je rod parazitických prvoků z řádu Trypanosomatida, původce leishmaniózy.\n\nLeishmanie mají protáhlé tělo, které má na předním konci bičík. K hostiteli jsou přenášeny díky drobným koutulovitým mouchám z rodů \"Phlebotomus\" a \"Lutzomyia\". Právě v trávicí soustavě těchto hmyzích přenašečů se probíhá jedna z fází životního cyklu, tzv. promastigot s bičíkem.\n\nMezi nejdůležitější lidské leishmanie patří:\n\n\n"}
{"id": "356495", "url": "https://cs.wikipedia.org/wiki?curid=356495", "title": "Seznam postav Antiků ve Hvězdné bráně", "text": "Seznam postav Antiků ve Hvězdné bráně\n\nVe fiktivním světě Stargate jsou Antikové, známí také jako Alterané nebo Lanteané, nejvyspělejší rasa, která se vyvinula před miliony let, a která vytvořila systém hvězdných bran. Většina Antiků se povzneslo na vyšší úroveň bytí, když se galaxií šířila nákaza, které nebyli schopni odolat. Kdysi žili na Zemi, kde se pravděpodobně i vyvinuli. Před pěti až deseti miliony let však Zemi opustili a s Atlantis odletěli do galaxie Pegasa, kde podobně jako v galaxii Mléčné dráhy stvořili život. \n\nToto je seznam Antiků, kteří se objevili v televizních seriálech Hvězdná brána a .\n\nMerlin známý jako Moros či Myrddin byl jedním z Antiků žijících během války mezi Antiky a Wraithy na Atlantis a také členem rady Antiků na Atlantis. Nedovolil doktorce Weirové vrátit se do jejího času ze strachu, že by tím změnil kauzalitu. Poté nařídil evakuaci Antiků z Atlantis Hvězdnou branou zpět na Zemi. \n\nZpět na Zemi se odloučil v meditaci a nakonec se povznesl. Po povznesení však dospěl k přesvědčení, že se Oriové stali příliš velkou hrozbou, kterou nelze ignorovat. Vzhledem k tomu, že Antikové neučinili žádná opatření ke své vlastní obraně, se Merlin rozhodl vrátit na nižší úroveň a vrátil se do lidské formy, přičemž si ponechal znalosti a některé schopnosti, které měl jako povznesený, aby vyvinul zbraň schopnou neutralizovat povznesené bytosti. Ostatní se však obávali jeho úmyslů a poslali Ganos Lal, aby ho pozorovala a případně zastavila.\n\nMerlin svěřil své tajemství králi Artušovi a jeho rytířům kulatého stolu, a tak dal podklad k Artušovským legendám. Morgana Le Fay (Ganos Lal) nakonec Merlina unesla a uvěznila ho ve stázi na jiné planetě. O tisíc let později zde Merlina našel tým SG-1. Daniel Jackson mu vysvětlil situaci a přesvědčil Merlina, aby se k týmu přidal a vyrobil sangraal. Merlin ale v důsledku stáze příliš zeslábl, a tak své znalosti a vědomí přenesl pomocí archivu Antiků do mysli Daniela Jacksona. Daniel a Merlin začali pracovat na zbrani, ale Adria tým dohnala. Daniel s Merlinovou pomocí zničil bouří a blesky Orijské vojáky, ale nemohl porazit Adriu, která byla příliš silná. \n\nMerlin a Daniel poté přišli s plánem podvést Adriu a zničit Orie. Adria udělala z Daniela převora a ten pak dokončil sangraal. S pomocí SG-1 byl schopen Adriu přemoci a Merlinovu zbraň poslat superbránou do Orijské galaxie.\n\nMorgan le Fay, či Ganos Lal je povzneseným příslušníkem rasy Antiků a původním obyvatelem antického města Atlantis. Tato postava byla inspirována legendární Morganou le Fay z legendy o Artušovi, ztvárnila ji herečka Sarah Strange. \n\nHolografický učební program založený na jejím obrazu učil mladé lanteanské děti o antických technologiích, historii a vědě. Když bylo jasné, že Antikové byli poraženi Wraithy, uprchla s několika dalšími přeživšími Antiky zpět na Zemi, kde zůstala až do svého povznesení. Když její společník, povznesený Antik Myrddin (Merlin), sestoupil, aby vyrobil zbraň, která dokáže zničit Orie a která by mohla být použita proti samotným Antikům. Morgan le Fay byla určená, aby Merlina sledovala a, bude-li to nezbytné, zabránila mu v jejím dokončení. \n\nJako Myrddin, i ona však nakonec začala věřit, že Oriové by se mohli stát hrozbou Antiků. Morgan nakonec našla sangraal, který Myrrdin ukryl v jiné dimenzi. Ukryla jej na planetě, kde to bylo bezpečné jak před Ori, tak i před Antiky. Byla přinucena zničit originál, dala Merlina do stáze, aby mohl čekat a Sangraal později znovu postavit.\n\nKdyž SG-1 přijde k Atlantis pátrat po Myrddinově zbrani, v epizodě Project Pegasus, Morgan le Fay se rozhodla tajně pomoci Danielu Jacksonovi, vystupujíce jako hologram. Daniel Jackson a Vala ji poznal a požádal o další informace, ale Morgan le Fay váhá. V okamžiku, kdy se pokusí více informací o Myrddinově zbrani poskytnout, ostatní Antikové jí zastaví uprostřed věty: \"Merlinova zbraň není...\"\n\nMorgana je ostatními Antiky vypuzena, ale ve filmu SG-1 pomáhá v galaxii Oriů. Vyléčila Teal'ca, když zraněný umíral. Daniel mučen převorem, zjevila se v podobě Merlina, ale Daniel její převlek odhalí: Morgana prý udělala vše, aby jim pomohla, ale už prý více dělat nemůže. A to i když zde má pravděpodobně větší svobodu jednání, když Antikové v Orijské galaxii nejsou. Morgana prozradila Danielovi, jak použít archu pravdy, aby zastavil vojska Oriů jednou provždy, a dává Vale kód k aktivovaci archy, aby zaměstnala Adriu v bitvě.\n\nOma Desala věří, že je její zodpovědností pomáhat na „Velké cestě“ vedoucí k osvícení nižším bytostem. Hovoří v kóanech – hádankách, které však obsahují skutečnou moudrost. Sama se stala učitelkou a ochráncem Šifu, syna Apofise a Ša'rii. S její pomocí Šifu pochopil, že vědomosti jsou příliš velkým zlem a jediným způsobem, jak zabránit zlu je nepodstoupit boj. Pomohla také Danielovi se povznést. Předobrazem pro postavu Oma Desala je Kuan-jin. Zničila anúbyse\n\nAyiana je posledním nepovzneseným Antikem, který zůstal na Zemi, když Antikové před 5 miliony let odešli i se svým městem do vzdálené galaxie. Ayiana byla nalezena zamrzlá v ledu poblíž druhé hvězdné brány, kterou SGC našla v Antarktidě, kde byla dříve umístěna Atlantis. Byla pojmenována dr. Francine Michaelsovou, jedním z vědců, kteří v Antarktidě byli ve výzkumné základně a našli ji. Ayianino jméno je původem od kmene Cherokee a znamená \"věčný květ\". SG-1 a vědci byli šokováni, když po jejím rozmrazení Ayiana stále žila a byla jen v určité hybernaci způsobené velice nízkou teplotou. Nakonec ale zemřela\n\nOrlin, který byl z nejužšího kruhu Antiků vypovězen, protože ve snaze zachránit jednu civilizaci před Goa'uldy nepřímo zavinil její zánik. Jednou se vrátil do lidské formy, protože chtěl poznat lásku a tak se usadil u Cartrové. Nakonec mu Antikové dali druhou šanci a on se znovu povznesl. Později pomohl vytvořit protilátku na převorský mor, ale protože měl i v dětském mozku příliš informací, skončil s poškozeným mozkem v ústavu.\n"}
{"id": "356496", "url": "https://cs.wikipedia.org/wiki?curid=356496", "title": "Jiří Louda", "text": "Jiří Louda\n\nJiří Louda (3. října 1920 Kutná Hora – 1. září 2015 Olomouc) byl významný český heraldik, knihovník a penzionovaný voják. K jeho nejvýznamnějším heraldickým počinům patří návrh současného českého státního znaku, podobně jako jeho varianty pro ČSFR. Nicméně také vytvořil znaky pro stovky dalších českých obcí. Byl členem Mezinárodní heraldické akademie (\"Académie Internationale d´Heraldique\") se sídlem v Ženevě, člen Britské heraldické společnosti (Heraldry Society) v Londýně, člen \"Society of Heraldic Arts\", člen Francouzské heraldické společnosti (\"Société Française d'Héraldique et de Sigillographie\") a člen Heraldické komise českého Parlamentu.\n\nPocházel z rodiny profesora kreslení v Kutné Hoře, kde také odmaturoval na místní reálce v roce 1938. Následně se přihlásil na ČVUT, kde ho zastihl povolávací rozkaz během mobilizace. Z armády byl propuštěn již v roce 1939 a odešel do ciziny, přes Polsko a Francii, kde vstoupil do cizinecké legie se dostal do Spojeného království, kde se dostal k parašutistům. Při parašutistickém výcviku si zlomil meniskus, a tak byl poslán na zpravodajskou radiostanici. Ve Spojeném království se seznámil s teorií heraldiky a nechal se notně ovlivnit postupy britské heraldiky. Po válce se navrátil do obnoveného Československa, kde byl za svoje zásluhy mimo jiné vyznamenán v roce 1946 Československým válečným křížem. V této době se také setkal s Karlem VI. Schwarzenbergem, od kterého se učil především základům české heraldiky.\n\nPo převzetí moci komunisty v Únoru 1948 byl poslán na dovolenou a posléze z armády propuštěn v hodnosti kapitána. Sice nebyl degradován, ale byl bez soudu uvězněn na Mírově, kde zůstal do roku 1950. Poté pracoval u lesnického úřadu. V roce 1953 si našel novou práci ve Vědecké knihovně v Olomouci, kde zůstal až do roku 1976. Od té doby se věnoval plně heraldice, nicméně ještě během působení v knihovně navrhl první znak Havířovu v roce 1966 a v roce 1968 navrhl první koncept jednoho znaku pro Čechy, Moravu a Slezsko, ze kterého vychází i ten současný. V roce 1968 byl rehabilitován a povýšen do hodnosti majora.\n\nKritizoval socialistický znak Československa, protože obsahoval neheraldické prvky, a kvůli tomu byl pozván prezidentem Václavem Havlem v roce 1989 na Pražský hrad, za účelem návrhu nového znaku. Jeho návrh se osvědčil a proto byl přizván i k tvorbě znaku pro samostatné Česko.\n\nV roce 1991 se mu dostalo rehabilitace a byl povýšen na plukovníka ve výslužbě. Roku 1996 se dočkala publikace kniha \"Království české\", na které začal pracovat ještě s Karlem Schwarzenbergem v roce 1947. Jako první Čech se stal akademikem Mezinárodní heraldické akademie v roce 2000. V roce 2003 navrhl znak a vlajku obci Bohdalec na Vysočině. Dne 28. června 2004 mu byl udělen čestný doktorát Univerzitou Palackého v Olomouci za celoživotní heraldické dílo. Dne 10. října 2006 jej zastupitelé Kutné Hory jmenovali čestným občanem. Byl také členem parlamentního podvýboru pro heraldiku.\nJiří Louda byl dlouholetým spolupracovníkem StB pod krycím jménem Vědec. Viz Protokol registrace svazků agenturního a kontrarozvědného rozpracování 25306-25794 04.05.1982 SEO KS SNB Ostrava 25588 Vědec Louda Jiří 03.10.1920.\n\nJiří Louda si také sám vytvořil vlastní osobní znak, který by bylo možno blasonovat asi takto:\nTinktura pozadí, břevno a šestirohá hvězda vychází ze znaku husitského hejtmana, Matěje Loudy z Chlumčan. Figura okřídleného padáku a dvou lvů odkazuje na účast u britské parašutistické jednotky. Heslo \"Quo fas et gloria ducunt\" znamená \"Kam vede právo a sláva\" a společně s mečem v klenotu náleží k Loudově zapojení se v zahraničním odboji. Odznaky přivěšené pod štítem přináležejí k důležitým válečným vyznamenáním, kterými byl Louda vyznamenán.\n\nVytvořil zhruba dvě stovky symbolů měst a obcí. Dále znak České republiky a prezidentskou vlajku v roce 1992.\n\n\n"}
{"id": "356504", "url": "https://cs.wikipedia.org/wiki?curid=356504", "title": "Multikino", "text": "Multikino\n\nMultikino (nebo také multiplex) je kino sdružující více promítacích sálů v rámci jednoho uceleného stavebního komplexu. Oproti jednosálovým kinům mohou multikina díky více sálům zajistit více filmových titulů ve více promítacích časech. Vyznačují se zpravidla pohodlnými sedadly, moderními technologiemi a vyšším vstupným. V multikině obvykle nechybí možnost občerstvení, zejména typický popcorn.\n\nNat Taylor, provozovatel kina Elgin v kanadské Ottawě, se v prosinci 1947 rozhodl otevřít menší kino („Litle Elgin“) vedle svého prvního kina. Trvalo až do konce 50. let, než se rozhodl promítat různé filmy v každém sále, protože se mu příčilo nahrazovat filmy, které nadále vydělávají peníze, novinkami. V roce 1962 otevřel dvousálová kina v Montrealu a Torontu.\n\nV roce 1963 otevřela společnost AMC Theatres dvousálové kino v Kansas City. Struktura obchodního centra, ve kterém bylo postaveno, nedovolovala postavit větší kino. Toto multikino, stejně jako první multikina, hrálo pouze jeden film v obou sálech najednou. V roce 1966 bylo nahrazeno kinem se 4 sály a v roce 1969 kinem se 6 sály.\n\nPro kina s více než 20 sály se používá označení megaplex.\n\nV dubnu 1979 Nat Taylor spoluzaložil do té doby největší světové multikino s 18 sály - Cineplex v torontském Eaton's Center. Roku 1981 bylo rozšířeno na 21 sálů. V listopadu 1988 otevřela společnost Kinepolis v Bruselu multikino s 25sály. Toto kino bývá nazýváno jako \"první megaplex\". Kino s největším počtem sálů otevřela v roce 1996 společnost AMC Theatres v obchodním centru Ontario Mills. Toto kino má 30 sálů. Největším kinem na světě co se týče divácké kapacity je megaplex společnosti Kinepolis v Madridě s 25 sály a kapacitou 9 200 sedadel. Otevřeno bylo v roce 1998.\n\nV Česku byl otevřen první megaplex v roce 2017 společností Cinema City v Centru Chodov v Praze.\n\nZatímco do klasických kin přichází filmová kopie rozdělená na víc dílů a na jedno plátno se postupně promítá několika promítačkami (tedy promítač musí sledovat film zároveň s diváky a jednotlivé části kopie postupně pouštět), v multikinu jsou kopie opět slepovány do jednoho dlouhého kusu a promítač nemusí projekci sledovat. Tento rozdíl je nyní samozřejmě stírán, jelikož nastává postupná digitalizace kin i multikin a kopie jsou distribuovány na optických médiích.\n\nV České republice bylo prvním vícesálovým kinem Multikino Galaxie na pražských Hájích, které bylo otevřeno v dubnu 1996 a vzniklo přestavbou kulturního centra. V roce 2001 se kino přesunulo do nedaleké novostavby, kde fungovalo až do roku 2019. Nejednalo se ovšem o multiplex v pravém slova smyslu. Prvním klasickým muliplexem byla Olympia v Modřicích u Brna otevřená v říjnu 1999, kterou provozovala společnost Ster Century (později Palace Cinemas a následně Cinema City).\n\nMulitikina v České republice mají (k datu 31. 12. 2018) následující parametry:\n\nHistorický vývoj kapacit a tržeb ze vstupného v multikinech oproti celkovým údajům všech kin:\n\n\n"}
{"id": "356505", "url": "https://cs.wikipedia.org/wiki?curid=356505", "title": "Vladimír Táborský", "text": "Vladimír Táborský\n\nVladimír Táborský (* 28. dubna 1944 v Praze) je bývalý československý fotbalista-reprezentant, současný fotbalový trenér, manažer a sportovní publicista.\n\nZačínal hrát v dětském věku v roce 1955 ve Spartě Praha, kde později od roku 1962 (po maturitě na střední průmyslové škole zeměměřické) působil i jako hráč „A“ týmu. V československé lize hrál za Spartu a v době vojenské služby za Duklu Praha. Nastoupil v 268 ligových utkáních a dal 4 góly. V letech 1966 až 1972 celkem devatenáctkrát reprezentoval Československo a dal 1 gól. V Poháru mistrů evropských zemí nastoupil ve 14 utkáních, v Poháru vítězů pohárů ve 12 utkáních a v Poháru UEFA v 1 utkání.\n\n\n\nPo skončení své hráčské kariéry zde působil nejprve jako asistent hlavního trenéra, později i jako hlavní trenér.\n\nV současné době pracuje jako fotbalový manažer (scout), publicista a příležitostný televizní komentátor.\n\n\n"}
{"id": "356507", "url": "https://cs.wikipedia.org/wiki?curid=356507", "title": "Japetus", "text": "Japetus\n\nJapetus může být:\n"}
{"id": "356511", "url": "https://cs.wikipedia.org/wiki?curid=356511", "title": "Broken China", "text": "Broken China\n\nBroken China je druhé a poslední sólové album britského klávesisty Richarda „Ricka“ Wrighta, člena art rockové skupiny Pink Floyd. Vydáno bylo na podzim 1996 (viz 1996 v hudbě).\n\nKe svému druhému sólovému albu se Wright odhodlal po úspěchu poslední desky skupiny Pink Floyd, \"The Division Bell\", která vyšla v roce 1994 a po níž následovalo velké celosvětové turné. Inspirací k \"Broken China\" byly deprese tehdejší Wrightovy přítelkyně Millie, kterou si později vzal za ženu.\n\nAlbum, jehož struktura, zvuk a pocity jsou podobné klasickým „floydovským“ albům, tvoří 16 na sebe navazujících skladeb, z nichž osm je instrumentálních. Část hudby a většinu textů napsal experimentální britský skladatel Anthony Moore, který se podílel na posledních dvou albech Pink Floyd. Dvě písně na \"Broken China\" („Reaching for the Rail“ a „Breakthrough“) zpívá společně s Wrightem irská zpěvačka Sinéad O'Connor.\n\n\n"}
{"id": "356515", "url": "https://cs.wikipedia.org/wiki?curid=356515", "title": "GIPF projekt", "text": "GIPF projekt\n\nGIPF projekt je série šesti úspěšných abstraktních deskových her pro dva hráče, jejichž autorem je Kris Burm z Belgie:\n\n\nVšechny tyto hry lze hrát samostatně, ale je zde i možnost hrát jejich kombinaci. V takovém případě je ústřední hrou GIPF, který se hraje se základními kameny a doplňky kamenů, které se nazývají \"potenciály\". Potenciály mají stejné názvy jako ostatní hry projektu a pro každou hru jsou v GIPFu tři. Před zahájením partie si je hráči nasadí na kameny. Potenciál umožňuje hráči jednou za hru vykonat nějaký zvláštní tah, ale když se hráč rozhodne ho použít, soupeř se může pokusit ho neutralizovat tím, že vyzve tohoto hráče k partii ve hře, která má stejný název jako potenciál. Aby hráč směl potenciál využít, musí v této hře vyhrát nebo remizovat. Pokud prohraje, potenciál je ztracen.\n\nHráči se před zahájením hry musejí dohodnout, kolik a které potenciály použijí a kolik z nich bude možné pokusit se neutralizovat. Mohou se také samozřejmě dohodnout, že o úspěšném vykonání nebo neutralizaci potenciálu bude rozhodovat partie v jakékoli jiné hře, která nepatří do GIPF projektu, nebo nějaký způsob losu (např. hod kostkou).\n\nVšechny hry GIPF projektu mají několik společných vlastností:\n\nGIPF projekt byl zahájen v roce 1997 v Belgii. V roce 1998 ho firma Don & Co. Schmidt Spiele vydala mezinárodně a od té doby je dostupný ve většině světa. V té době obsahoval jen hry GIPF a TAMSK. V dalších letech následoval ZÈRTZ (2000), DVONN (2001), YINSH (2003) a PÜNCT (2005). V roce 2006 převzala vydávání projektu belgická firma SMART. V roce 2007 vyšla poslední hra, TZAAR, která nahradila hru TAMSK. Tím byl GIPF projekt uzavřen, nicméně Kris Burm nevylučuje, že časem vznikne nějaká další hra, která se stane jeho součástí.\n\nU příležitosti 10. výročí vzniku GIPF projektu se ve dnech 2. až 5. října 2008 v Praze, v rámci Olympiády duševních sportů, uskutečnilo mistrovství světa. Šlo o šest samostatných turnajů (v každé hře jeden) hraných švýcarským systémem na nejméně pět kol, přičemž se hráč nemusel zúčastnit všech turnajů. Za každé vítězství hráč získal jeden bod. Celkovým vítězem se stal Mathijs Booden z Nizozemska, nejlepší z českých hráčů byl na 11. místě Jiří Bauma. Akci organizoval sám autor projektu Kris Burm. Ten se celkově umístil na 30. místě, účastnil se však pouze turnaje v YINSHi.\n\n"}
{"id": "356516", "url": "https://cs.wikipedia.org/wiki?curid=356516", "title": "GIPF", "text": "GIPF\n\nGIPF je abstraktní desková hra pro dva hráče, která je první a ústřední hrou GIPF projektu. Autorem všech her projektu je Kris Burm z Belgie. GIPF vznikl v roce 1997.\n\nGIPF má tři verze pravidel: základní, standardní a turnajovou. Navíc je možné využít zvláštní kameny, tzv. \"potenciály\", a s jejich pomocí propojit GIPF s ostatními hrami GIPF projektu, popř. s libovolnými dalšími hrami.\nGIPF se hraje na hracím plánu, který tvoří šestiúhelník symetricky rozdělený 12 čarami rovnoběžnými s jeho stranami. Každá čára je na obou stranách zakončena černou tečkou. V průběhu hry hráči pokládají kameny na černé tečky a pak je přesouvají po čarách na průsečíky.\n\nV základní verzi dostane každý hráč 15 kamenů své barvy (bílá a černá). Každý hráč umístí 3 své kameny na vyznačené průsečíky na desce, zbylých 12 kamenů si ponechá v rezervě.\n\nHru začíná bílý, pak se oba hráči v tazích střídají.\n\nTah každého hráče se skládá ze dvou fází:\n\nHra končí ve chvíli, kdy hráči, který má učinit tah, nezbyl v rezervě žádný kámen. Tento hráč prohrává. Remíza není možná. Každý hráč má právo stále vidět, kolik kamenů zbývá soupeři v rezervě.\n\nStandardní pravidla se od základních liší přidáním GIPF-kamenů, které tvoří dva základní kameny položené na sobě. Hraje se s nimi následovně:\n\nTurnajová pravidla se od standardních liší způsobem, jakým se GIPF-kameny dostanou do hry:\nOstatní pravidla jsou shodná se standardními.\n\n\"Potenciály\" jsou doplňky, které se pokládají na základní kameny. Každý z nich umožňuje jednou za hru vykonat zvláštní tah. Potenciály také umožňují propojit GIPF s ostatními hrami GIPF projektu, popř. s libovolnými dalšími hrami.\n\nPřed hrou se hráči musejí dohodnout, které potenciály do hry zařadí a kolik od každého druhu (doporučují se aspoň 3). Pro jejich nasazování a používání platí následující pravidla, která mohou rozšířit základní, standardní i turnajovou verzi:\n\n\nV této variantě má každý hráč za celou hru omezený (dohodnutý) počet pokusů o neutralizaci soupeřova potenciálu. Zahraje-li jeden hráč potenciál a soupeř chce využít pokus ho neutralizovat, hráči odloží GIPF a ihned si zahrají hru, která má stejný název jako potenciál (výjimkou je TAMSK-potenciál, u kterého se místo vyřazeného TAMSKu hraje TZAAR). Jestliže hráč, který chtěl použít potenciál, vyhraje nebo remízuje, může potenciál použít. Pokud však prohraje, o potenciál přijde a musí vykonat jiný tah.\n\nHráči se samozřejmě mohou dohodnout, že o použití nebo neutralizaci potenciálu rozhodne jiná hra než ta, která se jmenuje stejně jako potenciál; může to být i hra nezařazená do GIPF projektu nebo může rozhodnout náhoda, např. hod kostkou.\n\n"}
{"id": "356517", "url": "https://cs.wikipedia.org/wiki?curid=356517", "title": "TAMSK", "text": "TAMSK\n\nTAMSK je abstraktní desková hra pro dva hráče z roku 1998, která byla 2. hrou GIPF projektu až do konce roku 2007, kdy byla z GIPF projektu vyřazena a její místo zaujala hra TZAAR. Autorem všech her projektu je Kris Burm z Belgie.\n\nTAMSK je možné hrát ve třech variantách: bez časového limitu, s časovým limitem a s limitem na tah.\n\n\nJeden z hráčů má červenou barvu, druhý černou. Každý si vezme 3 přesýpací hodiny ve své barvě. Hráči umístí své hodiny na rohová políčka desky tak, aby se střídaly červené a černé. Každý hráč si také vezme držák na kroužky a uloží na něm 32 svých kroužků.\n\nHru začíná červený, pak se oba hráči v tazích střídají.\n\n\nHra končí ve chvíli, kdy ani jeden hráč již nemůže táhnout. Vítězem se stává hráč, kterému zbylo méně nenasazených kroužků. Zbyl-li oběma hráčům stejný počet, hra končí remízou.\n\nOd základních pravidel se liší rozběhnutím přesýpacích hodin:\n\nHraje se stejně jako hra s časovým limitem, ale přidávají se ještě 15sekundové hodiny, které mohou hráči používat, aby donutili soupeře táhnout do 15 sekund.\n\nNamísto umístění všech hodin na desku před začátkem hry mohou hráči umístit své hodiny v prvních třech svých tazích na kterákoli volná políčka a ihned na ně nasadit kroužek.\n\n"}
{"id": "356518", "url": "https://cs.wikipedia.org/wiki?curid=356518", "title": "DVONN", "text": "DVONN\n\nDVONN je abstraktní desková hra pro dva hráče z roku 2001, která je 4. hrou GIPF projektu. Autorem všech her projektu je Kris Burm z Belgie.\n\n\nHráči si rozdělí barvy (černá a bílá). Každý si vezme všechny kameny své barvy. Bílý si navíc vezme 2 DVONN-kameny, černý 1 DVONN-kámen.\n\nHra se skládá ze dvou fází:\n\n\n\nHra končí ve chvíli, kdy ani jeden z hráčů nemůže táhnout. Vítězem je hráč, v jehož sloupcích na desce je dohromady více kamenů. Mají-li oba hráči stejný počet, hra končí remízou.\n\n"}
{"id": "356519", "url": "https://cs.wikipedia.org/wiki?curid=356519", "title": "YINSH", "text": "YINSH\n\nYINSH je abstraktní desková hra pro dva hráče z roku 2003, která je 5. hrou GIPF projektu. Autorem všech her projektu je Kris Burm z Belgie.\n\n\n\n\n\nHra končí jedním z dvou způsobů:\n\nV bleskové verzi hry vítězí hráč, který jako první vytvoří svou řadu 5 kamenů. Ostatní pravidla jsou stejná.\n\n"}
{"id": "356520", "url": "https://cs.wikipedia.org/wiki?curid=356520", "title": "PÜNCT", "text": "PÜNCT\n\nPÜNCT je abstraktní desková hra pro dva hráče z roku 2005, která je 6. hrou GIPF projektu. Autorem všech her projektu je Kris Burm z Belgie.\n\nHra má dvě verze pravidel: základní a standardní.\n\n\nHrací deska se položí mezi hráče. Každý hráč si vezme všechny kameny své barvy a PÜNCT žeton. Začíná bílý.\n\nHráč má ve svém tahu dvě možnosti:\n\nHra končí ve chvíli, kdy některý hráč vytvoří ze svých kamenů souvislou cestu mezi dvěma protilehlými okraji hrací desky. Na výšce umístění kamenů v této cestě nezáleží. Tento hráč je vítězem. Pokud oba hráči položili na desku všechny své kameny, ale žádný nevytvořil takovou cestu, hra končí remízou.\n\nStandardní verze pravidel se od základní liší jen dvěma pravidly:\n\n"}
{"id": "356521", "url": "https://cs.wikipedia.org/wiki?curid=356521", "title": "TZAAR", "text": "TZAAR\n\nTZAAR je abstraktní desková hra pro dva hráče z roku 2008, která je 2. hrou GIPF projektu. Na tomto místě po svém vydání nahradila hru TAMSK, která byla z tohoto projektu vyřazena. Autorem všech her projektu je Kris Burm z Belgie.\n\n\nHrací deska se položí mezi oba hráče. Na ni se náhodně rozmístí všech 60 kamenů. Nechtějí-li hráči rozmisťovat kameny náhodně, mohou využít počáteční rozmístění zobrazené v návodu. Začíná bílý hráč.\n\nTah každého hráče (s výjimkou prvního tahu bílého) se skládá ze dvou částí, z nichž první je povinná a druhá volitelná:\n\nHra končí jedním ze dvou způsobů:\n\nV turnajové verzi se začíná s prázdnou deskou. Hráči střídavě pokládají své kameny na volné průsečíky desky, dokud ji celou nezaplní. Na typu kamenů při pokládání nezáleží.\n\n"}
{"id": "356522", "url": "https://cs.wikipedia.org/wiki?curid=356522", "title": "ZÈRTZ", "text": "ZÈRTZ\n\nZÈRTZ je abstraktní desková hra pro dva hráče z roku 2000, která je 3. hrou GIPF projektu. Autorem všech her projektu je Kris Burm z Belgie.\n\n\n37 kroužků se rozmístí do pravidelného šestiúhelníku o délce strany 4 kroužky. Kuličky se umístí do společné zásoby tak, aby na ně oba hráči dosáhli. Oba hráči hrají s kuličkami všech barev.\n\nHru začíná vylosovaný hráč.\n\nKaždý hráč ve svém tahu vykoná jednu ze dvou akcí:\n\nHra končí ve chvíli, kdy některý hráč získá buď 3 kuličky od každé barvy, nebo 4 bílé, nebo 5 šedých, nebo 6 černých kuliček. Tento hráč se stává vítězem. Hra skončí remízou jen tehdy, začnou-li oba hráči neustále opakovat stejné tahy.\n\n\n"}
{"id": "356525", "url": "https://cs.wikipedia.org/wiki?curid=356525", "title": "Pia Leśniewska", "text": "Pia Leśniewska\n\nPia Leśniewska (roz. Helena Leśniewska; 24. června 1898 Łaptiewa - 1. července 1993 Varšava) byla polská řeholnice - uršulinka, vychovatelka a spisovatelka, asistentka generální představené (1935-1939; 1947-1954) a 2. generální představená (1939-1947) Kongregace sester uršulinek Srdce Ježíše Umírajícího (lidově šedé uršulinky, či šedé voršilky).\n\nVystudovala historii a knihovnictví, v roce 1922 letech vstoupila do řad Kongregace. Od roku 1935 byla asistentkou generální představené a zakladatelky kongregace, Urszuly Ledóchowské, kterou po její smrti v roce 1939 v čele kongregace nahradila.\n\nZa druhé světové války vyzvala lokální představené své kongregace, aby pomáhaly Židům a ukrývaly je a sama tuto pomoc organizovala. Jednalo se především o ukrývání židovských dívek ve školách, výchovných ústavech a sirotčincích kongregace, v nichž byly tyto pod falešnou identitou zamíchávány mezi polská děvčata. Leśniewska zajišťovala jednak koordinaci mezi jednotlivými klášterními ústavy, jednak byla hlavním spojením mezi svojí kongregací a Żegotou.\n\nPo válce a svém odstoupení v roce 1947 plnila řadu dalších rozličných úkolů, od asistentky generální představené (1947-1954), přes posty představené v různých řádových ústavech, až po post diecézní referentky pro ženské řády. Od roku 1970 do roku 1993 žila v klášteře ve Varšavě a psala odborné i vzpomínkové knihy a články.\n\nKrom knih a kapitol v knihách je autorkou i řady článků v řádovém (\"Szary Posłaniec\") a katolickém (\"Tygodnik Powszechny\") tisku. Některé z nich se zabývají historií šedých uršulinek a představují významný zdroj informací o méně zdokumentovaných období, tj. především o období druhé světové války, zejména pak článek \"Życie Zgromadzenia w czasie II wojny światowej, 1939-1945\" (\"Szary Posłaniec\" 1970).\n\n"}
{"id": "356536", "url": "https://cs.wikipedia.org/wiki?curid=356536", "title": "Uršulinky", "text": "Uršulinky\n\nJako uršulinky či voršilky (podle světice známé jako sv. Uršula či sv. Voršila) se označují sestry několika katolických řeholních společenství. Jsou to:\n\n"}
{"id": "356537", "url": "https://cs.wikipedia.org/wiki?curid=356537", "title": "Syllable (operační systém)", "text": "Syllable (operační systém)\n\nSyllable je svobodný operační systém pro platformu 5x86 (Intel Pentium a vyšší). Je založen na tehdy stagnujícím a dnes již mrtvém operačním systému AtheOS. Systém je sice napsán od základu, ale v určitých ohledech se podobá BeOS a AmigaOS. Cílem vývojářů je vytvořit jednoduchý, uživatelsky přátelský a spolehlivý operační systém pro domácí a kancelářské použití. Syllable je z velké části kompatibilní s normou POSIX.\n\nMezi dodávané aplikace patří webový prohlížeč Webster, který nahradil dřívější ABrowse, dále emailový klient Whisper, prohlížeč obrázků a další.\n\n\nV rámci Syllable se vyvíjí nový skriptovací jazyk Red language ([red ˈlæŋgwidž]; doslova Rudý jazyk), který je zatím v alfa verzi, ale má sloužit k systémové podpoře a použití v Syllable. \"Red language\" silně vychází z REBOLu. Po jeho dokončení se uvažuje o změnu názvu na Desktop lanaguage, aby se zdůraznila spojitost s desktopovým použitím.\n"}
{"id": "356540", "url": "https://cs.wikipedia.org/wiki?curid=356540", "title": "Třída Tátra", "text": "Třída Tátra\n\nTřída Tátra byla nejmodernější třída torpédoborců Rakousko-uherského námořnictva z doby první světové války. Tvořilo ji celkem deset jednotek, postavených ve dvou skupinách (respektive třech, ale druhá skupina nebyla realizována), přičemž třetí skupina byla označená jako (tj. náhrada za \"Triglav\") a bývá někdy považována za samostatnou třídu.\n\nPrvní skupina, kterou tvořily jednotky \"Tátra\", \"Balaton\", \"Csepel\", \"Lika\", \"Triglav\", \"Orjen\", byla postavena v loděnici Danubius & Ganz v letech 1912–1914. Z těchto lodí byly za války ztraceny plavidla \"Triglav\" a \"Lika\", které při nájezdu na Drač dne 29. prosince 1915, odkud se v té době evakuovaly poražené srbské jednotky, najely na minu. \"Lika\" se potopila okamžitě, zatímco \"Triglav\" se ostatní lodě pokusily odvléct a potopily ho až poté, co se na bojišti objevily mnohem silnější lodě Dohody.\n\nOstatní lodě musely být v roce 1920 předány Itálii. \"Zenson\" (ex \"Balaton\") a \"Fassano\" (ex \"Tátra\") byly vyřazeny v roce 1923, \"Muggia\" (ex \"Csepel\") v roce 1929 ztroskotala a \"Pola\" (ex \"Orjen\", od roku 1931 \"Zenson\") byla vyřazena v roce 1937.\n\nNa první šestici mělo navázat dalších šest jednotek druhé skupiny, ale jejich stavba byla na počátku světové války zrušena.\n\nPod vlivem ztrát utrpěných za světové války bylo roku 1916 přikročeno k realizaci třetí skupiny, kterou tvořila čtveřice \"Triglav II\", \"Lika II\", \"Dukla\" a \"Uzsok\". Dvě z lodí nesly jména svých, mezitím ve válce ztracených, sesterských plavidel.\n\nPo skončení války si i tato plavidla rozebraly země Dohody. \"Dukla\" připadla Francii, která loď pod názvem \"Matelot Leblanc\" používala do roku 1936. \"Triglav II\", \"Lika II\" a \"Uzsok\" po válce připadly Itálii, které byly používány až do konce 30. let. \"Grado\" (ex \"Triglav II\") byl vyřazen v roce 1937, zatímco Corttellazo (ex Lika II) a \"Monfalcone\" (ex \"Uzsok\") v roce 1939.\n\nPlavidla poháněly dvě parní turbíny typu AEG-Curtis, roztáčející dva lodní šrouby. Páru jim dodávalo šest kotlů Yarrow (z nichž čtyři používaly jako palivo naftu a dva mohly vedle nafty topit i uhlím). Výzbroj tvořily dva kanóny Škoda 100 mm o délce hlavně 50 ráží (stejné nesly i křižníky třídy \"Novara\") rozmístěné po jednom na přídi a zádi, které doplňovalo šest 66 mm kanónů umístěných po jednom po stranách trupu a jeden 7,8 mm kulomet. Na zádi byly mezi komíny a zadním 100mm kanónem umístěny dva páry 450mm otočných torpédometů.\n\n\n\n"}
{"id": "356557", "url": "https://cs.wikipedia.org/wiki?curid=356557", "title": "Obora (Malšice)", "text": "Obora (Malšice)\n\nObora () je část obce Malšice. Místní část spolu s obcí leží v okrese Tábor v jihočeském kraji. Obora spolu s dalšími sedmi místními částmi obce Malšice spadá pod obec s rozšířenou působností Tábor. Obora leží cca 9 km jižně od Tábora. V roce 2011 zde trvale žilo 124 obyvatel.\n\nPrvní písemná zmínka o vesnici pochází z roku 1379.\n\n"}
{"id": "356560", "url": "https://cs.wikipedia.org/wiki?curid=356560", "title": "Ivo Mathé", "text": "Ivo Mathé\n\nIvo Mathé (* 18. května 1951 Praha) je český mediální producent, scenárista, vysokoškolský pedagog a manažer.\n\nZačínal v někdejší Československé televizi jakožto asistent produkce, po ukončení svých studií na FAMU pracoval již na místě produkčního, od roku 1976 do roku 1991 pak působil ve funkci vedoucího produkce Československé televize. V letech 1991 až 1992 působil jako šéfproducent uměleckých pořadů tamtéž. V roce 1992 se stal historicky prvním generálním ředitelem České televize, kde působil až do roku 1998. Zároveň s tím byl také v letech 1995 až 1998 viceprezidentem Evropské vysílací unie.\n\nV letech 1999 až 2003 pracoval jakožto vedoucí Kanceláře prezidenta České republiky Václava Havla. Zároveň vykonával funkci člena Správní rady ČVUT a AMU.\n\nOd roku 1990 také působí jako pedagog na FAMU, v období 2005–2008 byl rektorem AMU. Od února 2008 zastával funkci prorektora. Rektorem AMU byl opět zvolen v říjnu 2008 na funkční období 2009–2013.\n\nV prosinci 2011 ho po odstoupení ministra kultury Jiřího Bessera navrhlo několik umělců, např. Helena Třeštíková, David Černý nebo Jiří Bartoška, na jeho místo s tím, že by do čela resortu nastoupil člověk, který „mu rozumí a zároveň má respekt v uměleckých kruzích“. I přes počáteční odmítnutí hnutí Starostové a nezávislí navrhlo jeho jméno spolu s poslankyní Alenou Hanákovou předsedovi TOP 09 Karlu Schwarzenbergovi, který měl vybrat definitivní jméno. Na schůzce se Schwarzenbergem se své nominace vzdal, mimo jiné proto, že by prý jeho jméno mohlo kvůli jeho spojení s bývalým prezidentem Havlem vadit prezidentu Klausovi, který již dříve protestoval proti jmenování Schwarzenberga ministrem zahraničí.\n\n\n"}
{"id": "356584", "url": "https://cs.wikipedia.org/wiki?curid=356584", "title": "Mexican Open", "text": "Mexican Open\n\nMexican Open, se jménem sponzora Abierto Mexicano Telcel presentado por HSBC, je společný tenisový turnaj mužů a žen každoročně hraný v mexickém Acapulcu. Probíhá v rezortu Hotel Princess Mundo Imperial na otevřených antukových dvorcích. Představuje poslední část čtyřdílné antukové série mužů Golden Swing, konané v Latinské Americe.\n\nMužská polovina byla založena v roce 1993 a na okruhu ATP Tour patří do kategorie ATP Tour 500. Ženská část se koná od sezóny 2001 a řadí se do kategorie WTA International Tournaments. Do soutěží dvouher nastupuje třicet dva tenistů a tenistek, čtyřher se účastní šestnáct párů.\n\nV období 1993–1998, a opět v sezóně 2000, se konal v mexickém hlavním městě Ciudad de México. Turnaj představuje závěrečnou událost čtyřdílné tenisové série Golden Swing, odehrávající se na okruhu ATP Tour. Od sezóny 2014 dojde ke změně povrchu, kdy antuku nahradí tvrdý podklad. Turnaj se tak stane přípravou na březnovou první událost roku v kategorii ATP Masters 1000 Indian Wells Masters, hranou v Kalifornii.\n\nVítěz sískává tradiční cenu v podobě velké stříbrné hrušky.\n\nV mužské dvouhře získal nejvíce titulů Rakušan Thomas Muster, když vyhrál čtyřikrát v řadě (1993–1996). V ženském singlu jsou nejúspěšnější Jihoafričanka Amanda Coetzerová (2001, 2003), Italka Flavia Pennettaová (2005, 2008), Venus Williamsová (2009, 2010), Sara Erraniová (2012, 2013) a Lesja Curenková (2017, 2018), když všechny získaly po dvou titulech. V mužské čtyřhře drží rekord Američan Donald Johnson (1996, 2000–2001) se třemi vítězstvími a v ženském deblu pak Španělka María José Martínezová Sánchezová (2001, 2008–2009), která triumfovala třikrát.\n\n"}
{"id": "356586", "url": "https://cs.wikipedia.org/wiki?curid=356586", "title": "James Vincenzo Capone", "text": "James Vincenzo Capone\n\nRichard James Hart (narozen jako James Vincenzo Capone; 1892 Angri Itálie – 1. října 1952) byl nejstarší bratr Ala Capona, nejznámějšího chicagského zločince dvacátých a třicátých let 20. století.\n\nV šestnácti letech odešel z domova a odstěhoval se z Brooklynu do Nebrasky, údajně proto, že se chtěl dát k cirkusu. Pracoval na tom, aby ztratil svůj brooklynský přízvuk a zároveň se snažil maskovat svůj italský původ. Za první světové války vstoupil do armády, kde získal hodnost poručíka.\n\nPo válce si změnil jméno na Richarda Jamese Harta, zčásti na počest své oblíbené hvězdy westernových filmů, Williama S. Harta. V roce 1919 se oženil a krátce nato se stal federálním agentem vyšetřujícím zločiny spojené s prohibicí a usídlil se v Homeru v Nebrasce, kde se úspěšně účastnil řady razií proti ilegálním výrobcům alkoholu. V polovině dvacátých let vypátrali novináři jeho příbuzenský vztah s proslulým chicagským zločincem a následná publicita jej přinutila se i s rodinou z Homeru odstěhovat. \n\nV roce 1926 se stal speciálním agentem ve službách Úřadu pro záležitosti indiánů a byl přidělen do čejenské rezervace v Jižní Dakotě, kde měl dokonce jednou na starost ochranu prezidenta Calvina Coolidge s rodinou při jejich návštěvě Black Hills. Později byl přeložen do rezervace Spokanů ve státě Washington. Vedle pronásledování narušitelů zákona z řad indiánů a dopadání výrobců načerno pálené whisky mu bylo za dobu jeho působení zde také přisuzováno zatčení nejméně dvaceti hledaných vrahů. Nějaký čas také strávil jako strážce zákona v rezervaci Nez Perce v Plummeru v Idahu.\n\nDo Homeru se vrátil jako federální agent v roce 1931. Po tom, co byla o dva roky později prohibice zrušena, se stal smírčím soudcem. Zemřel 1. října 1952 ve věku šedesáti let na infarkt.\n"}
{"id": "356590", "url": "https://cs.wikipedia.org/wiki?curid=356590", "title": "Selo", "text": "Selo\n\nSelo je slovo staroslovanského původu a dodnes je užívané východoslovanskými a jihoslovanskými jazyky. Jeho význam je \"vesnice\", v jihoslovanských jazycích pak navíc i \"kraj\" (ve smyslu venkovské krajiny).\n\nV ruštině dříve označovalo toto slovo ves s kostelem, zatímco ves bez kostela se nazývala děrevňa. Toto rozdělení ale později (po roce 1917) takřka vymizelo a dnes selo neoficiálně označuje souhrnně několik menších sídelních celků (cca do 2000 obyvatel) včetně např. děrevni.\nExistuje mnoho míst, které mají v názvu slovo Selo:\n\n\na další:\n"}
{"id": "356591", "url": "https://cs.wikipedia.org/wiki?curid=356591", "title": "Technologie ve Hvězdné bráně", "text": "Technologie ve Hvězdné bráně\n\nVe fiktivním světě Hvězdné brány existuje mnoho technologicky vyspělých ras a společenství, které mají pestrou škálu vysoce pokročilých zbraní, pomůcek a vesmírných lodí. Díky programu Hvězdné brány a učení se od ostatních civilizací ve vesmíru Země získala řadu mimozemských technologií. Všechny tyto technologie jsou klasifikovány jako přísně tajné a mohou být využívány pouze v rámci SGC, programu X-303, a na Atlantis.\n\nPozemské technologie vlastně využívají nejmodernějších lidských vynálezů, když se však lidé setkali s Goa'uldy, začali s vytvářením buď technologických hybridů a nebo vyvinuli technologie odvozené z jiných, ale jen sestavené pozemskými \"způsoby\".\nJejich mimozemskou aktivitou se jim podařil i přístup k velkým ložiskům naquahdahu a trinia, což jsou jedny z nejdůležitějších prvků při výrobě vesmírných lodí. Dále se jim podařilo okopírovat goa'uldské kontrolní krystaly a využili je místo typických \"součástek\", na jaké jsme zvyklí. V konečné části začali kopírovat darované asgardské technologie z lodi Oddysey, na kterou bylo instalováno asgardské jádro – kompletní studnice vědomostí Asgardů. Díky tomu lidmi postavená mimozemská plavidla dostala do vínku nejmodernější vybavení ve světě Hvězdné brány.\n\nAntikové (původně nazývání Alterané, v galaxii Pegasus známí také jako Lanteané) jsou nejvyspělejší civilizací ve fiktivním světě Stargate. Mezi jejich technologické přínosy patří mimo jiné samotná síť hvězdných bran, město Atlantis, dále ZPM (modul nulového bodu), antická zbraňová platforma a zařízení na Dakaře, která byla použita SG1 na zničení Replikátorů. Původně však sloužila na vytvoření života v Mléčné dráze.\n\nAsgardové jsou mimořádně vyspělá rasa, která udržuje se Zemí přátelské styky, a která poskytuje mnoho svých technologií Zemi (tau`ri). Kdysi byli současníky Antiků a mnoho se toho od nich naučili. Asgardé již nejsou schopni klasické reprodukce, zachraňují se klonováním. Mají technologii, která umožňuje přenést Asgardovo vědomí do nového těla. Klíčovým prvkem asgardských technologií je neutronium. Asgardové vyvíjeli nové technologie podle antických archivů vědomostí\n\nAsurané (v seriálu spíše označovaní jako replikátoři) jsou vnímající humanoidi tvoření nanity zkonstruovaní Antiky jako biologická zbraň v boji proti Wraithům. Asuranové vlastní technologie, které měli Antikové v době války proti Wraithům. Používají antické vesmírné lodě, jako je například vesmírná loď podobná Atlantis nebo vesmírné lodě třídy Aurora. V epizodách \"Záchrana\" a \"Každodenní břímě\" je vidět druhý typ asuranských válečných lodí, který je menší než lodě třídy Aurora.\n\nGoa'uldi jsou hlavními nepřáteli Země (Tau'ri) v seriálu Hvězdná brána. Většinu technologií, které využívají, ukradli jiným rasám. Mezi Goa'uldy však jsou i inovátoři, jako například Anubis či Ba'al, kteří jsou vylíčeni jako osoby s velkou technologickou vynalézavostí. Mnoho goa'uldských zbraní, jako jsou například tyčové zbraně, je navrženo spíše okázale, než prakticky, což je zamýšleno k ještě většímu upevnění pozice Goa'uldů coby „božstva.“ Některé goua'uldské technologie, jako například ozbrojená ruka nebo léčebná zařízení mohou být ovládány pouze mentálně a k jejich ovládání je zapotřebí, aby uživatel měl v krvi naquadah. Základním stavebním kamenem goa'uldských technologií je naquahdah, mimořádně energetický prvek, který v mnoha podobách užívají jako jediný druh paliva. Nicméně jejich technologie není tak odolná jako jiné. Její provoz se dá omezit nebo vyřadit různými druhy rušiček. Palubní počítače na jejich lodích se dají snadno zmanipulovat. Další slabinou jsou krystalové součástky. Ty nahrazují součástky v pozemském slova smyslu. Jejich nevýhodou je potřeba stabilní teploty – dají se teda vyřadit tím, že se přeruší jejich chlazení a krystaly se následně přehřejí a rozpadnou. Spálit je může i výstřel ze zat'nik'atelu (elektrický výboj).\n\nOriové jsou povznesené bytosti na vyšší úrovni bytí, kteří jsou hlavním nepřítelem Země (Tau'ri) v 9. a 10. sérii seriálu Hvězdná brána. Kvůli své vyspělé technologii jsou velkou hrozbou. Jelikož byli kdysi stejnou rasou jako Antikové, jsou jejich zbraně srovnatelné a mají jisté podobnosti. Orijská superbrána je srovnatelná s normální hvězdnou bránou v Mléčné dráze a v upravené podobě používají Oriové i transportní kruhy. Na orijských mateřských lodích mají i vlastní verzi obranného křesla.\n\nTok'ra je odboj některých Goa'uldů, čímž mají přístup k mnoha jejich technologiím, jako například k silovým polím, paměťovým zařízením či transfázovým eliminátorům. Jelikož Tok'rové dávají přednost nenápadnosti a momentu překvapení, používají jejich ozbrojené síly většinou pouze zat'nik'ately. Tyčové zbraně jsou pro ně příliš neskladné. Tok'rové často pomáhají Americkému letectvu ve vývoji nových technologií a rovněž Americké letectvo v případě potřeby poskytuje mnoho ze svých technologií. Do izolačních místností v SGC byly nainstalována tokerská jednosměrná silová pole.\n\nTolláni jsou lidé s civilizací vyspělejší než pozemskou. Jsou to pacifisté, jejich technologie zakládající se na triniu mají výhradně obranný charakter. Přesto je nechtějí s nikým sdílet a pohrdají \"primitivnějšími\" rasami (včetně Tau'ri). Pochází z planety Tollán, po jejím zničení přesídlili na planetu Tollána. V 9. epizodě páté řady seriálu Hvězdná brána \"Mezi dvěma ohni\" (v anglickém originále \"\") však byli pravděpodobně zničeni goa'uldem Tanithem poté, co Anubis vyvinul štíty odolné proti jejich iontovým kanónům.\n\nWraithové jsou hlavní nepřátelé Tau'ri v seriálu . Ačkoliv nebyli tak vyspělí jako jejich protivníci Antikové, dokázali je Wraithové přemoci svou početní převahou, kterou získali díky klonovací technologii napájené ukradenými ZPM. Wraithové se dokážou takticky a technologicky adaptovat a byli rychle schopni přijmout protiopatření proti asgardskému transportnímu paprsku. Rovněž vytvořili vysoce sofistikovaný počítačový virus, který použili proti Daedalovi a Asuranům. Mnoho prvků wraithské technologie, včetně jejich lodí, jsou hybridní, tvořeny organickými a mechanickými částmi se schopností samoléčení.\n\n"}
{"id": "356593", "url": "https://cs.wikipedia.org/wiki?curid=356593", "title": "Atlantida (Hvězdná brána)", "text": "Atlantida (Hvězdná brána)\n\nJedná se o ztracené město Antiků, které se původně nacházelo na Zemi a bylo poslední z měst, jež Antikové postavili. Před pěti až deseti miliony let se však Antikové rozhodli kvůli epidemii na planetě Zemi opustit a s městem odletěli do galaxie Pegasus, aby tam začali budovat nové civilizace.\n\nMěsto je mezihvězdným plavidlem a ve své spodní části má motory pro cestování hyperprostorem. Je napájeno třemi ZPM, které jsou potřebné pro napájení jednotlivých systémů města (energetické štíty, obranné systémy, hyperpohon, atd.). V galaxii Pegasus byli Antikové poraženi Wraithy, kteří nad nimi měli početní převahu, a proto se, předtím než Atlantis opustili, rozhodli město potopit pod moře. Když expedice doktorky Weirové Atlantis našla, bylo stále pod mořem. Poté, co se jejich příchodem město probudilo, došlo ke zatížení již tak vybitého ZPM, které se brzy dostalo pod kritickou hranici a město se vynořilo. Jelikož vynořením došlo ke spotřebě veškeré zbylé energie, byl běžný chod města dále zásoben energií z naquadahových generátorů, která však nestačila pro obranu města.\n\nOchranou města je energetický štít, který je napájen ZPM. Štít dokáže odolat jakémukoliv útoku, ale doba po kterou může být vztyčený je úměrná množství energie, které je v ZPM. Celkem mohou být zapojena maximálně tři ZPM. Obranný systém má město podobný, jaký byl nalezen na základně Antiků na Antarktidě. Sestává z kontrolního křesla, jehož pomocí mohou být vystřelovány drony.\n\nNejdůležitější částí města je jeho ústřední část s centrální věží, ve které se nachází řídící místnost s bránou. V této části města se rovněž nachází hangár pro puddle jumpery, což jsou malé antické lodě schopné cestovat hvězdnou bránou. Z hangáru lze tunelem vyletět vrchní částí z města nebo se lze dostat do kontrolní místnosti s bránou.\n\nAdresa brány je: \n<br>                       \n\nMístnost s bránou – je atlantská místnost s bránou; je obrovská a tudíž vhodná jako shromaždiště před odchodem pro skupiny vojenských jednotek nebo obrovské expedice. Hvězdná brána je umístěna na vyvýšené plošině, která umožňuje přístup z mnoha různých stran pro případ včasné zdravotnické pomoci nebo náhlé evakuace personálu. Před bránou je několik schodišť, po kterých se lze snadno a rychle dostat přímo do řídících a konferenčních místností. Ve druhém podlaží se na každé straně nachází malá terasa s vyhlídkou na bránu a otevírací strop umožňuje jumperům snadný\npřístup k bráně.\n\nŘídící (operační) místnost – se rozprostírá napříč, nad okolím brány. Místnost je řídícím centrem pro celou atlantskou základnu. Je vybavena množstvím řídících stanic umožňujících monitorování a správu základny. V místnosti se také nachází antická verze D.H.D, která umožňuje pomocí tlačítek vytáčet stargate adresy. Odsud může také personál kontrolovat silové pole před bránou (obdoba pozemské iris), nahlížet do antické databáze adres, spravovat rozdělení energie dodávané městu a městské komunikační systémy a mnoho dalšího.\n\nProjekční místnost – Tato místnost obsahuje velké 3-rozměrné holografické rozhraní, které umožňuje uživateli pozorovat zaznamenané informace. V této místnosti může být promítána historie Antiků stejně jako jejich hvězdné mapy a mnoho dalšího pomocí ovládacího panelu před projekční konzolí. Strop je perfektně přizpůsoben pro zobrazení pozice Atlantisu v Pegasuské galaxii, stejně jako světy, které byli osídleny lidskou formou života před mnoha tisíciletími.\n\nLékařské oddělení – oddíl města určený pro nemocné a zraněné pacienty, kteří vyžadují neustálou péči a dozor. Zařízení je také velice dobře vybaveno pro biologický výzkum, například umělé vytvoření antického genu a jeho implantace dalším osobám nebo rozbor nebezpečných biologických virů. Oddělení je vedeno doktorem Carsonen Beckettem, právě díky jemuž byl antický gen uměle vytvořen a úspěšně odzkoušen.\n\nHangáry pro puddle jumpery – Atlantis je vybaven rozlehlým kruhovým hangárem pro Puddle Jumpery, který je složen z mnoha podlaží určených pro tato malá plavidla. Tato místnost je umístěna přímo nad místností s bránou. Pilot si vybere loď a přesune se s ní doprostřed místnosti, kde se pod ním rozevře podlaha a on může sestoupit přímo před bránu, což mu umožní snadný průlet bránou. Lodní ovládání samozřejmě umožňuje i otevření střechy hangáru, kudy lze vyletět pryč z města. Další hangár s puddle jumpery se nachází pod mořskou hladinou. Tento hangár se objevuje v dílu \"Návrat druhá část\". Jsou zde troje vrata k odletu či příletu jumperů z podvodního hangáru. Tlak v podvodním hangáru se ovládá ze speciální místnosti nad hangárem, z které lze sledovat pohyb v hangáru. Podvodní hangár je naplněn vodou, dokud voda není vytlačena vzduchem a lidé z jumperu mohou konečně vyjít ven. Pod ovládací místností se nachází teleportační místnost a žebříky. Díky žebříku se lze dostat nad řídící místnost podvodního hangáru a nebo transportérem kamkoli do města.\n\nKonferenční místnost – je jednoduchá místnost s velkým stolem, kde tým pravidelně před každou misí podstoupí nezbytný briefing a další důležité schůzky a jednání. Konferenční místnost je napříč místností s bránou a přímo přístupná z řídící místnosti. Řada členitých dveří se otevírá do teras odkud je přímo vidět hvězdná brána.\n\nMístnost rady antiků – v době, kdy na Atlantidě ještě žili antikové, byla tato místnost zasedací místnost jakéhosi řídícího orgánu antiků, poté co na Atlantidu přišla expedice, tato místnost slouží podobně jako konferenční místnost jednáním a poradám. Tato místnost je vybavena dotykovou obrazovkou a několika stoly s židlemi. Místnost je pravděpodobně umístěna vedle \"operačního\"a \"konferenčního\" nad místností s branou v centrální věži. Řada členitých dveří se otevírá do teras odkud je přímo vidět hvězdná brána.\n\nObytné prostory – Atlantis je podpořen nespočtem personálu a jelikož Antikové byli také lidé, nemohlo být ubytování pro členy expedice ze Země lepší než to, které po sobě Antikové zanechali. Některé místnosti obsahují několik postelí pro několik jedinců, například pro rodiny. Místnosti pro jednotlivce jsou samozřejmě o něco menší.\n\nZemnící stanice – Atlantis má mnoho hromosvodů, všechny vedou energii z blesků do 4 uzemňovacích stanic. Ty veškerou energii prostě svedou do moře. Pokud by však byli všechny zemnící stanice vyřazeny, energie by se začala kumulovat v chodbách, které jsou zhotoveny ze supravodivých materiálů, což by mohlo mít nedozírné následky.\n\nMotory hyperpohonu – Atlantis je vybaven generátorem hyperpohonu, díky kterému je schopen i mezigalaktických letů. Spotřeba energie pro takovéto lety je však enormní.\n\nVězení – má vestavěný ochranný štít, který ochraňuje ostatní osoby stojící u ní proti vězňům. Ochranný štít se automaticky vypne po otevření dveří cely.\n\nTransportéry – jsou rozmístěny v klíčových oblastech Atlantidy a fungují také jako výtahy. \n\nEnergetický štít brány – je integrovaná ochrana brány, kterou lze aktivovat stiskem tlačítka na DHD. Tento štít je jakousi obdobou pozemské IRIS. Jeho přítomnost je vzhledem k mnohaleté válce s Wraithy logická, nebýt štítu byla by Atlantida jen další Wraithskou kolonií.\n\nEnergetické centrum města – je místnost s několika přístupovými terminály a panelem se sloty pro 3 ZPM. Prostřednictvím terminálů lze z tohoto stanoviště regulovat zásobení města energií a rovněž spotřebu energie. Nachází se ve spodní části centrální věže.\n\nBiometrické senzory zobrazují polohu veškerých živých organismů na Atlantis. Senzory dokáží také na základě přijímaných informací odlišit od sebe různé druhy životních forem.\n\nV Atlantidě se ještě nachází několik vědeckých laboratoří. Mnoho z těchto zařízení se nachází přímo ve velící věži. Město samo o sobě je tak obrovské, že ještě nebylo z velké části prozkoumáno a určitě ještě obsahuje mnoho antických zařízení, které čekají na prozkoumání a využití druhou evolucí lidského druhu.\n\n\n"}
{"id": "356608", "url": "https://cs.wikipedia.org/wiki?curid=356608", "title": "Běh na 1 míli", "text": "Běh na 1 míli\n\nBěh na 1 míli je oficiální atletickou disciplínou – patří mezi běhy na střední tratě a je vzdáleností velmi blízká běhu na 1500 m, který je z této původní anglické míry odvozen. Míle měří 1609,344 metru (1760 anglosaských yardů) a běhá se dnes již spíše okrajově na některých mítincích (podobně jako například běh na 1 000 m nebo 2 000 m nepatří mezi hlavní olympijské disciplíny).\n\nTrénovaní běžci dokážou tuto distanci uběhnout v čase pod 4 minuty (muži) a pod 4:30 minuty (ženy). Psychologicko-výkonnostní hranici 4 minut jako první prolomil v roce 1954 britský běžec Roger Bannister časem 3:59,4 min.\n\nSoučasný světový rekord na této trati drží od roku 1999 marocký mílař Hicham El Guerrouj časem 3:43,13 min. V ženské kategorii je pak rekordmankou nizozemská běžkyně Sifan Hassanová, která v roce 2019 zaběhla na diamantové lize v Monaku čas 4:12,33 min.\n\n"}
{"id": "356611", "url": "https://cs.wikipedia.org/wiki?curid=356611", "title": "Kostel svatého Cyrila a Metoděje (Podivice)", "text": "Kostel svatého Cyrila a Metoděje (Podivice)\n\nŘímskokatolický farní kostel svatého Cyrila a Metoděje je kostel, jenž stojí v obci Podivice poblíž okresního města Vyškov.\n\nSe stavbou kostela se začalo 17. října 1910 kdy byl slavnostně položen základní kámen. Po zimě roku 1910 se začalo se stavbou kostelní věže na kterou byly 6. dubna 1911 dovezeny 4 nové zvony. Stavba kostela byla dokončena a zkolaudována 2. srpna 1911. 3. září 1911 byl kostel vysvěcen Dr.Antonínem Cyrilem Stojanem\n\n"}
{"id": "356624", "url": "https://cs.wikipedia.org/wiki?curid=356624", "title": "NE555", "text": "NE555\n\nNE555 je integrovaný obvod používaný nejčastěji jako časovač nebo generátor různých pravoúhlých signálů. Byl navržen v roce 1970 švýcarským inženýrem Hansem R. Camenzindem. Na trh byl uveden v roce 1971 firmou Signetics. Uvádí se, že označení \"555\" je odvozeno od tří rezistorů s hodnotou 5 kΩ, které jsou v tomto IO použity. Sám Hans Camenzind však uvádí, že se jedná o náhodně vybrané číslo.\n\nIntegrovaný obvod NE555 je v plastovém pouzdru DIP, SE555 pak v pouzdru kovovém. Existují i obvody s označením NE556, což jsou dva obvody \"555\" v jednom pouzdru, a dále NE558, který sdružuje čtyři obvody \"555\".\n\nObvod obsahuje dva komparátory a jeden klopný obvod (KO) na výstupu. Komparační úrovně jsou odvozeny z děliče napětí sestávajícího ze tří 5 kΩ rezistorů. Přestože byl původně navržen pro časovací účely, je tak univerzální, že se dá použít na obrovské množství jiných aplikací jako např. generátory zvuků, měřiče kmitočtů, převodníků, atd.\n\nObvod \"555\" má 8 pinů, jejichž význam je popsán v tabulce:\n\nNapájecí napětí, přivedené na pin 8 (\"VCC\"), se na rezistorech R1 – R3 rozdělí na 1/3 a 2/3 své hodnoty, čímž se nastaví komparační úrovně dvou vstupních operačních zesilovačů, které jsou zapojeny jako komparátory. Vstupem 5 (\"CTRL\") lze tyto úrovně měnit. Výstupy obou komparátorů jsou spojeny se vstupy klopného obvodu RS. Tento KO má ještě jeden, nulovací vstup (pin č.4, \"RESET\"), kterým je možné překlopit jej do stavu logické nuly nezávisle na jeho vstupech.\n\nInvertující výstup KO je přiveden na invertor a ten pak na pin číslo 3 (\"OUT\"). Na tento invertující výstup KO je také připojena báze vybíjecího tranzistoru. Pokud je KO RS překlopen do stavu logické nuly, je na bázi tohoto tranzistoru log. jednička. Ta způsobí otevření tranzistoru, čímž se jeho kolektor (pin č.7, \"DIS\") spojí se zemí (toho se využívá např. v zapojení astabilního KO).\n\nZákladní zapojení obvodu \"555\" jsou:\n\n\"Astabilní klopný obvod\" je impulzní generátor, na jehož výstupu se nepřetržitě střídají úrovně napětí (logická nula a jedna). Zapojení využívá analogové napětí na kondenzátoru, který se periodicky nabíjí a vybíjí.\n\nObvod nemá ani jeden stabilní stav (odtud \"astabilní\"). To znamená, že výstup obvodu (pin číslo 3, \"OUT\") nesetrvává ani v log. nule nebo jedničce. Oba stavy se pravidelně, periodicky střídají.\n\nNa začátku je kondenzátor \"C\" vybitý (není na něm žádné napětí) a výstup obvodu \"OUT\" je v logické jedničce. Poté se kondenzátor \"C\" začne nabíjet a jakmile dosáhne hodnoty 2/3 napájecího napětí (\"VCC\"), vstup č. 6 (\"THR\") způsobí, že výstup komparátoru K1 svým kladným napětím resetuje KO RS. Na výstupu č. 3 (\"OUT\") se objeví log. nula.\n\nZároveň se ale otevře vybíjecí tranzistor, jehož kolektor (pin č. 7, \"DIS\") spojí kondenzátor \"C\" se zemí a ten se tak začne vybíjet. Jakmile se kondenzátor vybije na hodnotu menší jak 1/3 napájecího napětí, výstup komparátoru K2 nastaví KO RS a tím pádem se na výstupu opět objeví logická jedna a vybíjecí tranzistor se uzavře. Dochází k nabíjení kondenzátoru.\n\nDoba, po kterou se kondenzátor nabíjí je ovlivněna velikostí jeho kapacity a velikostí odporů R, R. Naopak velikost vybíjecí doby je závislá pouze na velikosti kondenzátoru a rezistoru R. Rezistor R nemá na vybíjení vliv, protože kondenzátor se vybíjí přes tranzistor (pin č. 7).\n\nDélka periody signálu je pak:\n\nPři konstrukci astabilního obvodu, který bude mít střídu (poměr doby, po kterou jsou na výstupu úrovně log. jedna a nula) výstupní signálu 1:1, musíme podle výše uvedených vztahů volit hodnoty rezistorů:\n\nTedy rezistor R = 0 Ω. Rezistor R však musí mít nenulovou hodnotu odporu, protože při vybíjení kondenzátoru přes kolektor vybíjecího tranzistoru by nastal zkrat napájecího zdroje, což může v nejhorším případě způsobit zničení tranzistoru. Rezistor R tedy \"nesmí\" být v zapojení vynechán, a tak s tímto zapojením nelze dosáhnout střídy přesně 1:1 (Tenhle problém se dá ovšem snadno obejít připojením diody paralelně k R2, takže se C nabíjí pouze přes jeden odpor a diodu a přes druhý odpor se vybíjí. Další možnost je vynechat oba odpory, pin 7 ponechat volný a C připojit přes jeden odpor k pinu 3). Zpravidla se volí rezistory, aby platilo\n\nnapříklad:\n\n\"Monostabilní klopný obvod\" má jeden stabilní stav. Po příchodu sestupné hrany vstupního impulzu se obvod překlopí do svého nestabilního stavu, ve kterém setrvá předem definovanou dobu. Poté se opět vrací zpátky do stabilního stavu.\n\nSpouštěcí impulz je \"vždy\" kratší, než výstupní impulz. To znamená, že výstupní impulz má stejnou, nebo větší šířku, než impulz spouštěcí. Z toho vyplývá, že se obvod používá například pro prodloužení, nebo obnovení impulzu.\n\nPo vyslání impulzu na pin č. 2 se kondenzátor \"C\" začne nabíjet přes rezistor \"R\", protože vybíjecí tranzistor je uzavřen. Jakmile se kondenzátor nabije na 2/3 napájecího napětí, komparátor K1 resetuje KO RS, což způsobí změnu výstupní úrovně a zároveň otevření vybíjecího tranzistoru. Kondenzátor je spojen se zemí a tím se vybije. V tomto stavu obvod setrvává do příchodu dalšího spouštěcího impulzu.\n\nDoba, po kterou obvod setrvává v nestabilním stavu je opět dána dobou nabíjení kondenzátoru:\n\nI přes velké množství výrobců tohoto univerzálního obvodu, je u všech typů pořadí vývodů a dokonce i parametry obvodu \"555\" stejné. Ačkoliv to nemusí platit vždy, běžné hodnoty jsou:\n\nPokud je potřeba použít více integrovaných obvodů NE555, často se využívá NE556, neboli 2x NE555 v jednom pouzdře (DIP-14). Existuje také NE558, tedy 4 x NE555 (DIP-16). Poslední dva zmíněné obvody nejsou tak známé, protože se téměř nepoužívají.\n\nNejen pro úspornější použití se sahá pro CMOS555, tedy NE555 v CMOS provedení. Také samozřejmě existuje i CMOS556, tedy 2x CMOS555. Pro použití v těžkých podmínkách (především velký rozsah teplot) lze použít SA555N, který je odolnější vůči vnějším vlivům.\n\n\n\n"}
{"id": "356631", "url": "https://cs.wikipedia.org/wiki?curid=356631", "title": "Kostel svatého Cyrila a Metoděje (Rostěnice)", "text": "Kostel svatého Cyrila a Metoděje (Rostěnice)\n\nKostel svatého Cyrila a Metoděje je římskokatolický chrám v Rostěnicích. Postaven byl v novorománském slohu mezi lety 1857 a 1863. Je farním kostelem rostěnické farnosti. Nachází se na východním okraji vsi, vedle něj se rozkládá hřbitov.\n\n"}
{"id": "356634", "url": "https://cs.wikipedia.org/wiki?curid=356634", "title": "Třída Radetzky", "text": "Třída Radetzky\n\nTřída Radetzky byla třída predreadnoughtů Rakousko-uherského námořnictva z období první světové války. Celkem byly postaveny tři jednotky této třídy. Ve službě byly od roku 1910. Účastnily se první světové války a po jejím skončení je získala Itálie. Všechny byly sešrotovány.\n\nV květnu 1904 byl zadán vývoj nových rakousko-uherských bitevních lodí, které by se staly protiváhou italské třídy \"Regina Elena\". Nový velitel námořnictva Rudolf Montecuccoli získal podporu pro stavbu plavidel výrazně větších, než byla předchozí třída \"Erzherzog Karl\". Konstruktér plavidel Siegfried Popper v roce 1904 navštívil loděnice ve Velké Británii a setkal se i s tamním konstruktérem bitevních lodí Williamem Whitem. Popper pro nová plavidla preferoval návrh se šesti 305mm kanóny umístěnými ve dvou dvoudělových a dvou jednodělových věžích. Mimo jiné přitom poukazoval na zkušenosti z bitvy u Cušimy, na základě kterých předpokládal, že budoucí souboje se budou odehrávat na větší vzdálenosti a větší počet těžkých kanónů v nich bude výhodou. To se potvrdilo nástupem nové generace bitevních lodí (tzv. dreadnoughtů). Námořnictvo mělo odlišný názor a v souladu s rozšířeným dobovým trendem zvolilo smíšenou výzbroj složenou těžkých 305mm kanónů, doplněných o osm lehčích 240mm kanónů. Kromě toho, že byly méně účinné, jejich nasazení v boji ztěžovalo zaměřování, neboť dopady granátů obou hlavních ráží šlo jen těžko odlišit. Celkem byly objednány tři jednotky této třídy. Všechny postavila v letech 1907–1911 loděnice Stabilimento Tecnico Triestino (STT) v Terstu.\n\nJednotky třídy \"Radetzky\":\n\nTřída \"Radetzky\" představovala první rakousko-uherské bitevní lodě vyzbrojené 305mm kanóny. Hlavní výzbroj tvořily čtyři 30,5cm kanóny Škoda L/45 ve dvoudělových věžích na přídi a zádi. Po stranách hlavní nástavby doplňovalo osm 24cm kanónů Škoda L/45 umístěných ve čtyřech dvoudělových věžích na bocích trupu. Dělostřelectvo sekundární ráže představovalo dvacet 10cm kanónů Škoda L/50, umístěných po jednom v kasematách na bocích trupu. Šestnáct jich bylo v dolní kasematě a čtyři o patro výše. Dále bylo neseno šest 7cm kanónů Škoda L/45, čtyři 47mm kanóny Škoda L33 a tři pevné 450mm torpédomety (jeden příďový a dva na bocíh).\n\nVšechnu dělostřeleckou výzbroj vyrobila Škoda Plzeň. Pancéřování dodala firma Vítkovické horní a hutní těžířstvo ze svého výrobního závodu Vítkovické železárny. Šlo o nový typ pancéřových desek, materiál označovaný jako KC, na kterém byly uplatněny metody Harveyův výrobní postup s technologií firmy Krupp, Essen. Hlavní 100–230mm pancéřový pás chránil boky trupu mezi dělovými věžemi, muniční sklady a pohonný systém. Trup dále chránila protitorpédová obšívka. Hlavní dělové věže chránil pancíř o síle 250 mm a sekundární věže o síle 200 mm (jejich stropy měly sílu 60 a 50 mm). Pancéřování kasemat mělo sílu 120 mm, vělitelské věže 250 mm na stěnách a 100 mm na stropu, přičemž pancéřová paluba měla sílu 48 mm.\n\nPohonný systém tvořilo dvanáct kotlů Yarrow (na uhlí či naftu), které dodávaly páru dvojici čtyřválcových trojčinných parních strojů o výkonu 19 800 hp, které roztáčely dva lodní šrouby. Nejvyšší rychlost dosahovala 20,5 uzlu. Pomocné agregáty, parní turbíny typu Parsons, dodala První brněnská strojírna, Brno. Neseno bylo 1350 t uhlí. Dosah byl 4000 námořních mil při rychlosti 10 uzlů.\n\nVšechny tři lodě se účastnily první světové války. Dne 21. října 1914 se bitevní loď \"Radetzky\" přesunula z Puly do Boky Kotorské, aby se zapojila do ostřelování černohorských sil a francouzského dělostřelectva v okolí hory Lovćen. Do Puly se vrátila 16. prosince 1914.\n\nVšechny tři lodě se účastnily útoku na italské pobřeží, ke kterému došlo, 24. května 1915, den po vstupu Itálie do války. \"Erzherzog Franz Ferdinand\" společně s hlavním svazem ostřeloval přístav Ancona, \"Zrinyi\" se dvěma torpédovkami ostřelovaly železnici u přístavu Senigalia a \"Radetzky\" se dvěma torpédovkami ostřelovaly železnici u města Potenza.\n\n\"Radetzky\" patřil mezi plavidla, na nichž v roce 1918 začala vzpoura v boce Kotorské. V době kapitulace jugoslávské posádky bitevních lodí \"Radetzky\" a \"Zrinyi\" vypluly z Puly, aby zabránili ukořistění plavidel Itálií. U Kaštela nedaleko Splitu se obě plavidla vzdala skupině amerických stíhačů ponorek. Následně byly zařazeny do amerického námořnictva jako USS \"Radetzky\" a USS \"Zrinyi\", přičemž posádky pocházely z oněch stíhačů ponorek. Později všechny tři jednotky třídy \"Radetzky\" připádly v rámci reparací Itálii, která je nechala sešrotovat.\n"}
{"id": "356636", "url": "https://cs.wikipedia.org/wiki?curid=356636", "title": "Autokatalýza", "text": "Autokatalýza\n\nAutokatalýza je zvláštní případ katalýzy, kdy jako katalyzátor působí jeden z produktů reakce.\n\nAutokatalýzy se vyskytují při biochemických pochodech v živých organismech. Například enzym pepsin v žaludku vzniká z proenzymu pepsinogenu, tato reakce je katalyzována právě vznikajícím pepsinem.\nObdobný je vznik jiného enzymu trypsinu, který vzniká v dvanáctníku z proenzymu trypsinogenu. Zde jsou opět katalyzátorem reakce dříve vzniklé molekuly trypsinu.\n\nV analytické chemii je známé autokatalytické působení manganatých iontů při manganometrické titraci. Zde manganistanové ionty reagují s kyselinou, přičemž se mangan redukuje ze sedmimocného na dvojmocný, schematicky:\n\nAutokatalýzu zde jde pozorovat vizuálně, protože přidávaný manganistan (KMnO) zpočátku výrazně fialově zbarvuje roztok. Později, jakmile vznikne dostatečné množství manganatých iontů, se tyto ionty stávají katalyzátorem reakce (tj. urychlují ji), čímž se rovnováha reakce posunuje doprava ve směru k manganatým iontům (Mn). Původního manganistanu je nyní v roztoku výrazně méně (i když se do něj přidává, neboť se jím titruje), a proto je roztok prakticky bezbarvý, neboť manganaté ionty nejsou fialové.\n"}
{"id": "356649", "url": "https://cs.wikipedia.org/wiki?curid=356649", "title": "Apostase v křesťanství", "text": "Apostase v křesťanství\n\nApostase (z řečtiny) je v křesťanství chápána jako dobrovolný odpad od křesťanské víry.\n\nV římskokatolickém církevním právu je chápána jako zločin, jehož se dopustí ten, kdo odstoupí od křesťanství, navíc je v kanonickém právu je za apostatu (tedy odpadlíka) považován i člověk, který svévolně vystoupil z duchovního stavu, jestliže před tím obdržel vyšší svěcení. Kanonické právo tak jedná s kněžími podobně jako moderní zákony se zaměstnanci armády, které pro svémocné opuštění funkce mají název dezerce.\n\nHistoricky odpadlictví odsuzoval již např. Tomáš Akvinský, který podal zdůvodnění, proč mohou být odpadlíci trestáni. Odpadlictví bylo nejprve trestáno církevními soudy samostatně, později začalo být považováno za rovnocenné s kacířstvím, trestem za odpadlictví je exkomunikace a ztráta církevního úřadu. Tato exkomunikace znamená mj. ztrátu nároku na křesťanský pohřeb.\n\nPři spojení státu s církví byla apostase považována i za státní zločin, který byl nejčastěji trestán konfiskací majetku. Z hlediska státu byl za apostatu považován pouze odpadlík, nikoli tedy člověk odstoupivší od duchovního stavu.\n\n\n"}
{"id": "356651", "url": "https://cs.wikipedia.org/wiki?curid=356651", "title": "ABrowse", "text": "ABrowse\n\nABrowse je nativní webový prohlížeč operačního systému Syllable založený na WebKitu, v minulosti na KHTML. Byl vytvořen v roce srpnu 2001, tehdy pro operační systém AtheOS. Také to byl první prohlížeč mimo Linux, který využíval KHTML, jehož port komunikoval s GUI systému přes QT wrapper.\n\nOd vydání Syllable 0.6.4 používá ABrowse WebKit.\n"}
{"id": "356654", "url": "https://cs.wikipedia.org/wiki?curid=356654", "title": "Baryš", "text": "Baryš\n\nBaryš může znamenat:\n\n\n"}
{"id": "356655", "url": "https://cs.wikipedia.org/wiki?curid=356655", "title": "Baryš (přítok Sury)", "text": "Baryš (přítok Sury)\n\nBaryš ( ) je řeka v Uljanovské oblasti v Rusku. Je 247 km dlouhá. Povodí má rozlohu 5 800 km².\n\nProtéká přes Povolžskou vrchovinu. Ústí zprava do Sury (povodí Volhy) na 320 říčním kilometru.\n\nZdrojem vody jsou převážně sněhové a dešťové srážky. Zamrzá v listopadu a rozmrzá v dubnu.\n\nVodní doprava není možná. Na řece leží město Baryš.\n"}
{"id": "356658", "url": "https://cs.wikipedia.org/wiki?curid=356658", "title": "Jaromír Mundy", "text": "Jaromír Mundy\n\nJaromír Candid Franz Mundy (3. října 1822, Brno – 23. srpna 1894, Vídeň) byl moravský šlechtic, čestný rytíř a generál-šéflékař maltézského řádu v Českém velkopřevorství. Byl také iniciátorem a propagátorem myšlenky řádových sanitních vlaků.\n\nNarodil se jako čtvrtý syn v rodině barona Jana von Mundyho na hradě Veveří u Brna. Studia zahájil na brněnském gymnáziu poté absolvoval filozofii a nastoupil ke studiu teologie. V té době ale projevil zájmem o medicínu. Studium nedokončil, začal s lékaři navštěvovat nemocnice a pacienty s cholerou. Pro jeho vzpurnost jej otec poslal do vojenské služby. Nastoupil jako kadet k 49. pluku ve Vídni. V necelých třiceti letech byl povýšen na hejtmana a přeložen k 6. pěšímu pluku do Haliče. Jako lékař a dobrovolník pomáhal v prusko-francouzské válce 1870-71, srbsko-turecké válce 1876-77 a rusko-turecké 1877-78. Roku 1881 založil první rychlou zdravotní pomoc (Vídeňská záchranná společnost) v Rakousku-Uhersku.\n\nMluvil plynně česky, německy, chorvatsky, italsky a francouzsky. Dovedl překládat maďarsky a turecky. Stal se v roce 1870 čestným rytířem a generál-šéflékařem maltézského řádu v Českém velkopřevorství. Jako první přišel s myšlenkou řádových sanitních vlaků.\n\nJeho stav se postupně zhoršoval. Trpěl maniodepresivní psychózou a těžkou záduchou. Svůj život zakončil sebevraždou 23. srpna 1894, kdy se v těžké depresi zastřelil pistolí na nábřeží dunajského průplavu.\n\n\n"}
{"id": "356679", "url": "https://cs.wikipedia.org/wiki?curid=356679", "title": "Světlana Mastěrkovová", "text": "Světlana Mastěrkovová\n\nSvětlana Alexandrovna Mastěrkovová ( ; * 17. ledna 1968, Ačinsk, Krasnojarský kraj) je bývalá ruská atletka, běžkyně na středních tratích.\n\nJe držitelkou bývalého světového rekordu v běhu na míli časem 4:12,56 min., který zaběhla v roce 1996 v Curychu a stále platného světového rekordu v běhu na 1000 metrů časem 2:28,98 min., který vytvořila ve stejném roce v Bruselu. Mastěrkovová vyhrála běhy na 800 i 1500 metrů na olympijských hrách 1996 v Atlantě.\n\nV roce 1996 se stala vítězkou ankety Atlet Evropy i vítězkou ankety Atlet světa.\n\nJejím manželem je bývalý ruský reprezentant v silniční cyklistice Asjat Saitov, jejich dcera Anastasia Saitovová hraje profesionálně tenis.\n\nV roce 2008 byl o ní natočen životopisný film \"Дистанция\", hlavní roli hrála Olga Pogodinová. V roce 2013 byla uvedena do Síně slávy IAAF.\n\n\n"}
{"id": "356681", "url": "https://cs.wikipedia.org/wiki?curid=356681", "title": "Zaútočit první", "text": "Zaútočit první\n\nZaútočit první (anglicky: \"First Strike\") je 3. řady sci-fi seriálu \"\".\n\nApollo dorazí na Atlantidu a plk. oznámí Dr. Weirové, že Asurané staví lodě s cílem zaútočit na Zemi. Ellis oznámí plán zaútočit na Asuras jadernými zbraněmi. Rodney McKay a Dr. Weirová s misí nesouhlasí. John Sheppard se připojí k misi.\n\nApollo vstoupí do hyperprostoru a doletí k Asurasu, planetě replikátorů. McKay na rozkaz plk. Ellise spustí platformu \"Horizon\", z níž dopadne na nepřátelské cíle na povrchu planety 6 jaderných hlavic. John Sheppard v maskovaném jumperu zjistí rozsah škod způsobených úderem. Všechny primární a většina sekundárních systémů byla zničena.\n\nReplikátoři v odvetě vyslali satelit (loď) s Hvězdnou branou k Atlantidě. Hvězdná brána se aktivuje a z červí díry je vyslán energetický paprsek, který zasáhne loď Apollo. Satelit však změní polohu a zasáhne planetu, paprsek se pohybuje po oceánu a zasáhne Atlantidu. Město je však chráněno štítem, který zvládne několik dnů odolávat útoku, navěky však energetický paprsek neudrží.\nMcKay vymyslí plán na záchranu, odstíní paprsek meteoritem a pak se pokusí s Atlantidou odletět. Nemají však dostatek energie a tak Sheppard vypíná na chvíli štít. Ve chvíli kdy dochází k jeho nahození projde paprsek replikátorů skrz meteorit a poškodí část Atlantidy a ta se pak ztratí v hyperprostoru.\n"}
{"id": "356692", "url": "https://cs.wikipedia.org/wiki?curid=356692", "title": "Melton (textil)", "text": "Melton (textil)\n\nMelton je vlněná tkanina z česané příze v osnově a z mykaného útku.\n\nLátka se tká v plátnové nebo keprové vazbě s poměrně řídkou dostavou a upravuje speciální apreturou.\n\nMeltonová apretura spočívá v tom, že se tkanina po obou stranách valchuje, z takto vzniklé plsti odstraní \"postřihováním\" odstávající “divoká” vlákna a \"dekatováním\" fixuje stejnoměrný povrch.\n\nLehčí meltonové tkaniny se používají na pánské obleky, těžší na pánské a dámské pláště.\n\nNázev pochází od anglického Melton Mowbray (domorodci zvané Melton), což je menší město (cca 25 000 obyvatel) v hrabství Leicester. První zmínka o meltonové tkanině odtud je známa z roku 1823.\n\n(regionálně také: \"meltónky\") byly zimní boty se svršky z meltonové tkaniny sahajícími nad kotníky, s postranním zapínáním na knoflíčky. Firma Baťa je začala vyrábět ve 20. letech 20. století a podle některých pamětníků se nosily ještě v 60. letech.\n"}
{"id": "356710", "url": "https://cs.wikipedia.org/wiki?curid=356710", "title": "Ralph Capone", "text": "Ralph Capone\n\nRalph „Bottles“ Capone (12. ledna 1894 – 22. listopadu 1974) byl členem zločineckého gangu a starším bratrem Ala Capona. Svou přezdívku Bottles („lahve“) získal pro svou angažovanost v nápojovém průmyslu.\n\nNarodil se jako Raffaele James Capone a do Chicaga ho přivedl jeho bratr Al, který mu v době Prohibice svěřil na starost továrny na láhve patřící jeho organizaci Chicago Outfit, která v této době, kdy byl prodej alkoholu zakázán, usilovala o monopol na poli výroby nealkoholických nápojů (především pak nealkoholického zázvorového piva a sodové vody, často užívaných v míchaných nápojích). Ralph vydělal Outfitu velký majetek a během světové výstavy, probíhající v roce 1933 v Chicagu, se stal vedle výrobců Coca-Coly dominantním prodejcem nealkoholických nápojů. V dubnu roku 1930 se ocitl na seznamu veřejných nepřátel, jehož autorem byl Frank J. Loesch.\n\nPo tom, co byl Al Capone v roce 1931 odsouzen za daňové úniky, Ralph v Outfitu zůstal a z Alova sídla v Palm Island na Floridě uspořádal několik jeho sjezdů. Coby manažer proslulého chicagského Cotton Clubu se Ralph údajně účastnil hazardních her a různých neřestí. V roce 1935 byl rovněž odsouzen za daňové úniky.\n\nV mnoha směrech to byl Ralph, kdo stál v čele Alovy zločinecké organizace. Představitelé zákona ho jednou popsali jako její „šedou eminenci“. Ovšem ve skutečnosti měl Ralph v Outfitu i Národním zločineckém syndikátu jen relativně malou moc. To se ostatně projevilo během jeho svědectví před Kefauverovou senátní komisí v roce 1950. Měsíc po jeho výpovědi spáchal jeho synovec, Ralph Capone Jr., přezdívaný Sonny, sebevraždu spolykáním prášků zapitých vodkou po tom, co mu Sam Giancana, který v té době Outfit řídil, odmítl vyplácet roční rentu 24 000 dolarů a následně mu zkrachovala restaurace Sonny's Grotto, kterou si otevřel v Miami Beach na Floridě.\n\n22. listopadu 1974 zemřel přirozeně v Hurley ve Wisconsinu i sám Ralph Capone. Byl zpopelněn na hřbitově Park Hill Cemetery v Bloomingtonu ve státě Illinois.\n\nNa filmovém plátně ztvárnil postavu Ralpha Capona Ed O'Ross ve snímku Roda Hewitta \"The Verne Miller Story\" z roku 1987 a Titus Welliver v televizním filmu \"Ztracený Capone\" (The Lost Capone) režiséra Johna Graye z roku 1990.\n"}
{"id": "356714", "url": "https://cs.wikipedia.org/wiki?curid=356714", "title": "Andrej Silnov", "text": "Andrej Silnov\n\nAndrej Alexandrovič Silnov ( ; * 9. září 1984, Šachty, Rostovská oblast) je bývalý ruský atlet, věnující se skoku do výšky. Jedná se o olympijského vítěze z roku 2008 v Pekingu a mistra Evropy v této sportovní disciplině (2006).\n\nJeho osobním rekordem je 238 cm, které překonal na londýnské Grand Prix 25. července 2008. Díky tomuto výkonu byl na poslední chvíli nominován do ruské olympijské výpravy pro Peking. Do Pekingu měl původně odcestovat výškař Andrej Těrešin, ten skončil na domácím mistrovství v Kazani druhý, stejně jako Vjačeslav Voronin. Jeho vynikající výkon však připravil Těrešina o možnost startu na olympiádě, byť v Kazani skončil až čtvrtý.\n\nNa konci června roku 2009 se podrobil operaci achillovky a sezóna pro něj předčasně skončila, stejně tak jako možná účast na mistrovství světa v Berlíně.\n\n"}
{"id": "356715", "url": "https://cs.wikipedia.org/wiki?curid=356715", "title": "Periodizace historie", "text": "Periodizace historie\n\nPeriodizace historie označuje rozdělení dějin (historického období) na jednotlivé úseky a jejich pojmenování. Periodizace umožňuje studium jednotlivých fakt a událostí v rámci určitého, něčím charakterizovaného období. Tato charakteristika není dějinám vlastní, ale hledají ji a dle zvolených kritérií nalézají historici, kteří podle toho vytvářejí vhodnou periodizaci. Vhodná kritéria závisí mj. na oblasti tematické (dějiny politické, ekonomické, umění atd.), geografické (dějiny lokální, určitého kulturní okruhu, světové) a na přístupu historika (z hlediska metodologického, ideologického ap.).\n\nZatímco různá periodizace může pomoci lépe uchopit studované jevy, z praktických důvodů se často odkazuje na tradiční periodizaci. Umožňuje totiž bez znalosti zvolených kritérií periodizace zařadit událost do určitého období. Typickým příkladem může být vymezení středověku lety 476 a 1492, i když ani pád posledního římského císaře, ani objevení Ameriky (domněle cesty do Indie) neznamenaly okamžitý zásadní dějinný zvrat a kromě toho existují smysluplné alternativní hranice středověku posunuté v řádu staletí.\n\nRozdělení dějin podle letopočtu představuje do jisté míry neutrální periodizaci, která je nezávislá na dějinné skutečnosti. Časté bývá rozdělení podle desetiletí či staletí, například v italské renesanci. V praxi se ale někdy k událostem přihlíží, např. „skutečné“ dvacáté století pro některé začíná až zvratem, který přinesla první světová válka.\n\nTradiční periodizace má kořeny v renesanci, kdy učenci vlastní dobu nazývali \"novověk\" a kdy se snažili obnovit zašlou slávu antiky (\"starověk\"). Mezilehlé období \"středověku\" bylo považováno za období úpadku. Později přibyl výraz \"pravěk\" pro nejstarší období, o kterém nemáme písemné zprávy. Naše současnost stále náleží do \"nového věku\", ale v užším smyslu se často od novověku odlišuje \"moderní doba\" zahájená francouzskou a průmyslovou revolucí.\n\n\n\n\n\n\n"}
{"id": "356722", "url": "https://cs.wikipedia.org/wiki?curid=356722", "title": "Frank Capone", "text": "Frank Capone\n\nFrank Capone (leden 1895 – 1. dubna 1924) byl člen zločineckého gangu, který se zúčastnil pokusu o převzetí moci nad městem Cicero ve státě Illinois zločineckou organizací svého bratra, proslulého krále chicagského podsvětí Ala Capona.\n\nNarodil se jako Salvatore Capone a později, na počátku období Prohibice, se se svým mladším bratrem Alem přestěhoval z New Yorku do Chicaga. Ačkoli měl Al sklony k násilí, Frank byl údajně ještě mnohem horší. Zatímco Al obvykle preferoval vyjednávání, Frank sahal okamžitě po násilí se slovy: „Mrtvoly neodmlouvají.“\n\nV roce 1923 přesunula zločinecká organizace Johnnyho Torria a Ala Capona, známá také jako Chicago Outfit, po tom, co byla z města vyhnána starostou Williamem Deverem, své operace z Chicaga do chicagského předměstí, Cicera. Během roku se cicerský starosta Joseph Z. Klenha i členové městského výboru ocitli na výplatní listině gangu. Při primárních volbách v roce 1924 přistoupil Frank a další členové Outfitu k hlasovacím kabinám se samopaly a upilovanými brokovnicemi v ruce, aby na průběh voleb „dohlédli“. Frank vedl útok na volební centrálu oponenta, prohledal jeho kancelář a fyzicky napadl několik jeho zaměstnanců pracujících na jeho kampani. 1. dubna odmítl pustit voliče k volebním kabinám, dokud nepotvrdili, že budou volit Klenhu. Při jednom incidentu byl pracovník kampaně demokratů Michael Gavin střelen do obou nohou a zadržován proti své vůli s dalšími osmi pracovníky, dokud volební den neskončil.\n\nKdyž se zprávy o volebním podvodu dostaly k soudci Edmundu J. Jarekimu z Cook County, přivedl s sebou do Cicera 70 chicagských policistů a uvedl je do úřadu zástupců šerifa pod vedením detektiva seržanta Williama Cusicka. Při jejich setkání s Frankem, Alem, jejich bratrancem Charlesem Fishchettim a Davidem Hedlinem Frank na policisty vystřelil, protože si je spletl se členy znepřátelené mafiánské organizace North Side Mob. Policie střelbu opětovala a Franka Capona přitom zabila.\n\nFrankovi se dostalo velmi nákladného a působivého pohřbu, s květinovou výzdobou v hodnotě 20 000 dolarů, zakoupenou květinářstvím Schofield's Flower Shop Deana O'Baniona. K uctění jeho památky bylo nařízeno uzavření cicerských hráčských doupat a lokálů po dobu dvou hodin.\n"}
{"id": "356726", "url": "https://cs.wikipedia.org/wiki?curid=356726", "title": "Petr Kment", "text": "Petr Kment\n\nPetr Kment (20. srpna 1942 Praha, Protektorát Čechy a Morava – 22. srpna 2013 Praha, Česko) byl československý zápasník, reprezentant Československa v zápase řecko-římském. Olympionik, který získal bronzovou medaili z Olympijských her, v roce 1968 se stal také mistrem Evropy.\n\nV Mexiku 1968 získal bronz v řecko-římském zápase v těžké váhové kategorii. Dále je držitelem zlaté medaile z mistrovství Evropy 1968.\n\nRodák z pražských Nuslí zápasil v obou stylech, ale na mezinárodních žíněnkách dával přednost zápasu řecko-římskému. Když mu bylo třináct let, odvedl ho otec, bývalý boxer, do zápasnického oddílu RH Praha, kde od počátku zápasil v nejvyšší váhové kategorii. Měl pro ni ostatně značné předpoklady – už v tomto věku vynikal značnou silou a pohotovostí a vážil 101 kg. V Rudé hvězdě začínal pod vedením trenéra Kvačka, později ho převzal jeho vzor Josef Růžička, stříbrný olympionik z Helsinek.\nReprezentační křest na velkých mezinárodních soutěžích měl velkolepý, odehrál se na Hrách XVIII. olympiády 1964 v Tokiu. Kment se tu v těžké váze nad 97 kg v klasickém stylu poprvé utkal se svými budoucími dlouholetými soupeři Maďarem Istvánem Kozmou a Anatolijem Roščinem z SSSR. V Tokiu ještě zůstal za medailovými pozicemi na čtvrtém místě. Na stupně vítězů vyskočil už o rok později na mistrovství světa 1965 v Tampere, kde byl třetí. Tato příčka mu jakoby byla souzená, v letech 1966 a 1967 ji v těžké váze pravidelně obsazoval jak na mistrovstvích světa, tak na mistrovstvích Evropy.\n\nPřed odjezdem na Hry XIX. olympiády 1968 v Mexiku dosáhl ve švédském Västers svého životního úspěchu. Ve finále evropského šampionátu porazil 150 kg těžkého Kozmu a stal se mistrem Evropy v těžké váze. Na žíněnce v Mexiku však zase skončil třetí za Kozmou a Roščinem. Od roku 1970, kdy se vytvořila supertěžká váha nad 100 kg, zápasil v této kategorii. Lepších výsledků dosáhl na mistrovstvích světa – v Sofii 1971 byl tradičně třetí, v Teheránu 1973 však vybojoval stříbrnou medaili za Bulharem Alexandrem Tomovem. V supertěžké váze startoval rovněž na Hrách XX. olympiády 1972 v Mnichově, ovšem příliš se mu nedařilo a obsadil až sedmé místo.\n\nV roce 1974 opustil závodní žíněnku a začal se věnovat trenérské práci. Vystudoval Fakultu tělesné výchovy a sportu Univerzity Karlovy v Praze, trénoval juniorskou reprezentaci, byl též předsedou federálního svazu zápasu. Vedle řady dalších funkcí stál v čele střediska zápasu Ministerstva vnitra. Byl místopředsedou Odboru přátel Slavie.\n\nZemřel v ranních hodinách ve čtvrtek 22. srpna 2013, dva dny po dovršení 71 let. Poslední rozloučení se konalo 30. srpna v 11 hodin ve Velké obřadní síni krematoria v Praze Strašnicích.\n\n\n\n\n\n"}
{"id": "356736", "url": "https://cs.wikipedia.org/wiki?curid=356736", "title": "Jan Hanák", "text": "Jan Hanák\n\nJan Hanák (* 20. března 1974, Brno) je římskokatolický kněz a publicista.\n\nVystudoval Filozofickou fakultu (obor žurnalistika 1998) a souběžně Teologickou fakultu Univerzity Palackého v Olomouci (obor teologie 2000). Během dalších postgraduálních studií (sociologie) přednášel rozhlasovou tvorbu na Fakultě sociálních studií Masarykovy univerzity v Brně.\n\nJe knězem brněnské diecéze (vysvěcen roku 2001). Po Znojmě, Křižanově na Moravě, Brně-Zábrdovicích a Boskovicích působí od roku 2010 ve farnosti Bohdalice.\n\nV polovině devadesátých let začínal jako novinář v Českém rozhlasu a Radiu Proglas, kde vedle toho i moderoval. V roce 2003 vyměnil rozhlas za Českou televizi, kde mimo jiné moderoval profilové rozhovory \"Před půlnocí\" na ČT24, a protože stále silněji vnímal nutkavou potřebu nezůstávat jen u slov a zavrtat se hlouběji, postupně se proměnil z novináře v dokumentaristu, s čímž se nakonec vrátil i do Českého rozhlasu.\n\nZískal cenu na festivalu Arts&Film Telč 2007 za dokument \"Oko bez světla se nepotěší\" a první cenu Prix Bohemia Radio 2016 za dokument \"Diptych\". Zejména v rozhlasu mu říkají obojživelník. Obsahově se ve svých snímcích nevyhne duchovní a hodnotové rovině bytí (tak nějak se to od něj i očekává a on se nebrání), ale zároveň ho velmi zajímají environmentální, sociální a historická témata, což s tím vlastně dosti souvisí.\n\nLidsky, vztahově, snad i celou duší je mu blízký divadelní prostor, a tak spolupracuje s divadlem Husa na provázku, Národním divadlem Brno, Městským divadlem Zlín. V divadle Husa na provázku moderuje debaty Kabinet Havel a Husa Klub. Snaží se být občansky aktivní, patří například k myšlenkovým tvůrcům brněnské Poutě smíření. Je členem správní rady Nadace Veronica.\n\n"}
{"id": "356747", "url": "https://cs.wikipedia.org/wiki?curid=356747", "title": "Melton", "text": "Melton\n\nMelton může znamenat:\n\n"}
{"id": "356750", "url": "https://cs.wikipedia.org/wiki?curid=356750", "title": "Tichá Sosna", "text": "Tichá Sosna\n\nTichá Sosna ( ) je řeka v Bělgorodské a Voroněžské oblasti v Rusku. Je dlouhá 161 km. Povodí má rozlohu 4350 km².\n\nPramení ve Středoruské vysočině a protéká skrze ní. Ústí zprava do Donu.\n\nZdrojem vody jsou převážně sněhové srážky. Průměrný průtok vody ve vzdálenosti 87 km od ústí činí 5,9 m³/s, maximální 590 m³/s a minimální 0,02 m³/s. Od března do dubna dosahuje řeka nejvyšších vodních stavů.\n\nNa řece leží města Aleksejevka a Ostrogožsk.\n"}
{"id": "356752", "url": "https://cs.wikipedia.org/wiki?curid=356752", "title": "Kanibalové (divadelní hra)", "text": "Kanibalové (divadelní hra)\n\nDivadelní hra Kanibalové Georga Taboriho formou groteskní „černé mše“ (jak autor své divadelní hry nazývá) zpracovává tematiku holokaustu. Skupina herců inscenuje příběh z koncentračního tábora v Osvětimi. Vězni stojí před otázkou, zda sníst mrtvého spoluvězně a zachránit si tak život. Hra klade nepříjemné otázky jak přeživším obětem, tak viníkům – \"„Otče, cos dělal za války?“\" Autora v chápání divadla silně ovlivnil Bertolt Brecht.\n\n\n"}
{"id": "356753", "url": "https://cs.wikipedia.org/wiki?curid=356753", "title": "Natja Brunckhorst", "text": "Natja Brunckhorst\n\nNatja Brunckhorst (narozená 26. září 1966 v Berlíně jako Nadja Brunkhorst) je německá filmová herečka, známá zejména díky své roli Christiane F. v dramatickém snímku z drogového prostředí \"My děti ze stanice Zoo\" z roku 1981.\n\nNatja odstartovala svou filmovou kariéru v patnácti letech. Po nečekaném úspěchu, jenž její první film získal, se stáhla z veřejného života a odjela studovat do Anglie. Po krátkém pobytu v Paříži se v roce 1987 vrátila zpět do Německa, aby mohla začít navštěvovat dramatickou školu v Bochumu. Od té doby pracuje pro film i televizi a objevila se například ve filmu \"Princezna a bojovník\".\n\nZ pětiletého vztahu s německým hercem Dominicem Raackem, trvajícího od roku 1988 do roku 1993, má Natja dceru Emmu (nar. 1991). V současnosti žije v Mnichově.\n\n\n"}
{"id": "356754", "url": "https://cs.wikipedia.org/wiki?curid=356754", "title": "BANIF", "text": "BANIF\n\nBanco Internacional do Funchal (BANIF) je soukromá portugalská banka se sídlem na Madeiře. Vznikla 15. ledna 1988 převzetím aktiv a pasív zaniklé Caixa Económica do Funchal. Mluvčím zakládající skupiny byl Horácio da Silva Roque, první prezident banky.\n\nBanka má pobočky v Jižní Americe a v Jižní Africe. Od roku 1996 je obchodována na burzách v Lisabonu a v Portu, od roku 2002 v New Yorku.\nhttps://web.archive.org/web/20100804170622/http://www.banif.pt/home.htm – Domovská stránka banky\n"}
{"id": "356756", "url": "https://cs.wikipedia.org/wiki?curid=356756", "title": "Abierto Mexicano Telcel 2008 – muži", "text": "Abierto Mexicano Telcel 2008 – muži\n\nTenisový turnaj ATP Abierto Mexicano Telcel 2008 se konal ve dnech 23. února – 2. března v Acapulcu venku na antuce. Odměny činily 794,000 dolarů.\n\n\n\n"}
{"id": "356761", "url": "https://cs.wikipedia.org/wiki?curid=356761", "title": "Gumokolové metro", "text": "Gumokolové metro\n\nGumokolové metro (metro na pneumatikách nebo na kolech s plnou gumovou obručí) je koncepce městské podzemní dráhy, kdy vlaky jsou sice vedeny po pevné dráze (v tom si systém zachovává rysy drážní dopravy), ale pohybují se na pogumovaných kolech či pneumatikách. Tento princip se začal prosazovat ve francouzských městech (Lyon, Marseille, Paříž) v 70. letech 20. století. Podobné systémy, byť ne vždy založené v podzemí, se později začaly objevovat i ve Spojených státech amerických.\n\nPodobné skloubení výhod kolejové a silniční dopravy přinášejí i systémy metrobusů. V některých z nich se používají speciální autobusové dráhy, z nichž některé se více či méně podobají metru – rozdíl je zejména v tom, že jejich vozidla mohou přejíždět i na běžné silnice.\n\nHlavní výhodou metra provozovaného na pneumatikách i plných gumových obručích je při rozjezdu i brzdění podstatně lepší adheze kol po podložce než u klasického železničního dvojkolí, kde se odvaluje ocelové kolo po ocelové kolejnici. To umožňuje budovat tunely s většími sklony. Jako každé vozidlo opatřené pneumatikou má vyšší valivý odpor a tedy spotřebu energie než klasické kolejové; v případě plných gumových obručí je však rozdíl oproti kovovým kolům menší. Riziko poškození kola nebo vykolení je závislé na konkrétním technickém řešení: kov se může lámat, guma může utrpět poškození kvůli nižší tvrdosti atd.\n\n\n"}
{"id": "356770", "url": "https://cs.wikipedia.org/wiki?curid=356770", "title": "Sebald", "text": "Sebald\n\nSvatý Sebald, je historicky nedoložená postava poustevníka žijícího v 7. století-8. století, podle jiných legend v 9. či dokonce v 10. století. Patron Norimberka, Bavorska a dobytka. Svátek má 19. srpna.\nPodle nejčastější legendy žil v Itálii ve Vicenzi odkud odešel do Říma, odsud ho údajně papež Řehoř III. poslal se svatým Willibaldem do Bavorska, kde měl na území Norimberka zemřít.\nPrvní věrohodné datum, které je spojeno s tímto světcem je až rok 1072, kdy se měl údajně stát patronem Norimberka. Jisté datum je až rok 1425, kdy ho Martin V. svatořečil, přestože církev o jeho činech ani časovém zařazení neměla žádné zprávy. Toto svatořečení dokládá skutečnost, že církev se k svatořečení chovala pragmaticky, od 12. století bylo svatořečení totiž podmínkou církevního kultu, protože některé kulty nešly zrušit, církev svatořečila jejich objekty.\nZázraky, připisované v legendách Sebaldovi, jsou obecného charakteru, jako navrácení zraku slepci. Po smrti byly jeho pozůstatkům připisovány léčivé účinky, a jeho lebkou byly léčeny těhotné ženy ve středověku.\n"}
{"id": "356775", "url": "https://cs.wikipedia.org/wiki?curid=356775", "title": "Ecliptic Side", "text": "Ecliptic Side\n\nEcliptic Side byla ostravská skupina djů, jejichž hudební záběr pokrýval především různé druhy house music a v některých případech i styl zvaný trance. Pod stejným názvem byly provozovány internetové stránky na adrese eclipticside.com.\n\nK založení skupiny došlo během léta roku 2006 na podnět Piriho, který byl do té doby několik let členem skupiny Family Outers Records a Woitty, následně vystupujícího pod pseudonymem Virgosso. Na počátku byla vize propagace a šíření kvalitní elektronické hudby, především pak stylových odnoží house music a trance music.\n\nBěhem roku 2007 se pak postupně přidali další dva členové. Nejprve Tom Carbol, jehož doménou byl trance a progressive house music a posléze i Mart-Ravine, jakožto neúnavný propagátor electro progressive tech house music a organizátor několika elektronických akcí.\n\nOd této chvíle se skupina začala intenzivně věnovat ostravské elektronické scéně, ať už pořádáním mnoha a mnoha elektronických akcí, tak i spuštěním svých oficiálních webových stránek, které 2 roky fungovaly jako mediální web a věnovaly se především elektronické scéně u nás a také v zahraničí.\n\nV roce 2008 se řady Ecliptic Side rozrostly o další tři členy. Ke skupině se tak přidali djové Luvca (aka George L.) a Timo Timonen, kteří se snažili propagovat různé druhy house music, především pak funky, deep a moderní chicago house. Také se připojil Ian Blond, legenda ostravské elektronické scény a současně majitel kultovního ostravského klubu Klid. V květnu 2009 se přidal poslední člen - John Mohre.\n\nIan Blond, John Mohre, Luvca, Mart-Ravine, Timo Timonen, Piri, Tom Carbol, Virgosso.\n\n"}
{"id": "356777", "url": "https://cs.wikipedia.org/wiki?curid=356777", "title": "Nasreddin", "text": "Nasreddin\n\nNasreddin (turecky \"\"Nasreddin Hodža\"\",ázerbájdžánsky \"Molla Nəsrəddin\", persky ملا نصرالدین, arabsky: جحا \"překl.\": Joĥa ,نصرالدين s významem \"\"Vítězství víry\"\", kurdsky: مه‌لای مه‌شهوور, albánsky \"\"Nostradin Hoxha\"\" nebo jenom \"\"Nostradini\"\", bosensky \"\"Nasrudin hodža\"\", uzbecky \"Nasriddin Afandi\" nebo jenom \"Afandi\", ujgursky \"\"Afanti\"\", ) je legendární satirickou postavou súfijské slovesnosti, populární lidový filozof, mudrc a žertéř, hrdina mnoha lidových skazek a anekdot. Lišáctvím nebo předstíranou hloupostí se brání osudu a mocným, které často zesměšňuje.\n\nNasreddin žil ve středověku (okolo 13. století), v Turecku, v distriktu Akşehir a později v hlavním městě provincie Konya, za vlády dynastie Seldžuk. Mnoho blízkovýchodních národů a národů Středního východu jej považuje za národní postavu, za figuru z vlastního folkloru.\n\nNasreddinovy příběhy jsou zasazeny do dvou časových období. Jedná se o období z konce 13. století, ze kterého pochází hrob Nasreddina Hodži, a o počátek 15. století, kdy do Osmanské říše vpadli Tataři pod vedením dobyvatele Tamerlána. V té doby příběhy o Nasreddinovi Hodžovi splývají s lidovými písněmi oslavujícími tehdejšího vojevůdce Nasreddina Mahmuda, Tamerlánova odpůrce.\n\nRuský spisovatel Leonid Vasiljevič Solovjov sepsal knihu o dobrodružstvích tohoto legendárního hrdiny/buřiče \"Dobrodružství Hodžy Nasreddina\".\n\n"}
{"id": "356780", "url": "https://cs.wikipedia.org/wiki?curid=356780", "title": "Kauhajoki", "text": "Kauhajoki\n\nKauhajoki je město v Jižní Pohjanmaa. Žije v něm přes 14 000 obyvatel. Jeho rozloha činí 1 315,71 km² z čehož 16,46 km² jsou vodní plochy.\n\nSousedními obcemi jsou Honkajoki na jihu, Isojoki na jihozápadě, Jalasjärvi na východě, Karijoki a Teuva na západě, Karvia na jihovýchodě a Kurikka na severu.\n\nOblast obývali lidé již od 16. století. Roku 1584 zde byla postavena kaplička. Roku 1858 zde byla založena farnost. Obec byla založena roku 1868. Městem se stala 1. července 2001.\n\nBěhem zimní války, 1. prosince 1939 až 12. února 1940, v místní škole zasedal Finský parlament. Díky tomu jsou na znaku města dvě kladívka předsedajícího.\n\n23. září 2008 zastřelil v místní vyšší odborné škole ( ) 22letý student Matti Juhani Saari vlastní zbraní jednoho spolužáka, osm spolužákyň a jednoho učitele a další ženu těžce zranil. Jako pravděpodobný motiv byla uváděna nenávist k lidem.\n"}
{"id": "356788", "url": "https://cs.wikipedia.org/wiki?curid=356788", "title": "Cinema City", "text": "Cinema City\n\nCinema City International N.V. je nadnárodní mediální společnost, která provozuje ve střední a východní Evropě síť multikin Cinema City. V Izraeli, odkud firma původně pochází, je provozovatelem sítě multikin Yes Planet a Rav-Chen. Celkově provozuje 99 multiplexů a je tak třetím největším provozovatelem kin v Evropě.\n\nV Praze je v provozu šest multiplexů – na Floře, na Zličíně, ve Slovanském domě, na Andělu, v Letňanech a od roku 2018 je také otevřeno na Chodově. V metropoli provozuje také 3D kino, IMAX a 4DX. Další dvě multikina Cinema City se nacházejí v Brně, další multiplexy jsou pak také v Plzni, Pardubicích, Ústí nad Labem a Liberci a nejnověji od března 2012 také v Ostravě. Celkem tedy společnost Cinema City International disponuje 13 kiny v České republice a po odkoupení 100% akcií společnosti Palace Cinemas si tak v Česku drží majoritní podíl na trhu v poskytování kinoslužeb. Nejvíce multikin má Cinema City v Polsku, avšak v budoucnu toto prvenství převezme Rumunsko.\n\nNa počátku roku 2014 řadu kin v Evropě (včetně v Česku) prodává společnosti Cineworld Group.\n\nV roce 2009 měla Cinema City v 5 svých kinech (Praha – Flora, Zličín, Galaxie, dále Plzeň a Pardubice) instalovánu plnohodnotnou digitální projekci. Ta rovněž zahrnuje možnost promítání vybraných 3D filmů, které diváci sledují pomocí polarizačních brýlí. Tento typ projekce byl v ČR provozován jen v pražském Imaxu.\n\nPrvním takto promítaným filmem v ČR byl film \"Cesta na měsíc 3D\".\n\nPodle deníku E15 z 28. 8. 2009, plánuje společnost Cinema City v následujících letech vybudovat v ČR až 5 nových multikin - „V tuto chvíli předběžně jednáme o pěti projektech. Z nich dva až tři považuji za lukrativní. Nemohu to ale konkretizovat, protože nic nebylo potvrzeno smluvně,“ odmítl uvést jména lokací provozní ředitel Cinema City Oldřich Kubišta.\n\nPrvním zrušeným multiplexem se dne 3.12.2008 stal komplex Cinema City v nákupním centru Novodvorská Plaza v Praze 4, měl 848 sedadel v 5 sálech a otevřen byl v roce 2006.\n\nMarketingové oddělení Cinema City k tomu prohlásilo: \"„Vedení společnosti Cinema City International se po mnoha jednáních s majiteli nákupního centra Novodvorská Plaza, francouzskou společností Klepierre, rozhodlo, že ukončí provoz multiplexu Cinema City Novodvorská k 3. 12. 2008.\"\"\n\nK 1.4.2012 bylo uzavřeno multikino Cinema City Park Hostivař v OC Park Hostivař v Praze 10 - Hostivaři s 8 sály a 1746 sedadly. Poprvé toto kino otevřelo v roce 2000 jako součást sítě Ster Century Cinemas později se zařadilo pod síť Palace Cinemas.\nJednalo se o první moderní multiplex v Praze.\n\nMultikino bylo 24. června 2012 po rekonstrukci opět otevřeno pod novým provozovatelem Premiere Cinemas.\n\nGalaxie, Praha 11\n\nDne 18. září 2019 bylo uzavřeno multikino Galaxie v Praze 11. Uzavření tohoto multikina bylo plánováno již delší dobu. Toto multikino bylo zavřeno kvůli nízké návštěvnosti z důvodu otevření nového megaplexu Cinema City OC Chodov v roce 2017.\n\n"}
{"id": "356789", "url": "https://cs.wikipedia.org/wiki?curid=356789", "title": "Profiled", "text": "Profiled\n\nProfiled je interview album anglické rockové skupiny Led Zeppelin, vydané vydavatelstvím Atlantic Records 21. září 1990. \"Profiled\" bylo vytvořeno jako propagační a průvodní CD k nedávno vydanému albu \"Box Set\". V roce 1992 bylo komerčně vydáno jako součást speciální edice výběrového alba \"Led Zeppelin Remasters\".\n\nKatalog: Atlantic PRCD36292\n"}
{"id": "356790", "url": "https://cs.wikipedia.org/wiki?curid=356790", "title": "Tomáš Husák", "text": "Tomáš Husák\n\nTomáš Husák (* 26. května 1949 Praha) je český diplomat.\n\nVystudoval Technickou univerzitu v Liberci, po promoci v roce 1975 nastoupil do podniku zahraničního obchodu Pragoinvest, kde pracoval až do roku 1981. Poté do roku 1989 pracoval pro československé velvyslanectví v Barmě (v obchodním oddělení Bangkok). Poté krátce pracoval jako ředitel oddělení opět v Pragoinvestu. V letech 1990–1998 působil na několika řídicích pozicích na českých ministerstvech: nejprve jako referent (1990–1991) a později ředitel (1991–1993) odboru Asie na Ministerstvu zahraničního obchodu, poté jako vrchní ředitel sekce zahraničního obchodu Ministerstva průmyslu a obchodu (1993–1996), resp. Ministerstva zahraničních věcí (1996–1998). V tomto období byl také členem představenstva České exportní banky a pojišťovny EGAP, spolupracoval s VŠE a ČVUT, publikoval a přednášel.\n\nV letech 1998–2002 působil jako velvyslanec ČR ve Švédsku. V letech 2002–2006 pracoval na MZV ČR, nejprve jako ředitel odboru dvoustranných ekonomických vztahů (2002–2003), poté jako vrchní ředitel sekce ekonomické a kulturní. Také působil v řídicích výborech některých vládních agentur (2004–2005 místopředseda řídicí rady CzechTrade, 2003–2006 člen Rady vlády pro udržitelný rozvoj).\n\nV letech 2006–2011 působil jako velvyslanec a vedoucí Stálé mise ČR při Evropské úřadovně OSN v Ženevě.\nOd roku 2014 působí jako velvyslanec ČR v Jižní Koreji.\n\nTomáš Husák je ženatý, má dvě děti.\n\n"}
{"id": "356793", "url": "https://cs.wikipedia.org/wiki?curid=356793", "title": "Jelaň", "text": "Jelaň\n\nJelaň může znamenat:\n\n\n"}
{"id": "356794", "url": "https://cs.wikipedia.org/wiki?curid=356794", "title": "Dacia Duster", "text": "Dacia Duster\n\nDacia Duster je SUV vyráběné rumunskou automobilkou Dacia. Poprvé byl představen 8 prosince 2009, vyrábí se od března 2010. Je postaven na platformě Nissan B0, kterou sdílí např. s  SUV Nissan Juke.\n\nJe k dostání s pohonem předních či všech čtyř kol.\n\nV minulosti na některých trzích byl pod názvem Dacia Duster prodáván terénní vůz ARO 10.\n\nDacia Duster byla osazovány těmito motory:\n"}
{"id": "356795", "url": "https://cs.wikipedia.org/wiki?curid=356795", "title": "Valérie Zawadská", "text": "Valérie Zawadská\n\nValérie Zawadská (* 19. září 1958 Šternberk) je česká herečka a jedna z nejznámějších českých dabérek (šestinásobná vítězka ankety TýTý v této kategorii).\n\nNarodila se ve Šternberku na Moravě jako druhá dcera rodičů pracujících v zemědělství. Již na základní škole začala recitovat a navštěvovat taneční a pěvecký kroužek, později i divadelní. I na šumperském gymnáziu pokračovala v herectví a recitaci a vyhrála opakovaně v letech 1973–1975 celostátní amatérskou recitační soutěž Wolkerův Prostějov i Neumannovy Poděbrady.\n\nPo maturitě v roce 1977 nebyla přijata na JAMU v Brně, ale získala angažmá v Severomoravském divadle v Šumperku jako elév. O rok později byla ale přijata na DAMU v Praze, kterou v roce 1982 úspěšně dokončila. Následovalo čtyřleté angažmá v Západočeském divadle v Chebu. Z OO-MV Cheb pochází její první záznam v archivech StB pod krycím jménem \"Eva\". Následujícího roku přešla do Městských divadel pražských. Zde sama na konci roku 1993 svou působnost ukončila a od té doby je na volné noze. Ze Správy StB Praha II. a odboru 4. oddělení pochází druhý záznam o spolupráci s StB opět pod krycím jménem Eva.\n\nBěhem své kariéry se objevila v několika celovečerních filmech jako \"Rozpuštěný a vypuštěný\" nebo \"Snowboarďáci\", mnoha televizních inscenacích a seriálech (\"Dobrodružství kriminalistiky\", \"Četnické humoresky\", \"Rodinná pouta\", \"Ordinace v růžové zahradě 2\"...).\n\nV roce 1995 se jí narodil syn Jan a o tři roky později Roman. Jejím životním partnerem je muzikant Roman „Krokus“ Kříž.\n\n\n\n\n\n"}
{"id": "356799", "url": "https://cs.wikipedia.org/wiki?curid=356799", "title": "Daniel Speer", "text": "Daniel Speer\n\nDaniel Georg Speer (pseudonymy Uherský Simplicissimus, Daniel Rutge) (2. července 1636 Vratislav, Země Koruny české – 5. října 1707 Göppingen, Německo) byl spisovatel, hudební skladatel, interpret a pedagog německého původu, který působil v Uhersku a v Německu.\n\nJednalo se o jedináčka, pocházel z rodiny kožešníka Georga Speera a jeho manželky Margarety. Když mu bylo devět let, dostal se do sirotčince, neboť oba jeho rodiče zemřeli v roce 1644. Studoval na gymnáziu ve Vratislavi, hudební vzdělání získal v době svého pobytu v Uhersku (Prešov). Žil na dvoře polského šlechtice, později v Kežmarku, Levoči, Sabinove, Bardějově a v Šariši. Jako bubeník se zúčastnil bojů proti Turkům, a v roce 1658 byl zajat. Po propuštění ze zajetí sloužil sedmihradské šlechtě, potom se vrátil do Košic, později odejel do Istanbulu. Od roku 1688 působil jako pomocný kantor na škole v Göppingenu. Tam jej v roce 1689 zbavili místa a odsoudili do vězení za napsání politického letáku, ale na žádost žáků, spolupracovníků a obyvatel města byl nakonec propuštěn.\n\nPsal cestopisná, autobiografická, naučná a hudební díla. Díky jeho dílu je možné získat ucelený obraz o životě v 17. století, a to nejen v oblasti každodenního života, ale i z politického a hudebního pohledu.\n\n\n"}
{"id": "356800", "url": "https://cs.wikipedia.org/wiki?curid=356800", "title": "Alexandr VII.", "text": "Alexandr VII.\n\nAlexandr VII. (13. února 1599 – 22. května 1667), narozen jako Fabio Chigi, byl papežem v letech 1655–1667.\n\nAlexandr VII. 3. července 1655 založil litoměřickou diecézi a 10. listopadu 1664 bulou \"Super universas\" založil diecézi královéhradeckou.\n\nRETZ, Jean-François Paul de Gondi de. \"Paměti\". Vyd. 1. Praha: Odeon, 1973. (O volbě papeže a jeho povahových rysech na str. 691–723.)\n\n"}
{"id": "356801", "url": "https://cs.wikipedia.org/wiki?curid=356801", "title": "Inocenc X.", "text": "Inocenc X.\n\nInocenc X. (6. května 1574 – 7. ledna 1655), narozen jako Giovanni Battista Pamphilj, byl papežem v letech 1644–1655.\n\nZa jeho pontifikátu byl jakožto papežský architekt protežován Francesco Borromini na úkor Giana Lorenza Berniniho.\n\nOdsoudil jansenismus.\n\n\n"}
{"id": "356803", "url": "https://cs.wikipedia.org/wiki?curid=356803", "title": "Cyanidium caldarium", "text": "Cyanidium caldarium\n\nCyanidium caldarium je acidofilní a termofilní ruducha z třídy Bangiophyceae.\n\nV chloroplastech obsahuje chlorofyl A a c-fykocyanin, a proto je tato řasa řazena mezi ruduchy. Optimální teplota pro její růst je 45 °C, ale dokáže růst ještě v teplotě 57 °C (ačkoliv starší výzkumné práce naznačovaly i teploty kolem 75-80 °C.\n\n\"Cyanidium\" se vyskytuje na mnoha místech světa v horkých a kyselých půdách a vodách. Výjimkou jsou podobné lokality na Havaji – někdy se soudí, že \"Cyanidium\" ještě nestihla tyto ostrovy kolonizovat, protože jsou geologicky poměrně mladé.\n\n"}
{"id": "356812", "url": "https://cs.wikipedia.org/wiki?curid=356812", "title": "Bundeswehr", "text": "Bundeswehr\n\nBundeswehr (česky \"spolková obrana\") jsou ozbrojené síly \"(Streitkräfte)\" Spolkové republiky Německo a souvisejících civilních složek. Vznikl roku 1955.\n\nBundeswehr se skládá z ozbrojených sil a civilních složek. Velitelem Bundeswehru je v době míru ministr obrany, v případě války spolkový kancléř. Ozbrojené složky (248 tisíc vojáků) se dělí na:\n\nCivilní složky zahrnují úřady teritoriální správy, vyzbrojování, právní a duchovní služby.\n\nBundeswehr byl založen koncem roku 1955, první odvody proběhly v roce 1956. Během studené války byl páteří konvenčních sil NATO ve střední Evropě. Měl tehdy téměř 500 tisíc vojáků a 170 tisíc civilních pracovníků.\nPo sjednocení Německa byl Bundeswehr i přes pohlcení části ozbrojených sil NDR (50 tisíc vojáků) výrazně početně redukován, zprvu na 370 tisíc vojáků, později na dnešních 248 tisíc.\n\nOd roku 2010 dochází k diskuzi ohledně reformy německých ozbrojených složek. V rámci ní dochází tehdejší ministr obrany Karl-Theodor zu Guttenberg s návrhem zrušení povinné vojenské služby. Reformu dokončuje jeho nástupce Thomas de Maiziére v roce 2011. \n\n\n"}
{"id": "356814", "url": "https://cs.wikipedia.org/wiki?curid=356814", "title": "Anthony Moore", "text": "Anthony Moore\n\nAnthony Moore (* 1948), známý též jako Anthony More, je britský experimentální hudebník, skladatel, umělec a producent. Je spoluzakládajícím členem skupiny Slapp Happy, spolupracoval s kapelou Henry Cow a vydal několik sólových alb.\n\nJako textař spolupracoval rovněž s Kevinem Ayersem, Trevorem Rabinem a také s art rockovou skupinou Pink Floyd na jejich třech posledních albech (\"A Momentary Lapse of Reason\", \"The Division Bell\" a \"The Endless River\"). Podílel se hudebně i textově na posledním sólovém albu člena Pink Floyd Ricka Wrighta, \"Broken China\".\n\n"}
{"id": "356815", "url": "https://cs.wikipedia.org/wiki?curid=356815", "title": "Octávio Mateus", "text": "Octávio Mateus\n\nOctávio Mateus (* 1975) je portugalský paleontolog a biolog, specializující se na výzkum dinosaurů. \n\nVystudoval na Universidade de Évora). Titul PhD obhájil na Universidade Nova de Lisboa v roce 2005. Dnes spolupracuje s Museu da Lourinhã, proslaveným svými sbírkami dinosauřích fosilií.\n\nMateus se specializuje na výzkum dinosaurů z období svrchní jury, jejichž fosílie jsou objevovány v Portugalsku. Na toto téma také publikoval množství odborných statí. Popsal již několik nových druhů dinosaurů (\"Lourinhanosaurus antunesi\" (1998), \"Dinheirosaurus lourinhanensis\" (1999), \"Tangvayosaurus\" hoffeti (1999), \"Draconyx loureroi\" (2001) , \"Lusotitan atalaiensis\" (2003), \"Europasaurus holgeri\" (2006), \"Allosaurus europaeus\" (2006), \"Miragaia longicollum\" (2009), \"Angolatitan adamastor\" (2011), \"Kaatedocus siberi\" (2012) nebo \"Galeamopus hayi\" (2015)). \n\nOd roku 1991 organizuje Mateus pravidelné expedice do terénu. V posledních letech objevuje zkameněliny dinosaurů také při různých zahraničních expedicích, například v jihoasijském Laosu nebo v Angole, kde objevil prvního v této zemi známého dinosaura. \n\nSpolupracuje s různými vědeckými institucemi po celém světě, například s německou nadací \"Verein zur Förderung der niedersächsischen Paläontologie\".\n"}
{"id": "356816", "url": "https://cs.wikipedia.org/wiki?curid=356816", "title": "Ľuboš Zeman", "text": "Ľuboš Zeman\n\nĽuboš Zeman (* 2. června 1949) je slovenský básník, textař, novinář a publicista. Jako textař napsal přibližně 500 textů k písním zpěvákům nebo hudebním skupinám (např. Karol Duchoň, Robo Grigorov, Vašo Patejdl, Ján Greguš, Elán, AC+ a jiným).\n\nV roce 1966 na gymnáziu začal v školní kapele \"Monzún\" hrát na bicí. V období studia na gymnáziu začal psát slovenské texty ke skladbám zahraničních skupin jako např. Animals, Beatles a jiných. Psal také hudební recenze do novin jako např. Smena, Pravda nebo do \"Hudobného života\" a jiných časopisů.\n\nV roce 1969 začal pracovat v Slovenském rozhlase (působil zde třicet šest let). Později absolvoval Filozofickou fakultu Univerzity Komenského v Bratislavě, kterou v roce 1983 ukončil doktorátem. \n\nV roce 1975 byla píseň \"Čardáš dvoch sŕdc\", které napsal text, nazpíval ji zpěvák Karol Duchoň a hudbu složil Peter Hanzely, úspěšnou na festivalu v Tokiu, kde spolu s Karolem Duchoněm jako jeden z autorů taky vycestoval (Peter Hanzely se nemohl zúčastnit, protože mu za socialismu nedovolili vycestovat na soutěž).\n\nV roce 1971 byl na album nahrán jeho první text – píseň \"V storočnej aleji\", píseň nazpíval Ľuboš Novotný a hudbu složil Ladislav Gerhardt, je to první slovenská soulová píseň. V roce 1985 se v rozhlase stal vedoucím v redakci populární hudby.\n\nV roce 2005 se stal výkonným ředitelem soukromé reklamní televize TVA , kde je také producentem (do té doby působil jako ředitel marketingu Slovenského rozhlasu). Od března 2006 byl členem Rozhlasové rady Slovenského rozhlasu. Do 29. října 2007 zde působil jako druhý podpředseda. V roce 2010 ukončil působení na postu výkonného ředitele soukromé reklamní televize TVA.\n\nPůsobil jako porotce nebo rozhodčí v různých soutěžích a komisích. \n\n9 zlatých, stříbrných a bronzových lyr, různé zahraniční ocenění\n\n\n\n\n"}
{"id": "356818", "url": "https://cs.wikipedia.org/wiki?curid=356818", "title": "Jelaň (přítok Savaly)", "text": "Jelaň (přítok Savaly)\n\nJelaň ( ) na horním toku Velká Jelaň ( ) je řeka ve Voroněžské oblasti v Rusku. Je 165 km dlouhá. Povodí má rozlohu 3630 km².\n\nPramení na jižním okraji Ocko-donské roviny a protéká podél něj. Ústí zprava do Savaly (povodí Donu).\n\nZdrojem vody jsou převážně sněhové srážky. Průměrný průtok vody ve vzdálenosti 26 km od ústí činí 6,8 m³/s.\n"}
{"id": "356822", "url": "https://cs.wikipedia.org/wiki?curid=356822", "title": "Sumýši", "text": "Sumýši\n\nSumýši (Holothuroidea), někdy též „mořské okurky“ (sea cucumbers), je třída ostnokožců.\n\nSumýši se vyznačují válcovitým protáhlým a měkkým tělem. Kostra, kterou najdeme u mnoha jiných ostnokožců, je u sumýšů zakrnělá a omezuje se na mikroskopické kotvice ve tkáních. Kolem ústního otvoru se nachází množství chapadel, které se často ještě větví. Živí se filtrováním substrátu nebo prostým požíráním sedimentů. Dýchání se uskutečňuje přes tzv. vodní plíce, vzniklé na prokrvené tkáni konečníku. Vývoj se odehrává přes larvu, zvanou aurikularie. Někteří sumýši mohou být loveni jako potrava (sumýš jedlý, \"Holothuria edulis\").\n\nSumýši jsou známí svým zvláštním typem obrany. Pokud se ocitnou v ohrožení predátorem, jsou často schopní vyvrhnout na nepřítele část svých vnitřních orgánů, které útočníka zalepí a někdy i zabijí. V brzké době jsou tyto orgány opět regenerovány, a to na molekulární úrovni podobně, jako se hojí naše povrchová zranění.\n\n"}
{"id": "356834", "url": "https://cs.wikipedia.org/wiki?curid=356834", "title": "Cúcuta", "text": "Cúcuta\n\nCúcuta je hlavní město departementu Norte de Santander na severu Kolumbie. Díky jeho pozici v blízkosti kolumbijsko-venezuelské hranice je důležitým obchodním centrem. Hraniční přechody v blízkosti města jsou těmi nezatíženějšími v celé jižní Americe.\n\nV roce 2016 zde žilo 656 414 obyvatel, což z něj dělá šesté největší město Kolumbie. Metropolitní oblast má poté 853 520 obyvatel. Město se nachází v oblasti And zvané Cordillera Oriental, a je s Venezuelou spojené prostřednictvím dálnice Panamericana. Město má rozlohu 1176 km² a jeho průměrná nadmořská výška je 320 metrů. Průměrná teplota v oblasti je 28 °C.\n\nNa místě města Cúcuta existovala osada ještě před příchodem Španělů. V roce 1550 byla svěřena Pedru de Ursuovi. Cúcutu zakládá 17. června 1733 Juana Rangel de Cuellar. Obec, s centrálním kostelem, se velmi rychle rozrůstala, díky strategicky a obchodně výhodné pozici, a později se z ní stává město.\n\n\n"}
{"id": "356835", "url": "https://cs.wikipedia.org/wiki?curid=356835", "title": "Sojuz 34", "text": "Sojuz 34\n\nSojuz 34 byla kosmická loď SSSR z roku 1979, která bez posádky odletěla na sovětskou orbitální stanici Saljut 6. Podle katalogu COSPAR dostala označení 1979-049A a byl to 69. registrovaný let kosmické lodě ze Země. Loď byla využita pro návrat posádky stanice na Zem.\n\nDvoučlennou posádku tvořili tito kosmonauti:\n\nLoď odstartovala bez posádky 6. června 1979 večer z kosmodromu Bajkonur s pomocí rakety Sojuz U. Start se vydařil, loď se dostala na orbitu 198 – 270 km.\n\nPřed připojovacím manévrem se od Saljutu 6 odpojil zásobovací Prograss 6 a krátce poté se na uvolněný zadní spojovací uzel připojila dálkově ovládaná loď Sojuz 34. Na druhém uzlu byla připojena starší loď Sojuz 32, protože však překročila povolenou dobu pobytu ve vesmíru, po 5 dnech od příletu lodě náhradní bez posádky odletěla k Zemi a u stanice Saljut 6 zůstala pouze loď Sojuz 34.\n\nStálá posádka použila novou loď pro návrat k Zemi 19. srpna 1979. S pomocí motorů a padákového systému kabina s oběma kosmonauty přistála na území Kazachstánu 170 km jihovýchodně od Džezkazkanu.\n\nUdaná startovací hmotnost byla 6800 kg vč.200 kg paliva pro manévrování a brzdění. Loď se obdobně jako ostatní lodě Sojuz skládala ze tří částí, kulovité orbitální sekce, návratové kabiny a sekce přístrojové. Měla namontováno spojovací zařízení a padákový systém.\n\n"}
{"id": "356837", "url": "https://cs.wikipedia.org/wiki?curid=356837", "title": "Seznam písní s texty Ľuboše Zemana", "text": "Seznam písní s texty Ľuboše Zemana\n\nTento seznam písní je seznamem písňové tvorby s písňovými texty textaře a básníka Ľuboše Zemana.\npoz. - píseň - interpret, hudební skupina - (autor hudby písně-h:) - rok\n\n(/h: ) - doposud nezjištěný autor hudby\nInterpret - je uváděn původní (na prvním místě) nebo nejvýznamnější a nebo nejznámější interpret dané písně. To znamená, že méně známý interpreti nejsou uváděni.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nPozn. Upravený text písně \"V dolinách\" se pokoušel bez souhlasu autora interpretovat zpěvák Ivan Tásler, text bez souhlasu autora upravil Vlado Krausz. \n"}
{"id": "356838", "url": "https://cs.wikipedia.org/wiki?curid=356838", "title": "Netopýr vodní", "text": "Netopýr vodní\n\nNetopýr vodní, také znám jako krátkoušan vodní, (\"Myotis daubentonii\") je druh z čeledi netopýrovitých a jeden z druhů netopýra obývající Česko.\n\nJe rozšířený po velké části Evropy, Asie a také v Česku. Vyskytuje se v okolí rybníků a v podhůří. V zimě se ukrývá v jeskyních, sklepech, přes léto jsou ve skalních štěrbinách, nebo škvírách stromů. Loví a létá při vodní hladině. Patří k stromovým druhům.\n\nJeho hmotnost se pohybuje kolem 6–11 gramů. Je hnědý, na spodku hnědožlutý. Dlouhý 39–55 mm, ocas 32–40 mm, předloktí 35–39,8 mm.\n\n"}
{"id": "356839", "url": "https://cs.wikipedia.org/wiki?curid=356839", "title": "Tim Renwick", "text": "Tim Renwick\n\nTim Renwick (* 7. srpna 1949 Cambridgeshire, Anglie), vlastním jménem Timothy John Pearson Renwick, je britský rockový kytarista.\n\nNa kytaru začal Renwick hrát v 60. letech. Vystupoval s mnoha kapelami včetně Little Women, Wages of Sin, Junior's Eyes, The Hype, Quiver (pozdější Sutherland Brothers & Quiver) a Lazy Racer. Jako studiový hudebník později spolupracoval např. s Alem Stewartem, Eltonem Johnem, Procol Harum, Davidem Bowiem, Mikem Oldfieldem, Garym Brookerem, Ericem Claptonem, Davidem Byronem a především s kapelou Pink Floyd a jejími jednotlivými členy. Renwick je uveden jako spoluskladatel u skladby „Dreamboat“ od Eltona Johna.\n\nSpolupráci s Pink Floyd, respektive jejími členy, zahájil Tim Renwick v roce 1984, kdy se zúčastnil turné The Pros & Cons of Hitch Hiking Rogera Waterse jako kytarista (společně s Ericem Claptonem). V roce 1987 jej David Gilmour pozval na celosvětové turné jako doprovodného kytaristu (hrál i na následujících turné v letech 1988 a 1989). S Pink Floyd spolupracoval i na posledním studiovém albu \"The Division Bell\" (1994) a na následujícím turné. Podílel se i na desce \"Broken China\" (1996), druhém sólovém albu klávesisty Pink Floyd Ricka Wrighta. V roce 2005 hrál se všemi členy Pink Floyd (Gilmour, Waters, Wright, Mason) na vystoupení v rámci celosvětové série koncertů Live 8 jako doprovodný kytarista a baskytarista.\n\n\n"}
{"id": "356846", "url": "https://cs.wikipedia.org/wiki?curid=356846", "title": "Nikkor", "text": "Nikkor\n\nNikkor jsou objektivy kompatibilní s fotoaparáty značky Nikon, nejstaršími fotoaparáty Canon, fotoaparáty Fujifilm S1 až S5 Pro a Kodak DSC-14n Professional. Nově se vyrábějí i pro scan-fotoaparáty od Pentaconu.\n\n- Nikkor AF-S, AF-I - vestavěný motor pro možnost automatického zaostřování u SLR bez vestavěného ostřícího motoru, všemi ostatními Nikkory se u takových fotoaparátů ostří manuálně.\n\n- Nikkor AF, AF-D - bez ostřícího motoru\n\n- Nikkor MF - vždy manuální ostření\n\n- Nikkor Ai, Ai-S - jedny z prvních objektivů, manuální ostření\n\n- Nikkor IX - objektivy pro Nikon Pronea, se současnými zrcadlovkami nekompatibilní\n\n- Medical-Nikkor - pro lékařské účely\n\n- Micro-Nikkor - na fotografování makra\n\n- Fisheye-Nikkor - rybí oko, extrémně širokoúhlý\n\n- Printing-Nikkor - vyvinuté speciálně pro modely E2\n\nObjektivy Nikkor s označením ED mají kvalitní skla, které nemají téměř žádnou chromatickou aberaci a jiné vady.\n"}
{"id": "356847", "url": "https://cs.wikipedia.org/wiki?curid=356847", "title": "Netopýr severní", "text": "Netopýr severní\n\nNetopýr severní, také znám jako netopýr bahenní, netopýr jednobarvý nebo netopýr stěhovavý, (\"Eptesicus nilssonii\") je druh z čeledi netopýrovitých.\n\nVyskytuje se na velkém území Francie, Norska, severní Evropy i Asie a zřídka, na horách i v Česku. Jeho hmotnost se pohybuje mezi 8–17 gramy, dlouhý je 41 až 48,5 mm, ocas měří 3,5 až 4 cm alebku má dlouhou 14 až 15,6 mm. Rozpětí je 24 až 28 cm.\nPřes zimu se ukrývá v podzemních prostorech jako jsou jeskyně. Léto většinou tráví ve štěrbinách mezi komínem nebo střechou. Loví ve skupinách pohybujíce se krouživým letem. Létá rychle, s prudkými obraty, často nad vodou nebo mezi korunami stromů.\n\nJe jediným otužilým netopýrem, kterého lze nalézt za severním polárním kruhem.\n\n"}
{"id": "356860", "url": "https://cs.wikipedia.org/wiki?curid=356860", "title": "Dobře temperovaný klavír", "text": "Dobře temperovaný klavír\n\nDobře temperovaný klavír je označení dvou cyklů skladeb Johanna Sebastiana Bacha psaných pro \"clavier\" (=klávesový nástroj, v baroku nejčastěji cembalo). V každém cyklu jsou zastoupeny skladby ve všech tóninách, pro každou tóninu je zde preludium a fuga. Dobře temperovaný klavír I. čítá 24 skladeb (BVW 846-869). Dobře temperovaný klavír II. čítá též 24 skladeb (BVW 870-893). Preludia a fugy v každém dílu jsou řazeny chromaticky vzestupně v dur i moll: C dur, c moll, Cis dur, cis moll, D dur, d moll...\n\nBach tu ukázal nové skladatelské možnosti. V ladění do té doby převažujícím se pro kompozici na klávesový nástroj nedaly některé tóniny použít. Totéž platí i o některých akordech. Proč tomu tak je, vysvětlují hesla ladění, přirozené ladění, rovnoměrná temperatura.  \n\nBachův Temperovaný klavír náhrála řada interpretů na různé nástroje:\n\nWanda Landowska (cembalo), Taťjana Nikolajeva (klavír), Helmut Walcha (cembalo), Glenn Gould (klavír), Gustav Leonhardt (cembalo), Sviatoslav Richter (klavír), Zuzana Růžičková (cembalo), Friedrich Gulda (klavír), Louis Thiry (varhany), Ton Koopman (cembalo), Keith Jarrett (cembalo, klavír), Jaroslav Tůma (clavichord), Robert Levin (klavír, clavichord, varhany), Vladimir Ashkenazy (klavír) a další.\n\n"}
{"id": "356861", "url": "https://cs.wikipedia.org/wiki?curid=356861", "title": "Fuga", "text": "Fuga\n\nFuga (italsky útěk, únik) je polyfonní imitační instrumentální hudební skladba, obvykle dvou- až šestihlasá. Jejím základem je krátké hlavní téma, které je v úvodní části zopakováno postupně ve všech hlasech a dále je rozvíjeno pomocí technik kontrapunktu.\n\nFuga se obvykle skládá ze tří částí:\n\nHlavním tématem, zvaným také subjekt nebo (italsky) \"soggetto\", bývá krátká neperiodická melodie, kterou lze někdy ještě rozdělit na dvě části: tzv. hlavu, která je rytmicky nebo melodicky výrazná a cílem je, aby upoutala pozornost při opakujících se nástupech tématu v průběhu skladby, a pokračování, které bývá plynulejší a někdy v něm dochází k modulaci.\n\nNa začátku skladby zazní téma v hlavní tónině skladby, a to většinou v jednohlase, bez doprovodu. Toto první uvedení tématu se nazývá dux (\"vůdce\").\n\nPo jeho ukončení se téma opakuje v jiném hlase a v dominantní tónině. Toto opakování se nazývá comes (\"průvodčí\") nebo \"odpověď\". Může být:\n\nZatímco zní odpověď, v prvním hlase melodie pokračuje tzv. protivětou (\"kontrasubjektem\"). Ta je kontrapunktem k hlavnímu tématu, a obvykle se od něj výrazně odlišuje, ačkoliv přechod mezi subjektem a kontrasubjektem bývá plynulý. Protivěta může být stálá, tj. zní jako doprovod při každém dalším uvedení tématu.\n\nJestliže má fuga více než dva hlasy, což platí ve většině případů, po doznění tématu v odpovědi nastupuje téma ve třetím hlase opět jako vůdce, tedy v hlavní tónině, a poté ve čtvrtém hlase v dominantní tónině jako průvodčí, a totéž se případně opakuje v pátém a šestém hlase. V předchozích hlasech mezitím pokračuje kontrapunktický doprovod. Pořadí hlasů, ve kterých téma nastupuje, se nazývá reperkuse.\n\nPoté, co téma zazní ve všech hlasech fugy, se expozice uzavírá.\n\nNěkteré fugy jsou založeny na dvou nebo dokonce třech navzájem nezávislých tématech – nazývají se dvojité, resp. trojité fugy. V takových případech mohou být všechna témata postupně uvedena v expozici na počátku skladby, nebo má každé z nich svou vlastní expozici později v průběhu fugy.\n\nVe střední části fugy dochází k mnoha citacím hlavního tématu, které se zde téměř nikdy nevyskytuje v hlavní tónině, ale je transponováno do příbuzných tónin (dominanta, subdominanta, paralelní durová/mollová tónina aj.). Téma může být zkráceno a kromě své základní podoby se objevuje také v kontrapunktických variacích, jako jsou například augmentace, diminuce, či inverze.\n\nOpakovaná provedení tématu bývají propojena tzv. mezivětami (\"epizodami\"), ve kterých melodie přechází do nové tóniny. Mezivěty mohou být odvozeny od melodie hlavního tématu, jindy jsou volné, netematické.\nV závěru a vyvrcholení fugy nastupuje téma opět v hlavní tónině skladby. Dalším charakteristickým prvkem je těsna (\"stretto\"): téma v určitém hlase začíná ještě dříve, než je ukončeno v hlase předchozím. Někdy se vyskytuje také prodleva na tónice nebo dominantě. Po posledním provedení hlavního tématu končí skladba kodou.\n\n\nFugy se vyskytují v hudební literatuře jako samostatné skladby, jsou však též často sdružovány do jednoho celku spolu s tokátou, preludiem či fantazií, a to především v období pozdního baroka, zejména pak v díle Johanna Sebastiana Bacha. Z českých skladatelů se tomuto hudebnímu útvaru věnoval např. František Xaver Brixi. Fuga se objevuje i v dílech autorů dalších hudebních období, v romantismu např. u Johannesa Brahmse. Nechybí ani v pracích skladatelů 20. století (Dmitrij Šostakovič, Alois Hába).\n\nFuga se vyskytuje též jako součást cyklů, např. ve \"2. smyčcovém kvartetu D dur, op. 35\" Vítězslava Nováka i jako díl kombinované formy, např. v symfonické básni Bedřicha Smetany \"Z českých luhů a hájů\".\n\n\n"}
{"id": "356895", "url": "https://cs.wikipedia.org/wiki?curid=356895", "title": "Bystřice (přítok Cidliny)", "text": "Bystřice (přítok Cidliny)\n\nBystřice je levostranný, celkově největší přítok řeky Cidliny v Královéhradeckém kraji. Délka toku činí 62,7 km. Plocha povodí měří 379,2 km².\n\nŘeka Bystřice pramení u Vidonic zhruba 10 kilometrů východně od Nové Paky v nadmořské výšce 481,4 m. Na horním a středním toku teče převážně k jihu až k jihovýchodu. Protéká Miletínem, Rohoznicí, Jeřicemi, Mokrovousy, Nechanicemi, Kunčicemi a Boharyní. Na dolním toku mezi obcemi Puchlovice a Kratonohy se řeka obrací na západ. Dále protéká okolo obcí Kosičky a Kosice, u kterých je uměle rozdělena do dvou ramen. První rameno nazývané Mlýnská Bystřice (původní staré koryto) teče západním směrem a ústí do Cidliny zhruba 3 kilometry severovýchodně od Chlumce nad Cidlinou na jejím 32,0 říčním kilometru. Druhé (hlavní) rameno tekoucí na jihozápad ústí do Cidliny přímo v Chlumci na 29,0 říčním kilometru v nadmořské výšce 213,9 m.\n\n\nPrůměrný průtok u ústí činí 1,55 m³/s.\n\nHlásné profily:\n\n"}
{"id": "356896", "url": "https://cs.wikipedia.org/wiki?curid=356896", "title": "Arsenio Rodríguez", "text": "Arsenio Rodríguez\n\nArsenio Rodríguez, vlastním jménem Ignacio de Loyola Rodríguez Scull (30. srpna 1911, Güira de Macurijes – 30. prosince 1970, Los Angeles, Spojené státy americké) byl kubánský kapelník, hráč na tres a především skladatel. Je autorem více než 200 písní. Hrál výraznou úlohu v rozvoji kubánské hudby, známý je však především interpretací ve stylu son montuno.\n\n\n"}
{"id": "356902", "url": "https://cs.wikipedia.org/wiki?curid=356902", "title": "Abierto Mexicano Telcel 2008 – ženy", "text": "Abierto Mexicano Telcel 2008 – ženy\n\nTenisový turnaj WTA Abierto Mexicano Telcel 2008 se konal ve dnech 23. února - 2. března v Acapulcu venku na antuce. Odměny činily 180,000 dolarů.\n\n\n\n"}
{"id": "356903", "url": "https://cs.wikipedia.org/wiki?curid=356903", "title": "Kostel Nanebevzetí Panny Marie (Poděbrady)", "text": "Kostel Nanebevzetí Panny Marie (Poděbrady)\n\nKostel Nanebevzetí Panny Marie, zvaný též Havířský kostel, je římskokatolický kostel v Poděbradech.\n\nKostel stojí mimo vlastní centrum Poděbrad, v levobřežní části města na místě, kde bylo v roce 1496 popraveno 10 vůdců povstání kutnohorských havířů. Jelikož dle tehdejších zákonů nebylo možné jich na místě popravit více, byly poslední tři havíři odvezeni k popravě na Křivoklát. Jeden z nich se ale zachránil útěkem, informoval panovníka Vladislava Jagellonského, načež byl osvobozen mimořádným soudem a praví viníci potrestáni.\n\nPoblíž kostela měl také stát dub, jehož větve podle legendy potřísnila krev popravených havířů a strom poté začal rodit zvláštní žaludy, znetvořené vodorovnými rýžkami (považované v lidové fantazii za těla havířů s useknutou hlavou). Dub shořel v roce 1777 po zásahu bleskem.\n\nPůvodní dřevěný kostel, který byl v roce 1516 na místě popraviště postaven na popud pražského měšťana Ondřeje Prachovce, zničili v roce 1634 Švédové (starali se o něj dva poustevníci). V letech 1665–1666 na jeho místě vyrostl zděný jednolodní raně barokní kostel s barokním inventářem. Josef II. nechal kostel v roce 1784 zrušit a jeho vybavení prodat v dražbě, již o několik let později však byl obnoven, byť jen jako hřbitovní kaple.\n\nV druhé polovině 19. století byl kostel, včetně interiéru, pseudogoticky upraven. Dekorativní průčelí kostela zdobí pseudogotický portál s reliéfem \"Nanebevzetí Panny Marie v tympanonu\" od Bohuslava Schnircha z roku 1898. Pseudogotická okna zdobí figurální malby a vitráže malíře Adolfa Liebschera. Novogotický oltář a kazatelnu vytvořil Josef Kastner s žáky.\n\nV letech 1921–1937 byl kostel propůjčen Církvi československé, která se poté přesunula do nového kostela v centru města. V roce 1964 byl kostel odsvěcen a převeden do majetku města Poděbrady. Inventář převzalo Polabské muzeum. Pro veřejnost je otevřen pouze příležitostně.\n\nVedle kostela stojí hranolová zvonice se zděným přízemím a šindelovou střechou. Nejstarší zmínka o zvonici je z roku 1516, v roce 1921 budova vyhořela a ještě téhož roku byla obnovena.\nTaké se tu nachází kamenná studna, která je jediným pozůstatkem zdejších železitých lázní. Vedle kostela stojí dlouhý inundační most z počátku 19. století, po kterém vede silnice první třídy směrem na Prahu a na druhé straně je jezírko Jordán, pozůstatek původního většího rybníka. Naproti vstupnímu portálu kostela začíná území Obory, původně založené císařem Ferdinandem I. Habsburským.\n\n"}
{"id": "356907", "url": "https://cs.wikipedia.org/wiki?curid=356907", "title": "FDD (rozcestník)", "text": "FDD (rozcestník)\n\nZkratka FDD může mít následující význam:\n\n"}
{"id": "356911", "url": "https://cs.wikipedia.org/wiki?curid=356911", "title": "Planety (seriál)", "text": "Planety (seriál)\n\nPlanety je osmidmidílný televizní dokumentární seriál z roku 1999 z produkce BBC o výzkumu Sluneční soustavy.\n"}
{"id": "356923", "url": "https://cs.wikipedia.org/wiki?curid=356923", "title": "Pobedim", "text": "Pobedim\n\nObec leží mezi pohořími Považský Inovec a Malé Karpaty. Přibližně 14 km jižně od Nového Města nad Váhom a 6 km severozápadně od Piešťan.\n\nPrvní písemná zmínka o obci pochází z roku 1355.\n\nNejvýznamnější památkou v obci je kostel svatého Michaela archanděla pocházející z roku 1678.\n\n\n"}
{"id": "356925", "url": "https://cs.wikipedia.org/wiki?curid=356925", "title": "Metro v Lausanne", "text": "Metro v Lausanne\n\nMetro v Lausanne, hlavním městě kantonu Vaud v západní části Švýcarska, a okolních obcích Epalinge a Renens zahrnuje dvě linky, jejichž vlastníky jsou dvě různé společnosti a provozovatelem je třetí společnost. Je jediným systémem metra ve Švýcarsku. \n\nLinka m1, zprovozněná roku 1991, je lehké metro, kde pouze 3 z 15 stanic jsou podzemní. Linka m2 byla zprovozněna roku 2008 jako automatické metro s vlaky na pneumatikách, jižní část trati tvoří zmodernizovaná bývalá pozemní lanová dráha Lausanne–Ouchy z roku 1877, v letech 1954–1958 přestavěná na zčásti podzemní ozubnicovou dráhu. Maximálním podélným sklonem kolem 12 % je linka m2 nejstrmější tratí metra v Evropě. Plánovaná linka m3 má být standardní tramvaj. \n\nSíť městských drah v Lausanne doplňuje ještě úzkorozchodná příměstská železnice LEB od stanice Lausanne-Flon na severozápad, do stanice Echallens Bercher. Tato železnice není číslována jako trasy metra, ale označením S1. \n\nLinka m1 byla zprovozněna 24. května 1991. Vlastníkem je společnost TSOL (Tramway du Sud-Ouest lausannois), touto zkratkou a názvem se také trať původně označovala. Nazývá se též \"Métro Ouest\" (Metro Západ). Provozovatelem dopravy je Transports publics de la région lausannoise (zkratka TL, podle dřívějšího názvu Tramways lausannois). \n\nJedná se o normálněrozchodnou lehkou železnici (lehké metro) o délce 7,8 kilometru. Pouze 3 z 15 stanic má umístěny pod zemí. Trať je jednokolejná, pouze ve stanicích se rozděluje na dvě koleje (s výjimkou stanic Bassenges, UNIL-Sorge a Provence, které jsou jednokolejné se společným nástupištěm pro oba směry). Na mnoha místech se úrovňově kříží se silniční dopravou. \n\nSpojuje centrum města Lausanne s univerzitami (École polytechnique fédérale de Lausanne, University of Lausanne) a obcí Renens. \n\nLinka m2 Ouchy – Lausanne – Epalinges, zprovozněná v září 2008, je plně automatické metro jezdící na pneumatikách. Je z 90 % podzemní, pouze ve třech krátkých úsecích je trať otevřená (u stanic Sallaz, Bessières a v úseku mezi stanicemi Grancy a Délices). Vznikla rekonstrukcí bývalé pozemní lanové a později ozubnicové dráhy na jihu Lausanne, tzv. Métro Lausanne-Ouchy, a výstavbou navazujícího úseku z centra Lausanne na severovýchod do stanice Croisettes v obci Epalinges. Je nejstrmější tratí metra v Evropě. \n\nTrať je dlouhá 6 kilometrů, z toho 1,5 km tvoří trať původní dráhy. Má 14 stanic (průměrná vzdálenost stanic je 460 metrů) a jedno depo. Celkové převýšení je 336 metrů, průměrné stoupání 5,7 % a maximální 12 %. Trať je téměř v celé délce dvojkolejná, pouze v úseku pod nádražím CFF bylo ponecháno jednokolejné vedení, protože zdvojkolejnění by bylo neúměrně nákladné. \n\nMaximální traťová rychlost je 60 km/h, ale v prudkém klesání je rychlost omezena více. Jízdní doba je 18 minut, přepravní kapacita 6600 osob/h v jednom směru. Na lince je pásmový provoz, v úseku Nádraží CFF - Sallaz je minimální interval 3 minuty, v okrajových částech linky 6 minut. \n\nNa trati jsou nasazena plně automatická kloubová vozidla se 4 hnacími podvozky založená na typu MP 89 (Meteor) používaném na lince 14 pařížského metra, v Lausanne však v gumokolové verzi. K přívodu proudu je používána boční napájecí kolejnice. \n\nProvozovatelem dopravy je, stejně jako na trati m1, Transports publics de la région lausannoise (zkratka TL). \n\nDráha Lausanne – Ouchy byla otevřena roku 1877 jako pozemní lanovka. V úseku mezi hlavním nádražím a Flonem vedla od roku 1879 souběžně druhá trať. Trať Ouchy – Jordils – Montriond – CFF Station – Flon se nazývala \"Métro-Ouchy\", paralelní trať CFF Station – Flon se nazývala \"Métro-Gare\". \n\nTrať Ouchy – Flon měla délku 1482 metrů, překonávala výškový rozdíl 106 m (průměrným) stoupáním 11,6 %, vlaky jezdily v intervalu 8 minut. Paralelní trať CFF Station – Flon byla dlouhá 318 metrů, výškový rozdíl 37 metrů překonávala stoupáním 12 % a vozy na ní obíhaly nepřetržitě bez pevného jízdního řádu. Obě dráhy jezdily na vodní převahu, t. j. v horní stanici byla vozům do nádrží napouštěna voda a v dolní stanici vypouštěna. \n\nDo roku 1954, kdy byla do údolí Flonu zřízena přímá železniční trať, sloužila trať lanovky i pro nákladní vlaky mezi hlavním nádražím a skladovým areálem v přístavu ve Flonu. \n\nV roce 1959 byla zbourána a přemístěna pod zem dosavadní nádraží státní železnice CFF Lausanne-Flon i hlavní nádraží (Gare), lanovka byla v letech 1954 až 1958 postupně přestavěna na ozubnicovou dráhu, vedenou z poloviny pod zemí. Od té doby se pro ni používal název \"metro\"; veřejnost jí však přezdívala i nadále \"La Ficelle\" (provázek). V roce 1984 dráhu odkoupilo město Lausanne. \n\n22. ledna 2006 byla trať uzavřena. Náhradní dopravu zajišťovala autobusová linka nazývaná Métrobus (MB) od nádraží CFF v Ouchy ke stanici Montbenon poblíž Flonu. Vozy ze zrušené dráhy byly prodány francouzskému městu Villard-de-Lans pro nově budovanou ozubnicovou dráhu \"La Patache\", která má spojit centrum Villardu s Le Balcon de Villard v roce 2008.\n\nV červnu 2002 schválila výstavbu rada (Conseil d'État) kantonu Vaud, v září 2002 ji doporučil parlament kantonu (Grand Conseil) a 24. listopadu 2002 schválilo projekt za 590 milionů švýcarských franků místní referendum (pro bylo 62,0 % hlasů v kantonu a 76,7 % v Lausanne). 15. března 2004 započala výstavba. 22. ledna 2006 byl zastaven provoz na původní trati a zahájena její rekonstrukce, která obnášela i zdvojkolejnění ve většině délky. \n\nV průběhu výstavby došlo 22. února 2005 z důvodu nečekaného výskytu podzemní vody k havárii, v centru Lausanne pod náměstím Saint-Laurent se část tunelu propadla, vytvořila se 15 metrů hluboká jáma a více než 500 m³ bahna se navalilo do tunelu. Při nehodě nebyl nikdo zraněn. Okolí propadliště bylo na několik dní evakuováno. Celkový rozpočet stavby ani konečný termín otevření nebyly událostí ohroženy. 27. října 2006 zahynul na stavbě u stanice CHUV jeden pracovník po pádu. 28. července 2008 byl u vstupu stanice Vennes nalezen oběšený nejmenovaný 45letý francouzský vysoký manažer firmy Alstom, který nesl odpovědnost za bezpečnost řídicího systému nové linky. Motiv sebevraždy nebyl zjištěn. \n\n18. září 2008 byla trať za účasti ministra dopravy a primátora slavnostně otevřena, po testovacím provozu má být 27. října 2008 zahájen pravidelný veřejný provoz. \n\nZ konečné stanice Les Croisettes je navrženo pokračování do Epalinges-Village nebo do Le Chalet-à-Gobet.\n\nLinka m3 má být standardní tramvajová linka a je navrhována k obsluze rozvíjející se oblasti La Blécherette na západě Lausanne. Přestupní vazba na tratě m1 a m2 i na místní úzkorozchodnou železnici LEB má být ve stanici Lausanne-Flon. Mezi stanicemi Lausanne-Flon a Lausanne-CFF má být zřízen eskalátor. Otevření prvního úseku (Flon – Renens) je plánováno na roku 2014, dokončení tratě na rok 2020. \n\n"}
{"id": "356927", "url": "https://cs.wikipedia.org/wiki?curid=356927", "title": "Thailand Open (ATP)", "text": "Thailand Open (ATP)\n\nThailand Open byl profesionální tenisový turnaj mužů hraný v Impact Areně na krytých dvorcích s tvrdým povrchem. V rámci ATP Tour patřil mezi sezónami 2009–2013 do kategorie ATP World Tour 250. Konal se každoročně od roku 2003 v thajském hlavním městě Bangkoku, a to na přelomu září a října.\n\nDo soutěže dvouhry nastupovalo třicet dva tenistů a ve čtyřhře startovalo šestnáct párů. Rozpočet turnaje k roku 2013 činil 608 500 dolarů. Hlavním partnerem turnaje se v letech 2009–2011 stala thajská petrolejářská společnost PTT Public Company.\n\nVíce než jeden singlový triumf získal Švýcar Roger Federer, když zvítězil v letech 2004 a 2005. Izraelská dvojice Andy Ram a Jonatan Erlich jako jediná vyhrála čtyřhru dvakrát, v letech 2033 a 2006. Prvními thajskými šampióny se v roce 2007 stali Sonchat Ratiwatana a Sanchai Ratiwatana, kteří ve finále zdolali deblové wimbledonské vítěze Michaëla Llodru a Nicolase Mahuta\n\nV období 2005–2007 probíhal v Bangkoku také ženský turnaj WTA Tour kategorie Tier III PTT Bangkok Open.\n\nV listopadu 2013 řídící organizace ATP oznámila, že práva na thajský turnaj získal čínský Shenzhen Open se sídlem v Šen-čenu, kam se událost přemístila.\n"}
{"id": "356947", "url": "https://cs.wikipedia.org/wiki?curid=356947", "title": "Urszula Ledóchowska", "text": "Urszula Ledóchowska\n\nSvatá Urszula Ledóchowska (rozená Julia Ledóchowska; 17. dubna 1865 - 29. května 1939) byla polská šlechtična, řeholnice, učitelka a vychovatelka. Původně byla uršulinkou Římské unie, později založila Kongregaci sester uršulinek Srdce Ježíše Umírajícího (tzv. šedých uršulinek), jichž byla první generální představená (1920-1939).\n\nJejími rodiči byli polský šlechtic a rakouský důstojník Antoni Ledóchowski (1823-1885) a jeho žena Józefina (1831-1909), dcera švýcarského rytířského rodu Salis-Zizers. Její starší sestrou je „Matka Afriky“ a zakladatelka klaweriánek, bl. Maria Teresa Ledóchowska (1863-1922), bratry pak Wladimir Ledóchowski (1866-1942), 26. generál jezuitů, a generál Ignacy Ledóchowski (1871-1945). Jejím strýcem byl Mieczysław kardinál Ledóchowski (1822-1902).\n\nV roce 1886 vstoupila do krakovského kláštera voršilek Římské unie. Od roku 1907 vedla dívčí internát v Petrohradě. V roce 1920 založila Kongregaci sester uršulinek Srdce Ježíše Umírajícího (podle barvy jejich hábitu nazývané „šedé uršulinky“), jichž byla první generální představená (1920-1939).\n\nZemřela v pověsti svatosti během své návštěvy v Římě. Papež Jan Pavel II. ji během své návštěvy Polska blahořečil (bylo to první blahořečení na území Polska). 18. května ji Jan Pavel II. svatořečil.\n\n\n\n"}
{"id": "356948", "url": "https://cs.wikipedia.org/wiki?curid=356948", "title": "Marián Masný", "text": "Marián Masný\n\nMarián Masný (* 13. srpna 1950, Rybany, Československo) je bývalý československý fotbalista slovenské národnosti hrající především na pozici útočníka. Pochází ze 4 bratrů a 2 sester, fotbalu se věnovali 3 bratři, nejstarší Theodor hrál pouze za Iskru Chynorany, známý je jeho starší bratr Vojtech Masný. Po svém bratrovi Vojtechovi zdědil přezdívku Béla. Marián Masný má dva syny – Mariána a Michala, kteří se také věnovali fotbalu.\n\nJeho kariéra je spjata se Slovanem Bratislava, kde působil v letech 1971–1983. Během vojenské služby hrál za Duklu Banská Bystrica.V době svých začátků na bratislavském Tehelném poli bojoval o místo v základní sestavě s Ladislavem Móderem. Později vytvořil útočné duo s Jánem Švehlíkem. Se Slovanem Bratislava získal v letech 1974 a 1975 československý mistrovský titul. V roce 1974 a 1982 vyhrál Slovenský i Československý pohár. V roce 1983 odešel hrát do rakouského Neusiedler am See. Z důvodu zranění kolena se vrátil na Slovensko. Svoji ligovou kariéru ukončil v Petržalce. Následně ještě hrál v Rakousku v nižších soutěžích za SC Neusiedl a Mönchhof. V československé lize nastoupil v 345 zápasech, vstřelil 103 ligových gólů. Do Klubu ligových kanonýrů vstoupil dne 4. listopadu 1984.\n\nV reprezentačním dresu debutoval 25. září 1974 proti tehdejší NDR. První reprezentační gól vstřelil již ve svém druhém zápase za národní tým 13. října 1974 v zápase proti Švédsku. Na Mistrovství Evropy 1976 v Jugoslávii byl oporou československého mužstva. Zažil zde vrchol své sportovní kariéry, když se stal Mistrem Evropy. Na mistrovství Evropy získal bronz o 4 roky později na ME 1980 v Itálii. Na obou mistrovstvích se zúčastnil penaltových rozstřelů a vždy zde byl úspěšný.\nZúčastnil se také MS 1982 konaného ve Španělsku, kde národní tým skončil již v základní skupině. Toto vystoupení bylo fotbalovými funkcionáři hodnoceno jako neúspěch, proto všichni hráči v danou chvíli dostali zákaz odejít hrát do zahraničí. Marián Masný tak přišel o možnost hrát PMEZ za Olympiakos Pireus FC, který mu nabízel lukrativní smlouvu. Na tomto MS ukončil reprezentační kariéru.\n\nZa Československu reprezentaci odehrál nejvíce zápasů ze všech hráčů Slovanu Bratislava, celkem 75, vstřelil v nich 18 gólů.\n\n\n"}
{"id": "356950", "url": "https://cs.wikipedia.org/wiki?curid=356950", "title": "Thailand Open 2007", "text": "Thailand Open 2007\n\nTenisový turnaj ATP se jménem Thailand Open 2007 se konal ve dnech 24.–30. září v Bangkoku, Thajsko v hale na kurtech s tvrdým povrchem. Odměny činily 550,000 dolarů.\n\n\n"}
{"id": "356957", "url": "https://cs.wikipedia.org/wiki?curid=356957", "title": "Seznam generálních představených šedých uršulinek", "text": "Seznam generálních představených šedých uršulinek\n\nKompletní seznam generálních představených Kongregace sester uršulinek Srdce Ježíše Umírajícího („šedých uršulinek“) od založení kongregace v roce 1920 až po dnešek.\n\n\n"}
{"id": "356958", "url": "https://cs.wikipedia.org/wiki?curid=356958", "title": "Fí", "text": "Fí\n\nFí (velké písmeno má formu Φ, malé písmeno φ nebo ϕ, řecký název \"φῖ\") je jednadvacáté písmeno řecké abecedy. V řecké číselné soustavě označuje číslovku 500 (φʹ) nebo 500,000 (͵φ). Ve starořečtině reprezentovalo hlásku [pʰ], tedy neznělou bilabiální plozivu s přídechem. V moderní řečtině se vyslovuje [f], tedy jako neznělá labiodentální frikativa.\n\nMalé písmeno φ se používá jako symbol pro:\n\n\nVelké písmeno Φ je používáno jako symbol pro:\n\nPísmenu Φ je podobný symbol ⌀ používaný pro označení průměru, jedná se ovšem o něco jiného a symboly by neměly být zaměňovány.\n\nV kódování Unicode se písmeno Fí vyskytuje ve třech podobách:\n\nV HTML/XHTML se pro zápis Fí používají HTML entity &Phi; (Φ) a &phi; (φ).\n\nV LaTeXu se používají matematické symboly \\Phi (formula_1), \\phi (formula_2), a \\varphi (formula_3).\n\nNěkteré webové prohlížeče mají zobrazování znaků U+03C6 GREEK SMALL LETTER PHI a U+03D5 GREEK PHI SYMBOL prohozeno. Následující dva řádky toto otestují pro prohlížeč, ve kterém je tato stránka zobrazena:\n"}
{"id": "356963", "url": "https://cs.wikipedia.org/wiki?curid=356963", "title": "Partoltice", "text": "Partoltice\n\nPartoltice jsou malá vesnice v okrese Plzeň-jih, kraj Plzeňský. Dříve samostatná obec je od 1. ledna 1976 místní částí obce Neurazy. Nacházejí se 9 km jihozápadně od města Nepomuku v nadmořské výšce 460 m v převážně zemědělské oblasti. V části obce je evidováno 43 adres, přičemž k rekreaci je užíváno asi 15 % zdejších domů. V roce 2011 zde trvale žilo 66 obyvatel.\n\nJižně od vesnice protéká horní tok řeky Úslavy známý v okolí pod názvem \"Bradlava.\"\n\nPrvní písemná zmínka o vesnici pochází z roku 1239.\n\nZdejší sbor dobrovolných hasičů byl založen již v roce 1890.\n\n"}
{"id": "356964", "url": "https://cs.wikipedia.org/wiki?curid=356964", "title": "Xena (postava)", "text": "Xena (postava)\n\nXena je fiktivní postava z několika televizních a komiksových děl.\n\nPoprvé se tato postava objevila v seriálu Herkules jako vedlejší postava. Následně v roce 1995 vznikl samostatný pořad Xena. V obou případech postavu ztvárnila herečka Lucy Lawless. Od roku 1997 byl po čtyři roky vydáván komiks . Roku 1998 byl natočen animovaný osmdesátiminutový film , kde postavu Xeny dabovala Lucy Lawless. Luccy Lawless se coby Xena objevila i v zatím posledním zpracování této bojovnice ve video filmu z roku 2002.\n\nV původním hereckém obsazení měla postavu Xeny ztvárnit Vanessa Angel, která ovšem krátce před natáčením vážně onemocněla a nemohla proto odcestovat na Nový Zéland, kde celý seriál vznikl.\n\nXena Pochází z Amphipolisu, Thrákie. Vyrůstala zde společně s mladším bratra Lyceem a starším Torisem. V minulosti byla Xena zlá, lačnila po krvi a po zlatě v té době spolupracovala s Boriadem s kterým také čekala prvního potomka Solana. Když Boriad zemřel, cestovala Xena po Římě kde se seznámila s jejím vládcem Juliem Cesarem, který Xenu podvedl, ukřižoval a přerazil nohy. Když Xenu Cesar podvedl, Amazonka Mlila, kterou potkala při cestování po moři, ji zachránila. Xena se poté stala velitelem armády, jenže když našli malé dítě, bylo rozhodnuto, že ho Xena musí zabít. To však nedokázala a tak ji prohnaly uličkou hanby. Když chtěla Xena všechno vzdát slyšela křik, viděla vojáky, jak chtějí zotročit nevinné vesničany. Ten den potkala Gabrielu, zachránila ji a spolu s ní i vesničany. Od té doby Xena hájí dobro a stále jí doprovází Gabriela. Gabriela píše ve svých svitcích o hrdinné Xeně o jejím dobrodružství a zájmu změnit svět. Po několika letech se Xeně narodila dcera Eva která byla ze začátku stejná jako Xena - zlá a krutá. Dokonce chtěla zabít Xenu. A stejně jako Xeně, když byla zlá, jí pomáhal Áres bůh války. Ale potom se Eva jako její matka změnila a začala hájit dobro.\n"}
{"id": "356969", "url": "https://cs.wikipedia.org/wiki?curid=356969", "title": "Gina G", "text": "Gina G\n\nGina G (narozena jako Gina Mary Gardiner, 3. srpna 1970 v australském Brisbane) je australskou převážně dance-popovou zpěvačkou. Její kariéra začala v roce 1990 v Melbourne, kde začala hrát jako DJ.\n\n\n\n"}
{"id": "356974", "url": "https://cs.wikipedia.org/wiki?curid=356974", "title": "Claude Bernard", "text": "Claude Bernard\n\nClaude Bernard [\"klód bernár\"] (12. července 1813 Saint-Julien u Villefranche-sur-Saône – 10. února 1878 Paříž) byl lékař a jeden z nejvýznamnějších francouzských vědců, průkopník experimentální medicíny a fyziologie.\n\nBernard začal studovat v Lyonu, brzy ale školu opustil a stal se příručím v drogerii. Ve volném čase psal úspěšné divadelní komedie a roku 1834 odjel do Paříže poradit se se známým divadelním kritikem. Ten mu ale poradil, aby se věnoval studiu mediciny, Bernard roku 1843 skutečně vystudoval medicinu a začal pracovat v nemocnici se slavným fyziologem Françoisem Magendiem, od roku 1847 jako docent a od roku 1855 jako profesor; už předtím se stal profesorem na nově založené katedře fyziologie na Sorbonně. Bernard si uvědomil, že medicině chybí experimentální základ a prováděl i propagoval pokusy na zvířatech. Roku 1845 se oženil s Fanny Martin, která se však stala mluvčím hnutí na ochranu zvířat a proti vivisekcím a roku 1869 se s ním rozvedla. Po roce 1864 mu císař Napoleon III. dal zařídit laboratoř při \"Musée national d´historie naturelle\" v pařížské botanické zahradě, 1868 byl zvolen členem Francouzské akademie a po smrti mu byl vypraven státní pohřeb na hřbitově Père Lachaise.\n\nBernard se proslavil jako průkopník přísně vědecké metody a mediciny, založené na experimentech. Mezi jeho hlavními objevy byl výklad funkce nervového systému (1858), slinivky břišní (pancreasu) a jater, včetně teorie o vzniku cukrovky (\"diabetes mellitus\"), objev vasomotorického systému a konečně objev významu nitrotělního prostředí a homeostáze. Zabýval se také účinky některých jedů na živé organismy a možnostmi anestezie.\n\nNejznámějším dílem C. Bernarda je \"Úvod do experimentální mediciny\" 1865 (česky vyšlo roku 1961 jako součást knihy \"Claude Bernard : Život a dílo\"), odkud jsou i následující citáty:\n\n„Když narazíme na skutečnost, která odporuje přijaté teorii, musíme respektovat fakt a opustit teorii – i kdyby se opírala o sebe slavnější jména a všichni ji přijímali.“\n\n„Věda nepřipouští výjimky; jinak by nemohla být deterministická, přesněji řečeno nemohla by být.“\n\n„Teorie jsou pouze hypotézy, ověřené větším či menším počtem skutečností. Ty, pro něž svědčí největší počet fakt, jsou nejlepší, ale ani ty nejsou definitivní a nesmíme jim absolutně věřit.“\n\n„Že nějaká podmínka vždy předchází či doprovází určitý jev ještě neoprávńuje k závěru, že je jeho příčinou. Muselo by se ještě dokázat, že když podmínku odstraníme, k jevu nedojde.“\n\n„Cílem všech životních mechanismů, jakkoli rozmanitých, je udržovat stálé podmínky pro život ve vnitřním prostředí těla.“\n\nJako badatel o homeostázi je Claude Bernard pokládán i za jednoho z předchůdců kybernetiky.\n\nJmenuje se po něm Univerzita Clauda Bernarda v Lyonu.\n\n„Věda rozšiřuje naši moc ve stejné míře, jako krotí naši pýchu.“\n\n„Kdybych měl stručně definovat život, řekl bych, že život je tvoření.“\n\n\n\n"}
{"id": "356976", "url": "https://cs.wikipedia.org/wiki?curid=356976", "title": "Harry Macourek", "text": "Harry Macourek\n\nHarry Macourek, rodným jménem Karel Macourek (11. dubna 1923 Banská Hodruša – 13. ledna 1992 Praha) byl český dirigent, hudební dramaturg, sbormistr a hudební skladatel slovenského původu.\n\nPůvodním povoláním byl dirigent, neboť dirigování vystudoval počátkem 50. let na pražské AMU. Komponování studoval pouze soukromě nad rámec základního studia. Jednalo se o velmi všestranného hudebníka, který se během svého života věnoval různým hudebním žánrům i stylům, počínaje populární hudbou, přes jazz až po hudbu scénickou, filmovou i vážnou.\n\n\n"}
{"id": "356984", "url": "https://cs.wikipedia.org/wiki?curid=356984", "title": "Thailand Open 2008", "text": "Thailand Open 2008\n\nTenisový turnaj Thailand Open 2008 se konal ve dnech 23.–28. září v Bangkoku, Thajsko v hale na kurtech s tvrdým povrchem. Odměny činily 576,000 dolarů.\n\nJo-Wilfried Tsonga ve finále porazil Novaka Djokoviće 7–6, 6–4 a získal svůj první titul ve dvouhře na okruzích ATP.\n\nVe čtyřhře zvítězil česko-indický pár Lukáš Dlouhý a Leander Paes nad americkou dvojicí Scott Lipsky a David Martin 6–4, 7–6.\n\n\n"}
{"id": "357005", "url": "https://cs.wikipedia.org/wiki?curid=357005", "title": "Covasna", "text": "Covasna\n\nCovasna je\n"}
{"id": "357007", "url": "https://cs.wikipedia.org/wiki?curid=357007", "title": "China Open (tenis)", "text": "China Open (tenis)\n\nChina Open je profesionální tenisový turnaj mužů a žen každoročně hraný v čínském hlavním městě Pekingu. Dějištěm konání jsou od sezóny 2009 otevřené dvorce s tvrdým povrchem Národního tenisového centra.\n\nTurnaj mužů se koná od roku 1993. V období 1998–2003 se nehrál. Je začleněný do ATP Tour kategorie ATP World Tour 500. Ženský turnaj patří do kategorie WTA Premier Mandatory a hraje se od roku 2004.\n\nV minulosti nesl název \"Beijing Salem Open\". V roce 2006 se stal prvním turnajem tenisového okruhu mimo Spojené státy, kde byl v zápase použit systém jestřábího oka. Michael Chang a Novak Djoković jako jediní vyhráli soutěž mužské dvouhry více než jednou. Oba navíc drží rekordní počet tří titulů v řadě.\n\n"}
{"id": "357034", "url": "https://cs.wikipedia.org/wiki?curid=357034", "title": "Cebneceret", "text": "Cebneceret\n\nCebneceret (řecky Σεβέννυτος – Sebennytos) bylo starověké dolnoegyptské město v nilské deltě na západním břehu damiettského ramene. Nejstarší známé památky pocházejí prozatím ze Střední říše, největšího významu město dosáhlo v období 30. dynastie, kdy se za panovníka Nachtnebefa stalo hlavním městem. Dnes se v oblasti někdejšího města nachází archeologická lokalita s arabským názvem Samannud.\n\nV době vlády Ptolemaia I. a Prolemaia II. v Cebneceretu působil významný učenec a kněz Manehto.\n"}
{"id": "357040", "url": "https://cs.wikipedia.org/wiki?curid=357040", "title": "Ponta do Sol (Madeira)", "text": "Ponta do Sol (Madeira)\n\nPonta do Sol je okres na jihovýchodě portugalského ostrova Madeira. Administrativní okres byl ustanoven již roku 1501. Zahrnuje tři obce: Ponta do Sol, Madalena do Mar a Canhas. V roce 2004 měl celý okres 8189 stálých obyvatel (roku 1849 to bylo 15350). Celková rozloha okresu je 43,8 km.\nV minulosti byly zdrojem obživy obyvatel zemědělství, rybářství a obchod. Obchodu napomáhal malý přístav v Ponta do Sol v dobách, kdy neexistovalo silniční spojení. V dnešní době zde existuje zemědělství a turistický průmysl, zatímco rybolov ustupuje. Vznikají nové ekonomické aktivity po celém okrese. Nejvýznamnější je stavební průmysl v Canhas.\n\nOkresem protéká leváda s názvem Levada Nova. V místě zvaném Horta Lombada je na ní vodopád (leváda zde protéká korytem původního potoka).\n"}
{"id": "357057", "url": "https://cs.wikipedia.org/wiki?curid=357057", "title": "Matthew Rhys", "text": "Matthew Rhys\n\nNarodil se a vyrostl v hlavním městě Walesu Cardiff, kde ve velštině studoval na Ysgol Gynradd Gymraeg Melin Gruffydd a Ysgol Gyfun Gymraed Glantaf. V sedmnácti letech, po tom, co si zahrál hlavní roli Elvise ve školním muzikálu, byl přijat na prestižní Královskou akademii dramatického umění (Royal Academy of Dramatic Art) v Londýně a krátce nato mu bylo uděleno Stipendium Patricie Rothermerové. Během svých studií se objevil v seriálu z policejního prostředí \"Back-Up\" (1995) televizní stanice BBC a dramatu \"Vysněná Amerika\" (House of America, 1997). Poté se vrátil do Cardiffu, aby si mohl ve své rodné řeči zahrát ve velšském filmu \"Bydd yn Wrol\", za kterou získal cenu BAFTA v kategorii nejlepší herec.\nV lednu 1998 odjel na Nový Zéland, aby zde natáčel osmidílnou televizní minisérii \"Green Stone\". Poté se objevil ve filmu \"Titus\" (1999), kritikou vychválené adaptaci jedné ze Shakespearových her natočené americkou režisérkou Julií Taymor s Anthonym Hopkinsem a Jessicou Langeovou v hlavních rolích. Dále si zahrál např. roli Raye Smithe v komedii režiséra Petera Hewitta \"Whatever Happened to Harold Smith?\"\n\nPo návratu do Walesu natočil dva filmy se svým hereckým kolegou Jonathanem Prycem - \"The Testimony of Taliesin Jones\" (2000), příběh o dysfunkční neúplné rodině, ve kterém ztělesnil staršího syna, a komedii režisérky Sary Sugarman \"Very Annie Mary\" (2001), v níž si zahrál roli Noba. Se svou hereckou kolegyní z tohoto filmu, Rachel Griffithsovou, se znovu setkal před kamerou při natáčení seriálu \"Brothers and Sisters\".\n\nV roce 2000 si také zahrál hlavní roli v \"Metropolis\", seriálu o šesti mladých lidech žijících v Londýně natočeném pro Granada TV, nebo postavu Franka ve snímku \"Peaches\", který napsal a režíroval Nick Grosso. Mimořádnou pochvalu kritiky mu v roce 2000 vynesla role Benjamina při světové premiéře divadelního zpracování \"Absolventa\" (The Graduate), v němž si spolu s Kathleen Turnerovou zahrál na prknech divadla The Gielgud Theatre v londýnském West Endu.\n\nV roce 2002 odcestoval do Irska, aby zde natočil koprodukční dobrodružnou komedii ze 17. století \"Klub únosců\" (The Abduction Club). Dále se objevil např. v thrilleru \"Tabloid\" z roku 2001 jako Darren Daniels a poté se vrátil na Nový Zéland natočit zde epické drama \"Ztracený svět\" (Lost World) pro BBC. Mezi jeho další filmové počiny patří nezávislý hororový snímek \"Mrtvá hlídka\" (Deathwatch, 2002), kriminální komedie \"Fakers\" (2004), nezávislý celovečerní film \"Láska a jiné pohromy\" (Love and Other Disasters, 2006), v němž hraje po boku Brittany Murphy, romantické komediální drama \"Virgin Territory\" (2007), kde se objevuje vedle Haydena Christensena, Tima Rotha a Mishy Barton nebo biografické romantické drama \"Na hraně lásky\" (2008), v němž ztělesňuje slavného velšského básníka Dylana Thomase a v němž si zahráli také Keira Knightleyová, Sienna Millerová a Cillian Murphyová.\n\nBlízce se přátelí s dalším irským hercem Ioanem Gruffuddem, se kterým zároveň téměř deset let bydlel v Londýně. Byl Gruffuddův svědek na jeho svatbě s britskou herečkou Alice Evansovou, která se konala 14. září 2007 a na níž měl rovněž slavnostní proslov.\n\n15. července 2008 byl slavnostně jmenován členem správní rady Aberystwyth University a 8. srpna 2008 byl na uměleckém festivalu Welsh National Eisteddfod jmenován členem druidského řádu Gorsedd of the Bards pro svůj přínos Walesu a velšskému jazyku.\n\n"}
{"id": "357076", "url": "https://cs.wikipedia.org/wiki?curid=357076", "title": "Platýsi", "text": "Platýsi\n\nPlatýsi (Pleuronectiformes) je řád převážně mořských paprskoploutvých ryb, obývajících zejména mořské dno. Nachází se v pobřežních vodách, ale jeho rozšíření je až po nejhlubší místa na Zemi (Marianský příkop). Živí se zejména jinými rybami a plži. Dosahují hmotností od několika gramů do desítek kilogramů a jsou hospodářsky významnou kategorií ryb.\n\nCharakteristické v období dospělosti je pro ně plování po jedné straně diskovitého těla. Z přechodu od svislého plování k obrácenému o 90° dochází během změny z larválního stádia. Dochází rovněž k barevné změně, mimikrám, zejména kvůli způsobu života na mořském dně. Svrchní strana těla se podobá barvě mořského dna, do kterého se při nebezpečí nebo číhání na kořist často zahrabávají. Barva strany přivrácené ke dnu, tzv. slepé strany, je taková, aby splynula s vodou při pohledu zespoda, když ryba vystoupí výše (bílá, modrá, stříbrná atp.). Některé druhy dokáží měnit barvu i se změnou prostředí. Během dospívání dochází rovněž ke změně lebky, kdy dojde k postupnému přemístění jednoho oka ze strany, která bude později přisedlá ke dnu k oku na svrchní straně. Přisedání levou nebo pravou stranou je dáno příslušností k čeledi.\n\n\n"}
{"id": "357077", "url": "https://cs.wikipedia.org/wiki?curid=357077", "title": "Ahmose", "text": "Ahmose\n\nAhmose (v překladu z egyptštiny \"„Ahem zrozený“\") je staroegyptské jméno, kterým může být označen:\n\n\n\n"}
{"id": "357083", "url": "https://cs.wikipedia.org/wiki?curid=357083", "title": "Mešita Hassan Bek", "text": "Mešita Hassan Bek\n\nHassan Bekova mešita, také známá též jako Mešita Hasana Beje (: מסגד חסן בק, \"Misgad Hasan Bek\", : \"Masdžíd Hasan Bek\") je jedna z nejznámějších mešit v Jaffě, což je nejstarší část Tel Avivu. Její umístění je zajímavé architektonicky i urbanisticky, protože osmanská architektura počátku 20. století ostře kontrastuje s moderními výškovými budovami konce 20. století. Ve své historii se proslavila také jako politicky aktivní místo, které bylo dějištěm několika významných demonstrací.\n\nLeží v jihozápadní části Tel Avivu v Izraeli, ve čtvrti Menašija na pomezí vlastního Tel Avivu a Jaffy, na pobřeží Středozemního moře, cca 1,5 kilometru severovýchodně od historického jádra Jaffy, v nadmořské výšce necelých 10 metrů. Je situována poblíž křižovatky pobřežní ulice \"ha-Jarkon\" a ulice \"Josef Levi\". Jde o jeden z mála pozůstatků čtvrtě Menašija, která byla ve 2. polovině 20. století zbořena a na jejím místě vyrostl pás hotelových a komerčních budov.\n\nHassan Bekova Mešita byla postavena roku 1916 Turecko-Arabským guvernérem Jaffy - Hassanem Bejem, krátce předtím, než Palestinu roku 1917 obsadili Britové. Cílem této stavby bylo především zastavit počáteční židovský zájem o Tel Aviv.\n\nHassan Bek byl ambiciózní guvernér a měl zájem zapsat se do dějin města jako stavitel, jelikož na své stavby neměl dostatek peněz, využil první světové války jako záminky k zabavování stavebního materiálu, z tohoto materiálu je z významné části postavena i tato mešita.\n\nMešita je postavena na břehu Středozemního moře a na její stavbu byl použit bílý vápenec, což je pro tuto oblast poměrně neobvyklý stavební materiál. Daleko běžněji se používá žlutohnědý vápenec, použití netradičního, a tím i vzácného stavebního materiálu vždy ukazuje na snahu stavbu odlišit a zvýšit tak její význam.\n\nZdi jsou zpevněny úzkými meziokenními pilíři, jež dělí široké průčelí do menších sekcí, čímž tříští prostor a nepůsobí nepřirozeně a příliš mohutně. Významným architektonickým prvkem, který se podílí na rozbití prostoru, jsou i barevně zdobená okna. Část jich je kruhová a jsou rozdělena na tři části, druhá skupina oken je obdélníková s podkovovým obloukem. Zdi tvoří ozdobné cimbuří, které obklopuje nádvoří.\n\nMešita má jeden věžovitý, štíhlý minaret, který kontrastuje s čtvercovou modlitební chodbou s nízkou rovnou střechou.\n\n\n"}
{"id": "357092", "url": "https://cs.wikipedia.org/wiki?curid=357092", "title": "Platýz", "text": "Platýz\n\nSlovo platýz může označovat:\n"}
{"id": "357093", "url": "https://cs.wikipedia.org/wiki?curid=357093", "title": "Desmodromický rozvod", "text": "Desmodromický rozvod\n\nDesmodromický rozvod vyvinutý závodním týmem Ducati, je jeden z rozvodů spalovacích motorů. Na rozdíl od jiných druhů (OHV, OHC) nejsou ventily vybaveny vratnými pružinami, ale jejich zavírání ovládá druhá speciální vačka. V minulosti byly úspěšně vybaveny tímto rozvodem například závodní vozy Mercedes-Benz W196 nebo Mercedes-Benz 300SLR, v současnosti je tento rozvod typický především pro motocykly značky Ducati. Hlavní výhodou oproti rozvodům OHC a OHV je absence setrvačných sil vratných pružin, které způsobují zpožděné zavírání ventilů při vysokých otáčkách. Další výhodou tohoto rozvodu je, že otevírací vačka nemusí překonávat sílu zavíracích pružin ventilů. Zavírání ventilů je vyřešeno další vačkou. Nevýhodou je nutnost precizního seřízení (pouze servis).\n"}
{"id": "357094", "url": "https://cs.wikipedia.org/wiki?curid=357094", "title": "OM", "text": "OM\n\nSpojení písmen O a M může mít různé významy:\n\n\n"}
{"id": "357096", "url": "https://cs.wikipedia.org/wiki?curid=357096", "title": "Om (přítok Irtyše)", "text": "Om (přítok Irtyše)\n\nOm ( ) je řeka v Omské a v Novosibirské oblasti v Rusku. Je dlouhá 1091 km. Povodí řeky má rozlohu 52 600 km².\n\nPramení na jihovýchodním okraji Vasjuganské roviny a protéká převážně přes Barabinskou nížinu. Na středním toku má velmi členité koryto. Ústí zprava do Irtyše (povodí Obu) na 1831 říčním kilometru.\n\n\nZdrojem vody jsou převážně sněhové srážky. Průměrný roční průtok vody ve vzdálenosti 121 km od ústí činí přibližně 64 m³/s, maximální 814 m³/s a minimální 0,8 m³/s. Zamrzá ve druhé polovině října až v první polovině listopadu a rozmrzá v dubnu až na začátku května. Nejvyšších vodních stavů dosahuje od května do července.\n\nPrůměrné měsíční průtoky řeky ve stanici Omsk v letech 1969 až 1999:\n\nŘeka je splavná pro vodáky v délce 100 km na dolním toku. Vodní doprava je možná při vyšším stavu vody od města Kujbyšev. Na řece také leží město Kalačinsk a při ústí Omsk.\n"}
{"id": "357102", "url": "https://cs.wikipedia.org/wiki?curid=357102", "title": "Alena Činčerová", "text": "Alena Činčerová\n\nAlena Činčerová (* 9. června 1954 Brno) je česká režisérka, absolventka režie dokumentární tvorby na FAMU. Natočila již přes 200 dokumentárních filmů.\n\nZpočátku pracovala pod vedením a posléze jako spolupracovnice svého otce, režiséra a spolutvůrce legendárního Kinoautomatu, Radúze Činčery (1923–1999). V roce 1990 se osamostatnila a založila vlastní produkční společnost. \n\nPro společnost Febio Fera Feniče natočila mnoho dílů do cyklů \"Gen\", \"GENUS\", \"Zpověď\", \"Jak se žije\", \"Oko\", \"Cestománie\", \"Nová cestománie\", \"12 odvážných\" a \"Táta jako máma\".\n\nV České televizi natočila mimo jiné velmi úspěšný osmidílný cyklus \"Modrá krev\" (2017) o historii a současnosti české aristokracie s hrabětem Františkem Kinským v roli průvodce; 35dílný cyklus \"Komici na jedničku\" o mistrech českého humoru s Petrem Nárožným (režijně se podílela také Adéla Sirotková). Přispěla i do cyklu \"13. komnata\" (Chantal Poullain, Marek Brodský, Ondřej Moravec, Vendula Svobodová-Pizingerová), \"Neobyčejné životy\" ( Petr Nárožný, Iva Janžurová, Milan Lasica, Jana Štěpánková, Květa Fialová, Ivo Paukert, Marián Labuda, Marta Vančurová). Na svém kontě má i soliterní dokumenty například \"Rudy Linka: Kytara je droga\", portrét úspěšného čechoamerického jazzmana Rudyho Linky; \"S vůní mastixu a vanilky\", portrét Lubomíra Lipského. Vytvořila i dva cykly věnované problematice drog. \n\nV roce 2006 se jí podařilo vrátit na filmové plátno v Britském filmovém institutu v Londýně první interaktivní film světa, slavný Kinoautomat, u jehož zrodu v roce 1967 stál její otec Radúz Činčera. Film byl v letech 1968–1971 promítán v pražském kině Světozor, obnovené premiéry se dočkal tamtéž roku 2007.\n\nFilm byl v letech 1968–1971 promítán v pražském kině Světozor, obnovené premiéry se dočkal tamtéž roku 2007. Obnovený Kinoautomat navštívil již 15 zemí světa a byl vydán i na DVD. V roce 2017 oslavil Kinoautomat 50.výročí svého zrodu několika slavnostními představeními doma i v zahraničí. Byl vydán i jako interaktivní DVD.\n\nPodklady pro filmografické údaje:\n\n"}
{"id": "357110", "url": "https://cs.wikipedia.org/wiki?curid=357110", "title": "Platýs bradavičnatý", "text": "Platýs bradavičnatý\n\nPlatýs bradavičnatý (Platichthys flesus), jinak \"flundra obecná\" nebo \"platýs malý\" je druh původní evropské mořské ryby z řádu platýsů. Je to ryba jedlá a poměrně častá v pobřežních vodách severní Evropy, občas se objevuje jako akvarijní ryba.\n\nVyskytuje se v evropských vodách jmenovitě v evropské části Atlantského oceánu, Lamanškého průlivu, Bílého, Severního, Baltského a také Středozemního i Černého moře. Zavlečen rovněž k severoamerickému pobřeží Atlantského oceánu.Kdysi táhl proti proudu do Evropských řek.Dnes je ve sladké vodě vzácný.\n\nMá nesouměrné diskové tělo velikosti dospělce 50–60 cm. Jako ostatní platýsi plave jednou stranou k mořskému dnu, v tomto případě stranou levou. Levé oko je přemístěno na svrchní (pravou) stranu hlavu ryby. Má malá ústa a drobné šupiny. Dolní čelist má delší než horní. Svrchní (pravá) strana těla má barvu od zelené po tmavě žlutou s červenými nebo hnědými tečkami, v závislosti na barvě mořského dna. Spodní strana, tzv. slepá strana, bývá bílá.\n\nLarvy se živí planktonem a larvami hmyzu, dospělí jedinci se živí plži a mlži s měkkými ulitami, červy, drobnými korýši a malými rybami. Jsou to denní živočichové.\n\nSamice klade od 100 000 do 2 000 000 jiker. Z nich se líhne 2–3 mm plůdek, který při dosažení délky 7 mm začne nabírat asymetrický tvar a při dosažení délky 1 cm již dojde k přemístění levého oka na pravou (horní) stranu hlavy. Dospělosti nabývá cca po 3 letech života, tře se v hloubce 30–300 m při teplotě vody 3–7 °C.\nNapř. v jižním Baltu má flundra v 8 letech střední délku 35 cm a hmotnost 600 g. Dožívá se 8 až 9 let.\n"}
{"id": "357114", "url": "https://cs.wikipedia.org/wiki?curid=357114", "title": "Bek", "text": "Bek\n\nBek může být:\n\n\n\nBek je také v severoněmeckém prostoru od jižního Šlesvicko-Holštýnska přes Meklenbursko až k severu Dolního Saska běžným označením potoka nebo malé říčky, z tohoto důvodu mají potoky, říčky i mnohá města nebo městské části v této oblasti koncovku -bek jako součást názvu.\n\n"}
{"id": "357123", "url": "https://cs.wikipedia.org/wiki?curid=357123", "title": "Lesní bratři", "text": "Lesní bratři\n\nLesní bratři (est. \"metsavennad\", lit. \"miško broliai\", lot. \"meža brāļi\") byli estonští, litevští a lotyšští protikomunističtí partyzáni aktivní v průběhu a po skončení druhé světové války. Název \"lesní bratři\" se poprvé objevil už během revolučních událostí v Rusku v roce 1905. Podobné protisovětské jednotky bojovaly během války také v Polsku, Rumunsku a na západní Ukrajině.\n\nLesní bratři podnikali ozbrojené akce proti Rudé armádě v období sovětské okupace těchto tří nezávislých pobaltských republik v letech 1940–1941, poté v období po německé okupaci opět od roku 1944 až do roku 1953. S tím, jak se v tomto období stalinistické represe zintenzivňovaly, rostl počet členů těchto skupin. V té době dosáhl celkový počet ve všech třech zemích více než 170 000 obyvatel, využívajících silně zalesněnou krajinu jako přírodní základnu k odporu proti okupantům.\n\nSovětské orgány lesním bratrům po Stalinově smrti nabídly amnestii. V menším rozsahu pokračoval odpor až do roku 1978, kdy byl objeven a při pronásledování zemřel poslední estonský příslušník hnutí August Sabbe. Poslední lotyšský lesní bratr Jānis Pīnups se skrýval v lesích až do úplného odsunu ruských jednotek z lotyšského území roku 1995.\n"}
{"id": "357128", "url": "https://cs.wikipedia.org/wiki?curid=357128", "title": "Jan Sedlák (kněz)", "text": "Jan Sedlák (kněz)\n\nJan Evangelista Sedlák (4. prosince 1871 Třebíč – 8. května 1924 Brno) byl\nkněz, profesor bohosloví a historik.\n\nStudoval na biskupském semináři v Brně a poté historii a archivnictví na Institutu pro rakouský dějezpyt ve Vídni. Dosáhl doktorátu teologie \"sub auspiciis imperatoris\" (pod záštitou panovníka). Roku 1894 byl vysvěcen na kněze.\n\nStudoval duchovní dějiny, hlavně období Jana Husa.\n\n\n\nV Brně-Stránicích je po něm pojmenována ulice (Sedlákova). Na klášterním domě, který se nachází na Kapucínském náměstí v Brně, mu byla v roce 1934 odhalena pamětní deska autorů Josefa Axmana a Františka Anýže.\n\n\n"}
{"id": "357133", "url": "https://cs.wikipedia.org/wiki?curid=357133", "title": "Olave Baden-Powellová", "text": "Olave Baden-Powellová\n\nOlave Baden-Powellová GBE (rozená \"Olave St.Clair Soames\", 22. února 1889, Chesterfield, Anglie – 25. června 1977 Birtley Haus, Bramley) byla spoluzakladatelka Světového sdružení skautek (WAGGGS) a manželka Roberta Baden-Powella, zakladatele skautského hnutí.\n\nV roce 1912 se na lodi ploucí přes oceán setkal anglický jezdecký důstojník a zakladatel skautingu Robert Baden-Powell s profesorem Soamesem a jeho dcerou Olave. Než dopluli do cíle, Robert se s Olave zasnoubil a 30. října 1912 měli svatbu.\n\nByla světovou náčelnicí skautů. Za první světové války, v letech 1914 – 1918, se skauti i skautky velice osvědčili. Olave měla dvě malé děti, a přesto odjela do Francie a podílela se na práci v útulku pro vojáky. V roce 1918 ji zvolili náčelnicí anglických skautek. Za rok se jí narodilo třetí dítě. Později manželé Baden – Powellovi pečovali i o tři osiřelé neteře, vychovávali tedy šest dětí.\n\nZ podnětu Olave Baden-Powellové byl v roce 1919 založen International Council (mezinárodní rada), kterou pak vedla. V roce 1920 zorganizovala první mezinárodní konferenci skautek v Exfordu. Poté měla na starost korespondenci dětí se zahraničím.\n"}
{"id": "357136", "url": "https://cs.wikipedia.org/wiki?curid=357136", "title": "Jirchář", "text": "Jirchář\n\nJirchář (též \"bělokožešník\") byl řemeslník zabývající se zpracováním kůží. Jircháři se pracovním postupem lišili od koželuhů (\"černokožešníků\"). Jirchář vydělával kůže pomocí roztoku kamence. Nejprve zbavil kůži na líci vlasu a pokožky a na rubu tukové vrstvy a blan. Jirchy se máčely v roztoku vody, kamence, žloutků a mouky, případně v různých dalších roztocích. Při barvení jirch se velmi dlouho udržela přírodní barviva, která později nahradily barvy dehtové. Po vysušení se jirchy vymnuly, ubrousily na rubu a vyleštily na líci.\n\nJircha je kůže vydělaná na měkko; ze střhn. \"irch, erch\".\n\n"}
{"id": "357141", "url": "https://cs.wikipedia.org/wiki?curid=357141", "title": "Halal", "text": "Halal\n\nHalál (arabsky: حلال, ḥalál) v překladu „povolený, přípustný“, je termín označující veškeré předměty a činnosti každodenního života, jež jsou podle islámské tradice povoleny. Nejčastěji se tento pojem používá ve spojitosti s potravinami, které je muslimům povoleno konzumovat, vztahuje se však také na léčiva či kosmetiku. V judaismu se v obdobném smyslu používá termín košer.\n\nMezi zvířata, která je povoleno konzumovat, patří většina býložravců, ryby a ptáci (kromě dravců).\n\n\nVýše uvedené pokrmy jsou na základě veršů z Koránu označovány \"harám\" (حرام), škodlivé.\nJestliže pro muslimy není halal jídlo dostupné, je povoleno konzumovat košer potraviny, které jsou židovskou obdobou muslimských halal potravin. Je to dáno obdobným způsobem porážky, přípravy košer jídla a stravovacími zvyklostmi, které jsou dodnes dodržovány ortodoxními židy.\n\nIslám kromě pravidel, co smí muslim konzumovat, také určuje, jakým způsobem má být jídlo připraveno. S tím je i spojena rituální porážka, v islámu nazývaná \"dhabíha\" (ذبيحة). Zvíře by při ní mělo být položeno na zem směrem ke Kábě a zabito podříznutím hrdla, a to jedním tahem nože, při kterém dojde k přetnutí tepny, jež zásobuje mozek krví. Po podříznutí pak zvíře v některých případech může být pověšeno za zadní nohy kvůli důslednému vykrvácení (krev je pro muslimy nečistá). V případě, že dojde k usmrcení zvířete jinak než podříznutím, je maso považováno za znehodnocené.\n\nZpůsob porážky je předmětem diskusí mezi některými věřícími a ochránci práv zvířat. Zvíře je v některých případech dhabíhy zabíjeno bez omráčení. Existuje tak diskuse, zdali porážka bez omráčení nevede ke zbytečnému utrpení zvířete. Ačkoli je v České republice uzákoněno, že zvířata smějí být zabíjena pouze po předchozím omráčení, byla muslimům a židům z náboženských důvodů udělena výjimka z tohoto zákona (zákon č. 246/1992 Sb.).\n\nV některých evropských zemích naopak není porážka bez omráčení povolena vůbec (například Švédsko a Švýcarsko). V některých zemích, kde existují náboženské výjimky z pravidel pro porážení zvířat, však přesto muslimové dobrovolně porážejí zvířata s předchozím omráčením. Podle průzkumu projektu Evropské unie DIALREL se takto děje při 74 % porážek skotu ve Velké Británii či 98 % téhož v Německu, taktéž dle údajů britského parlamentu je omráčeno více než 80 % zvířat zabitých ve Spojeném království při náboženských porážkách.\n\nMuslimové mohou v případě potřeby konzumovat \"košer\" ( , „kašer“, doslova \"vhodné\") potraviny s výjimkou alkoholických nápojů a jiných omamných látek, ale židé nesmějí konzumovat \"halal\" potraviny. V košer stravování se mimo jiné dbá na (ne)vhodnost kombinování surovin různého typu (to halal neřeší), zatímco halal se spokojuje s prostým výčtem toho, co je muslimovi zakázáno nebo povoleno konzumovat.\n"}
{"id": "357142", "url": "https://cs.wikipedia.org/wiki?curid=357142", "title": "Startovací komplex 39", "text": "Startovací komplex 39\n\nStartovací komplex 39 anglicky \"Launch Complex 39 (LC-39)\" je rozsáhlá oblast se souborem zařízení ve Vesmírném středisku Johna F. Kennedyho na mysu Canaveral na Floridě, USA. Postaven byl pro program Apollo, posléze byl upraven pro potřeby programu Space Shuttle. Další úpravy od roku 2007 připravují druhou rampu LC-39 pro účely projektu Space Launch System a od roku 2014 první rampu pro účely společnosti SpaceX.\n\nPrvotní návrh Startovacího komplexu 39 obsahoval 5 ramp s rozestupem 8 700 stop (2,6 km), aby se zabránilo havárii v případě výbuchu. Tři byly plánované na výstavbu, dva byly rezervovány do budoucna. Číslování ramp bylo zavedeno směrem od severu k jihu, nejsevernější byla LC39A a nejjižnější LC39C. LC39A nebyla nikdy postavena a LC39C se stala rampou LC39A roku 1963.\nRampy byly zpočátku používány ke startům raket Saturn V v programu Apollo. Původní struktura ramp byla přepracovaná pro potřeby raketoplánu, který poprvé odstartoval z LC39A po posledním startu Saturnu V, který nesl Skylab roku 1973, a v roce 1977 z LC39B po testovacím projektu Apollo-Sojuz (1975). LC39 byly během období Apolla jen odpalovací rampy – doplňovací věže byly připojeny ke startovací rampě – jediná úprava, která byla provedena, byla takzvaná \"milkstool\", která umožnila raketě Saturnu IB (pro všechny mise Skylab s lidskou posádkou, nevypuštenou Skylab Rescue, a ASTP) použít odpalovací věž Saturnu V. Pro raketoplán měla odpalovací rampa nepohyblivou věž a otáčející průchozí rampu, použitou na ochranu orbiteru raketoplánu a na namontování vertikálního ovládání užitečných nákladů do nákladního prostoru.\n\nLC39 byl poprvé použit v roce 1967 s prvním startem Saturnu V, který nesl Apollo 4 – plavidlo bez lidské posádky. Druhý start bez lidské posádky (Apollo 6) také využil LC39A. S výjimkou letu Apollo 10, který startoval z rampy LC39B, startovaly všechny lety s lidskkou posádkou Apollo-Saturn počínající letem Apollo 8 z rampy LC39A. Po startu Skylabu v roce 1974, kdy byla použitá raketa Saturn INT-21 (dvojstupňové provedení rakety Saturn V původně určené pro aplikační program Apolla), byla rampa LC39A přepracovaná pro program Space Shuttle a byla použita pro první start raketoplánu Columbia (STS-1).\n\nKvůli požadavku, aby raketoplán dosáhl oběžné dráhy, musí mít dostatečný tah pro překonání zemské gravitace. Tah je dosahován kombinací pomocných raketových motorů na pevné palivo (angl. \"Solid Rocket Boosters\", SRB) a hlavními motory raketoplánu Space Shuttle (angl. \"Space Shuttle Main Engine\", SSME). SSME používají směs kapalného vodíku a kapalného kyslíku z externí nádrže (angl. \"External Tank\", ET), protože raketoplán nemá palivové nádrže pro SSME. Několik měsíců před startem se do montážní haly (Vehicle Assembly Building, VAB) přivezou 3 hlavní součásti a budou umístěny na mobilní startovací plošinu (\"Mobile Launcher Platform\", MLP). Motory na pevné palivo se přiváží po částech železnicí z výrobního zařízení v Utahu, externí nádrže se dováží z výrobního zařízení v Louisiany nakladní lodí a raketoplán čeká ve zpracovatelském zařízení Orbiter Processing Facility (OPF). Nejprve se sestaví motory SRB a nainstaluje se mezi ně externí nádrž. Potom se s použitím jeřábu spustí raketoplán a připojí se k externí nádrži. Sestavený systém převeze Crawler-Transporter 3-4 míle k rampě asi za 8 hodin.\nNa startovací rampě bude mobilní startovací plošina spuštěna na několik podstavců a transportér odjede z rampy do vyčkávacího prostoru v bezpečné vzdálenosti. Každá rampa obsahuje přístupový věžový systém složený ze dvou částí:\nFSS umožňuje přístup do raketoplánu pomocí výsuvného ramene a její součástí je „čepičkový uzávěr“ na zachycování kyslíku odvětrávaného z plné externí nádrže. Otočná obslužní konstrukce obsahuje čistou místnost, umožňuje přístup do nákladního prostoru orbiteru, ochranu před počasím a může chránit raketoplán před větrem až do rychlosti 111 km/h. Na každé rampě jsou také velké nízkoteplotní nádrže na skladování paliva – kapalného vodíku a kyslíku pro SSME. Vysoce výbušná povaha těchto chemických látek vyžaduje početné bezpečnostní opatření v celém startovacím komplexu. NASA vypočítala, že minimální bezpečnostní vzdálenost v případě naplněných nádrží raketoplánu je 4,8 km pro personál a 2,6 km mezi rampami. Aby se předešlo obrovskému poškození raketoplánu a raketových motorů, bude napumpováno před startem na odpalovací rampu 1,1 mil. litrů vody, která ztlumí zvuk během startu. V důsledku ohřevu této vody se během startu uvolní velké množství vodní páry. Od okamžiku zahájení plnění paliva až do startu raketoplánu musí kromě nezbytných pracovníků všechny osoby opustit rizikou oblast. Řídící odpalovací středisko a montážní hala jsou skoro 4,8 km daleko.\n\nPro případ havárie je odpalovací komplex vybaven nouzovým výtahovým systémem pro rychlou evakuaci osob do bezpečí. Při opouštění raketoplánu se posádka přesune do nouzového výtahu, který sjede na povrch rychlostí až 96 km/h. Je to koš na laně, který klesá pod strmým úhlem pryč od místa startu. Na povrchu posádka nastoupí do upraveného obrněného vozidla M113 a přesune se k trojúhelníkové přistávací ploše pro vrtulníky umístěné několik stovek stop od rampy, odkud odletí do bezpečí. Protože bezpečnostní pravidla NASA vyžadují, aby byl všechen personál mimo rampy, je posádka během této evakuace odkázaná na sebe.\n\nS ukončením používání raketoplánů v roce 2011 plánovala NASA přizpůsobit dvě startovací rampy pro pilotovanou raketu Ares I (dříve CLV – Crew Launch Vehicle) a nepilotovanou raketu Ares V (dříve CaLV – Cargo Launch Vehicle), které měly létat v rámci projektu Constellation. Projekt Constellation byl ale k roku 2011 zrušen, s ním i rakety Ares I a Ares V a některé úpravy ramp 39A a 39B. Na následujících řádcích je popsán původní plán programu Constellation.\n\nAby byl dodržen časový plán startů raketoplánů a aby mohly začít testy nové rakety Ares I, ukončila NASA 1. ledna 2007 funkci startovací rampy LC-39B, na které se uskutečnil poslední noční start mise STS-116 9. prosince 2006. Po přebudování rampy využívané pro start raketoplánů na rampu přizpůsobenou programu Constellation se rampa udržovala v záloze pro nadcházející misi STS-125 k Hubbleovu vesmírnému dalekohledu. Důvod byl zčásti ten, že rampa neumožňovala současný start záchranné mise (STS-3xx) z rampy LC-39A, a také ten, že určený orbiter Atlantis nebude mít shodný úhel sklonu dráhy jako Mezinárodní vesmírná stanice. Mezi misemi STS-116 a STS-125 se na rampě LC-39B zahájla přestavba pro raketu Ares I postavením třech, nebo čtyřech nových výškových osvětlovacích stožárů, které používají startovací rampy Atlas V a Delta IV na Mysu Canaveral.\nHlavní období obnovy však mělo nastat až po misi STS-125. Během této fáze měla být konstrukce RSS odstraněna a plošina MLP měla být použitá pro start ve spojení s letem Ares I. Ares I je trojstupňová raketa, jejíž první stupeň měl být tvořen pětisegmentovým motorem Solid Rocket Booster na pevné palivo. V období přeměny se NASA měla zbavit obslužných konstrukcí FSS na rampě LC-39B a tím měla přetvořit návrh rampy poprvé od roku 1977. V tom samém čase se měly postavit dvě nové plošiny MLP, které měli být určené pro raketu Ares I s její spojovací věží, ale NASA měla povolit používání transportéru Crawler-Transporter. Nová věž, vzhledem stejná jako věž Saturnu V, měla mít jen dvě pohyblivé ruce; jednu pro posádku a jednu pro servisní modul Orion. Dvojice sběrných uzávěrů, které mají rovněž funkci jako existující uzávěry na orbiteru raketoplánu, měly být použité na doplnění paliva, odsávání a odvětrávání tekutého vodíku (LH2) a tekutého kyslíku (LOX) pro druhý stupeň rakety Ares I. Nový únikový systém měl nahradit existující systém spojovacího lana. Tento systém měl spoit startovací věž s novým opevněným bunkrem, umístěným 1000 metrů od rampy (nevyhnutelnost v případě pohotovosti). Jediné objekty, které měli zůstat z éry raketoplánů, měly být nádrž na kapalný vodík, nádrž na kapalný kyslík a vodní nádrž. Rampa poté měla podstoupit doplňující změny, hlavně doplnění úložných kapacit.\n\nTak jako prvních 24 letů raketoplánů, tak i poslední operace raketoplánů byly realizovány z rampy LC-39A. Po ukončení programu Space Shuttle měla být rampa deaktivována. I z této rampy měla být odstraněna nepohyblivá obslužná konstrukce (FSS) a otočná obslužná konstrukce (RSS). Důvodem byla potřeba uvolnění prostoru pro \"čistou\" rampu, která je potřebná pro ESAS. LC-39A měla být primárně použitá jako startovací rampa pro raketu Ares V, a proto měla podstoupit změny na přizpůsobení skladovacích prostorů pro extra tekutý vodík (LH2) a tekutý kyslík (LOX). Kvůli \"in-line\" návrhu rakety Ares V měly podstoupit tři existující plošiny MLP (z dob Apolla, posléze změněných pro raketoplán) důležitou generální opravu, aby se přizpůsobily raketě Ares V a její spojovací startovací věži. Přestože měla být rampa primárně použita pro lety rakety Ares V, LC-39A měla umožnit i starty Ares I v případě poškození LC-39B.\n\nMontážní hala (VAB) podstupovala změny, aby se přizpůsobila souběžným montážím a kontrole operací jak pro raketoplán, tak pro raketu Ares I. Poté měla VAB podstoupit další změny umožňující montovat Ares I a Ares V. Bylo také možností, že NASA postaví rampu LC-39C, která sice byla naplánovaná, ale nikdy nebyla postavena. Nejsou o ní zmínky ani v hlášeních ESAS. Tato rampa mohla být použita hlavně pro mise na Mars, při potřebě více než jedné rakety Ares V pro start plavidla určeného na Mars.\n\nPo ukončení letů raketoplánu převzala rampu SpaceX, která začala s její přestavbou pro starty raket Falcon 9 a Falcon Heavy. Součástí přestavby je i postupná demontáž otočné obslužné konstrukce RSS pro raketoplány. Po nehodě Falconu 9 na sousední rampě LC-40 byla přestavba urychlena a první start Falconu 9 přišel 19. února 2017 v 14:39 GMT. Falcon při svém prvním letu z LC-39A vynesl zásobovací loď Dragon k ISS. Po dokončení oprav LC-40 je většina startů se satelity prováděna z LC-40. LC-39A je využívána pro starty s nákladními loděmi Dragon a v druhé polovině roku 2017 byla rampa LC-39A upravena i pro starty Falconu Heavy, který odtud na svůj první let odstartoval 6. února 2018. V roce 2018 zintenzivnili přípravy rampy na starty pilotovaných misí Crew Dragonu, v srpnu 2018 byla nainstalována nástupní lávka pro astronauty, v září byly na své místo namontovány záchranné koše, stajné byly na rampě už při letech raketoplánů.\n\n\n"}
{"id": "357145", "url": "https://cs.wikipedia.org/wiki?curid=357145", "title": "FIT", "text": "FIT\n\nFIT je zkratka, kterou mohou být označeny: \n\n\nFit se v češtině používá jako adjektivní anglicismus ve spojení „být fit“ („buď fit!“) s významem být v dobré kondici (fitness). \n"}
{"id": "357148", "url": "https://cs.wikipedia.org/wiki?curid=357148", "title": "Psí", "text": "Psí\n\nPsí (majuskulní podoba Ψ, minuskulní podoba ψ, řecký název \"ψῖ\") je třiadvacáté písmeno řecké abecedy a v řecké číselné soustavě má hodnotu 700. V moderní řečtině i ve starořečtině jeho výslovnost odpovídá kombinaci českých písmen /ps/.\n\nDnes se písmeno Ψ či ψ používá jako symbol například pro:\n\nV Unicode je podporováno jak\n\nV HTML je možné je zapsat pomocí &#936; respektive &#968;, případně pomocí HTML entit &Psi; respektive &psi;.\n\nV LaTeXu se tato písmena sázejí pomocí příkazů \\Psi a \\psi.\n\n"}
{"id": "357151", "url": "https://cs.wikipedia.org/wiki?curid=357151", "title": "Václav Suchý", "text": "Václav Suchý\n\nVáclav Suchý (* 9. srpna 1942, Praha) je český básník, prozaik a překladatel.\n\nStudoval VHŠ (zahraniční obchod) a při zaměstnání PF UK, kterou neukončil. Pracoval v řadě podniků zahraničního obchodu, později jako redaktor, vedoucí mezinárodního oddělení Československého červeného kříže, ředitel literárního odboru agentury DILIA, senior copywriter v reklamních agenturách a spolumajitel Studia Headline. Je členem Klubu českých spisovatelů (jeho někdejší předseda a místopředseda) a Akademie literatury české.\n\nPublikovat začal v brněnském \"Kurýru\" a v \"Divokém víně\". Poémy \"Transit\" (1973) a \"Autodafé\" (1976) vyšly v MF a byly scénicky uvedeny ve Viole Jiřím Adamírou.\n\nJeho verše byly přeloženy do španělštiny, ruštiny, ukrajinštiny, maďarštiny a makedonštiny.\n\n\n\n\n\n"}
{"id": "357158", "url": "https://cs.wikipedia.org/wiki?curid=357158", "title": "XnView", "text": "XnView\n\nXnView [ˌeksenˈvjuː] je proprietární program pro prohlížení, konverzi, organizaci a editaci grafických a videosouborů. Jeho verze pro MS Windows představuje alternativu k výrobcem dodávanému prohlížeči Microsoft Photos. Je zdarma pro soukromé, výukové a nevýdělečné použití, pro další účely je zpoplatněn. Komunikuje v 44 jazycích včetně češtiny.\n\nXnView je oblíbený mimo jiné pro podporu prakticky všech existujících grafických formátů – zvládá jich číst z více než 400, poradí si s některými formáty audio- a videosouborů, a zapisuje do 70+ formátů. XnView také umí ICC profily ve formátech JPEG, PNG a TIFF; zobrazuje IPTC, Exif a XMP metadata; ukládá IPTC metadata (ne však jejich dávkový zápis). Vykresluje například i histogram načteného obrázku, dokáže zachytit snímek obrazovky a komunikuje s rozhraními TWAIN i WIA.\n\nXnView existuje i pro zařízení poháněná Pocket PC 2002‒2005 a smartphony s Windows Mobile 5 a 6.\n"}
{"id": "357159", "url": "https://cs.wikipedia.org/wiki?curid=357159", "title": "Arnauld Michel d'Abbadie", "text": "Arnauld Michel d'Abbadie\n\nArnaud Michel d'Abbadie (24. července 1815 Dublin Irsko - 13. listopadu 1893 Urrugne Francie) byl francouzský cestovatel a kartograf, který v letech 1838-1848 spolu se svým starším bratrem Antoinem Thomsonem prozkoumal centrální část Etiopie, provedl přesné vyměření jejích nejvýznamnějších míst a opravil její dosavadní hrubé a orientační mapy natolik, že se staly skutečně použitelnými. Arnaud pak zemi ještě sám krátce navštívil v roce 1853.\n\nZatímco jeho bratr se po návratu zabýval více geodetickým zpracováním jejich putování, Arnauld vydal o jejich putování cestopis \"Douze ans dans la Haute-Ethiopie\" (1868). Jako většina cestovatelů té doby se oba d'Abbadiové museli potýkat s podezřeními, že si své zprávy vymysleli, oba však své objevy doložili a dokázali a došli tak uznání. V roce 1850 oba obdrželi medaili Francouzské zeměpisné společnosti.\n\n\n"}
{"id": "357171", "url": "https://cs.wikipedia.org/wiki?curid=357171", "title": "Wheatstoneův můstek", "text": "Wheatstoneův můstek\n\nWheatstoneův můstek je obvod používaný pro měření odporu a malých změn odporu. Můstek vynalezl roku 1833 britský vědec a matematik Samuel Hunter Christie (1784-1865), ale zdokonalil jej a popularizoval až roku 1843 britský fyzik a vynálezce Sir Charles Wheatstone (1802–1875).\n\nMůstek se obvykle zakresluje způsobem zobrazeným v obrázku. Skládá se ze dvou větví (větev formula_1, formula_2 a větev formula_3, formula_4) připojených na stejnosměrný napájecí zdroj. Větve se chovají jako děliče napětí. Zjednodušenou úvahou (pro případ odpojeného měřidla V) snadno dojdeme k závěru, že pokud je napětí mezi body D a B nulové (vyvážený můstek), musí platit:\n\nformula_5, z čehož pak pro neznámý odpor formula_6 \n\nWheatstoneův můstek se používá i pro výchylková měření, kdy odpor formula_4 může být realizován například odporovým teploměrem, nebo odporovým tenzometrem. Výstupní napětí můstku (mezi body \"D\" a \"B\") je pak nelineární funkcí velikosti odporu formula_4.\n\n\n"}
{"id": "357172", "url": "https://cs.wikipedia.org/wiki?curid=357172", "title": "Prohlížeč obrázků", "text": "Prohlížeč obrázků\n\nProhlížeč obrázků je počítačový program, který umí zobrazovat soubory obsahující obrázky a jiné grafické formáty. Prohlížeč obrázek zobrazí podle parametrů, jako jsou barevná hloubka, rozlišení displeje a barevný profil.\n\nJednoduché prohlížeče bývají většinou součástí operačních systémů, například Windows Picture and Fax Viewer ve Windows nebo GThumb v prostředí Gnome. Některé prohlížeče mohou mít zároveň omezené funkce pro editaci obrazu, například IrfanView, ACDSee nebo XnView, a naopak komplexní grafické editory, například GIMP nebo Photoshop, lze také používat jako prohlížeče, byť kvůli mnohem většímu záběru funkcí mohou být při prohlížení pomalejší. Někteří správci souborů také mohou sloužit k prohlížení.\n"}
{"id": "357175", "url": "https://cs.wikipedia.org/wiki?curid=357175", "title": "Kostel svaté Anny (Horní Pelhřimov)", "text": "Kostel svaté Anny (Horní Pelhřimov)\n\nŘímskokatolický kostel svaté Anny v Horním Pelhřimově u Chebu byl jednolodní, původně poutní kostel. Vznikl přestavbou kaple v roce 1691, a byl zničen v roce 1967 po vysídlení obce.\n\nNa místě kostela svaté Anny byla nejprve v roce 1518 postavena kaple \"Kalvárie\", která byla několikrát upravována. V roce 1561 byla vyzdobena a v roce 1684 k ní byla přistavěna věž. Teprve v roce 1691 se z ní stal po dalších úpravách kostel. V roce 1781 byla přistavěna fara. Cestu ke kostelu lemovaly kapličky křížové cesty.\n\nJednalo se o jednolodní stavbu s polygonálně uzavřeným presbytářem a věží na jižní straně kostela. Spodní část věže měla čtvercová půdorys, horní část osmiúhelníkový. Věž kryla cibulová báň z roku 1787. V interiéru se nacházelo kvalitní vybavení, gotická socha Panny Marie, před vítězným obloukem byla zavěšená pozdně gotická socha Panny Marie v růženci.\n\nPočátkem 20. století žilo v rozlehlém Horním Pelhřimově 150 obyvatel. V blízkosti se nacházel zámeček, který později sloužil jako restaurace, a v roce 1909 byla na Zelené hoře postavena rozhledna. Původně se měla jmenovat Nová rozhledna, na podnět místních německých nacionalistů byla nakonec pojmenována po Otto von Bismarckovi. Místo se tak stalo turistickým lákadlem nejen pro obyvatele blízkého Chebu. U kostela byl zřízen hřbitov, a v blízkosti byla postavena škola.\n\nV roce 1939 byla oblast vysídlena. Stalo se z ní vojenské cvičiště. Během druhé světové války byl kostel mírně poškozen. Po skončení války, a odsunu německého obyvatelstva nebyla obec již dosídlena. Z celé oblasti se stalo hraniční pásmo. Kostel dlouho chátral, spolu s ostatními objekty, které přežily válku. Obec oficiálně zanikla až roku 1960. V roce 1967 je kostel i přilehlé objekty zbořeny. Z kostela se dochovaly pouze zbytky obvodového zdiva.\n\nPo pádu komunismu v roce 1989 a po zrušení hraničního pásma byl opět obnoven turistický ruch do této oblasti. Přišlo nečekané překvapení v podobě nalezení Bismarckovy rozhledny, na jejíž existenci se patrně zapomnělo. Kostel svaté Anny leží na trase vedoucí k této rozhledně. V roce 1992 zde bylo z bývalého hřbitova upraveno pietní místo, kam byly umístěny zachovalé náhrobní kameny a postaven mohutný dřevěný kříž. V těsné blízkosti na druhé straně silnice stojí část památníku obětem první světové války, a kousek od něj se nachází místo, kde stál původní kostel. Na původním místě se nacházejí jen malé části zřícené stavby, z většiny kostela už zůstala je zarostlá vyvýšenina tvořená hromadou suti.\n\nV roce 2019 byla před ruinami kostela péčí Nadačního fondu Historický Cheb a Spolku pro ochranu památek Chebska Maria Loreto instalována nová infocedule s česko-německým textem o historii místa. \n\nV roce 2020 započaly snahy o založení Lesní školky Sv. Anna na SZ části pozemku kolem bývalého kostela.\n\nNa území někdejšího Horního Pelhřimova se dnes rozrůstá vesnice Pelhřimov, která je místní částí města Chebu.\n\n"}
{"id": "357176", "url": "https://cs.wikipedia.org/wiki?curid=357176", "title": "Ares I", "text": "Ares I\n\nAres I byla raketa vyvíjená NASA pro lety s lidskou posádkou programu Constellation a je členem zrušené rodiny raket Ares. Byla navržena pro dopravu kosmické lodi Orion jako náhrada za raketoplány Space Shuttle, které byly vyřazeny v roce 2011. Konstrukčně se jedná o dvoustupňovou raketu, jejíž první stupeň je odvozen od pomocných SRB raketoplánu Space Shuttle. Druhý stupeň je postaven zcela nový a používá motor J-2X, odvozený od motorů J-2, používaných na raketách Saturn v programu Apollo.\n28.10.2009 proběhl start suborbitálního testovacího demonstrátoru rakety Ares I pod názvem Ares I-X z kosmodromu KSC (39B).\n\nPrezidentský návrh rozpočtu Spojených států z 1. února 2010 zahrnuje v kapitole věnované NASA zrušení programu Constellation.\n\nPrvní stupeň je vysoký přibližně 50 metrů, spaluje pevné pohonné látky a skládá se z pěti segmentů. Oproti Space Shuttle SRB, ze kterého je odvozen, má větší tah a delší dobu činnosti. Stejně jako Space Shuttle SRB, bude první stupeň Area I vybaven padákem a bude tak znovupoužitelný, také palivo bude používat stejné: PBAN (Polybutadiene Acrylonitrile). Plášť bude vyroben z ocelových plátů a mezi segmenty bude využit nový druh těsnění. Tryska bude vybavena systémem vektorování tahu, bude vyrobena z podobných materiálů jako tryska Space Shuttle SRB a bude mít větší průměr, aby poskytla dostatečný průtok plynů, díky tomu bude vnitřní tlak na rozumné úrovni a bude možno použít stávající ocelové opláštění. Elektronické vybavení bude umístěno v přední části a bude obstarávat důležité funkce, jako jsou: předletová příprava, zážeh motoru, komunikace s řídícím střediskem, oddělování druhého stupně, řízení letu a systém pro nalezení a vylovení pro nové použití. Zdrojem elektrické energie budou baterie v přední části a ještě záložní baterie na zádi. Systém vektorování je hydraulický a ovládán letovým počítačem, který sleduje teplotu, tlak a průtok tlakové kapaliny. V případě nehody nebo selhání bude stupeň vybaven systémem pro přerušení letu stejně jako Space Shuttle SRB, systém autodestrukce bude však aktivován až po nouzovém oddělení kosmické lodi Orion. První stupeň bude v činnosti přibližně 125 sekund, poté se ve výšce asi 60 km oddělí druhý stupeň. Návrat bude řídit soustava tří padáku o průměru 45 metrů, které se otevřou postupně a zbrzdí pád.\n\nDruhý stupeň je poháněn jedním motorem J-2X, odvozeným od motorů J-2 používaných na raketách Saturn IB a Saturn V. Celý stupeň je kompletně nový a je na něm využito množství nových technologií a postupů. Celý druhý stupeň včetně motoru bude zabírá asi jednu třetinu celkové výšky rakety a jeho nosnost bude přibližně 25 tun na nízkou oběžnou dráhu nebo k ISS. Jako palivo bude používat kapalný kyslík a vodík. Druhý stupeň není navržen pro opětovné použití a po dokončení mise klesne do atmosféry a jeho zbytky dopadnou do Indického oceánu.\nNejvětší částí druhého stupně byly nádrže na palivo a okysličovadlo, ty budou izolovány stejnou pěnovou izolací, která se používala na externí nádrži raketoplánu Space Shuttle a která je nechvalně známá jako viník nehody raketoplánu Columbia. V tomto případě však nic takového nehrozí, neboť uvolněná izolace nemá v podstatě co poškodit. Nádrže budou odděleny speciální přepážkou, která kromě fyzického oddělení bude i udržovat rozdíl tlaku mezi nádržemi. Materiál nádrží je slitina hliníku a lithia a pro spojení se využívá technologie frikčního svařování (svařování bez tavení materiálu, dosahuje vynikajících výsledků pevnosti svaru). Nádrž na kapalný vodík má délku přes 15 metrů a je schopna pojmout 330 m při teplotě -252 °C, nádrž na kapalný kyslík je dlouhá 2,5 metru a pojme 108 m při teplotě -182 °C.\n\nDruhý stupeň bude vybaven avionikou potřebnou pro dokončení druhé fáze letu, ovládacím systémem vektorování tahu motoru, naváděcím systémem a systémem rotace kolem podélné osy. Avionika druhého stupně bude hrát důležitou úlohu ve všech fázích letu a její součástí bude hlavní navigační počítač a software. Většina elektronických systémů bude umístěna v přední části, poblíž spojovacího uzlu rakety Ares I s lodí Orion.\n\nMotor měl být podle původních plánů použit SSME raketoplánu Space Shuttle, ale jeho cena byla příliš vysoká, až 60 milionů dolarů, proto byl přijat plán na přestavbu motoru J-2, jehož cena je přívětivějších 20 milionů. Vylepšená verze J-2X měla dosahovat tahu až 1 300 kN a pracovat měl po dobu 448 sekund.\n\nKritici vývoje rakety Ares I poukazují na to, že systémy o nosnosti 25 tun, jež existují dva: Atlas V Heavy a Delta IV Heavy. Hlavně Delta IV se jeví nejlépe, jedná se o prověřenou a úspěšnou raketu a její přizpůsobení by nevyžadovalo tolik investic. NASA naopak tvrdí, že přizpůsobení Delty by bylo nákladnější a že Ares je dvojnásobně bezpečnější než Atlas V nebo Delta IV.\n\nTerčem kritiky se stal i vývoj nového pěti segmentového motoru, který si vyžádal investici 3 miliard dolarů a další kritiku sklidila NASA za rozhodnutí modernizovat motor J-2, což stálo další 1,2 miliardy. Podle kritiků tyto náklady převyšují nad očekávanými výhodami plynoucími z „Shuttle-Derived Launch Vehicles“ (nosný systém odvozený z raketoplánu Space Shuttle) a někteří zpochybňují i zařazení Area do této skupiny, jelikož nepoužívá stejný motor ani čtyř-segmentový první stupeň a je proto zcela odlišný.\n\nNěkolikerá zpoždění a překročení rozpočtu jsou také kritizovány a to hlavně z důvodu zvětšování mezery mezi plánovaným uvedením Area I v roce 2015 a koncem Space Shuttle v roce 2010 (později posunut konec raketoplánů na rok 2011).\n\n\n"}
{"id": "357191", "url": "https://cs.wikipedia.org/wiki?curid=357191", "title": "Bavorovská vrchovina", "text": "Bavorovská vrchovina\n\nBavorovská vrchovina je geomorfologický podcelek v jihovýchodní části Šumavského podhůří. Rozprostírá se na ploše 678 km² a má průměrnou nadmořskou výšku 511 m. Na západě sousedí s Boubínskou hornatinou, Vimperskou vrchovinou a Svatoborskou vrchovinou, na severu s Nepomuckou vrchovinou a Horažďovickou pahorkatinou, na východě s Putimskou a Blatskou pánví a na jihu s Prachatickou hornatinou. Má charakter plochého pohoří s erozně denudačním reliéfem. \n\nNejvětší část Bavorovské vrchoviny budují ruly a migmatity jednotvárné série moldanubika. Do severozápadní části zasahuje rovněž pestrá série moldanubika a menší granodioritická tělesa středočeského plutonu. Na jihovýchodě se vyskytují menší žulová tělesa moldanubického plutonu.\n\nPodhůří se člení na šest geomorfologických okrsků:\n\nNejvyšší vrcholky tohoto geomorfologického podcelku přesahují 600 m:\n\nBavorovskou vrchovinou protékají řeka Otava, Blanice a Volyňka.\n\n"}
{"id": "357204", "url": "https://cs.wikipedia.org/wiki?curid=357204", "title": "Časopis pro technickou a informační výchovu", "text": "Časopis pro technickou a informační výchovu\n\nČasopis pro technickou a informační výchovu (Journal of Technology and Information Education) je recenzovaným vědecko-odborným časopisem, který se zaměřuje na publikování výsledků výzkumných šetření, teoretických studií a odborných prací z oblasti technické výchovy, informační výchovy a příbuzných disciplín. Orientuje se zejména na problematiku:\n\n\nČasopis vydává Katedra technické a informační výchovy Pedagogické fakulty Univerzity Palackého v Olomouci.\n\nPublikovány jsou články českých i zahraničních autorů v anglickém, českém, slovenském, německém a polském jazyce. Časopis je nezávislý a má periodicitu 2× ročně (únor a říjen). Články v elektronické on-line verzi jsou k dispozici volně a v plném znění.\n\n"}
{"id": "357205", "url": "https://cs.wikipedia.org/wiki?curid=357205", "title": "Karlštejn (zámek)", "text": "Karlštejn (zámek)\n\nKarlštejn je původně lovecký zámek postavený v letech 1770 až 1775 ve stylu středoevropské architektury pozdního baroka, s trojkřídlým zámeckým pavilonem a samostatně stojícími hospodářskými budovami, také označován jako rokokový, od roku 1958 kulturní památka v sídelní lokalitě Karlštejn, části obce Svratouch, v rámci administrativně správním v okrese Chrudim náležejícím do Pardubického kraje na území České republiky.\n\nZámek vybudován v krajinné oblasti Žďárských vrchů na jihozápadním okraji terénní plošiny v nadmořské výšce 780 m, ve vrcholové části kopce s výškovým bodem Karlštejn (783,4 m n. m.). Zámecký objekt s budovami a nádvořím vykazuje přísnou souměrnost typickou pro architekturu v barokním slohu. Jednopatrový hlavní zámecký pavilon se dvěma přízemními křídly přibližně orientován čelem k severovýchodu, odvrácená strana objektu nad strmým úbočím vrchu k jihozápadu, boční křídla s přístavbami zakončenými půlkruhovou vnější zdí k severozápadu a jihovýchodu.\n\nV krajině nad Svratouchem vytvořena kompozice českého baroka se zámeckým areálem. Do zámeckého pavilonu začleněna v přístavbě jihovýchodního zámeckého křídla původní malá sakrální stavba (kaple sv. Jiljí) na místě dříve postavená. Kaple nad střešní kupolí s výškově dominantní věžičkou zvoničky a stříškou typu helmice, na ní křížek. Zámecké objekty s výraznými plastickými tvary, omítané zdivo se světlými silnými maltovými pásy, vyznačující zděná pole s kontrastní vínově červenou barvou fasády.\n\nStavbu původního, tzv. lovčího zámku, zadal hrabě Filip Kinský (šlechtický rod Kinští), v jejich majetku zámek až do roku 1823, poté získán německým (bavorským) knížecím rodem Thurn-Taxis, po roce 1945 majetek zkonfiskován československým státem. Ve druhé polovině 20. století postupně více uživatelů objektu, po roce 1989 objekt v soukromém vlastnictví, v současnosti veřejnosti nepřístupný.\n\nZámecký areál se nachází na katastrálním území Svratouch, zhruba 2,1 km na jihovýchod (111°) od silnice II/354 v centrální části obce Svratouch, s odbočkou (rozcestník) na místní komunikaci vedoucí před zámecký objekt v sídelní lokalitě Karlštejn. \n\nPřibližně ve stejné vzdálenosti východně od města Svratky, na náměstí 9. května rozcestník červeně značené turistické trasy k loveckému zámku Karlštejn, vedené svahem stejnojmenného vrchu, také okrajem golfového hřiště (Golf Club Svratka 1932).\n\nZámecký areál se nachází ve vrcholové části kopce nazývaného podle výškového bodu Karlštejn (až 784 m n. m. dle vrstevnicové mapy), severním úbočím vrchu probíhá rozvodí Černého a Severního moře, lokalita v geomorfologickém okrsku Borovský les je součástí Chráněné krajinné oblasti Žďárské vrchy.\n\nV prostorově souměrném architektonickém komplexu objektů zdůrazněné přesně osově umístěné zámecké pavilony a hospodářské budovy, čestný dvůr s cestami a napojením zámeckého areálu na okolní krajinu v romantickém prostředí (stromová alej, rybník, vodní prameny – studánky Zámecká, Hraběnčina, Knížecí, obory s lovnou zvěří – například již zrušená jelení Stará obora, lesní lokality se skalními výchozy – tzv. Zkamenělý zámek (v 18. až 19. století nazývaný též Starý Karlštejn, přesněji uváděn „Karštejn“), v současnosti přírodní památka Zkamenělý zámek.\n\nZámecký areál využit filmaři, natáčeny scény pro československý film \"Temno, pohádku\" \"O kominickém učni a dceři cukráře\" a také pro některé díly českého televizního seriálu \"Četnické humoresky\".\n\nPrvní stavbou v místě zámeckého areálu snad kaple sv. Jiljí, rok žehnání (benedikce) není znám, oltář v roce 1708 (pravděpodobně však do kaple přemístěn). Malou sakrální stavbu měla nechat vybudovat Františka Rosalie Beatrix (1684-1714), hraběnka rodu Berků z Dubé, v roce 1706 zdědila rychmburského panství, jehož součástí byl kopec nad vesnicí Svratuch (dnes Svratouch). Zemřela jako bezdětná vdova, manžel Vilém Leopold ze Vchynic v roce 1709 zemřel (rod Kinští), panství zdědil její bratr Václav Albrecht, hrabě z Vrbna. \n\nV roce 1718 koupil rychmburské panství Václav Norbert Oktavián ze Vchynic (1642 – 1719), panství tak v majetku rodu Kinských. V rámci dědických práv a také rodových zvyklostí postupně přešel na Marii Augustinu (1751-1763), předčasně zesnulou, následně na Filipa Kinského (1742 – 1827). V roce 1770 zadal Filip Kinský stavbu tzv. lovčího zámku a v roce 1776 zámecký areál dokončen (jiné zdroje uvádí již rok 1775).\n\nDo zámeckého komplexu zabudována původní kaple sv. Jiljí (patron lesů aj.), zámecké pavilony v trojkřídlém uspořádání do tvaru podkovy, dominantní dvojitá valbová střecha na jednopatrovém středním pavilonu, ostatní objekty přízemní, dvě samostatně stojící původně hospodářské budovy, také s konírnami. V roce 1784 zřízen na zámku úřad pro správu železných hutí, později sklářských hutí a dalších aktivit v oblasti (těžba dřeva, pěstování lnu, aj.).\n\nV roce 1787 v lesních lokalitách na severovýchod od zámku zřízeny obory pro lovnou zvěř, zámek sloužil také jako zázemí pro honitbu, k zámku náležela v lesích severně od Svratouchu tzv. Stará obora (nad Krounou) s jelení zvěří (zrušena v roce 1805) a ve směru k Čachnovu obora pro černou zvěř (zrušena v roce 1825). \n\nRoku 1823 rychmburské panství, včetně loveckého zámku Karlštejn, koupil německý knížecí rod Thurn-Taxis, majitelem Karel Alexandr (1770–1827), zámek využíván pro účely správy okolních lesů až do konce druhé světové války, poté majetek zkonfiskován československým státem.\n\nVe druhé polovině 20. století zámek střídal uživatele objektu, v krátkém časovém úseku například TJ Spartak Svratka a Klub československých turistů. \n\nV roce 1958 se zámek stal chráněnou kulturní památkou, zařazen do památkového katalogu Národního památkového ústavu České republiky. V popisu nemovité kulturní památky z roku 1964 zmíněn v kapli také dřevěný oltář s vyobrazením tří světců, sv. Jiljí, sv. Eustacha a sv. Huberta, svěcený roku 1708 opatem kláštera Hradiště na Moravě (zrušený 1784), v roce 1708 v klášteře opatem Norbert Želecký z Počenic (1649 – 1709).\n\nV období socialistického Československa zámek sloužil také k rekreačním účelům; postupně v majetku národních podniků Kras, Brno a Oděvní podnik, Prostějov, v letech 1967 – 1972 upravován podnikem pro rekreační a školící účely, po roce 1989 v držení akciové společnosti OP Prostějov Profashion, v roce 2008 nabídnut k prodeji. V současnosti (rok 2018) ve vlastnictví akciové společnosti GLACIS FORTE, Praha. Od roku 2014 objekty stavebně renovovány, uváděn rok 2018 s předpokládaným ukončením úprav.\n\nZámecké objekty a nádvoří v kompozici geometricky (osově) řešené, zámecké pavilony v trojkřídlé dispozici (tvar podkovy), zděné a přísně symetrické, typické pro barokní architekturu. Orientace zámeckého areálu a průčelí hlavního jednopatrového zámeckého pavilonu s tříosým rizalitem a dvojitou valbovou střechou přibližně k severovýchodu (25°).\n\nKolmo na podélnou osu hlavního zámeckého pavilonu tzv. čestný dvůr, v jihozápadní části jednopatrový střední zámecký pavilon, k němu přiléhají na severozápadě a jihovýchodě přízemní boční křídla – zámecké pavilony kratší stranou, na ně navazují již vně nádvoří přístavby s půlkruhovým zakončením vnější zdi. \n\nV přístavbě jihovýchodního křídla původně kaple, nad ní výškově dominantní osmiboká věžička zvoničky (původně snad šestiboká, dle popisu nemovité kulturní památky v roce 1964) se stříškou v podobě helmice, na ni křížek. V severozápadním bočním křídle se dříve nacházela kuchyně. \n\nNa severovýchodní straně čestného dvora tvoří nároží zámeckého areálu dvě hospodářské budovy, původně také s konírnou, oddělené od zámeckého pavilonu stavební prolukou s oplocením, způsob stavebního uspořádání typické pro baroko. Mezi hospodářskými objekty v severovýchodní části nádvoří tři plotová pole s kovanou mříží, prostřední tvoří dvoukřídlá brána vjezdu na zámecké nádvoří. \n\nMezi hospodářskou budovou a zámeckým pavilonem na každé straně nádvoří (severozápadní a jihovýchodní část) také tři plotová pole s kovanou mříží, v prostředním branka.\n\nČlenění zámeckého areálu rozvrženo do kříže (SV – JZ a SZ – JV), osová souměrnost zvýrazněna dlážděnými cestami nádvoří, v podélném směru (SV – JZ) spojuje hlavní cesta vchod v čele středního pavilonu s vjezdem do zámeckého areálu (brána od příjezdové komunikace). V kolmé ose na hlavní cestu, ve stavební proluce mezi křídly zámeckého pavilonu a hospodářskými budovami (SZ – JV), směřují cesty k bočním brankám v oplocení s kovanou mříží. \n\nPlotová pole, včetně vjezdové brány, jsou osazená mezi zděné hranolové pilíře, na nich po straně zámeckého areálu původně kamenné vázy, u vjezdu pískovcové skulptury, pravděpodobně ve stylizovaném postavení koně. Na nádvoří symetricky vysázené a ve vzrůstu tvarované dřeviny, ve 20. století na dvoře vybudováno stylové ohniště, nad ním zavěšená lucerna.\n\nPodélná osa hlavního zámeckého pavilonu se dvěma křídly a na ně navazujícími přístavbami dlouhá zhruba 56 m, člení se na 18 m dlouhý střední pavilon, 11 m široké každé boční křídlo a 8 m na ně navazující dlouhou přístavbu. Stavba má půdorys sestávající z několika osově souměrných geometrických prvků.\n\nNad maximální šířku (asi 40 m) zámeckého nádvoří, omezenou plotovými díly mezi budovami, předsazeny směrem k severozápadu a k jihovýchodu přístavby bočních křídel (přibližně o 8 m). Přístavby stavebně propojené v kolmé ose na střed delší strany bočních křídel středního zámeckého pavilonu. Vnější zeď přístavby půlkruhovitě zakončená (poloměr cca 4 m), na přístavbách střešní konstrukce v podobě kopule (též kupole).\n\nVjezd do nádvoří od severovýchodu, na zámecký komplex navazuje krajinná kompozice se stromovou alejí vysázenou ve směru lesní lokality, podél cesty klesající na severovýchodním svahu vrchu Karlštejn směrem k Čachnovu, původně k oboře pro černou zvěř. V současnosti zbytky stromové aleje v délce asi 120 m k hrázi plochou malého rybníku, vybudovaného v prameništi zdrojnice potoku Brodek (severovýchodně od zámeckého areálu).\n\nNa jihozápadní, odvrácené straně středního zámeckého pavilonu (vně zámeckého areálu) dvouosý rizalit se dvěma vstupy do objektu z nízké terasy, před ní vybudován ve 20. století bazén na okraji zalesněného strmého srázu. Jihovýchodně od zámeckého areálu technické zázemí pro vytápění objektů. Směrem k severozápadu vedena místní komunikace sídelní lokalitou Karlštejn do obce Svratouch, lesní cesta severovýchodním směrem k vesničce Čachnov (část obce Krouna).\n\nVnitřní dispozice a vybavení stavebních objektů jednotlivými vlastníky v průběhu času účelově stavebně upravovaná. Situační popis zámeckého objektu a navazující krajiny se vztahuje k roku 2014, před zahájením stavebních úprav a renovace zámeckého areálu.\n\nPřed zámeckým areálem ukončena místní komunikace (po ní cyklistická trasa 4120). V turistické mapě Žďárské vrchy (mapový list č. 48), vydané Klubem českých turistů, uveden zámek jako rokokový. V prodeji turistická známka č. 756, zámek pro veřejnost nepřístupný.\n\nK zámeckému areálu dvě značené turistické trasy, před zámkem turistický rozcestník Karlštejn. Červená trasa v úseku Svratka – Karlštejn – přírodní památka Rybenské Perničky – Pustá Rybná, modře značená v úseku Čachnov – Karlštejn – přírodní památky Zkamenělý zámek, Milovské perničky – přírodní rezervace Čtyři palice – Křižánky.\n\n\n"}
{"id": "357208", "url": "https://cs.wikipedia.org/wiki?curid=357208", "title": "Lysá (Šumava)", "text": "Lysá (Šumava)\n\nLysá (dříve \"Lysá hora\" či \"Annina skála\") je hora na Šumavě, v Želnavské hornatině, jejíž je s nadmořskou výškou 1228 m druhým nejvyšší vrcholem. Nachází se ve vojenském prostoru Boletice (katastrální území Jablonec u Českého Krumlova), a proto je nepřístupná. Na jejím vrcholu se tyčí výrazná skála. Na severním svahu Lysé, 2,5 km od vrcholu, pramení v blízkosti bývalé vesnice Zlatá řeka Blanice.\n\n"}
{"id": "357211", "url": "https://cs.wikipedia.org/wiki?curid=357211", "title": "Kargat", "text": "Kargat\n\nKargat může znamenat:\n\n"}
{"id": "357212", "url": "https://cs.wikipedia.org/wiki?curid=357212", "title": "Pipe", "text": "Pipe\n\nPipe je stará anglická a francouzská objemová míra, která se používala pro měření obsahu vína a destilátů.\n\nAnglická pipe měla 409 až 572 litrů, francouzská pipe měla 616,4 litru.\n"}
{"id": "357215", "url": "https://cs.wikipedia.org/wiki?curid=357215", "title": "Česká fotbalová liga 2007/08", "text": "Česká fotbalová liga 2007/08\n\nČeská fotbalová liga 2007/08\n\nPoznámky:\n"}
{"id": "357216", "url": "https://cs.wikipedia.org/wiki?curid=357216", "title": "Kargat (přítok Čulymi)", "text": "Kargat (přítok Čulymi)\n\nKargat ( ) je řeka v Novosibirské oblasti v Rusku. Je dlouhá 387 km od pramene zdrojnice Kargaťonok. Povodí řeky je 7200 km².\n\nProtéká přes Barabinskou nížinu. Na středním toku má velmi členité koryto. Ústí zprava do Čulymi (povodí jezera Čany).\n\nZdrojem vody jsou převážně sněhové srážky. Průměrný roční průtok vody ve vzdálenosti 36 km od ústí u vesnice Nižnyj Kargat činí 8,54 m³/s. Zamrzá v listopadu a rozmrzá ve druhé polovině dubna.\n\nNa řece leží město Kargat.\n"}
{"id": "357217", "url": "https://cs.wikipedia.org/wiki?curid=357217", "title": "Louis Paulsen", "text": "Louis Paulsen\n\nLouis Paulsen (15. ledna 1833, Blomberg – 18. srpna 1891, tamtéž) byl německý šachový mistr druhé poloviny 19. století, mladší bratr jiného německého šachisty Wilfrieda Paulsena.\n\nSvým pojetím šachu Paulsen daleko předstihl svou dobu, neboť se dokázal zcela vymanit z romantických vlivů. O jeho síle a originalitě svědčí skutečnost, že v zahájení volil systémy, které se běžně používají dodnes. Jako první použil například roku 1880 v turnajové praxi Královskou indickou obranu a je po něm pojmenována jedna varianta Skotské hry \"(1. e4 e5 2. Nf3 Nc6 3. d4 exd4 4. Nxd4 Bc5 5. Be3 Qf6 6. c3 Nge7 7. Bb5)\".\n\nZnámým hráčem ve světovém měřítku se Paulsen stal po svém úspěchu na turnaji při prvním americkém šachovém kongresu v New Yorku v roce 1857, kde skončil druhý za Paulem Morphym. Byl také vynikající ve hře naslepo, v roce 1859 hrál patnáct partií najednou bez pohledu na šachovnici.\n"}
{"id": "357224", "url": "https://cs.wikipedia.org/wiki?curid=357224", "title": "Kachetie", "text": "Kachetie\n\nKachetie, též Kacheti (gruzínsky: კახეთი, \"Kacheti\"), je gruzínský kraj (region, gruz. \"mchare\") rozkládající se ve východní části Gruzie. Krajským městem je Telavi.\n\nRozloha Kachetie je 11 310 km² a představuje téměř 17 % z celkové rozlohy Gruzie. Podle sčítání lidu žilo v Kachetii v roce 2002 407 tisíc obyvatel, takže hustota zalidnění se pohybuje okolo 36 lidí na jeden kilometr čtvereční. Region sousedí s regiony Mccheta-Mtianetie a Kvemo Kartli na západě, z ostatních světových stran je obklopen Ruskem a Ázerbájdžánem.\n\nKachetie je považována za nejčlenitější a nejrozmanitější kraj v Gruzii. Místní krajinu nejvíce utváří povodí řek Alazani a Jori, které se za hranicemi s Ázerbájdžánem vlévají do Mingačevirské přehrady. Řeka Alazani je také nejdelší řekou v Gruzii. Kromě dvou velkých řek se v Kachetii nachází jezera, jako například Kadžiri, Džandari a ledovcová jezera v Lagodechi. Na severu regionu se tyčí do výšky přes 2000 metrů pohoří Velkého Kavkazu, které jsou průchodné díky průsmyku Kaidori a údolím podél toku dagestánské řeky pramenící v Gruzii Andijskoje Kojsu. Zdejší horské klima bývá vlhké a chladné.\nPodél výše zmíněných řek Alazani a Jori se táhnou v nadmořské výšce 200 až 1000 metrů nad mořem planiny stepního charakteru, podél nichž se na kopcích rozkládají vysoké lesy. Také nížiny bývaly porostlé lesy, ale spíše jen křovinatými. Tyto nízké lesy se dochovaly jen na malém území, které bylo vyhlášeno jako Národní park Vašlovani. Jinak roste v nížinách převážně stepní rostlinstvo nebo víno, za jehož původní domovinu je považována právě Kachetie. V těchto planinách panuje subtropické až mírné a vlhké podnebí.\n\nNa planině Eldari se dokonce díky zdejšímu subtropickému a suchému klimatu krajina přetváří v polopoušť a rostou zde pouštní rostliny.\n\nPodle gruzínských bájí Kachetii založil Kachos, syn praotce gruzínského národa Kartla. Ve starověku se stala jednou z osmi součástí říše krále Parnavaze pod názvem \"Kacheti Saeristavo\". Kachetie se stala nezávislým knížectvím až v 8. století a na počátku 12. století se s okolními zeměmi sjednitila v Gruzínské království pod vládu Davida Budovatele. Hlavním městem Kachetie bylo už tehdy Telavi. Po rozpadu Gruzínského království v 60. letech 15. století získala Kachetie opět nezávislost, tentokrát jako Kachetské království. V roce 1762 se sjednotila s královstvím Kartlie v Kartlijsko-kachetské království, jehož hlavním městem bylo Telavi. Kachetie v průběhu historie často trpěla opakujícími se nájezdy muslimských Turků a Peršanů, takže v roce 1801 se Kachetie stala součástí Ruska pod příslibem záruky zabezpečení území před perskými a tureckými nájezdníky. V letech 1918-1921 byla Kachetie součástí Gruzínské demokratické republiky a pak až do roku 1991 součástí Gruzínské SSR. Od roku 1991 je Kachetie region v současné republice Gruzie a stále má za svou metropoli město Telavi.\n\nRegion Imeretie se skládá z nižších administrativních jednotek, celkem z 8 rajónů (okresů).\n\nKachetie se kromě tohoto oficiálního administrativního dělení ještě dělí na čtyři historické okresy:\n\nHlavní obživou zdejších obyvatel je od pradávna zemědělství. V historickém okrese \"„Vnitřní Kachetie“\" se nejvíce pěstuje víno, za jehož domovinu je považována právě Kachetie. Dále se zde pěstují obilniny (nejvíce kukuřice), zelenina a chová dobytek. Ve \"„Vnější Kachetii“\" se kromě pěstování vína, obilí a zeleniny pěstuje ještě slunečnice a nejrůznější ovoce (jahody, broskve, švestky, jablka atd). Nejdůležitější plodinou v Kachetii je víno, jehož se zde vypěstuje až na 50 % celkové gruzínské produkce, z níž se pak vyrábí láhvové víno různých značek. Tradici má zde i pastevectví.\nPrůmysl v Kachetii se zaměřuje převážně na zpracování zemědělských produktů, hlavně vína. Až 75 % potravinářských podniků se zabývá zpracováním vinné révy. Dalším významnou činností je těžba ropy, zemního plynu a také dřevozpracující průmysl.\nVýznam má zde i turistický ruch, který se dynamicky rozvíjí. Kraj nabízí zachovalou přírodu stepní, lesní, vysočinnou i vysokohorskou. Bylo zřízeno i několik chráněných krajinných oblastí, národních parků (např. Národní park Vašlovani) a přírodních rezervací (např. Přísná přírodní rezervace Lagodechi), které jsou volně přístupné. Kromě hezké krajiny lze v Kachetii navštívit množství historických památek, hlavně kostely, kláštery. V současné době probíhají nákladné projekty jejich renovací. Další možnou atrakcí je cestování za vínem, tradiční kachetinský způsob výroby vína se jmenuje kvevri.\n\n\n\n"}
{"id": "357233", "url": "https://cs.wikipedia.org/wiki?curid=357233", "title": "Lomený oblouk", "text": "Lomený oblouk\n\nLomený oblouk (zvaný též \"hrotitý oblouk\") je architektonický prvek, typický zejména pro gotiku. Do francouzské gotiky se dostal z Burgundska a nahradil po staletí používané nelomené oblouky, které najdeme například v románském slohu, v raně křesťanském stavitelství a v byzantské architektuře. Nelomené neboli valené oblouky mohou být různé, mohou mít např. tvar půlkruhu nebo podkovy (mozarabské Španělsko).\n\nLomený oblouk se v architektuře objevil již před vznikem gotiky. Tento prvek burgundské románské architektury sloučil jako první s normandskými stavebními prvky (žebrové klenby) opat Suger v chóru bývalého benediktinského opatského kostela Saint-Denis (r. 1140 až 1144), takže je považován za „tvůrce gotiky“. V této době byly církevní stavby těžkopádné a robustní, stabilitu zajišťovaly mohutné zdi a tomu odpovídající „rozkročené“ a hmotou hodně zaplněné oblouky, opírající se hlavně o mohutné pilíře o velkém průřezu.\n\nPo postavení nového chóru opatského kostela v Saint-Denis se tento stavební prvek stal jedním z charakteristických znaků gotických staveb. Podle vzoru tohoto kostela se začaly ve Francii budovat další katedrály a opatské kostely s využitím „nového stylu“. Některé stavby vznikly jako částečná přestavba románského chrámu, jinde se jednalo o zcela novou stavbu „na zelené louce“. Několik příkladů z raného období: Katedrála Notre-Dame v Senlis, bývalý benediktinský opatský kostel Saint-Germain-des-Prés v Paříži, bývalý benediktinský opatský kostel Saint-Remi v Remeši, kostel Notre-Dame-en-Vaux v Chalon-sur-Marne, atd. Z francouzského území se pak od konce 12. století začal tento styl rozšiřovat postupně i do dalších zemí Evropy.\n\nLomený oblouk se používal jak v obvodovém zdivu (okenní otvory, vstupní portály v západním průčelí hlavní lodi a v průčelí severního a jižního transeptu), tak i v interiéru. Zde byl nejen dominantním prvkem v hlavní lodi gotického chrámu, ale objevoval se i v bočních lodích, kde většinou vytvářel vstupy do bočních kaplí. V hlavní lodi, (a většinou i v chóru) ve druhé horizontální úrovni byla vytvořena pomocí lomených oblouků linie triforia. Opticky velmi významným prvkem se stal barevnou vitráží ozdobený okenní otvor, tvořící většinou bazilikální typ osvětlení. Lomenými oblouky byly tvořeny též průchody do chórových kaplí v závěru chrámu.\n\nDalším místem použití lomeného oblouku u sakrálních staveb jsou klášterní budovy. Jedním z významných a umělecky mocně působících příkladů je benediktinské opatství v Mont-Saint-Michel, kteroužto stavbu sami Francouzi nazývají \"Merveille\" (\"Zázrak\", \"Div\" či \"Nádherná\"). O zdejší křížové chodbě kolem rajského dvora kláštera Rolf Toman píše: \"Křížová chodba zcela nahoře je noblesním mistrovským dílem.\" \n\n\n\n\n\n"}
{"id": "357235", "url": "https://cs.wikipedia.org/wiki?curid=357235", "title": "Zlatá (vojenský újezd Boletice)", "text": "Zlatá (vojenský újezd Boletice)\n\nZlatá ( ) je zaniklá osada v okrese Český Krumlov, 5 km jihovýchodně od obce Křišťanov. Nachází se na severním svahu Lysé (1228 m) v nadmořské výšce 970 m. V blízkosti bývalé vesnice pramení řeka Blanice. Do vzniku vojenského újezdu Boletice spadala administrativně pod dnes již rovněž zaniklou obec Starý Špičák.\n\nPrvní zmínka o osadě pochází z roku 1720. V roce 1910 zde stálo 40 domů se 184 obyvateli (všichni německé národnosti).\n\nNarodil se tu kněz a politik Johann Jungbauer.\n\nBývalá osada leží na katastrálním území Jablonec u Českého Krumlova vojenského újezdu Boletice a je tudíž nepřístupná.\n\n"}
{"id": "357268", "url": "https://cs.wikipedia.org/wiki?curid=357268", "title": "Barčov", "text": "Barčov\n\nBarčov je vesnice v okrese Benešov, je součástí obce Neustupov. Nachází se 2 km na jih od Neustupova. Je zde evidováno 8 adres. Leží v katastrálním území Dolní Borek.\n\nPrvní písemná zmínka o vesnici pochází z roku 1379.\n"}
{"id": "357271", "url": "https://cs.wikipedia.org/wiki?curid=357271", "title": "Cochabamba", "text": "Cochabamba\n\nCochabamba je hlavním městem stejnojmenného departementu v Bolívii. Rozprostírá se v údolí Cochabamba v Andách, a s počtem 608  276 obyvatel je třetím největším bolivijským městem. Ve městě se nachází tzv. jihoamerický parlament, výkonný orgán organizace UNASUR.\n\nMěsto je také známé pod jmény \"„Město věčného jara“\" a \"„Město zahrad“\".\n\nÚdolí Cochabamba je díky svému vlídnému klimatu a úrodné půdě obýváno již tisíce let. Archeologické výzkumy ukázaly, že oblast byla obývána domorodými kmeny, například etniky Inka, Tupuraja, Mojocoja, Omerequeja nebo kmenem Tiwanaku.\n\nPrvním španělským obyvatelem údolí byl Garci Ruiz de Orellana v roce 1542. Ten zakoupil za 130 pes velké množství půdy od místních domorodých náčelníků. Nákup zaregistroval roku 1552 v Potosí.\n\nMístokrál Francisco de Toledo, hrabě z Oropesy nechal 2. srpna 1571 založit osadu \"Villa de Oropesa,\" jak se Cochabamba dříve nazývala. Stala se zemědělským centrem oblasti a vyváželo se odtud velké množství potravin, zejména do těžařských oblastí Altiplana a Potosí.\n\nV roce 1786 nechal španělský král Karel III. přejmenovat město na \"Villa de Cochabamba\". Podle sčítání lidu roku 1793 mělo město 22 305 obyvatel, z čehož bylo 12 980 mesticů, 6368 Španělů, 1182 domorodých obyvatel, 1600 mulatů a 175 otroků z Afriky. V roce 1900 zde žilo jen 21 886 lidí. Po roce 1796 zde působil český cestovatel a přírodovědec Tadeáš Haenke.\n\nV letech 1999-2000 otřásly městem protesty proti privatizaci městských vodovodů a v lednu 2007 zde proběhly potyčky mezi převážně venkovskými přívrženci prezidenta Eva Moralese a obyvateli města, kteří se přikláněli k jeho oponentovi, guvernéru departmentu a někdejšímu starostovi Cochabamby Manfredu Villovi. Protestující blokovali ulice města a další infrastrukturu a zapálili administrativní budovu departmentu. Villa však neodstoupil, k čemuž ho donutilo až neústavní celonárodní referendum z Moralesovy iniciativy v srpnu 2008.\n\n\n"}
{"id": "357272", "url": "https://cs.wikipedia.org/wiki?curid=357272", "title": "Assembler", "text": "Assembler\n\nAssembler je v informatice překladač z nízkoúrovňového jazyka blízkého jazyku procesoru (jazyk symbolických adres – JSA), který produkuje buď přímo spustitelný strojový kód, častěji však cílové moduly, které lze spojovacím programem sloučit do spustitelného programu. Na starších procesorech se poté obvykle provádělo přizpůsobení programu pro konkrétní adresy (tzv. lokování).\n\nAssembler tvoří základ vývojového vybavení pro počítačovou platformu. Vytvořené cílové moduly lze obvykle spojovat s cílovými moduly vytvářenými vyššími programovacími jazyky.\n\nV programátorském slangu se slovo assembler používá pro jazyk symbolických adres.\n"}
{"id": "357275", "url": "https://cs.wikipedia.org/wiki?curid=357275", "title": "Taró Asó", "text": "Taró Asó\n\nTaró Asó (: 麻生 太郎 Asó Taró; * 20. září 1940, Iizuka) je japonský politik a bývalý předseda vlády.\n\nV roce 2005 až 2007 byl ministrem zahraničních věcí během vlády Šinzó Aba a Džun'ičira Koizumiho. Premiérem byl zvolen 24. září 2008 a v září 2009 ho nahradil Jukio Hatojama. V druhé vládě Šinzó Abeho je ministrem financí.\n\n\n"}
{"id": "357282", "url": "https://cs.wikipedia.org/wiki?curid=357282", "title": "Boran", "text": "Boran\n\nBoran je anorganická sloučenina se vzorcem BH. Je to nejjednodušší z boranů, dvouprvkových sloučenin boru a vodíku, a základní molekula pro monoborany.\n\nV roce 1937 byl objeven karbonyltrihydridobor, jehož objev hrál důležitou roli ve výzkumu chemie „normálních“ boranů v době, kdy ještě nebyla známa tricentrická dvouelektronová vazba. Tento objev také existenci boranu, ovšem přímý důkaz byl proveden až o několik let později.\n\nMolekuly BH mají trojúhelníkový tvar s atomy vodíku ve vrcholech a atomem boru uprostřed. Délka vazby B–H je 119 pm stejně jako má koncová vazba B–H v diboranu. U boranu dochází k dimerizaci na diboran, reakce probíhá samovolně, jelikož její entalpie je kolem -40 kJ/mol.:\n2 BH → BH\n\nPřestože boran v základu působí jako Lewisova kyselina, neustále je vytvářeno mnoho 1:1 adduktů z diboranu nebo záměnou ligandů u existujících adduktů.\nBH + 2 L → 2 LBH\n\nOdhadovaná řada stability je:\nPF < CO < EtO < MeO < CHO < CHS < EtS < MeS < MeN < H\n\nBH má některé vlastnosti slabé kyseliny.\n\nBorylová skupina (-BH) ve sloučeninách, jako je diboran, se může napojit na další vodíkové centrum v molekule ionizací:\nBH + H → BH(H)\n\nProtože zde přijímá proton, má boran vlastonsti zásady. Jeho konjugovaná kyselina je (η-dihydrogen)dihydridobor(1+) ([BH(η-H)])\n\nPříkladem reakce, u které se předpokládá, že je boran jejím meziproduktem, je pyrolýza diboranu za vzniku vyšších boranů:\nBH ⇌ 2BH<br>\nBH + BH → BH +H<br>\nBH + BH ⇌ BH<br>\nBH + BH → BH + BH<br>\n⇌ BH + H\n\nExistují dva hlavní způsoby výroby boranu. První z nich spočívá v reakci diboranu s dimethylsulfidem. Další metodou je částečná oxidace boranuidové soli v koordinujícím rozpouštědle jako je trimethylamin.\n\nBoranové addukty se široce používají v organické syntéze na hydroboraci, kde adicí BH na vazbu C=C v alkenech vznikají trialkylborany:\n(THF)BH + 3 CH=CHR → B(CHCHR) + THF\nProdukt této reakce lze převést na různé organické deriváty.\n"}
{"id": "357283", "url": "https://cs.wikipedia.org/wiki?curid=357283", "title": "Klemencie Uherská", "text": "Klemencie Uherská\n\nKlemencie Uherská ( \"Clemenza d'Ungheria\", \"Clémence de Hongrie\", 1293 Neapol – 12. října 1328 Paříž) byla francouzská a navarrská královna, druhá manželka francouzského krále Ludvíka X. V jejím vlastnictví bylo více než čtyřicet rukopisů.\n\nKlemencie se narodila jako třetí potomek salernského prince Karla Martela a jeho manželky Klemencie, dcery Rudolfa Habsburského. Již v dětství osiřela a na její výchově se podílela otcova matka královna Marie.\n\nBudoucí Klemenciin manžel Ludvík X. se stal francouzským králem po smrti svého otce Filipa IV. roku 1314. Ludvíkova první manželka Markéta Burgundská byla v té době pro nevěru ve vězení na hradě Gaillard, zemřela však hned na jaře roku 1315. Ovdovělý král se mohl začít rozhlížet po vhodné nevěstě. Rozhodl se pro Klemencii, která byla dle svědectví současníků krásná žena. Svatba se uskutečnila 31. července a korunovace 3. srpna 1315 v Remeši. Manželství bylo krátké, neboť Ludvík X. náhle zemřel 5. června 1316 ve Vincennes. Údajně se silně uhřál při míčové hře a při chlazení ve sklepě vypil velké množství studeného vína; následovala horečka, jíž král podlehl.\n\nKlemencie byla v době manželovy smrti těhotná. Pokud by se narodil chlapec, byl by podle francouzského nástupnického práva následníkem trůnu. Regentem se stal bratr mrtvého Filip, který měl tuto funkci zastávat i po dobu nezletilosti případného následníka. V noci ze 13. na 14. listopadu se Klemencii narodil syn, který dostal jméno Jan, avšak již po pěti dnech zemřel. Královna vdova opustila královský dvůr a odešla na jih. Roku 1318 vstoupila do dominikánského kláštera v Aix-en-Provence. Do Paříže se vrátila roku 1321. Zemřela ve věku třiceti pěti let a byla pohřbena v jakobínském klášteře. V současnosti jsou její ostatky i náhrobek v královské nekropoli v bazilice Saint-Denis.\n"}
{"id": "357287", "url": "https://cs.wikipedia.org/wiki?curid=357287", "title": "Akontace", "text": "Akontace\n\nAkontace je obchodní a právní termín, v nejširším pojetí chápaný jako platba předem. \nPochází z italského „“ – na účet.\nAnglický termín pro akontaci je ' nebo '. V českém prostředí se nejčastěji užívá ve spojitosti s leasingem nebo úvěrem, případně také se zahraničním platebním stykem. V české legislativě ovšem není termín nijak definován.\n\nU leasingu jde o finanční částku, která je placená předem při začátku leasingu. \nV tomto významu se objevují také označení \"mimořádná\", \"nultá\" či jen \"zvýšená splátka\".\nSlouží k zajištění právních nároků leasingového pronajímatele v případě předčasného ukončení leasingové smlouvy.\nAkontace bývá uplatňována u finančního leasingu, jehož účelem je pro nájemce získat předmět leasingu do svého vlastnictví, zatímco operativní leasing s ní spíše nepočítá, neboť slouží k provoznímu krátko- či střednědobému pronájmu majetku, pro který nájemce nemá dlouhodobé využití a který i po skončení leasingu zůstává v majetku pronajímatele.\n\nAkontace se udává procentuálním podílem z celkové ceny pořizované věci. Její výše se obvykle pohybuje od 10 do 70 procent, avšak možná je i nulová výše. Martin Svítil uvádí standardní rozmezí v roce 2011 např. u dopravní techniky 0 až 15 %, u osobních automobilů 0 až 30 % a u strojů 10 až 30 %. \nUvádí také, že ještě koncem 90. let 20. století byla na českém leasingovém trhu nulová akontace výjimkou, ale s posilujícím konkurenčním bojem vzrůstal tlak na změkčení podmínek a snižování akontace. Na počátku 10. let 21. století již naopak velcí klienti zpravidla požadují nulovou akontaci a obecně se výše akontace snížila. \n\nVýše akontace má vliv na výši pravidelných splátek, jež pak klient splácí. Čím vyšší je akontace, tím nižší je základ pro výpočet dalších splátek. A tím nižší je obvykle i leasingový koeficient (koeficient navýšení). Ten udává částku, která je při splácení leasingu či úvěru přeplacena oproti pořizovací ceně věci. Jinými slovy je to násobek původní pořizovací ceny, jaký nájemce v souhrnu zaplatí při leasingu oproti tomu, kdyby si věc přímo koupil. Klašková ku příkladu uvádí srovnání různé výše akontace s odpovídajícím koeficientem navýšení u jedné z českých leasingových společností v roce 2007: \n\nPři ceně 1 milion korun tedy klient této společnosti zaplatí s nulovou akontací o 91 500 Kč více, zatímco s 30% akontací jen o 76 700 Kč více než je pořizovací cena.\n\nVyšší akontace znamená pro leasingovou společnost menší úvěrové riziko, ale zároveň i menší zisk. Z hlediska nájemce (příjemce leasingu) představuje vyšší akontace významnější zásah do cash flow, tedy do finančních toků, ale na druhou stranu zlevňuje leasing, snižuje celkovou zaplacenou cenu a navíc usnadňuje celý proces uzavření leasingové smlouvy a umožňuje tedy dřívější využití předmětu leasingu.\n\nMiloslav Synek označuje obecně rozšířené užití termínu ve smyslu navýšené první splátky za mylné a uvádí jiné dva významy, v nichž se akontace v leasingových smlouvách objevuje: \n\nPetr Valouch připouští všechny tři výklady jako „v praxi“ používané. S poukazem na absenci zákonné definice však varuje před užitím termínu ve smluvních vztazích bez dalšího upřesnění, který z nich je tím zamýšlen. K různým formám „akontace“ se přistupuje odlišně z hlediska daňové uznatelnosti nákladů, účtování i DPH:\n\nU hypotečních úvěrů a úvěrů ze stavebního spoření se akontací rozumí výše naspořených prostředků ze stavebního spoření vzhledem k výši úvěru (udávaná jako % z cílové částky) nebo obecněji část ceny nemovitosti, kterou klient musí uhradit z vlastních prostředků.\n\nV minulosti byly v Česku klasické hypotéky poskytovány jen s podmínkou vlastního naspořeného podílu ve výši až 30 % hodnoty nemovitosti.\nKlient tak v podstatě splatil část úvěru při uzavření úvěrové smlouvy. Později se požadovaná akontace snižovala a v červenci 2002 přišla Českomoravská hypoteční banka jako první s hypotékou bez akontace, následována po čtvrt roce Českou spořitelnou a dalšími. Na takovou hypotéku mohou dosáhnout i klienti bez vlastních úspor. Pro banku však představuje větší riziko, a proto ji zatěžuje vyšší úrokovou sazbou, klade větší nároky při posuzování klientovy bonity nebo vyžaduje další podmínky.\nTaké ke stavebnímu spoření je možno získat úvěr. Ten je však ze zákona podmíněn nejméně dvouletým trváním spoření, odpovídající naspořenou částkou (akontací) a také využitím prostředků výhradně na financování bytových potřeb. Nesplňuje-li klient všechny podmínky pro úvěr ze stavebního spoření, může mu stavební spořitelna pro stejné účely poskytnout překlenovací úvěr, a to i zcela bez akontace. Také zde ale platí, že čím menší akontace, tím vyšší je úroková sazba. Oproti hypotéce není úvěr ze stavebního spoření podmíněn zástavou nemovitosti. Na druhou stranu tzv. americké hypotéky umožněné zákonem od roku 2004 nejsou účelově vázané k použití na bydlení (oproti klasickým účelově vázaným hypotékám však mívají vyšší úrokovou sazbu).\n\nZákladní právní rámec stavebnímu spoření včetně úvěrů poskytuje v Česku zákon o stavebním spoření z roku 1993. Hypotéky upravuje především zákon o dluhopisech z roku 2004 a další zákony (o bankách, obchodní zákoník).\n\nDalší formu úvěru představuje splátkový spotřebitelský úvěr. Může se jednat buď o \"přímou\" peněžní spotřební půjčku, nebo \"nepřímou\". Přímá se uzavírá mezi úvěrovou institucí (bankou) a dlužníkem. Nepřímou půjčku zprostředkovává obvykle obchodník prodávající zboží, na jehož nákup je půjčka určena. Ten má uzavřenou smlouvu s bankou nebo nebankovní úvěrovou společností, která automaticky schvaluje žádosti o tento typ úvěrů za daných podmínek. Tento typ poskytování spotřebitelských úvěrů se nazývá též \"splátkový prodej\".\n\nTaké u těchto úvěrů bývá obvyklé splatit akontaci coby procentní část celkové ceny zboží již při sjednání úvěru. Zbývající část ceny je pak rozložena do delšího časového období, do více splátek. U splátkového prodeje bývají obvykle stanoveny vyšší úroky než u běžných spotřebitelských úvěrů, což odráží snadnou a rychlou dostupnost úvěru a jeho relativně nízkou administrativní náročnost.\n\nSpotřebitelské úvěry v ČR upravuje zákon o spotřebitelském úvěru z roku 2010, který nahradil předchozí zákon č. 321/2001 Sb. Harmonizaci na evropské úrovni zajišťuje směrnice č. 2008/48/ES z roku 2008.\n\nV kontextu mezinárodního platebního styku se hovoří o akontaci jako jedné ze dvou základních forem tzv. hladkých plateb, tedy finančních převodů pomocí platebního příkazu. Dodavatel s odběratelem se v případě důvěry mohou dohodnout na úhradě až po převzetí zboží, která je pro odběratele výhodnější, anebo na úhradě před předáním zboží, formou zálohové platby. Ta je nazývána akontací a je v obchodních vztazích projevem nedůvěry dodavatele k odběrateli. \nÚčelem akontace je tedy omezit riziko dodavatele z možného odstoupení kupujícího od dohody anebo také poskytnout část prostředků na financování výroby. To se užívá často u velkých zakázek s dlouhou dodací a platební lhůtou anebo u výrobků na zakázku, které by byly po odstoupení kupujícího neprodejné. Platba celé kupní ceny předem je poměrně vzácná a používá se jen ve velmi rizikových oblastech. Častější je zálohová platba části kupní ceny s doplacením zbytku až po převzetí zboží.\n\nV případě nedůvěry odběratele k dodavateli přistupuje k akontaci možnost využít bankovní záruční nástroj, kterým je \"záruka za vrácení akontace\" (akontační záruka, či ). Ta poskytuje odběrateli jistotu, že mu bude zálohová platba vrácena, pokud by dodavatel od smlouvy odstoupil nebo by smlouva nenabyla účinnosti. Tento záruční nástroj zprostředkují oběma stranám obchodu jejich banky. Další bankovní záruky představují záruka za nabídku (tzv. vadium) nebo záruka za dobré provedení kontraktu (kauční záruka).\n\nJinými formami financování v rámci mezinárodního platebního styku jsou vedle hladkých plateb např. exportní dodavatelské a odběratelské úvěry, dokumentární akreditivy či dokumentární inkasa. I u akreditivu jako jednoho z nejpoužívanějších platebních a zajišťovacích prostředků existuje modifikace s tzv. červenou doložkou. Ta představuje dodatek umožňující oprávněnému čerpat část akreditivu od avizující banky jako zálohu (akontaci) ještě před splněním podmínek akreditivu (předložením příslušných dokumentů). Tento dodatek byl původně psán kvůli zvýraznění červeným inkoustem, a tak se rozšířilo označení \"akreditiv s červenou doložkou\". Je výhodný pro výrobce/vývozce, kteří potřebují „předfinancovat“ výrobu nebo nákup zboží před vývozem. V praxi je však poměrně vzácný, protože představuje vyšší riziko pro příkazce.\n\nTzv. stand-by akreditiv () může představovat zajištění platebního, ale i neplatebního charakteru ze strany banky. Konkrétně v případě \"stand-by akreditivu zajišťujícího vrácení akontace\" banka zaručuje odběrateli, že mu v případě neplnění ze strany dodavatele vrátí již uhrazenou zálohovou platbu (akontaci). V podstatě jde o stejný princip jako u výše popsané akontační záruky a rozdíl je spíše jen v terminologii a drobných detailech. Stand-by akreditivy vznikly a rozšířily se především v USA.\n\nHladké platby v českém právu vycházejí z devizového zákona a příslušné vyhlášky ČNB.\nFinanční záruku upravují §§ 2029 až 2039 občanského zákoníku (před rokem 2014 upravovaly bankovní záruku §§ 313 až 322 obchodního zákoníku). Harmonizaci na mezinárodní úrovni zajišťují pro akontační záruku Jednotné zvyklosti a pravidla pro kontraktní záruky vydaná Mezinárodní obchodní komorou v Paříži jako publikace č. 325 a pro dokumentární akreditiv s červenou doložkou Jednotné zvyklosti a pravidla pro dokumentární akreditivy vydané jako publikace č. 600 (v revizi z roku 2007).\n\n\n"}
{"id": "357295", "url": "https://cs.wikipedia.org/wiki?curid=357295", "title": "Sojuz 35", "text": "Sojuz 35\n\nSojuz 35 byla kosmická loď SSSR z roku 1980, která dopravila na sovětskou orbitální stanici Saljut 6 čtvrtou základní posádku. Podle katalogu COSPAR dostala označení 1980-027A a byl to 70. registrovaný let kosmické lodě s lidmi na palubě ze Země. Jejím volacím znakem byl DNĚPR.\n\nDvoučlennou posádku tvořili tito kosmonauti:\n\nLoď odstartovala 9. dubna 1980 po poledni z kosmodromu Bajkonur s pomocí rakety Sojuz U. Start se vydařil, loď se dostala na orbitu 197 – 247 km, bez problémů fungoval i zapnutý systém automatického přibližování. K pevnému připojení na přední spojovací uzel stanice došlo 10. dubna 1980 a tentýž den oba kosmonauti přešli do Saljutu 6. V době jejich příletu měla za sebou stanice 2,5 roku existence na oběžné dráze Země. Po odletu předchozí stálé posádky (v níž byl Rjumin také) byla 7 měsíců prázdná, dva týdny před nimi se k ní automaticky připojila zásobovací loď Progress 8.\n\nOba kosmonauti stanici postupně uvedli do pracovního režimu a zároveň vypnuli část provozních systémů své lodě, se kterou přiletěli. Zahájili obvyklý pracovní den od 6 do 21 hodin. Nejdříve začali s překládkou nákladu s Progressu 8. Pak využili její motory k zvýšení dráhy celého komplexu (stanice plus dvě lodě) na 340 – 368 km s periodou 91 minut. Vyprázdněný Progress byl poté 25. dubna odeslán do atmosféry, kde zanikl. Již čtyři dny poté se ke stanici připojila další nákladní loď, Progress 9 s potřebným nákladem. O necelý měsíc později byla i ona využita pro opětné navýšení dráhy na 349 – 369 km nad Zemí. Vlivem tření o atmosféru Země totiž lodě klesaly zhruba 100 metrů za den. Progress 8 se odpojil 20. května 1980 a také on skončil v atmosféře nad Pacifikem. Vyjma prací spojených s manipulací nákladů se posádka věnovala plánovaným vědeckým experimentům a údržbě stanice.\n\nKe stanici se v době pobytu stálé posádky připojily čtyři krátkodobé návštěvy a hned ta první se v Sojuzu 35 vrátila na Zem. Jednalo se o dvojici kosmonautů Valerij Kubasov a Maďar Bertalan Farkas, kteří na stanici byli v období 27. května až 3. června. Svou loď ponechali u stanice a se Sojuzem 35, který byl u stanice zaparkován již dva měsíce, odletěli zpět na Zem. Kabina Sojuzu 35 s nimi přistála měkce 3. června 1980 na území Kazachstánu. Jejich loď Sojuz 36 zůstala zaparkována 2 měsíce u stanice.\n\nPosádka Popov, Rjumin svou misi ukončila 8. listopadu 1980 a dva dny poté 10. listopadu v lodi Sojuz 37 přistáli na území Kazachstánu. Jejich rekordně dlouhý let trval 4436 hodin, tedy 6 měsíců. Vykonali obrovské množství experimentů sami či s pomocí návštěv. Po jejich odletu stanice Saljut 6 zůstala na oběžné dráze.\n\nRjumin již v době, kdy letěl na tuto misi, byl světovým rekordmanem v délce letu vesmírem. Po tomto letu své vedení upevnil s 8685 hodinami, když druhý v pořadí Rus Vladimir Kovaljonok měl na svém kontě 5194 hodin a první z Američanů byl Gerald Carr jen 2017 hodin pobytu na oběžné dráze.\n\nTento let následoval po pětileté sérii pouze sovětských misí, Američané od roku 1975 do vesmíru s lidmi nelétali. Závod o Měsíc již dříve vyhráli a v tomto období se připravovali na starty svých raketoplánů.\n\nUdaná startovací hmotnost byla 6800 kg vč. 200 kg paliva pro manévrování a brzdění. Loď se obdobně jako ostatní lodě Sojuz skládala ze tří částí, kulovité orbitální sekce, návratové kabiny a sekce přístrojové. Měla namontováno spojovací zařízení a padákový systém..\n\n"}
{"id": "357296", "url": "https://cs.wikipedia.org/wiki?curid=357296", "title": "Gópál Krišna Gókhalé", "text": "Gópál Krišna Gókhalé\n\nGópál Krišna Gókhalé (maráthsky गोपाल कृष्‍ण गोखले) (9. května 1866 Maháráštra – 19. února 1915 Puné) byl představitel indického hnutí za nezávislost a vůdce umírněného křídla Indického národního kongresu. Narodil se v Ratnágiri v Maháráštře a zemřel v Bombaji. Patří mezi nejznámější nositele Řádu Indické říše.\n"}
{"id": "357297", "url": "https://cs.wikipedia.org/wiki?curid=357297", "title": "Bál Gangádhar Tilak", "text": "Bál Gangádhar Tilak\n\nBál Gangádhar Tilak (maráthsky बाळ गंगाधर टिळक) (23. července 1856 - 1. srpna 1920), zvaný Lókmánja (Lidem ctěný), byl představitel indického hnutí za nezávislost a vůdčí osobnost radikálního křídla Indického národního kongresu. Je považován za jednoho z prvních zastánců úplné nezávislosti Indie, otce indického nacionalismu a předchůdce nacionalismu hinduistického.\n"}
{"id": "357299", "url": "https://cs.wikipedia.org/wiki?curid=357299", "title": "Běh na 4 × 100 metrů", "text": "Běh na 4 × 100 metrů\n\nŠtafetový běh na 4 × 100 metrů je nejrychlejším štafetovým během v atletice. Účastní se ho kvarteto sprinterů, kteří při něm oběhnou se štafetovým kolíkem celý jeden atletický ovál (400 metrů). Pouze první člen štafety běží s pevným startem, ostatní již přebírají kolík v pohybu a svoji stovku tak běží „letmo“. Průměrná rychlost běhu je tedy mnohem vyšší než u jednotlivého sprintu s pevným startem nebo u samostatného běhu na 400 metrů. Předávací území štafety je dlouhé rovných 20 metrů.\n\nNejrychlejší letmý úsek v historii oficiálně zvládl Jamajčan Usain Bolt (za 8,65 s) v roce 2015 v Nassau. V současnosti je světovým rekordem čas 36,84 s., zaběhnutý Jamajčany dne 11. srpna 2012 v Londýně (průměrná rychlost 39,09 km/h). Jedná se zatím o jediný čas pod 37 sekund, kterého se podařilo atletům dosáhnout.\nNejrychlejší letmý úsek mezi ženami (9,77 s) zaběhla americká sprinterka Evelyn Ashfordová v roce 1984. Ženský světový rekord 40,82 s znamená průměrnou rychlost 35,27 km/h. Jde dosud o jediný zaběhnutý čas pod 41 sekund v historii ženské atletiky.\n"}
{"id": "357303", "url": "https://cs.wikipedia.org/wiki?curid=357303", "title": "Bořetice (Neustupov)", "text": "Bořetice (Neustupov)\n\nBořetice jsou místní částí Neustupova v okrese Benešov ve Středočeském kraji. Vesnice se nachází zhruba 1 km východně od Neustupova. Je zde evidováno 20 adres. Při jižním okraji osady protéká Slupský potok, který je levostranným přítokem řeky Blanice. Bořetice leží v katastrálním území Neustupov.\n\nPrvní písemná zmínka o vesnici pochází z roku 1544.\n"}
{"id": "357304", "url": "https://cs.wikipedia.org/wiki?curid=357304", "title": "Sedlák (rozcestník)", "text": "Sedlák (rozcestník)\n\nSedlák může být:\n\n\n\n\n"}
{"id": "357305", "url": "https://cs.wikipedia.org/wiki?curid=357305", "title": "Samuel Wanjiru", "text": "Samuel Wanjiru\n\nSamuel Kamau Wanjiru (* 10. listopadu 1986 v Nyahururu – 16. května 2011) byl keňský atlet - běžec na dlouhé tratě.\n\n17. března 2007 zaběhl v nizozemském Haagu nový světový rekord v půlmaratonu, jehož hodnota byla 58:33 min. O tři roky později překonal jeho rekord eritrejský vytrvalec Zersenay Tadese, který v Lisabonu zaběhl čas 58:23.\n\nJe držitelem světového rekordu v běhu na 20 kilometrů (55:31 min) a také juniorským světovým rekordmanem na trati 10 000 metrů na dráze skvělým časem 26:41,75 min (zlepšil předchozí rekord o téměř 23 sekund) z roku 2005.\n\nV roce 2008 se stal v Pekingu olympijským vítězem v maratonu, když trať zaběhl v novém olympijském rekordu 2.06:32.\n\nByl ženatý s Terezah Njeri Muturiovou. V prosinci 2010 byl obviněn z pokusu o vraždu, osobního strážce a manželky, poté co je v opilosti ohrožoval kalašnikovem a následně byl zatčen.\n15. května 2011 spáchal patrně sebevraždu skokem z okna svého bytu.\n\n"}
{"id": "357311", "url": "https://cs.wikipedia.org/wiki?curid=357311", "title": "Joe Sacco", "text": "Joe Sacco\n\nJoe Sacco (* 2. října 1960 Kirkop, Malta) je novinář a tvůrce komiksů maltsko-amerického původu.\n\nJeho otec je inženýr a matka učitelka. Je autorem dokumentárních komiksů \"Bezpečná zóna Goražde\" a \"Palestina\", které v roce 1996 obdržely cenu American Book Award. Dále komiksových povídek \"Vánoce s Karadžićem\", \"Šoba\", \"Šíbr: příběh ze Sarajeva\" a \"\". Sacco ve svých komiksech kombinuje osobní zážitky z místa dění a autentické rozhovory s obecnějšími historickými poznámkami, čímž se snaží vysvětlit širší pozadí konfliktů.\n\n\n\n"}
{"id": "357319", "url": "https://cs.wikipedia.org/wiki?curid=357319", "title": "Masakr v Sabře a Šatíle", "text": "Masakr v Sabře a Šatíle\n\nMasakr v Sabře a Šatíle (arabsky: مذبحة صبرا وشاتيلا) byl masakr palestinských Arabů, který se odehrál 16. až 18. září 1982 během občanské války v Libanonu. Sabra a Šatíla jsou dodnes existující palestinské uprchlické tábory v libanonském hlavním městě Bejrútu. Odhady počtu zabitých se různí. Podle některých zdrojů se jednalo o 474 mužů, žen a dětí, podle jiných o 980, některé hovoří o 2300.\n\nJednou z prvotních příčin bylo tzv. Černé září, což bylo období v roce 1970, kdy v Jordánsku probíhaly nepokoje mezi vládními silami a palestinskými Araby. Palestinci se dokonce pokusili o atentát na krále Husajna I. a poté co teroristé z Lidové fronty pro osvobození Palestiny (LFOP) nechali na ammánském letišti vyhodit do povětří tři letouny, král vyhlásil stanné právo a jordánská armáda zaútočila proti palestinským militantům. Po eskalaci událostí, kdy do Jordánska dokonce vtrhla syrská armáda, která se ale po izraelské intervenci stáhla, podepsal Jásir Arafat dokument o zrušení palestinských guerillových základen v zemi. To však odmítli členové LFOP a Demokratické fronty pro osvobození Palestiny (DFOP), načež vyzvali ke svrhnutí krále. Jordánská armáda pak zaútočila na dvě centra palestinských militantů a po silných bojích prchla většina militantů do Libanonu. Uvádí se, že během událostí Černého září zemřelo 5–10 tisíc lidí (některé zdroje uvádí až 15 tisíc).\n\nV návaznosti na dlouhodobý vnitrostátní vývoj i aktuální situaci související s pobytem palestinských uprchlíků, vypukla v roce 1975 v Libanonu občanská válka. V roce 1978 podnikly Izraelské obranné síly (IOS) operaci Lítání proti Palestincům, kteří z jihu Libanonu ostřelovali sever Izraele. Při operaci obsadily jih Libanonu, ze kterého se podle rezoluce RB OSN č. 425 stáhly. Rezoluce dále rozhodla o nasazení jednotek UNIFIL (). Poté, co situace opět začala v roce 1982 eskalovat, zahájil Izrael operaci „Mír pro Galileu“, známou také jako první libanonská válka. Válka měla za následek odchod Organizace pro osvobození Palestiny (OOP) Jásira Arafata ze země. I přesto se však objevovaly násilnosti, z nichž nejvážnější bylo zavraždění libanonského prezidenta a vůdce křesťanských falangistů Bašíra Džamáíla, z níž jsou dodnes neprávem obviňováni Palestinci. Bombu, která Bašíra zabila, totiž položil čtyřiadvacetiletý křesťan Habíb Šartúní, který pracoval pro tajné služby v Damašku a byl členem Syrské socialistické národní strany. V reakci na atentát vnikly jednotky falangistů do zmíněných palestinských táborů, kde zmasakrovali uprchlíky, včetně starců, žen a dětí. Počet obětí se oficiálně odhaduje v rozmezí 750 až 3500 osob.\n\nPo zavraždění libanonského křesťanského prezidenta Bašíra Džamáíla hledali falangisté odplatu. V poledne 15. září izraelská armáda tábory Sabra a Šatila obklíčila, zřídila u vchodů kontrolní stanoviště a v několika přilehlých výškových budovách pozorovatelny. Jedna z nich se nacházela v sedmipodlažní kuvajtské ambasádě, ze které dle časopisu Time byl „volný a panoramatický výhled“ na oba tábory. O několik hodin později začaly izraelské tanky na tábory střílet.\n\nPodle Lindy Malone z Jerusalem Fund se Ariel Šaron a Rafa'el Ejtan setkal s jednotkami falangistických milicí, vyzval je ke vstupu do táborů, přičemž tvrdil, že OOP byla zodpovědná za Džamáílovo zavraždění. Schůzka skončila v 15 h. 16. září.\n\nO hodinu později se 1 500 bojovníků shromáždilo na bejrútském letišti, které obsadil Izrael. Pod velením Elieho Hobeiky se v džípech izraelské armády přesouvali k táborům dle izraelských instrukcí, kudy se dostanou dovnitř. Jednalo se převážně o falangisty, ale někteří bojovníci pocházeli ze „Svobodných libanonských sil“ Saada Haddada. Dle Ariela Šarona a osobního strážce Elieho Hobeiky byl falangistům dáno „tvrdé a jasné“ varování před útoky na civilisty. Avšak tou dobou bylo známo, že falangisté byli pro Palestince velkým nebezpečím. Dva týdny před masakrem (1. září) otiskl list izraelské armády Bamahane rozhovor izraelského představitele s falangistou, který řekl: „Otázka, kterou si klademe, zní: čím začít - znásilňováním nebo zabíjením?“\n\nPrvní jednotka 150 falangistů vstoupila do tábora v 18 hodin. Během noci stříleli Izraelci nad tábor světlice. Podle jedné holandské zdravotní sestry byl tábor v noci stejně jasný jako „sportovní stadion během fotbalového utkání“.\n\nVe 23 h. byla izraelskému velení ve východním Bejrútu zaslána zpráva, která hlásila zabití 300 lidí včetně civilistů. Zpráva byla přeposlána do velení v Tel Avivu a Jeruzalémě, kde ji četlo více než 20 izraelských vyšších důstojníků.\n\nV jedné chvíli se jeden z bojovníků rádiem zeptal svého velitele Hobeiky co mají dělat s ženami a dětmi v uprchlickém táboře. Rozhovor zachytil izraelský důstojník a slyšel Hobeikovu odpověď: „Tohle je naposledy, co se mě na něco takového ptáte. Víte naprosto přesně, co máte dělat.“ V pozadí rozhovoru bylo slyšet smích falangistických vojáků.\n\nOdpoledne byl svolán mítink izraelského velitele operace a velitelem falangistů. V pátek ráno nařídili Izraelci falangistům zastavit jejich operaci kvůli zprávám o spáchaném masakru.\n\n17. září se navzdory okupaci podařilo do táborů proniknout několika nezávislým pozorovatelům. Jedním z nich byl norský novinář a diplomat Gunnar Flakstad, který viděl falangisty při uklízení mrtvých těl ze zničených domů v Šatile.\n\nMnoho nalezených těl bylo zohaveno. Mnoho chlapců bylo vykastrováno, někteří skalpování, někteří měli do těl vyrytý křesťanský kříž.\n\nAmerická novinářka Janet Lee Stevens napsala později svému manželovi dr. Franklinovi Lambovi: „Viděla jsem mrtvé ženy v domech se sukněmi vytaženými do pasu a roztaženýma nohama, tucty mladých mužů zastřelených v řadě u zdi, děti s podříznutým hrdlem, těhotnou ženu s rozpáraným břichem a očima stále otevřenýma, její zčernalá tvář v němém výkřiku hrůzy, bezpočet miminek a batolat, kteří byli probodnutí nebo rozpáráni a pohození na haldy odpadků.“\n\nPřed masakrem vůdce OOP Jásir Arafat požadoval návrat mezinárodních jednotek Itálie, Francie a USA do Bejrútu, aby chránily civilisty. Tyto jednotky dohlížely na odchod Arafata a OOP z Bejrútu. Itálie vyjádřila „hluboké obavy“ ohledně „nového izraelského postupu“, ale žádné jednotky se do Bejrútu nevrátily. Henry Kamm, zvláštní zpravodaj The New York Times, ve zprávě z 16. září 1982 z Říma napsal: „Jásir Arafat, velitel Organizace pro osvobození Palestiny, dnes vyzval Spojené státy, Francii a Itálii, aby poslali zpět své vojáky do Bejrútu k ochraně jeho obyvatel proti Izraeli...“\n\n„V sázce je čest tří armád a čest jejich zemí,“ řekl Arafat na tiskové konferenci. „Ptám se Itálie, Francie a Spojených států: Co zbylo z vašeho slibu chránit obyvatele Bejrútu?“\n\nV silách izraelské armády bylo proti masakru zakročit, neprojevila však o to sebemenší zájem.\n\nSkutečnost, že izraelská armáda nezakročila, vyvolala v Izraeli velkou vlnu protestů. Na telavivském náměstí Izraelských králů se uskutečnila protiválečná demonstrace, jíž se zúčastnilo rekordních 400 tisíc lidí (v té době desetina obyvatel země). Na nátlak veřejnosti byla ustavena vyšetřovací komise (Kahanova komise), která měla prošetřit podíl IOS na masakru. Komisi vedl soudce nejvyššího soudu Jicchak Kahan. Závěry vyšetřování prokázaly, že hlavní vinu na masakru mají jednotky falangistů. Izraelskou armádu zpráva označila za nepřímo zodpovědnou. Nejhůře ze zprávy vyšel tehdejší ministr obrany a pozdější premiér Ariel Šaron, náčelník generálního štábu Rafael Ejtan a velitel vojenské kontrarozvědky Aman Jehošua Sagui. Nikdo z nepřímých viníků nebyl nikdy trestně stíhán.\n\n"}
{"id": "357321", "url": "https://cs.wikipedia.org/wiki?curid=357321", "title": "Ken Livingstone", "text": "Ken Livingstone\n\nKenneth Robert Livingstone (* 17. června 1945) je britský levicový politik, v letech 2000 až 2008 byl starostou Londýna. \n\nOd roku 1987 do 2001 byl poslancem dolní komory parlamentu za Labouristickou stranu.V letech 1984 až 1986 byl vedoucím Greater London Council. V roce 2000 byl zvolen jako nezávislý kandidát poprvé starostou Londýna, v roce 2004 podruhé už za Labouristickou stranu. Po dvou volebních obdobích byl v květnu 2008 poražen konzervativcem Borisem Johnsonem. Pro své politické názory je nazýván „Rudý Ken“.\n"}
{"id": "357330", "url": "https://cs.wikipedia.org/wiki?curid=357330", "title": "František Jehlička", "text": "František Jehlička\n\nFrantišek Jehlička, uváděn též jako František Jehlicska (20. ledna 1879 Kúty – 3. ledna 1939 Vídeň), byl slovenský římskokatolický kněz, politik a publicista, v meziválečném období stoupenec prouherské a promaďarské orientace.\n\nSvá gymnaziální studa absolvoval ve Skalici, Ostřihomi a v Prešpurku. Všude vynikal jako mimořádně nadaný student. Ve studiích pokračoval na teologickém institutu Pázmáneu ve Vídni, kde byl jako druhý Slovák v historii promován \"Sub auspiciis imperatoris\". Na znak uznání jeho mimořádných studijních výsledků mu císař František Josef I. daroval diamantový prsten.\n\nPo ukončení studií působil jako kaplan v Modře, kde současně přednášel v učitelském ústavu. Po svém kněžském přeložení do Prešpurku v roce 1904 se zapojil do činnosti skupiny okolo Ferdiše Jurigy. Pod pseudonymem Salesius byl stálým přispěvatelem slovenských \"Katolických novin\".\n\nByl poslancem Uherského sněmu za Slovenskou ľudovou stranu. Do uherského sněmu úspěšně kandidoval za pezinský okres v roce 1906. V rámci předvolebního boje vystoupil po boku Andreje Hlinky v ružomberském okrese na podporu kandidatury Vavro Šrobára. Tehdejší římskokatolická církevní herarchie se snažila - podle hesla „nemůžeš sloužit dvěma pánům“ - zamezit angažovanosti slovenských kleriků v politice. V době soudních procesů s Hlinkou i Jurigou se Jehlička rozhodl vrátit svůj poslanecký mandát a nastoupit na místo profesora teologického institutu v Budapešti. Na poslanecký mandát rezignoval v únoru 1907.\n\nV roce 1919 se stal poslancem československého Revolučního národního shromáždění v Praze. Zvolen byl na 39. schůzi v březnu 1919. Mandátu byl ale již na podzim 1919 zbaven.\n\nJiž brzy po vzniku Československa se totiž stal razantním kritikem československé moci na Slovensku. Jako katolický konzervativec odmítal liberální zákonné předlohy, vystupoval dokonce proti uzákonění rozluky manželství. V srpnu 1919 navštívil Andreje Hlinku v Ružomberku a stěžoval si na perzekuci katolického tisku a spolků ze strany Čechů, respektive ministra Vavro Šrobára. Byl spoluautorem Memoranda slovenského národa z 20. září 1919 adresovaného Pařížské mírové konferenci, kam Jehlička přesvědčil vycestovat i Andreje Hlinku, aby samostatně vyjednávali o státoprávní budoucnosti Slováků. Jejich akce byla československými politiky odmítnuta a Jehlička na podzim 1919 kvůli ní ztratil poslanecký mandát.\n\nNa rozdíl od autonomisticky orientovaného Hlinky byl Jehlička stoupencem promaďarské, respektive prouherské orientace, později přímo maďarským agentem. V memorandu, které v roce 1919 neúspěšně předkládal velmocem na mírové konferenci, dokonce byl i požadavek na vypsání referenda o příslušnosti Slovenska k ČSR či Maďarsku. Hlinka, ač signatář tohoto memoranda, později odmítal, že by takový požadavek někdy odsouhlasil. Historik Jan Rychlík to přičítá faktu, že Hlinka neuměl francouzsky a Jehlička memorandum stylizoval ve francouzštině. Do Československa se Jehlička po své misi na mírovou konferenci již nevrátil.\n\nOd roku 1919 působil v zahraničí, kde se zasazoval o státoprávní rozchod Slováků s Čechy a návrat Slovenska pod uherskou Svatoštěpánskou korunu. V roce 1928 se v Budapešti pochvalně vyjádřil o článku \"vacuum iuris\", který napsal Vojtech Tuka a v němž se naznačovala možnost právní neplatnosti československé moci na Slovensku.\n\n\n"}
{"id": "357335", "url": "https://cs.wikipedia.org/wiki?curid=357335", "title": "Albert Barillé", "text": "Albert Barillé\n\nAlbert Barillé (14. února 1920 Varšava – 11. února 2009 Neuilly-sur-Seine) byl francouzský filmový producent a scenárista, zakladatel firmy Procidis.\n\nRežíroval vzdělávací animované seriály pro děti.\n\n\n"}
{"id": "357347", "url": "https://cs.wikipedia.org/wiki?curid=357347", "title": "Hoříkovice", "text": "Hoříkovice\n\nNázev Hoříkovice má více sídel:\n"}
{"id": "357348", "url": "https://cs.wikipedia.org/wiki?curid=357348", "title": "Martialis heureka", "text": "Martialis heureka\n\nMartialis heureka je druh mravence. Patří do samostatné podčeledi Martialinae. Dva jedinci byli nalezeni v roce 2000 v půdě tropického pralesa poblíž města Manaus v Brazílii, ale exempláře se později ztratily. Znovunalezen byl tamtéž v roce 2003 a byl popsán v roce 2008.\n\nRodové jméno mravence odkazuje na planetu Mars, protože druh mravence je natolik zvláštní, jakoby přišel z Marsu. Druhové jméno heureka je podle řeckého heuréka (ηὕρηκα, „\"Našel jsem to!\"“) podle zvolání Archiméda.\n\n"}
{"id": "357355", "url": "https://cs.wikipedia.org/wiki?curid=357355", "title": "Euhémeros", "text": "Euhémeros\n\n__BEZOBSAHU__\n\nEuhémeros, latinsky Euhemerus (asi 340 př. n. l. Messina (?) – asi 260 př. n. l.) byl starověký řecký spisovatel, který žil na dvoře krále Kassandra Makedonského. Bývá považován za stoupence kyrénské školy. Ve svém díle, které se zachovalo jen ve zlomcích, podával racionální výklad řeckých mýtů. Tento postup se po něm nazývá euhemerismus.\n\nEuhémeros žil v době helénismu, kdy byl Alexander Veliký zařazen mezi bohy, podobně jako seleukovští králové, a chtěl ukázat, že hranice mezi světem bohů a lidí není tak ostrá, jak se domnívali jiní. Podle církevního historika Eusebia z Kaisareie bylo jeho (dávno ztracené) dílo „Posvátné příběhy“ (\"Hiera anagrafé\") patrně utopický román, který popisoval čistě racionální společnost na vymyšleném ostrově Panchaei. Autor se tam měl dostat cestou kolem Arábie. Obyvatelé tohoto ostrova prý vykládají známé mýty jako historické události a vysvětlují, co se tehdy vlastně stalo. Tak řečtí bohové byli podle nich původně králové, Zeus byl velký dobyvatel a panoval na Krétě, kde se prý ještě ukazuje jeho hrob. Podobně postupoval při výkladu mýtů už Hérodotos, viz například mýtus o Io, (\"Dějiny\" I.1nn.) nebo příběh o Trojské válce (\"Dějiny\" II.18nn.), Euhémeros však byl patrně důslednější a současníci ho pokládali za ateistu.\n\nEuhémerovy výklady použili raně křesťanští spisovatelé v polemice s pohanstvím, zejména sv. Cyprián ve spise „O marnosti model“ (\"De vanitate idolorum\" z roku 247), kde takto vykládá vznik pohanských bohů zejména na příkladech Melicerta a Dioskurů. Také křesťanský islandský básník Snorri Sturluson v eposu Edda (kolem 1220) vykládá původ severských bohů z historických postav, nechce tím však božstva zpochybnit, nýbrž naopak legitimovat současné panovnické rody. Euhémeristický výklad posvátných příběhů se znovu objevuje ve Francii v 18. století a pokračuje přes Herberta Spencera až po populárního spisovatele Roberta Gravese (\"Řecké mýty\", 1955).\n"}
{"id": "357357", "url": "https://cs.wikipedia.org/wiki?curid=357357", "title": "Ourense", "text": "Ourense\n\nOurense (galicijsky a portugalsky \"Ourense\", ) je lázeňské město, třetí největší sídlo Galicie, země na severozápadě Španělska; žije zde 107 176 obyvatel (2007). Město leží v jižní části Galicie na soutoku řek Miño, Barbaña a Loña. Je centrem provincie Ourense, jedné ze čtyř provincií Galicie.\n\nDějiny města začínají už v římských dobách. Ourense je vyniká mimo jiné románskou katedrálou z 12. století, gotickým kostelem nejsvětější Trojice, a mnoha dalšími kostely a památkami, mj. cennými mosty; známé jsou také zdejší termální prameny (o teplotě 60—68 °C), zvané \"As Burgas\".\n\nV Ourense se narodili spisovatelé José Ángel Valente, Vicente Risco, Ramón Otero Pedrayo, Curros Enríquez. Pochází odtud také předseda galicijské \"xunty\" Alberto Núñez Feijóo.\n\nMěsto je největším železniční uzlem Galicie, prochází jim elektrifikovaná trať z Leónu a Monforte de Lemos do Viga, také vysokorychlostní trať Olmedo – Zamora – Galicie, jež vychází z VRT Madrid – Segovia – Valladolid.\n\nMěsto a jeho provincie jsou tradičně poměrně chudé. Průmysl převážně textilní a potravinářský, vyniká výroba vína a tradičního kávového likéru.\n\n\n"}
{"id": "357360", "url": "https://cs.wikipedia.org/wiki?curid=357360", "title": "Na Knížecí", "text": "Na Knížecí\n\nNa Knížecí je název více míst:\n\n\n"}
{"id": "357361", "url": "https://cs.wikipedia.org/wiki?curid=357361", "title": "Knížecí", "text": "Knížecí\n\nNázev Knížecí má více míst: \n\nSlovo Knížecí je dále obsaženo například v názvech: \n\n"}
{"id": "357362", "url": "https://cs.wikipedia.org/wiki?curid=357362", "title": "Josef František Frič", "text": "Josef František Frič\n\nJosef František Frič, též psaný Joseph Fritsch (6. března 1804 Slaný – 21. května 1876 Praha), byl český vlastenec, advokát, politik a profesor Karlovy univerzity.\n\nNarodil se v zámožné měšťanské rodině ve Slaném, kde absolvoval piaristické gymnázium, pak vystudoval práva na pražské univerzitě, roku 1827 získal doktorát a stal se úspěšným advokátem, od roku 1837 i zemským. Od roku 1848 na univerzitě také přednášel soudní právo a překladem Soudního řádu i zavedením češtiny k soudu se významně přičinil o vznik české právní terminologie. V roce 1848 byl členem konzervativního Svatováclavského výboru a podílel se na formulaci jeho peticí, navrhl novou ústavu a zřízení pro město Prahu. V červnu 1848 byl zvolen poslancem Zemského sněmu a měl kandidovat do Říšského sněmu. Byl však zatčen a vězněn na Hradčanech, po propuštění roku 1849 byl obhájcem Karla Havlíčka Borovského a věnoval se hlavně městské politice. Už od roku 1842 byl pokladníkem Matice české a prvním starostou Měšťanské besedy. Roku 1861 byl jmenován profesorem práva, roku 1862 zvolen děkanem Právnické fakulty. Od roku 1851 byl členem městského zastupitelstva a v letech 1861–1869 členem Městské rady a Zemského sněmu.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo.\n\nByl dvakrát ženat. Jeho první manželka Johanna Reisová (*1809 – †1849), se kterou se oženil v roce 1828 pocházela z Rožmitálu a byla sestrou Antonie Reisové (Bohuslavy Rajské), manželky Františka Ladislava Čelakovského.. Druhá manželka Anna Jirková (1812-1889) pocházela z Vlašimi a byla vdovou po advokátu Janu Neubertovi. S první ženou měl šest dětí: prvorozený syn byl slavný publicista a politik Josef Václav Frič (*1829), dále významný přírodovědec a ředitel Národního muzea Antonín Frič (*1832), Karel Frič (*1834) podnikal, mj. ve výrobě likérů, Václav Frič(*1839) se stal obchodníkem s přírodninami a plodinami, a nejmladší Vojtěch Frič (*1844) právníkem. Dcera Božena (1843-1850) zemřela jako dítě.\n\nSpolečně s Karlem Jaromírem Erbenem a Antonínem Strobachem přeložil do češtiny \"Soudní a konkursní řád\" a \"Občanský zákoník\".\n\n\n"}
{"id": "357363", "url": "https://cs.wikipedia.org/wiki?curid=357363", "title": "China Open (tenis) 2008 – muži", "text": "China Open (tenis) 2008 – muži\n\nTenisový turnaj ATP China Open 2008 se konal ve dnech 22. - 28. září v Pekingu, hlavním městě Číny venku na kurtech s tvrdým povrchem. Odměny činily 524,000 dolarů.\n\nVe finále dvouhry porazil Andy Roddick izraelského tenistu Dudiho Selu ve třech setech 6-4, 6-7, 6-3 a získal 26. titul ve dvouhře na okruzích ATP.\n\nVe čtyřhře zvítězil britsko-australský pár Ross Hutchins - Stephen Huss.\n\n\n\n"}
{"id": "357366", "url": "https://cs.wikipedia.org/wiki?curid=357366", "title": "Evonne Goolagongová", "text": "Evonne Goolagongová\n\nEvonne Fay Goolagongová-Cawleyová (* 31. července 1951 Griffith, Nový Jižní Wales) je bývalá australská profesionální tenistka a ženská světová jednička ve dvouhře.\n\nZa svou kariéru vyhrála čtrnáct Grand Slamů, z toho sedm ve dvouhře, šest ve čtyřhře a jeden v mixu. V letech 1974–1977 dokázala na Australian Open vyhrát čtyřikrát v řadě jak dvouhru, tak i ženskou čtyřhru.\n\nV letech 1971, 1973 a 1974 byla členkou vítězného australského týmu, který triumfoval v Poháru národů.\n\nV letech 1974 a 1976 vyhrála závěrečný Turnaj mistryň pro nejlepší hráčky sezóny.\n\nPochází z domorodé australské rodiny Aboriginců. Vyrůstala společně se sedmi sourozenci na malém venkovském městě Barellan v Novém Jižním Walesu. Od útlého věku hrála tenis. Když jí bylo 16 let, přijel se na její talent podívat Vic Edwards, majitel tenisové školy v Sydney, který dostal tip od dvou svých asistentů a okamžitě rozpoznal její nadání. Evonne s ním odjela do Sydney, kde dokončila v roce 1968 střední školu, ale především se plně věnovala tenisu v Edwardsově tenisovém centru.\n\nV průběhu své kariéry se provdala (1975) za britského profesionálního tenistu Rogera Cawleye. V roce 1983 se manželé usadili ve Spojených státech v Naples na Floridě. Po osmi letech se pár vrátil do Austrálie, konkrétně do Noosa Heads v Queenslandu, kde vychovávali dvě děti – dceru Kelly (1977) a syna Morgana (1981).\n\nV roce 1988 byla uvedena do Mezinárodní tenisové síně slávy.\n\nV roce 1972 byla oceněna Řádem britského impéria (MBE) a o deset let později v roce 1982 obdržela Řád Austrálie (AO).\n\nV roce 2002 pak byla jmenovaná kapitánkou australského fedcupového týmu.\n\n"}
{"id": "357369", "url": "https://cs.wikipedia.org/wiki?curid=357369", "title": "Krejčovice", "text": "Krejčovice\n\nKrejčovice () jsou osada v okrese Prachatice, 7,5 km jihozápadně od Prachatic. Krejčovice jsou základní sídelní jednotkou na stejnojmenném katastrálním územím, patří k části Mlynářovice města Volary. \n\nKrejčovice se nachází v nadmořské výšce 680 m na svazích Boubínské hornatiny, nad kaňonovitým údolím Blanice v blízkosti jejího soutoku s Křemenným a Milešickým potokem (údolí chrání přírodní rezervace Na soutoku). Stráně a pastviny jsou zde natolik strmé, že Krejčovice byly přirovnávány ke krkonošskému typu osídlení.\n\nPrvní písemná zmínka o osadě pochází z roku 1359. V roce 1910 zde stálo 33 domů se 181 obyvatelem (všichni německé národnosti). V té době zde byly dva mlýny na Milešickém potoce (\"Brotführer Mühle\" a \"Tahedl Mühle\") a škola.\n\nV současnosti zde stojí 11 domů a chátrající kaple svatého Josefa. Ta je od ledna 2015 chráněnou kulturní památkou. V roce 2019 byla kaple zrekonstruována.\n\n"}
{"id": "357371", "url": "https://cs.wikipedia.org/wiki?curid=357371", "title": "Ró", "text": "Ró\n\nRó nebo rhó (majuskulní podoba Ρ, minuskulní podoba ρ či ϱ, řecký název \"ῥῶ\") je sedmnácté písmeno řecké abecedy. V systému řeckých číslovek reprezentuje hodnotu 100. Čte se jako české 'r'.\n\nZ písmene ró se vyvinulo 'R' v latince i 'Р' v cyrilici. Majuskulní podoba je snadno zaměnitelná s majuskulním 'P' z latinky.\n\nMalé písmeno 'ρ' se používá jako symbol pro:\n\nV Unicode je podporováno \n\nV HTML je možné zapsat tyto znaky pomocí jejich Unicode čísla: &#929; respektive &#961; respektive &#1009.\nMajuskulní podobu je také možné zapsat pomocí HTML entity &Rho;, základní variantu minuskulní podoby pomocí &rho;.\n\nV prostředí LaTeXu je možné použít příkazy \\rho a \\varrho pro minuskulní varianty, pro majuskulní podobu se používá písmeno 'P' z latinky.\n"}
{"id": "357374", "url": "https://cs.wikipedia.org/wiki?curid=357374", "title": "Podhůří", "text": "Podhůří\n\nPodhůří, též významem shodné podhoří nebo také krajina pod horami, je geograficky krajinná oblast na širším úpatí pohoří (horského pásma, horstva, hor), geomorfologicky vymezené území typu vrchoviny nebo i pahorkatiny ve tvaru zemského povrchu (georeliéfu). Krajinná oblast horopisně a vývojem vzniku navazuje v georeliéfu vrchoviny na terén s převládající relativní výškovou členitostí 300 - 600 m typu hornatiny nebo v georeliéfu pahorkatiny na terén s převládající relativní výškovou členitostí 150 - 300 m typu vrchoviny.\n\nV geografii Česka může být příkladem podhůří Svatoborská vrchovina na úpatí pohoří se zeměpisným jménem (oronymum) Šumava nebo v geomorfologickém regionálním členění Skutečská pahorkatina navazující na georeliéf typu vrchoviny v rámci geomorfologického celku Železné hory.\n\nPodhůří je v reliéfu krajiny území v relativně nižších nadmořských výškách, než navazující terén hornatinného nebo i vrchovinného typu. Stavbou zemské kůry (morfostruktury) je podhůří propojeno s vypuklým tvarem zemského povrchu (georeliéfem) ve vyšších nadmořských výškách, obecně pojmenovaným jako pohoří. Krajina tzv. pod horami je někdy uváděna také ve slovním spojení pohorský kraj.\n\nTypem georeliéfu je to zpravidla vrchovina přecházející v hornatinu, ale může jím být i horopisně nižší pahorkatina přecházející ve vrchovinu, přičemž oba typy georeliéfu (vrchovina - hornatina nebo pahorkatina - vrchovina) jsou spolu horopisně a svým vznikem vývojově spjaty a tvoří z hlediska morfostruktury skladebné části horopisné, resp. geomorfologické jednotky (územně vymezené části georeliéfu vyznačující se typickým vzhledem).\n\nPodhůří může být přechodem do horského terénu (Svatoborská vrchovina - Šumava) i do terénu vrchoviny (Skutečská pahorkatina - Železné hory). Z hlediska topografie lze podhůří chápat jako přechod celkového rázu terénu (kopce, kupy, vrchy) v horopisně vymezené oblasti do krajiny s jiným tvarem zemského povrchu a výškovými body terénu na vrcholech s vyšší nadmořskou výškou, v přesnějším vymezení po hranici hornatiny nebo vrchoviny sousední geomorfologické jednotky.\n\nPříkladem mohou být geomorfologické celky tvořící skladebné části geomorfologické podsoustavy s názvem Šumavská hornatina, z hlediska morfostruktury se stejnou stavbou zemské kůry a podobnou relativní výškovou členitostí:\nPodhůří ve vztahu k pohoří (zpravidla vrchovina ku hornatině) leží ve výškových polohách na úpatí horského pásma a je vymezeno územím geomorfologické (horopisné) jednotky. Příkladem může být Svatoborská vrchovina, geomorfologický podcelek Šumavského podhůří ležící na úpatí hornatiny geomorfologického celku s názvem Šumava.\n\nVrchovina v regionální skladbě tvaru zemského povrchu (georeliéfu) je však ve svém významu nejprve (primárně) vyvýšené území nad okolní pahorkatinu nebo sníženinu, například Kameničská vrchovina horopisem výše než Skutečská pahorkatina nebo Podhradská kotlina, s nimiž sousedí v rámci geomorfologického celku Železné hory a teprve v druhé řadě horopisně vymezené území ležící mezi pahorkatinou a hornatinou (horami, pohořím) jako jejich tzv. mezičlánek neboli podhůří, například uvedená Svatoborská vrchovina.\n\nPahorkatina muže být na vymezeném území podhůřím, podobně jako vrchovina, v souvislosti s pohořím tzv. vrchovinného rázu (Železné hory). Například Skutečská pahorkatina je podhůřím Železných hor, které jsou typem georeliéfu plochou vrchovinou. Železnohorské pásmo vrcholů, též obecně nazývané hřeben jako u hornatiny, tak ve skutečnosti nenáleží horám, ale kopcům (vrch, kupa atd.) vrchoviny, horopisně nejvyšší (Kameničská vrchovina) v geomorfologickém celku s názvem Železné hory.\n\nS nižší nadmořskou výškou ve vztahu hornatina a vrchovina (vrchovina a pahorkatina) netvoří podhůří obecně tzv. nížinu (území v absolutně nižší nadmořské výšce ve smyslu jejího kartografického značení zelenou barvou v mapě), nýbrž krajinou oblast a geomorfologickou jednotku s relativně nižší nadmořskou výškou vymezenou územím rozdílného typu georeliéfu (vrchovina, pahorkatina, sníženina), příkladem je uvedené Novohradské podhůří.\n\nVelice zjednodušeně lze podhůří vymezit též jako území, na kterém se postupně zvedají kopce (vrchy) a přechází v hory a v pojetí úzkého úpatí horského pásma tvoří přechod mezi terény s odlišným krajinným rázem, zpravidla vrchovinou a horským terénem.\n\nKromě vymezení území v rámci geomorfologické regionální skladby tvaru zemského povrchu, může mít označení krajiny za podhůří i význam v oblasti kulturní krajiny. Podhůří může označovat krajinnou oblast s určitým významem přírodního, kulturního a estetického charakteru a také vyjadřovat spojení v různých konkrétních souvislostech lidského života (bydlení, práce, podnikání, zemědělská činnost, umělecká tvorba, lidové tradice), také poznávání krajiny spojené se vzděláváním, cestováním, turistikou a nebo ve významu rodného kraje. \n\nVýznamnou v uvedených souvislostech se stala Evropská úmluva o krajině publikovaná ve Sbírce mezinárodních smluv čá 6/2017 (překlad účinný od 10. února 2017).\n\nGeografický pojem „podhůří\" je poměrně často v geografii Česka zastoupen. Využívaný je ve smyslu geografické polohy sídel u jejich názvů nebo ztotožnění se s určitou krajinou zejména v názvech svazků obcí (mikroregionů) nebo místních akčních skupin, motivem jsou kromě geografické polohy a přírody také lidové tradice a podobný hospodářský vývoj a demografická skladba. Příkladem mohou být:\n\n"}
{"id": "357379", "url": "https://cs.wikipedia.org/wiki?curid=357379", "title": "Walter Hohmann", "text": "Walter Hohmann\n\nWalter Hohmann (18. března 1880 Hardheim – 11. března 1945 Essen) byl německý vědec, který významně přispěl k rozvoji nebeské mechaniky a teorie kosmických letů. V roce 1925 publikoval metodu, jak s minimální spotřebou paliva uskutečnit let mezi planetami.\nVystudoval na Vysoké škole technické v Mnichově obor stavební inženýrství. Od roku 1904 pracoval jako statik v řadě stavebních firem ve Vídni, Hannoveru, Berlíně a Vratislavi. V roce 1912 se stal radou na stavebním úředu v Essenu. Studoval dál na \"Rýnsko-vestfálské vysoké škole technické\" v Cáchách, kde na závěr studií získal titul doktora v oboru stavebního inženýrství. Byl aktivním členem spolku \"Verein für Raumschiffahrt\". Později svou zálibu kolem raketového výzkumu opustil v obavě ze jeho zneužití nacisty.\n\nPo bombardování Essenu spojenci zemřel po šoku a vyčerpání.\n\n\nNa jeho počest se optimální meziplanetární dráha nazývá Hohmannova elipsa nebo nesprávně Hohmannova přechodová dráha.\n\nJeden z kráterů na Měsíci byl pojmenován jeho jménem.\n\n"}
{"id": "357381", "url": "https://cs.wikipedia.org/wiki?curid=357381", "title": "Hohmannova elipsa", "text": "Hohmannova elipsa\n\nHohmannova elipsa, též Hohmannova trajektorie či Hohmannova přechodová dráha (podle ČSN 310001 je toto označení nesprávné), je z hlediska spotřeby paliva téměř optimální dráha pro přelet mezi dvěma blízkými planetami, obíhajícími stejné centrální těleso. Nazývá se podle německého vědce Waltera Hohmanna, který její teorii publikoval v roce 1925.\n\nV sovětské a ruské literatuře je někdy označována jako Hohmann-Vetčinkinova dráha, protože stejný koncept na svých veřejných přednáškách v letech 1921-1925 zmiňoval ruský matematik Vladimir Petrovič Vetčinkin.\n\nDráha má tvar půlelipsy, která se ve vrcholech dotýká drah obou planet.\n\nJe používána pro lety k Marsu a Venuši. Ke vzdálenějším planetám je z důvodu úspory paliva volena obvykle mnohem složitější dráha s řadou gravitačních manévrů.\nPo Hohmannově elipse se může pohybovat například i kosmická sonda z oběžné dráhy kolem Země na cestě k Měsíci.\n"}
{"id": "357382", "url": "https://cs.wikipedia.org/wiki?curid=357382", "title": "Pius", "text": "Pius\n\nPius je jméno latinského původu, které znamená „zbožný“. V Česku je velmi ojedinělé, v roce 2007 je neslo 6 občanů a registrovaných cizinců. Jeho ženskou obdobou je Pia. Rovněž druhý pád jednotného čísla mužského rodu zní \"Pia\".\n\nJe to jedno z nejpoužívanějších jmen papežů, vybralo si je dvanáct z nich. Patří též mezi řeholní jména.\n\n\n\n\n"}
{"id": "357387", "url": "https://cs.wikipedia.org/wiki?curid=357387", "title": "Pohlavní znaky", "text": "Pohlavní znaky\n\nPohlavní znaky jsou souhrn znaků, které odlišují jedince podle pohlaví a umožňují jeho určení. Tyto anatomické a fyziologické znaky dělíme na primární přímo spojené s rozmnožovacími orgány a sekundární. Lze se setkat i s termínem terciární (např. odlišnosti uspořádání mozku) a kvartérní (psychické).\n\nPohlavními znaky jsou jak specifické orgány (dělí se na zevní, přímo viditelné, a vnitřní), tak specifické tvarové i funkční charakteristiky těla i orgánů, případně charakteristiky projevů, včetně sexuální orientace. Na základě výskytu těchto znaků lze s vysokou pravděpodobností u jedince (za běžných podmínek) určit jeho příslušnost k danému pohlaví, zpravidla samčí či samičí.\n\nPrimární pohlavní znaky jsou tělesné struktury a orgány přímo spjaté s pohlavním rozmnožováním. U člověka a většiny pohlavních živočichů se primární pohlavní znaky v nedovyvinuté podobě utvářejí před narozením (porodem a teprve později nabývají rozmnožovací funkčnosti, zatímco sekundární pohlavní znaky se u člověka zpravidla zřetelně rozvíjejí až postupně po narození, zejména v období dospívání.\n\n\n\nSekundární pohlavní znaky se, na rozdíl od primárních pohlavních znaků, vytvářejí v průběhu dospívání, u lidí tedy v období puberty. Výrazná odlišnost samce a samice se nazývá pohlavní dimorfismus.\n\nNěkteré organismy nemají rozlišená pohlaví a rozmnožují se pouze nepohlavně. Organismy, které mají pohlaví striktně oddělená, se nazývají gonochoristé. V některých případech lze u jednoho jedince nalézt vícero různých genitálií (ploštěnci, kroužkovci), ten je pak označován za hermafrodita a je schopen při pohlavním rozmnožování zastávat obě role, nicméně dále platí předpoklad o účasti vícero jedinců při pohlavním aktu, byť je zřídka možné samooplození (tasemnice). Vyšší organismy včetně lidí patří mezi gonochoristy, přesto i zde je možný občasný \"hermafroditismus\", coby intersexuální malformace daná obojetností genitálu a gonád. Určení jedince závisí na převažujícím vzhledu genitálu. V případě pseudohermafrodismu (p. maskulinus, p.femininus) jde o vývojovou poruchu, kdy pohlaví určené na základě genitálu se liší od pohlaví určeného na základě chromozomální výbavy resp. pohlaví gonadální, což znemožňuje další reprodukci.\n\nU člověka se tradičně určuje pohlaví podle genitálií, intersexualita, tedy nevyhraněnost primárních znaků (hermafroditismus či bezpohlavnost), je poměrně vzácná a je považována za vývojovou poruchu. Pokud se druhotné pohlavní znaky blíží opačnému pohlaví, než jakému odpovídají genitálie, ve většině moderních kultur to na určení pohlaví nemá vliv, ale může to jedince stigmatizovat a ovlivňovat jeho sociální status, častěji k horšímu. Pokud však psychické pohlaví neodpovídá primárním pohlavním znakům a jím určené tělesné pohlaví je egodystonní, označuje se takový stav za transsexualitu a některé moderní společnosti přiznávají takovým jedincům právo na pohlavní identitu odpovídající psychickému pohlaví a na lékařskou úpravu tělesných pohlavních znaků. Rovněž v některých předmoderních kulturách nebyla u mezních a smíšených případů pohlavní identita určována vždy striktně podle genitálií.\n\nPohlaví je u lidí předurčeno geneticky, samci mají chromozomální výbavu XY, ženy pak XX. Nicméně v případě odlišné funkce genů SRY resp. RSPO1 během vývoje plodu je aktivována kaskáda, která vede k přeměně XX ženy na XX jedince se všemi pohlavními znaky může. Po hormonální terapii a chirurgickém zásahu lze u lidí změnit primární a sekundární pohlavní znaky i v dospělosti.\n\nU ryb je možná změna pohlaví při styku jedinců s tzv. endokrinním disruptorem, což je např. i lidská hormonální antikoncepce, ale v takovém případě je sexuální funkce ohrožena. U některých druhů je pohlaví určeno až epigeneticky (tj. tvorba pohlavních gamet je dána vlivem vnějších podmínek), a tak je samovolná změna pohlaví s možností pokračovaní v rozmnožování poměrně častá u nižších vodních druhů s primitivním reprodukčním systémem tzv. reverze pohlaví v ontogenezi.\n\n"}
{"id": "357393", "url": "https://cs.wikipedia.org/wiki?curid=357393", "title": "Pia", "text": "Pia\n\nPia je ženské jméno latinského původu, které znamená „zbožná“. Jejím mužským protějškem je jméno Pius. V Česku jde o jméno raritní, v roce 2007 je nosilo 9 žen (z toho ani jedna samostatně).\n\n\n\n"}
{"id": "357394", "url": "https://cs.wikipedia.org/wiki?curid=357394", "title": "Capitol Records", "text": "Capitol Records\n\nCapitol Records je hudební vydavatelství sídlící v Hollywoodu. Založili ho v roce 1942 hudebník Johnny Mercer se společníky Buddy DeSylvou a Glennem Wallichsem. Později toto vydavatelství koupila britská společnost EMI.\n\n\n"}
{"id": "357399", "url": "https://cs.wikipedia.org/wiki?curid=357399", "title": "Naduť", "text": "Naduť\n\nNaduť (\"Bryophyllum\") je bývalý rod z čeledi tlusticovité, který je v současné taxonomii řazen do rodu \"Kalanchoe\" (kolopejka) na úrovni samostatné stejnojmenné sekce.\n\nNadutě jsou poměrně nenáročné rostliny převážně původem z Madagaskaru, které kvetou při vhodných podmínkách růžovými, fialovými, oranžovými nebo jinak zbarvenými květy, které jsou zvoncovitého tvaru. Snáší plné slunce i polostín a teplotu krátkodobě až nad bod mrazu, jsou ale teplomilné (v létě i přes 30 °C). Na slunném a suchém stanovišti se rostliny různě zbarvují.\n\nPěstují se v kypré, pískem a na dně střepinami promíšené půdě (směs pro kaktusy a sukulenty). U některých druhů se na koncích listů vytvářejí nové malé rostlinky. Tento jev se označuje jako viviparie.\n\nZ velké části se jedná o léčivé rostliny, používá se šťáva z listů. Obsahují ale malé množství alkaloidů. Květy jsou jedovaté.\n\nListy této rostliny používají podobně jako mnohé jiné sukulenty specializovanou fotosyntetickou metodu pro zadržení oxidu uhličitého (CO2), tzv. CAM cyklus. CAM je adaptace, která snižuje ztrátu vody z listů obrácením každodenního rytmu fixace CO. CAM rostliny otevírají své průduchy listů (stomata) během noci, kdy je tepelná zátěž nízká a zadržují CO v malátu (kyselině jablečné), jež se udržuje ve vakuolách. Během dne se průduchy listů uzavřou, malát se dekarboxyluje a konvenční fotosyntéza s použitím světelné energie přemění uvolněné CO2 na cukry. Listy jsou sukulentní k vytvoření dostatečné skladovací kapacity pro malát. Tato neobvyklá každodenní regulace CAM fotosyntézy učinila z této rostliny zajímavý objekt pro fyziologické, biochemické a molekulární studie.\n\nPodél zubatého okraje listů se vytvářejí malé sazeničky, které později lehce odpadnou, čímž se rostlina šíří vegetativně. CAM těmto rostlinkám umožňuje přežít až do úplného zakořenění.\n\nČeské názvy: naduť madagaskarská, Matka tisíců, Pokojový žen-šen\nVzhled: velké tmavě zelené listy (zespodu lehce žíhané), zubaté okraje, „štít” na bázi listů a lehce fialový stonek.\n\nVzhled: úzké trubičkovité listy, tmavě žíhané.\n\nVzhled: téměř kulaté, celozelené listy, s vroubkovaným okrajem.\n\nVzhled: odpovídající křížení, listy bez „štítu” na bázi listů a celkově užší než \"B. daigremontianum\".\n\n\n"}
{"id": "357405", "url": "https://cs.wikipedia.org/wiki?curid=357405", "title": "Jan Štěpánek", "text": "Jan Štěpánek\n\nJan Štěpánek (* 14. června 1937 Praha – 6. června 2013 u Basileje byl český a švýcarský lékař.\n\nVystudoval lékařství v Praze a promoval v roce 1961. Pracoval v Hlavově ústavu Fakulty všeobecného lékařství, později jako odborný internista ve Fakultní nemocnici a v Kardiopulmonární laboratoři, která byla referenční laboratoří Světové zdravotnické organizace.\n\nV roce 1968 se opakovaně veřejně postavil za práva nestraníků, kteří byli v tehdejším Československu druhořadými občany. Spoluzaložil Klub angažovaných nestraníků a stal se jeho druhým předsedou. V září 1968 byl vedením Karlovy univerzity vyzván k odjezdu do ciziny (vyhoštěn).\n\nV zahraničí pracoval v kardiovaskulárním výzkumu firmy Ciba-Geigy v Basileji. Publikoval několik desítek prací a měl příležitost navštívit řadu vedoucích pracovišť v USA. I v době práce ve farmaceutickém průmyslu měl pravidelné klinické dny, aby neztratil styk s klinickou medicínou. Po získání švýcarské internistické odbornosti se věnoval nemocným a medicíně.\n\nŽil s manželkou a dvěma, dnes dospělými, syny v Zeiningenu u Basileje.\n\n"}
{"id": "357411", "url": "https://cs.wikipedia.org/wiki?curid=357411", "title": "Policie", "text": "Policie\n\nPolicie (z latinského slova \"politia\" = „veřejná správa“, které je odvozené od řeckého πόλις \"polis\" = město) je represivní složka státu, určená k udržování pořádku uvnitř státu a jeho vnitřní bezpečnosti (na rozdíl od armády, která chrání před vnějším nepřítelem), k ochraně práv, majetku a bezpečnosti občanů a ke stíhání pachatelů trestné činnosti. V nedemokratických zemích bývá zneužívána k potlačování a kriminalizování politických odpůrců těch, kteří jsou zrovna u moci. Policie různých států spolupracují na dopadení nebezpečných kriminálních živlů, operujících na území více států.\n\nPříslušník policejního sboru se nazývá policista.\n\nV České republice tuto roli plní státní Policie České republiky a obecní (městské) policie jednotlivých obcí a měst. Vedle těchto existuje i Vojenská policie.\nOd vzniku samostatného Československa existovalo více sborů s tzv. policejními pravomocemi. Zejména policejní úlohu plnilo četnictvo, ve větších městech policie a v obcích též obecní policie, která plnila více úkolů, než kolik vykonává dnes.\n\nV souvislosti se změnou režimu v roce 1948 byly policie, četnictvo a obecní policie sloučeny a vznikl Sbor národní bezpečnosti. Byl tvořen dvěma základními součástmi a to Veřejnou bezpečností a Státní bezpečností, která mj. plnila rozvědné a kontrarozvědné úkoly.\n\nPo sametové revoluci v roce 1989 byl Sbor národní bezpečnosti zrušen a úkoly Veřejné bezpečnosti byly převzaty nově vzniklou Policií České republiky a Policejním sborem Slovenské republiky. Rovněž nejdříve živelně a později na základě zákonů vznikly obecní policie.\n\nVedle nich působila Ozbrojená ostraha železnic, která se přejmenovala na Federální Železniční policii a od 1. ledna 1993 na Železniční policii ČR a SR a rovněž Ozbrojená ostraha letišť, jejíž úkoly převzala zpět Policie ČR.\n\nNěkteré policejní pravomoci měla v době před rokem 1990 i závodní stráž.\n\n\n"}
{"id": "357415", "url": "https://cs.wikipedia.org/wiki?curid=357415", "title": "Bolva", "text": "Bolva\n\nBolva ( ) je řeka v Brjanské a v Kalužské oblasti v Rusku. Je dlouhá 213 km. Plocha povodí měří 4340 km².\n\nPramení na jižních svazích Smolenské vysočiny. Ústí zleva do Děsny (povodí Dněpru).\n\nPrůměrný roční průtok vody v ústí činí přibližně 22 m³/s.\n\nŘeka je splavná pro vodáky. Na dolním toku je nepravidelně využívána k vodní dopravě. Na řece leží město Kirov.\n"}
{"id": "357416", "url": "https://cs.wikipedia.org/wiki?curid=357416", "title": "Ludwig Erdmann Bledow", "text": "Ludwig Erdmann Bledow\n\nLudwig Erdmann Bledow (27. července 1795, Berlín – 6. srpna 1846, tamtéž) byl německý šachový mistr první poloviny 19. století, žák šachového skladatele Julia Mendheima (1788 – 1836), kolem roku 1840 nejsilnější berlínský hráč.\n\nLudwig Erdmann Bledow, občanským povoláním učitel matematiky na reálném gymnáziu v Berlíně, patřil k těm německým šachistů, kteří na přelomu 18. a 19. století pozvedli německý šach na mezinárodní úroveň. Do němčiny přeložil knihy Williama Lewise a Philippa Stammy. Zajímal se i o korespondenční šach a později vydal sborník korespondenčních partií ze zápasu Berlín-Poznaň. Byl majitelem veliké šachové knihovny, která je dnes uložena v Královské knihovně v Berlíně.\n\nRoku 1837 založil Bledow volné šachové sdružení, které se dvakrát týdně scházelo v \"Berlínské šachová společnosti (Berliner Schachgesellschaft)\" k šachovým analýzám. Tomuto sdružení se podle počtu jeho členů začalo říkat \"Berlínské sedmihvězdí (Das Berliner Siebengestirn)\" nebo též \"Plejády\". Kromě Ludwiga Bledowa patřil do této skupiny ještě Paul Rudolf von Bilguer, Bernhard Horwitz, Tassilo von Heydebrand und der Lasa, Karl Schorn, Wilhelm Hanstein a Karl Mayet.\n\nBledow byl jedním z prvních německých šachistů, kteří hráli mezinárodní zápasy. Roku 1842 zvítězil nad ruským mistrem finského původu Jänischem, v roce 1843 porazil Henryho Thomase Bucklea a roku 1845 zvítězil nad Adolfem Anderssenem 4:0 (=1).\n\nBledow je rovněž zakladatelem prvního německého šachového časopisu \"Deutsche Schachzeitung\", který vychází nepřetržitě od roku 1846 dodnes kromě pauzy v letech 1944 – 1950 zaviněné válkou (časopis byl Bilguerem založen pod názvem \"Schachzeitung der Berliner Schachgesellschaft\", dnešní název nese od roku 1872).\n\n"}
{"id": "357418", "url": "https://cs.wikipedia.org/wiki?curid=357418", "title": "Polský kulturně-osvětový svaz v České republice", "text": "Polský kulturně-osvětový svaz v České republice\n\nPolský kulturně-osvětový svaz v České republice (polsky \"Polski Związek Kulturalno-Oświatowy w Republice Czeskiej\"), známý též pod zkratkou polského názvu PZKO, je, spolu s Kongresem Poláků v České republice, hlavní organizací polské národnostní menšiny v Česku a současně největší organizací Poláků v Česku.\n\nCílem PZKO je zachování etnické identity Poláků v Česku. Má formu občanského sdružení fyzických osob, právní subjektivitu a působí na celém území Česka. Sídlem ústředních orgánů je Český Těšín. PZKO vzniklo v roce 1947.\n\nÚstředními orgány PZKO je Sjezd delegátů PZKO, Hlavní výbor PZKO (jehož výkonným orgánem je Předsednictvo Hlavního výboru PZKO) a Revizní komise PZKO. Poradním a koordinačním orgánem je Konvent předsedů, tvořený předsedy všech Místních skupin PZKO a členy Hlavního výboru PZKO. Na místní úrovni působí Místní skupiny PZKO, nacházející se především ve východní části české části Těšínska (tzv. Zaolzie). Místní skupiny PZKO zhusta sídlí ve vlastních domech, známých jako „Domy PZKO“. Místní skupiny PZKO mají též právní subjektivitu.\n\nČlenem PZKO se může stát fyzická osoba starší 15 let, kterou na základě podané přihlášky přijala členská schůze Místní skupiny PZKO. Člen PZKO má právo volit orgány PZKO, být volen do orgánů PZKO a předkládat orgánům PZKO návrhy, připomínky nebo výhrady. Člen PZKO je povinen dodržovat stanovy PZKO, aktivně se účastnit činnosti PZKO, dbát o zachování mateřského jazyka a tradic předků a pravidelně platit členské příspěvky.\n\nPo druhé světové válce mezi Československem a Polskem znovu propukl spor o Těšínsko. Spor byl ukončen až v roce 1958, kdy se Polsko svých územních nároků vůči Československu vzdalo. Již v roce 1947 však byla na zásah Sovětského svazu podepsána mezi Československem a Polskem smlouva o přátelství a vzájemné pomoci. Součástí této dohody byl dodatkový protokol, upravující na základě principu vzájemnosti práva polské menšiny v Československu. Jedním z práv obsažených v tomto dodatkovém protokolu bylo i právo ustavit Sdružení polské mládeže a Polský kulturně-osvětový svaz, který se tak v roce 1947 i ustavil. Obnovení předválečných polských organizací nebylo úřady povolováno.\nV dobách socialismu byla PZKO dlouhá desetiletí jedinou organizací sdružující Poláky v Československu a život polské menšiny se odvíjel v rámci této organizace, dotované státem, ale umožňující pouze kulturní a zájmovou uměleckou činnost.\n\nPolitické oživení v 60. letech 20. století se dotklo i PZKO. Polská menšina v Československu usilovala o přetvoření PZKO v orgán své politické reprezentace. Po potlačení pražského jara v důsledku invaze vojsk pěti států do Československa však nastoupila normalizace a PZKO začalo sloužit opět výlučně pro kulturní a zájmovou činnost polské menšiny.\n\nPo roce 1989 převzal zastupování polské menšiny Kongres Poláků v České republice vzniklý v roce 1990. PZKO se i nadále orientuje především na kulturní a osvětovou činnost.\n\n\n"}
{"id": "357428", "url": "https://cs.wikipedia.org/wiki?curid=357428", "title": "Platýs velký", "text": "Platýs velký\n\nPlatýs velký (\"Pleuronectes platessa\") (též \"Platessa platessa\", \"Platessa vulgaris\") neboli platýs evropský je druh původní evropské mořské ryby z řádu platýsů.\n\nVyskytuje se v evropských vodách jmenovitě v evropské části Atlantského oceánu, Bílého, Baltského a Severního moře, v Lamanšském průlivu a také v západní části Středozemního moře.\n\nPlatýs velký má diskové tělo 25 až 40 cm dlouhé, maximálně 90 cm. Jako ostatní platýsi plave jednou stranou k mořskému dnu, v tomto případě stranou levou. Levé oko je přemístěno na svrchní (pravou) stranu hlavu ryby. Ústa jsou malá, téměř vodorovná, šupiny velmi malé a hladké. Na hlavě mezi očima a postranní čárou je 4 až 7 kostěných výrůstků. Dlouhá hřbetní ploutev se táhne podél celého hřbetu a je tvořena 56 až 79 měkkými ploutevními paprsky. Řitní ploutev je také dlouhá, je tvořena 48 až 59 měkkými paprsky. Svrchní strana s očima je zbarvena hnědě, červeně nebo oranžově s nepravidelně rozmístěnými červenými skvrnami. Spodní strana, tzv. slepá strana, bývá bílá.\n\nLarvy se živí planktonem a larvami hmyzu, dospělí jedinci se živí plži, mlži, červy, drobnými korýši a malými rybami. Jsou to denní živočichové.\n\nTření probíhá v zimě a na jaře. Jikry se volně vznášejí, po 3 týdnech se z nich líhnou larvy. a následně malé rybky žijí v pobřežních vodách, po 1 až 2 měsících a velikosti kolem 15 mm kdy rovněž dochází k asymetrické změně těla. Teprve při délce kolem 15 cm ve stáří 2 let se přemisťují do větších hloubek už jako dospělí jedinci.\nPlatýs velký žije na písčitém nebo bahnitém dně od pobřeží do hloubky až 200 m, ve Středozemním moři až do hloubky 400 m. Pohybuje se většinou u dna, v případě potřeby se rychlými pohyby ploutví zahrabává do písku.\n\n"}
{"id": "357448", "url": "https://cs.wikipedia.org/wiki?curid=357448", "title": "Gong (rozcestník)", "text": "Gong (rozcestník)\n\nGong může být:\n\n"}
{"id": "357449", "url": "https://cs.wikipedia.org/wiki?curid=357449", "title": "Bolšaja", "text": "Bolšaja\n\nBolšaja může znamenat:\n\n\n"}
{"id": "357450", "url": "https://cs.wikipedia.org/wiki?curid=357450", "title": "Bolšaja (přítok Kalitvy)", "text": "Bolšaja (přítok Kalitvy)\n\nBolšaja nebo Balka Bolšaja ( nebo ) je řeka v Rostovské oblasti v Rusku. Je dlouhá 152 km. Plocha povodí měří 2160 km².\n\nPramení na jižních svazích Donské grjady. Ústí zleva do Kalitvy (povodí Severního Donce).\n\nZdrojem vody jsou sněhové srážky. Na horním toku vysychá.\n"}
{"id": "357452", "url": "https://cs.wikipedia.org/wiki?curid=357452", "title": "Slavjanskij bulvar (stanice metra v Moskvě)", "text": "Slavjanskij bulvar (stanice metra v Moskvě)\n\nSlavjanskij bulvar (, český překlad Slovanská třída) je stanice moskevského metra.\n\nSlavjanskij bulvar je podzemní jednolodní stanice na lince Arbatsko-Pokrovskaja. Je součástí úseku, který byl původně plánován jako přeložka mělce založené části Filjovské linky. Boční stěny stanice jsou obloženy kubánským mramorem \"Verde Guatemala\". Stanice má dva vestibuly. Pro veřejnost se stanice otevřela 7. září 2008, stavěla se od roku 1986.\n\nLinkový autobus vjel 25. prosince na schodiště do stanice, při nehodě zahynuli čtyři lidé. Řidič autobusu byl zadržen.\n\n"}
{"id": "357454", "url": "https://cs.wikipedia.org/wiki?curid=357454", "title": "Sterlitamak", "text": "Sterlitamak\n\nSterlitamak (rusky: Стерлитамак, ) je město v Rusku, druhé největší město republiky Baškortostán. Podle sčítání lidu z roku 2002 zde žije 264 362 obyvatel. Nachází se 156 km jižně od Ufy (po železnici) . Město bylo založeno v roce 1766 na březích řeky Beloj. Dnes se jedná o významné centrum chemického průmyslu.\n"}
{"id": "357455", "url": "https://cs.wikipedia.org/wiki?curid=357455", "title": "Bernhard Horwitz", "text": "Bernhard Horwitz\n\nBernhard Horwitz (10. května 1807, Neustrelitz, Německo — 29. srpna 1885, Londýn, Anglie) byl německo-britský šachový mistr a skladatel.\n\nBernhard Horwitz (narozen jako Benjamin Horwitz) patřil nejprve k \"Berlínské šachové společnosti\", kde byl společně s Ludwigem Erdmannen Bledowem, Tassilem von Heydebrandem und der Lasou, Karlem Schornem, Wilhelmem Hansteinem (1811 – 1850), Karlem Mayetem a Paulem Rudolfem von Bilguerem členem skupiny \"Plejády\". Od roku 1845 však žil v Londýně a byl zde jedním z účastníků prvního mezinárodního šachového turnaje v roce 1851. V prvním kole sice porazil Henryho Edwarda Birda 2:1 (=1), ale pak byl vyřazen Howardem Stauntonem v poměru 4:2 (=1).\n\nRoku 1851 založil Horwitz společně s Josefem Klingem (1811 — 1876), dalším Němcem žijícím v Anglii, časopis \"Chess Player\", v jehož prvním čísle byla uveřejněn průběh tzv. nesmrtelné partie mezi Adolfem Anderssenem a Lionelem Kieseritzkým. Společně s Josefem Klingem pak ještě vytvořili množství studií s významným přínosem pro teorii koncovek, které vyšly v klasické šachové knize \"Chess studies\".\n\n"}
{"id": "357456", "url": "https://cs.wikipedia.org/wiki?curid=357456", "title": "Povídky o ženách", "text": "Povídky o ženách\n\nPovídky o ženách (2007) je povídková kniha nakladatelství Listen z edice \"Česká povídka\" (svazek 17 nebo 18 - v ediční poznámce je uvedeno 18). Obsahuje 11 povídek různých českých spisovatelů na zadané téma.\n\nIlustrace na titulu knihy je dílo Luďka Bárty.\n\n\n"}
{"id": "357460", "url": "https://cs.wikipedia.org/wiki?curid=357460", "title": "Vápenka", "text": "Vápenka\n\nVápenka je soubor průmyslových technologických celků, kde hlavní roli zastává pec určená k výrobě vápna.\n\nVápno se používalo již ve starověku jako pojiva do malt i jako hnojiva. Znalost vápna spadá do doby 3000 let před naším letopočtem, kdy již Egypťané používali vápenné malty obsahující sádru. Pojivo se pravděpodobně vyrábělo pálením sádrovce s příměsí vápence, který se v Egyptě vyskytuje. Pálilo se v pecích, které byly v podstatě periodické šachtové pece. Féničané a Židé používali vápna pro pozemní stavby, Babyloňané znali směsné pojivo z vápna a popelové škváry a používali je pro vodní stavby. Poprvé se tak v historii objevuje hydraulické vápno, jehož výroba se později značně rozšířila. Vápno používali i staří Číňané, Řekové a Římané.\n\nVe středověku se rozšířila výroba vápna a jeho používání v celé Evropě. Pálení se nelišilo od starověkého způsobu, zvláště římského. Postupně se zaváděly trychtýřové pece s kulatým nebo elipsovitým průřezem. Pece se vyzdívaly cihlami a vytápěly se dřívím. Nejstarší pece v Čechách pocházejí z konce 10. století, kdy se pálilo vápno pro účely stavby knížecího hradu Boleslava I. a stavby Břevnovského kláštera.\n\nK rozvoji pálení vápna docházelo v 13. a 14. století v souvislosti s výstavbou hradů a kamenných kostelů. V Čechách se pálilo např. v Braníku, Podolí, Radlicích či Zlíchově, na Moravě jsou záznamy vápenkách v Mokré, Vyškově, či Brně, byly zachovány pozůstatky vápenek v předpolí hradů Holštejn či Obřany. Pálení vápna se postupně rozvíjelo na celém území Čech a Moravy. Původně se pálilo v milířích a pecích typu milíře, později se začalo užívat pecí šachtových a kruhových shodně s vývojem vápenictví v Evropě. Drobnější výrobci však stále užívali jednodušší a méně nákladné trychtýřovité pece šachtové. Jednalo se např. o sedláky, kteří se v méně úrodných podhorských oblastech byli nuceni zabývat další činností. Tyto pece se také někdy nazývají jako \"\"vápenice\"\" či \"\"selské vápenice\"\" a pálilo se v nich v některých případech téměř až do poloviny 20. století.\n\nK dalšímu rozvoji vápenictví došlo v 19. století, kdy byla potřeba hromadné produkce pro rozvíjející se stavební výrobu, zemědělství i cukrovarnictví. Byly stavěny různé typy moderních pecí a z původně řemeslné výroby se stalo samostatné průmyslové odvětví. Koncem 19. a na počátku 20. století vznikla řada vápenek. V Čechách byla roku 1872 vystavěna vápenice a cementárna v Berouně, v roce 1872 vápenice v Hlubočepích, o něco později vápenky v Sušici, Vápenném Podole, Litoměřicích, Železném Brodě a další. Na Moravě vznikly vápenky v Štramberku, Přerově, Čebíně, Bohdíkově, Lipovci, Šošůvce, Ochozi, Mokré, Březině atd.\n\nVápenky se dělí dle kontinuity provozu na pece periodické a pece kontinuální.\n\nPece periodické – již nejsou používány, jedná se o staré typy, používané ve středověku, příp. v malovýrobě i v novověku (selské vápenice). Jejich tvar byl šachtový, vápenky byly opatřeny žáruvzdornou vyzdívkou a zespodu byl rošt, nebo byla vsázka vystavěna do prodyšné klenby, pod kterou bylo topeniště. Do šachty byl vyskádán vápenec, který se překryl vrstvou slámy a \"kloboukem\" z mazlavé hlíny s otvory. Sláma ihned ze začátku výpalu vyhořela a vznikly dutiny pro odvětrávání spalin. Po vypálení vápna se nechala vápenka vychladnout, aby mohlo být vápno odebráno a připraven další cyklus.\n\nPece kontinuální – tyto pece se dělí na pece s postupujícím žárovým pásmem, kde vsázka vápence a vypáleného vápna zůstává na jednom místě peciště (pece kruhové), na pece, u kterých žárové pásmo zůstává ve stejné části pece a vsázka se pohybuje (pece šachtové, rotační), a na pece na pálení vápna ve zvířeném stavu.\n\nVynálezcem kruhové pece je berlínský stavitel Bedřich Hoffmann, který si přihlásil její patent roku 1858. První kruhová pec na našem území byla postavena roku 1868 v Přerově. Princip kruhové pece je jednoduchý. Teplo z vypáleného vápna se využívá k předehřátí spalovacího vzduchu a tepla zplodin hoření se využije k předehřátí vápence. Peciště tvoří souvislý kanál, který umožňuje stálý a nepřetržitý postup ohně. Zdivo pece má v určitých místech navážecí a vyvážecí otvory, které pec rozdělují na určitý počet komor. Každá komora má otvor pro odvádění spalin z pece. Palivo se přikládá otvory v klenbě tzv. sypáky, které se uzavírají litinovými poklopy. Pod sypáky se z vápence skládají topné šachtice, ve kterých se přikládané palivo spaluje.\n\nŠachtové pece se vyvinuly z polních trychtýřovitých pecí. V převážné většině českých šachtových pecí, zvaných \"Pacoldovky,\" jsou patrné stavební prvky profesora české techniky Jiřího Pacolda. Nejstarší šachtové pece na území ČR byly vybudovány v Železném Brodu v letech 1865 až 1867.\n\n\n\n"}
{"id": "357464", "url": "https://cs.wikipedia.org/wiki?curid=357464", "title": "Edice současné české poezie", "text": "Edice současné české poezie\n\nEdice současné české poezie je česká knižní edice. V současnosti ji vydává nakladatelství Pavel Mervart, Červený Kostelec.\n\nŠéfredaktorem edice je Marek Stašek, redaktory jsou Dana Horáková, Pavel Mervart, Jan Placák, Jiří Suchý a Ivan Wernisch.\n\nSvazky 1-31 a 33 a 34 vydala Knihovna Jana Drdy v Příbrami. Svazek 32 vyšel ve spolupráci Knihovny Jana Drdy, Příbram a Nakladatelství Petrov, Brno. Svazky 35, 36 a 37 vydala Knihovna Jana Drdy, Příbram a Nakladatelství Pavel Mervart, Červený Kostelec. Od svazku 38 edici vydává Nakladatelství Pavel Mervart, Červený Kostelec.\nNa vydání některých svazků se podílí i nakladatelství Klokočí.\n"}
{"id": "357468", "url": "https://cs.wikipedia.org/wiki?curid=357468", "title": "Sto povídek aneb nesplněný plán", "text": "Sto povídek aneb nesplněný plán\n\nSto povídek aneb nesplněný plán (1966) je sbírka povídek Jiřího Suchého. Obsahuje 17 povídek a povídkový doslov. Kniha je ilustrovaná autorem.\n\n\nPovídky \"Červ a mravenec\", \"Bohuželva\" a \"Cecila\" jsou uvedeny verši Christiana Morgensterna v překladu Emanuela Frynty.\n\n"}
{"id": "357470", "url": "https://cs.wikipedia.org/wiki?curid=357470", "title": "Proč mají v zoologické zahradě klokana", "text": "Proč mají v zoologické zahradě klokana\n\nProč mají v zoologické zahradě klokana (1991) je výbor povídek Jiřího Suchého. Obsahuje 19 povídek již dříve vydaných i zcela nových. Knihu ilustroval František Viktor Sodoma.\n\n\n"}
{"id": "357471", "url": "https://cs.wikipedia.org/wiki?curid=357471", "title": "China Open (tenis) 2008 – ženy", "text": "China Open (tenis) 2008 – ženy\n\nTenisový turnaj WTA China Open 2008 se konal ve dnech 22. - 28. září v Pekingu, hlavním městě Číny venku na kurtech s tvrdým povrchem. Odměny činily 600,000 dolarů.\n\nVe finále dvouhry porazila první nasazená Jelena Jankovićová nasazenou č. 4 Světlanu Kuzněcovovou a získala 7. titul na okruzích WTA.\n\nVe čtyřhře zvítězil španělsko-dánský pár Anabel Medinová Garriguesová - Caroline Wozniacki.\n\n"}
{"id": "357476", "url": "https://cs.wikipedia.org/wiki?curid=357476", "title": "KGB (rozcestník)", "text": "KGB (rozcestník)\n\nKGB může označovat:\n"}
{"id": "357488", "url": "https://cs.wikipedia.org/wiki?curid=357488", "title": "Švédské šance u Ludéřova", "text": "Švédské šance u Ludéřova\n\nŠvédské šance u Ludéřova jsou první zjištěnou keltskou viereckschanzí na Moravě. Bývají také dávány do souvislosti s možným polním opevněním z roku 1748. Areál valů je chráněn jako kulturní památka ČR. Nachází se severozápadně od Ludéřova u Drahanovic v okrese Olomouc.\n\nŠvédská šance u Ludéřova je čtvercové opevnění na zalesněném mírném severovýchodním svahu západně obce orientované svými stranami zhruba ve směru světových stran. Valy uzavírají plochu o rozloze 12 560 m².\n"}
{"id": "357492", "url": "https://cs.wikipedia.org/wiki?curid=357492", "title": "KG", "text": "KG\n\nSpojení písmen K a G může mít různé významy:\n\n\n\n\n"}
{"id": "357493", "url": "https://cs.wikipedia.org/wiki?curid=357493", "title": "Kolik očí má den", "text": "Kolik očí má den\n\nKolik očí má den (1987) je básnická sbírka Jiřího Suchého. Obsahuje básně, texty písní a \"hvězdářskou operu\" \"Planeta s tiše fialovou září\". Kniha je ilustrovaná autorem. Doslov napsal Jiří Hájek.\n\n"}
{"id": "357498", "url": "https://cs.wikipedia.org/wiki?curid=357498", "title": "Blažejovice (Zbytiny)", "text": "Blažejovice (Zbytiny)\n\nBlažejovice () jsou osada v okrese Prachatice, 7 km jihojihozápadně od Prachatic. Nachází se v Prachatické hornatině v nadmořské výšce 772 m, poblíž řeky Blanice, která se u Blanického mlýna severozápadně od vesnice začíná zahlubovat do kaňonovitého údolí. V roce 2011 zde trvale žilo 84 obyvatel.\n\nPrvní písemná zmínka o vesnici pochází z roku 1393. Vznikly v místě, kde se Zlatá stezka větvila na směr k Prachaticím a k Záblatí. V roce 1910 zde stálo 23 domů se 129 obyvateli. Blažejovice ležely na národnostním předělu mezi českým a německým obyvatelstvem a byly českou vesnicí (na rozdíl od sousedních Křišťanovic, Cudrovic či Sviňovic).\n\nV padesátých letech 20. století byl vzhled vesnice značně poznamenán výstavbou kravínu a bytovek. Blažejovice jako vzor budování šumavských socialistických vesnic navštívil i tehdejší prezident Antonín Novotný. Z původních šumavských usedlostí se zachovalo pouze pozoruhodné stavení sytě červené barvy s valbovým štítem a bohatým štukovým dekorem průčelí.\n\n"}
{"id": "357505", "url": "https://cs.wikipedia.org/wiki?curid=357505", "title": "Václav Šmídl", "text": "Václav Šmídl\n\nVáclav Šmídl (* 18. března 1940, Praha) je český volejbalový hráč, reprezentant Československa. Člen stříbrného týmu na olympijských hrách v Tokiu roku 1964, mistr světa a dvojnásobný vicemistr světa a mistr Evropy.\n\n\n"}
{"id": "357506", "url": "https://cs.wikipedia.org/wiki?curid=357506", "title": "Josef Šorm", "text": "Josef Šorm\n\nJosef Šorm (* 2. března 1932, Dvůr Králové nad Labem) je český volejbalový hráč, reprezentant Československa. Člen stříbrného týmu na olympijských hrách v Tokiu roku 1964 a dvojnásobný vicemistr světa.\n\n\n"}
{"id": "357507", "url": "https://cs.wikipedia.org/wiki?curid=357507", "title": "Ladislav Toman", "text": "Ladislav Toman\n\nLadislav Toman (13. července 1934 Praha – 10. července 2018) byl český volejbalový hráč, reprezentant Československa. Člen stříbrného týmu na olympijských hrách v Tokiu roku 1964, dvojnásobný vicemistr světa a mistr Evropy.\n\n\n"}
{"id": "357508", "url": "https://cs.wikipedia.org/wiki?curid=357508", "title": "Boris Perušič", "text": "Boris Perušič\n\nBoris Perušič (* 27. července 1940, Záhřeb, Chorvatsko) je český volejbalový hráč chorvatského původu, reprezentant Československa. Člen stříbrného týmu na olympijských hrách v Tokiu roku 1964, mistr světa.\n\n\n"}
{"id": "357509", "url": "https://cs.wikipedia.org/wiki?curid=357509", "title": "Milan Čuda", "text": "Milan Čuda\n\nMilan Čuda (* 22. září 1939, Praha) je český volejbalový hráč, reprezentant Československa. Člen stříbrného týmu na olympijských hrách v Tokiu roku 1964.\n\n\n"}
{"id": "357510", "url": "https://cs.wikipedia.org/wiki?curid=357510", "title": "Zdeněk Humhal", "text": "Zdeněk Humhal\n\nZdeněk Humhal (30. prosince 1933, Praha – 24. listopadu 2015) byl český volejbalový hráč, reprezentant Československa. Člen stříbrného týmu na olympijských hrách v Tokiu roku 1964, dvojnásobný vicemistr světa a dvojnásobný mistr Evropy.\n\n\n"}
{"id": "357512", "url": "https://cs.wikipedia.org/wiki?curid=357512", "title": "Prémčand", "text": "Prémčand\n\nPrémčand (hindsky प्रेमचंद, vlastním jménem Dhanpat Ráj) (31. července 1880 – 8. října 1936) byl jedním z nejvýznamnějších hindských a urdských spisovatelů 20. století.\n\nPrémčand se narodil v rolnické rodině ve vesnici Lamhí u Váránasí a venkovské prostředí ovlivnilo jeho celoživotní tvorbu. Jeho rodiče brzy zemřeli a Prémčand byl ve svých patnácti letech oženěn se starší dívkou. Působil nejprve jako školní učitel, posléze jako inspektor.\n\nPsát začal urdsky pod jménem Naváb Ráj, pseudonym Prémčand začal používat až poté, co byla jeho první sbírka povídek \"Utrpení vlasti\" (Soz-e vatan) v roce 1908 zakázána. Jeho tvorba je typická jednoduchým hovorovým jazykem, na rozdíl od ostatních soudobých hindských spisovatelů se úmyslně vyhýbá používání sanskrtismů. Uvádí se jako autor více než 400 povídek a 11 románů. Ve většině svého díla silně kritizuje bráhmanskou ortodoxii a vystupuje proti náboženským třenicím mezi muslimy a hinduisty. Jako stoupenec Gándhího také apeloval na indické vlastenecké cítění.\n\n\n\n"}
{"id": "357514", "url": "https://cs.wikipedia.org/wiki?curid=357514", "title": "Růže růžová", "text": "Růže růžová\n\nRůže růžová (1971) s podtitulem \"Další a další léta dozrávání\" je čtvrtou sbírkou písňových textů Jiřího Suchého. Obsahuje texty z let 1967–1970. Knihu ilustroval Jiří Šalamoun.\n\nRukopis knihy obsahuje i píseň \"Hochu můj\", ta byla ale redakcí vyřazena.\n\n"}
{"id": "357518", "url": "https://cs.wikipedia.org/wiki?curid=357518", "title": "Písničky (kniha Jiřího Suchého)", "text": "Písničky (kniha Jiřího Suchého)\n\nPísničky (1969) je souhrnné vydání prvních tří sbírek písňových textů Jiřího Suchého \"Klokočí\" (1964), \"Motýl\" (1965) a \"Pro kočku\" (1968). Knihu ilustroval Jiří Šalamoun.\n\nKniha je rozdělena do těchto kapitol:\n\n"}
{"id": "357519", "url": "https://cs.wikipedia.org/wiki?curid=357519", "title": "Sojuz 36", "text": "Sojuz 36\n\nSojuz 36 byla kosmická loď SSSR z roku 1980, která dopravila na sovětskou orbitální stanici Saljut 6 mezinárodní rusko/maďarskou posádku. Podle katalogu COSPAR dostala označení 1980-041A a byl to 71. registrovaný let kosmické lodě s lidmi na palubě ze Země. Jejím volacím znakem byl ORION.\n\nDvoučlennou posádku, pátou mezinárodní v rámci programu Interkosmos tvořili tito kosmonauti:\n\nLoď odstartovala 26. května 1980 večer z kosmodromu Bajkonur s pomocí rakety Sojuz U. Start se vydařil, loď se dostala na orbitu 191 – 265 km, bez problémů fungoval i zapnutý systém automatického přibližování . K pevnému připojení na zadní spojovací uzel stanice došlo večer 27. května 1980 a krátce před půlnocí SEČ oba kosmonauti přešli do Saljutu 6. Zde se setkali se čtvrtou základní posádkou stanice, kosmonauty Leonidem Popovem a Valerijem Rjuminem, kteří zde sloužili již osm týdnů.\n\nV době jejich příletu měla za sebou stanice přes 2,5 roku existence na oběžné dráze Země. U jejího předního uzlu byla připojena loď Sojuz 35, se kterou přiletěli Popov s Rjuminem.\n\nMezinárodní návštěva na stanici strávila sedm pracovních dní a během nich provedla celá čtveřice 20 sovětsko-maďarských experimentů.\n\nPotom si obě posádky vyměnily své lodě, tedy si přenesly anatomická sedadla, osobní věci a do starší lodě i výsledky experimentů.\n\nKubasov s Farkasem nastoupili 3. června 1980 do lodě Sojuz 35, po několika hodinách se od stanice odpojili a zahájili sestupný manévr. Oddělená kabina s pomocí padákového systému přistála téhož dne asi 140 km od Džezkazganu na území Kazachstánu..\n\nČlenové stálé posádky novou loď přeparkovali 4. června 1980 ze zadního na přední spojovací uzel a zde zůstala téměř další dva měsíce. Pak ji využila ke svému návratu na Zem další z návštěv na stanici, Rus Viktor Gorbatko a Vietnamec Pham Tuan. S kabinou lodě přistáli 31. července 1980 také v Kazachstánu.\n\nUdaná startovací hmotnost byla 6800 kg vč.200 kg paliva pro manévrování a brzdění. Loď se obdobně jako ostatní lodě Sojuz skládala ze tří částí, kulovité orbitální sekce, návratové kabiny a sekce přístrojové. Měla namontováno spojovací zařízení a padákový systém..\n\n"}
{"id": "357521", "url": "https://cs.wikipedia.org/wiki?curid=357521", "title": "Pavel Besta (malíř)", "text": "Pavel Besta (malíř)\n\nPavel Besta (* 28. září 1958 Čeladná) je český akademický malíř žijící střídavě v Praze a jižních Čechách. Představitel současné střední generace českých výtvarníků. Ve svých dílech zachycuje prolínání živé přírody s neživým světem lidských obydlí.\n\nPavel Besta se narodil 28. září 1958 v Čeladné u Frýdku-Místku na Moravě. Své mládí prožil převážně v Ostravě-Porubě. Po přestěhování do Prahy a absolvování místního gymnázia byl přijat na Právnickou fakultu Univerzity Karlovy v Praze. Po dvou letech (1977–1979) strávených na Právnické fakultě studium přerušil a začal docházet na Akademii výtvarných umění v Praze k profesoru Ballardinimu – obor restaurování výtvarných děl. V třetím ročníku přešel na obor malba k profesoru Janu Smetanovi a v jeho ateliéru zůstal až do ukončení studia v roce 1985.\n\nJeho práce byly prezentovány na řadě výstav, např. na Mezinárodní výstavě studentských prací v japonském Kóbe (1985), v rámci Československého týdne ve Finsku (1986), na Mezinárodním bienále současného umění ve Florencie (2001). V roce 2006 měl samostatnou výstavu \"Otisk Člověka\" v Českém kulturním centrum v Paříži. V současné době žije a pracuje v Praze a v Myšenci v jižních Čechách.\n\nVe svých obrazech zachycuje Pavel Besta nejen polaritu, ale především průnik dvou prostředí; přírodního – jihočeská krajina a umělého – lidské příbytky. Sám o své tvorbě říká: „Ze života lidí se splétají osudy domů. Po celá staletí otiskují generace svá tlukoucí srdce, své naděje a ztracené iluze, smích i slzy zklamání do stále vlhké omítky. Vybledlé stopy předků smývané deštěm zapomnění. Děti se rodí s dojemnou něhou v očích a pak odcházejí. Nenávratně. Zbývá jen podivně ztichlý dům, oprýskaná omítka, slepé okno, a jizva, která se nezacelí.“\n\nOd původně zamlžených realistických krajin se postupně propracoval ke svébytnému výtvarnému jazyku. Z fasád domů zůstaly na jeho obrazech jen jednoduché znaky, symboly a ornamenty, které vyprávějí obecné lidské příběhy. Jsou v nich skryty tužby, prosby i přání. Stejně jako na jihočeských staveních se na nich často objevují boží znamení, kříže, křídla, spojené ruce nebo žebříky. Jeho obrazy ukazují, jak lze nakládat s časem a odkazem – jak oživit dosud dřímající zasuté otisky zmizelých generací a příběhů. Hlavním tématem jeho děl jsou rodina, mezilidské vztahy, umírání, osamění i láska.\n\nZatím poslední Bestův větší cyklus nese název Kleeovi andělé. Inspirovaný je dílem slavného švýcarského malíře a grafika Paula Klee. Ten ke konci života začal pracovat na souboru kreseb andělů. Kvůli vážné nemoci ho však nestihl dokončit. Besta jako poctu tomuto vynikajícímu umělci některé z andělů namaloval. Uplatnil přitom dvojí přístup, u některých zachoval kompozici, u dalších spojil několik kreseb a dal jim nový obsah. \n\n\nV roce 2001 získal cenu za malbu na Mezinárodním bienále současného umění v italské Florencie.\n\n"}
{"id": "357523", "url": "https://cs.wikipedia.org/wiki?curid=357523", "title": "Enrico Martino", "text": "Enrico Martino\n\nEnrico Martino (* Turín) je italský novinář a fotograf.\n\n\n\n"}
{"id": "357526", "url": "https://cs.wikipedia.org/wiki?curid=357526", "title": "Martinický potok", "text": "Martinický potok\n\nMartinický potok je jméno, které nese několik vodních toků:\n\n"}
{"id": "357528", "url": "https://cs.wikipedia.org/wiki?curid=357528", "title": "Sunflower Caravan", "text": "Sunflower Caravan\n\nSunflower Caravan je pražská hudební skupina hrající od října 2001. V roce 2007 doprovodili na turné švédské The Ark, ve stejném roce také dělali předskokana Glenu Hansardovi.\n\nNa české hudební scéně se objevují v říjnu 2001, zřejmě první vystoupení proběhlo v prosinci téhož roku. Z hraní po pražských klubech je do Švédska vytáhli glam-rockoví The Ark, poté co zhlédli jejich vystoupení v Paláci Akropolis. Turné odstartovalo 9. října koncertem v Malmö, následoval Helsingborg a Göteborg. V prosinci navázali dalšími třemi zastávkami (Jönköping, Stockholm, Malmö) na podporu nového alba The Ark \"State of The Ark\".\n\nNa konci srpna začali pracovat na prvním singlu „Talkin' About“, jeho oficiální pokřtění proběhlo 27. září 2005 v oblíbeném Paláci Akropolis. Singl si produkovala sama kapela, vydáno bylo pouze 250 kopií. V roce 2006 podnikli třetí výlet do Švédska,krátké turné mělo opět tři zastávky (Malmö, Helsingborg, Växjö). Za rok 2006 obdrželi četné nominace na překvapení roku, o kapele se mluvilo jako o jednom z největších domácích objevů.\n\nDalší dva singly, „Sympathetic“ a „London Dancing“, vyšly v roce 2007. Téhož roku si Sunflower Caravan zahráli na předních česko-slovenských festivalech (Rock for People, Pohoda). Počátkem října absolvovali první regulérní turné s The Ark. Jedenáct evropských koncertů zpestřili Glen Hansard a Markéta Irglová, když se objevili coby hosté na pařížském vystoupení. Nový rok oslavili jako předkapela The Frames v Dublinu.\n\nDebutové album skupiny vyšlo v únoru 2009, 19. února v pražském klubu Roxy.\n\nV roce 2010 vystupovali jako předkapela na koncertě Collegium Musicum v Lucerně a vyšlo jim druhé album „a little bit more“.\n\n\n\n\n\n\n"}
{"id": "357531", "url": "https://cs.wikipedia.org/wiki?curid=357531", "title": "Valparaíso", "text": "Valparaíso\n\nValparaíso (někdy také Valle Paraíso – doslova „rajské údolí“, slangově \"Valpo\"; obyvatelé jsou nazýváni \"porteños\" – „přístavní“) je město ve státě Chile. Jde o hlavní město regionu Valparaíso a jeden z největších a nejdůležitějších přístavů v zemi. Valparaíso se nachází v centrálním Chile, 120 kilometrů severozápadně od hlavního města Santiaga. Ačkoliv hlavním městem země je Santiago de Chile, Národní kongres sídlí zde. Ve městě se nachází například nejstarší burza v Latinské Americe, první sbor dobrovolných hasičů na celém kontinentě, nebo první chilská veřejná knihovna.\n\nZáliv, kde dnes město stojí, byl poprvé obydlen Changy, etnickou skupinou rybářů a sběračů. První španělská expedice dorazila do zátoky v roce 1536 na \"Santiaguillo\", lodi vyslané Diegem de Almagrem, který je považován za prvního Španěla, který vstoupil na území Chile. Loď \"Santiaguillo\" přivážela mužstvo a zásoby pro Almagrovu expedici. Velel jí Juan de Saavedra, který pojmenoval město po své rodné vesnici Valparaíso de Arriba ve Španělsku.\n\nValparaíso je chráněno jako Světové dědictví UNESCO a je považováno za jednu z nejzajímavějších městských oblastí v Latinské Americe. Turisticky je nejvýznamnější vrch Cerro Concepción. Valparaíso, stejně jako většina území Chile, je velmi často postihováno zemětřeseními. Poslední velké zemětřesení v roce 1906 zdevastovalo město a zabilo téměř 3000 lidí.\n\nValparaíso hrálo důležitou geopolitickou roli v druhé polovině 19. století. Tehdy zde zastavovalo velké množství lodí cestujících mezi Atlantským a Tichým oceánem. Město bylo vždy velkým lákadlem pro evropské emigranty, a rychle se rozšiřovalo. Mezi námořníky bylo známé jako \"„Malé San Francisco“\" nebo \"„Klenot Pacifiku“\".\n\nVe Valparaísu se narodil generál a chilský prezident Augusto Pinochet.\n\nV roce 2003 potvrdil chilský kongres Valparaíso jako kulturní centrum Chile. S devíti univerzitami je město důležitým vzdělávacím centrem. Město prakticky splývá se sousední Viñou del Mar.\n\nDne 12. dubna 2014 vypukl ve městě velký požár, při němž shořelo 500 domů. Prezidentka Michele Bacheletová vyhlásila stav katastrofy.\n\nMetro ve Valparaísu (\"Merval\") je městskou železniční síť, která spojuje město s městskou aglomerací s názvem „Gran Valparaíso“.\n\nVe městě je také provozována trolejbusová síť s vozy v klasickém stylu. Pozemní lanovky propojují dolní nábřežní části města se čtvrtěmi ležícími na okolních kopcích. Jedná se často o zachované technické památky. Oba systémy jsou považovány za kulturní dědictví.\n\n\n"}
{"id": "357532", "url": "https://cs.wikipedia.org/wiki?curid=357532", "title": "Korea Open", "text": "Korea Open\n\nKorea Open, oficiálním názvem Korea Open Tennis, je profesionální tenisový turnaj žen, hraný na otevřených dvorcích s tvrdým povrchem. Probíhá v jihokorejské metropoli Soulu, kde se událost každoročně odehrává koncem září v asijské části sezóny. Premiérový ročník se uskutečnil v sezóně 2004. V rámci okruhu WTA Tour patří od roku 2009 do kategorie WTA International Tournaments.\n\nDějištěm je Tenisové centrum olympijského parku, kde se v září 1988 odehrál první olympijský turnaj po návratu tenisu do rodiny olympijských sportů. Na centrálním dvorci se konají také daviscupové a fedcupové zápasy jihokorejské reprezentace.\n\nDo roku 2011 se turnaj jmenoval Hansol Korea Open, v letech 2012–2013 nesl název KDB Open a v sezóně 2014 se hlavním sponzorem stala automobilka Kia, což odráželo pojmenování Kia Korea Open. Vítězka dvouhry tak kromě finanční prémie získává automobil této značky. Šampiónka ročníku 2014 Karolína Plíšková si odvezla crossover SUV model Kia Sorento. V roce 2012 došlo k navýšení dotace na půl miliónu dolarů a zavedení jestřábího oka pro kontrolu dopadu míčku. Soutěže ženské dvouhry se účastní třicet dva tenistek a ve čtyřhře startuje šestnáct párů. Celková dotace turnaje k roku 2016 činila 250 000 dolarů. Proti předešlým ročníkům tak byla snížena z půlmilionového rozpočtu, což se odrazilo v počtu možných startujících z elitní světové desítky. \n\nMezi vítězky dvouhry se zařadily hráčky, které figurovaly na čele světové žebříčku, a to Maria Šarapovová, Venus Williamsová a Caroline Wozniacká. V roce 2009 vyhrála den před svými 39. narozeninami Japonka Kimiko Dateová a stala se druhou nejstarší šampiónkou dvouhry v otevřené éře tenisu, když ve vyšším věku vybojovala titul pouze Američanka Billie Jean Kingová.\n\n"}
{"id": "357533", "url": "https://cs.wikipedia.org/wiki?curid=357533", "title": "Spálenec", "text": "Spálenec\n\nSpálenec () je osada v okrese Prachatice, 6 km jihovýchodovýchodně od Volar. V roce 2011 zde trvale žili čtyři obyvatelé. Nachází se v širokém údolí Blanice na severu Želnavské hornatiny v nadmořské výšce 840 m. Značnou část katastru zabírají Národní přírodní památka Blanice a Národní přírodní památka Prameniště Blanice.\n\nPrvní písemná zmínka o vesnici pochází z roku 1700. Obživou obyvatel rozpýlené horské vesnice bylo dřevařství, pastevectví, lnářství a domácká řemesla. V letech 1886–1889 se odsud 50 osob vystěhovalo do Štýrska. V roce 1910 zde stálo 99 domů s 546 obyvateli (všichni německé národnosti). V letech 1918–1919 byla podél Blanice vystavěna úzkorozchodná Arnoštovská lesní dráha a ve Spálenci bylo překladiště. Po vysídlení Němců zůstalo mnoho domů neobydlených (v roce 1950 zde žilo jen 47 obyvatel) a postupně došlo k jejich demolici.\n\nV současnosti zde stojí 19 roztroušených domů a obnovená kaple.\n\n"}
{"id": "357535", "url": "https://cs.wikipedia.org/wiki?curid=357535", "title": "Kralice na Hané", "text": "Kralice na Hané\n\nMěstys Kralice na Hané se nachází v okrese Prostějov v Olomouckém kraji. Žije zde obyvatel.\n\nPrvní písemná zmínka o obci pochází z roku 1225.\n\nPošta v obci byla založena 18. května 1887.\n\nOd 23. ledna 2007 byl obci vrácen status městyse.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n\nV obci působí škola ZŠ Kralice na Hané, která nabízí pět tříd 1. stupně a navštěvuji ji něco okolo 50 žáků. Ředitelka je Mgr. Lenka Nováková.\n\n\n"}
{"id": "357538", "url": "https://cs.wikipedia.org/wiki?curid=357538", "title": "Jan Schmid", "text": "Jan Schmid\n\nProf. Mgr. Jan Schmid (* 14. června 1936 v Táboře) je český herec, režisér, kulturní publicista, textař, výtvarník, ilustrátor, scenárista, dramatik, moderátor, divadelní manažer a organizátor, divadelní pedagog, manžel herečky Jany Synkové.\n\nVyučil se malířem skla. Poté studoval na Střední průmyslové škole v Železném Brodě a na Vysoké škole uměleckoprůmyslové v Praze. Po jejím absolvování v roce 1961 byl výtvarníkem v Severočeském loutkovém divadle (v pozdějším Naivním divadle) v Liberci, kde také působil jako autor a režisér. V roce 1963 založil experimentální soubor, který se od roku 1964 nazývá Studio Ypsilon, jehož je ředitelem (od roku 1990) a dlouholetým uměleckým vedoucím . V roce 1978 se soubor přestěhoval do Prahy. Kromě mateřského divadla příležitostně hostuje jakožto režisér v jiných divadlech, mimo jiné také dvakrát v pražském Národním divadle, režíruje v České televizi a v Českém rozhlase. Od roku 1975 vyučoval na katedře loutkářství Divadelní fakulty Akademie múzických umění (DAMU), od roku 1990 vyučuje na katedře alternativního a loutkového divadla. V roce 1994 se habilitoval jako docent, v roce 2003 byl jmenován profesorem. Od roku 1999 společně s Janem Lukešem připravuje a moderuje v České televizi literární revue \"Třistatřicettři\".\n\nJakožto výtvarník se věnuje tvorbě plakátů, knižních ilustrací, kostýmnímu výtvarnictví a scénografii.\n\nDne 25. března 2017 převzal Cenu Thálie 2016 za mimořádný umělecký přínos českému divadelnímu umění.\n\n\n\n\n\n\n"}
{"id": "357550", "url": "https://cs.wikipedia.org/wiki?curid=357550", "title": "Biograd na Moru", "text": "Biograd na Moru\n\nBiograd na Moru (italsky \"Zaravecchia\", benátsky \"Xara Vécia\") je přístavní město v severní Dalmácii v Chorvatsku, 28 km jihovýchodně od centra Zadaru.\n\nNachází na malém poloostrově, který obklopují zátoky Bošana a Soline. V blízkosti se nachází malé ostrůvky Planac a Sveta Katarina. Trajekt ho spojuje s vesnicí Tkon na ostrově Pašman. Průměrná teplota v lednu je 7 °C a 24 °C v červenci.\n\nV roce 2011 zde žilo 5 569 obyvatel. Pod město administrativně nenáleží žádná další sídla.\n\nNázev Biograd na Moru znamená v překladu \"Bílé město na moři\". Poprvé je zmiňováno v 10. století jako město založené chorvatským králem. Stal se hlavním městem chorvatských králů a biskupů. V roce 1102 se zde Koloman Uherský korunoval uherským králem. V roce 1202, když byla Zara (Zadar) okupována křižáky ze čtvrté křížové výpravy, mnoho lidí uteklo do Biogradu. Proto je Biograd také někdy označován jako \"Zara vecchia\" (\"Stará Zara\")\n\nBěhem 13. a 14. století bylo město pod vládou vévodů z Cetiny, templářských rytířů z Vrany a vévodů Šubićů z Bribiru. V roce 1409 bylo město začleněno do Benátské republiky, a zůstalo její součástí až do roku 1797, kdy republika padla.\n\nBěhem benátsko-tureckých válek bylo město značně poškozeno, a dvakrát, v letech 1521 a 1646, vypáleno. V 16. a 17. století se v Biogradu formovala chorvatská armáda, která se značně angažovala ve válce proti Turkům.\n\nMěsto má dlouhou turistickou tradici. První turisté sem začali přijíždět v roce 1920 z Československa. První hotel byl poté postaven v roce 1935.\n\nV letech 1991-1993 bylo město značně poškozeno dlouhodobým bombardováním srbských jednotek během Chorvatské války o nezávislost.\n\n"}
{"id": "357553", "url": "https://cs.wikipedia.org/wiki?curid=357553", "title": "Český statistický úřad", "text": "Český statistický úřad\n\nČeský statistický úřad (ČSÚ) je ústřední orgán státní správy České republiky. Byl zřízen dne 8. ledna 1969 zákonem č. 2/1969 Sb., o zřízení ministerstev a jiných ústředních orgánů státní správy. Působnost ČSÚ je vymezena zákonem č. 89/1995 Sb., \"o státní statistické službě\". Jako hlavní orgán státní statistické služby také koordinuje sběr a zpracování statistických údajů, které provádějí jednotlivá ministerstva.\n\nV souladu se zákonem postavení ČSÚ, jeho hlavní úkoly, organizaci, hospodaření a vztah k veřejnosti, k ostatním orgánům státní správy a územní samosprávy upravuje \"Statut Českého statistického úřadu\" schválený usnesením vlády České republiky číslo 1160 ze dne 7. listopadu 2001.\n\nČSÚ hospodaří jako rozpočtová organizace, ústředí úřadu sídlí v Praze, v jednotlivých krajích působí regionální pracoviště.\n\nČeský statistický úřad zabezpečuje získávání a zpracování údajů pro statistické účely a poskytuje statistické informace státním orgánům, orgánům územní samosprávy, veřejnosti a do zahraničí. Zajišťuje vzájemnou srovnatelnost statistických informací ve vnitrostátním i mezinárodním měřítku.\n\nK tomu stanoví metodiku statistických zjišťování včetně programu statistických zjišťování. Uvedený program přesně vymezuje působnost ČSÚ a dalších rezortů, v jejichž náplni je rovněž statistické zjišťování. Do státního statistického systému lze zařadit nejen výsledky statistických zjišťování, nýbrž i administrativní údaje, které jsou významným zdrojem statistických informací.\nNedílnou součástí statistického systému je statistický metainformační systém, který díky unikátnímu popisu ukazatelů přesně definuje jednotlivé ukazatele používané a využívané ve statistice. Metainformace jsou standardním prvkem všech údajů zveřejněných ve veřejné databázi ČSÚ.\n\nČSÚ zajišťuje zpracování i zveřejňování údajů, sestavuje souhrnné statistické charakteristiky vývoje národního hospodářství, zpracovává analýzy, zpracovává projekce demografického vývoje, provádí konjunkturální průzkumy. Sleduje dodržování povinností v oblasti státní statistické služby, vytváří a spravuje statistické klasifikace, statistické číselníky a statistické registry a poskytuje z nich informace, poskytuje statistické informace do zahraničí, spolupracuje s mezinárodními organizacemi, podílí se na tvorbě statistiky Evropských společenství.\n\nČSÚ vykonává státní správu na úseku zpracování výsledků voleb do zastupitelstev územních samosprávných celků, Parlamentu České republiky a do Evropského parlamentu konaných na území České republiky a zpracování výsledků celostátního referenda v rozsahu stanoveném zvláštními právními předpisy. Výsledky voleb jsou on-line zveřejňovány na www.volby.cz.\n\nJednou za 10 let provádí Sčítání lidu, domů a bytů, jehož výsledky jsou pak nejbohatším zdrojem informací o obyvatelstvu. Poslední sčítání bylo uskutečněno v roce 2011.\n\nČeský statistický úřad dále shromažďuje zahraniční statistické informace, zejména pro účely porovnání úrovně sociálního, ekonomického, demografického a ekologického vývoje státu se zahraničím.\n\nZískané informace i výsledky porovnání poskytuje státním orgánům i veřejnosti. Veškerá data a informace jsou zdarma dostupné na www.czso.cz. Vydává Statistickou ročenku České republiky, další odborné publikace a časopisy a zajišťuje vývoj nových statistických metod. Nejnovější údaje o ekonomickém i sociálním vývoji ČR se zveřejňují formou tzv. Rychlých informací. Dále pak na svých stránkách zveřejňuje analýzy, on-line publikace, datové sady, časové řady, tiskové zprávy a jiné informace.\n\nČSÚ je nezávislý na vládě a politických stranách. Nestrannost úřadu je garantována tím, že ČSÚ se řídí relevantními zákony a dalšími právními předpisy. Zároveň ČSÚ uplatňuje odborná hlediska a používá vědecké metody práce. Při zjišťování i při zveřejňování statistických informací vždy postupuje tak, aby v žádném případě nebyla narušena objektivita informací.\nČSÚ respektuje rovný přístup všech uživatelů ke statistickým informacím. Nejdůležitější statistické informace z oblasti sociálního, ekonomického i demografického vývoje se zveřejňují v tzv. Rychlých informacích (HDP, inflace, průměrné mzdy, aj.). Kalendář s termíny zveřejnění jednotlivých Rychlých informací na daný rok je publikován vždy na podzim roku předcházejícího. Ostatní statistické informace ve formě publikací, analýz a časových řad jsou zveřejňovány podle termínů uvedených v Katalogu produktů, který je veřejnosti k dispozici na webových stránkách ČSÚ vždy koncem listopadu s informace o produktech pro rok následující. Všichni uživatelé tak mají přístup k novým informacím ve stejnou dobu. Rovněž rozsah zveřejněných informací je pro všechny uživatele totožný.\n\nV čele ČSÚ stojí předseda, kterého jmenuje na návrh vlády prezident republiky. Předseda ČSÚ jmenuje své zástupce – místopředsedy.\n\nČSÚ zřizuje jako svůj poradní orgán Českou statistickou radu, v jejímž čele je předseda ČSÚ.\n\nK poradním orgánům předsedy ČSÚ náleží Porada vedení a Kolegium.\n\nOd září 2010 do prosince 2017 byla předsedkyní Českého statistického úřadu prof. Ing. Iva Ritschelová, CSc. V srpnu 2017 se místopředsedkyní stala Ing. Eva Krumpová. Ve funkci nahradila Ing. Romana Bechtolda, který se vrátil na místo ředitele Krajské správy ČSÚ v Ústí nad Labem. Ing. Roman Bechtold byl místopředsedou ČSÚ od 1. září 2016. Ve funkci nahradil Ing. Evu Bartoňovou, která byla místopředsedkyní ČSÚ od února 2014. Před ní vykonával funkci místopředsedy Ing. Stanislav Drápal, který se začátkem roku 2014 po více než 35 letech práce v ČSÚ rozhodl odejít do důchodu.\n\nV březnu 2018 byl předsedou Českého statistického úřadu jmenován dosavadní místopředseda Ing. Marek Rojíček, Ph.D., který zastával funkci místopředsedy ČSÚ od dubna 2014. S platností od 1. dubna 2018 je místopředsedou úřadu jmenován dosavadní ředitel sekce makroekonomických statistik doc. Ing. Jaroslav Sixta, Ph.D. Druhou místopředsedkyní zůstává Ing. Eva Krumpová.\n\nSamotný počátek organizované statistiky v Českých zemích je datován již rokem 1856. Od roku 1873 fungovala statistická kancelář jako samostatné pracoviště financované z podpory zemského sněmu, o rok později začala systematicky zveřejňovat každoroční statistické zprávy tiskem.\n\nV průběhu devadesátých let 19. století byly podávány požadavky přeměnit statistickou kancelář na zemský úřad. To vycházelo z potřeby statistických údajů zejména pro orgány zemské samosprávy. Dne 6. března 1897 vznikl Zemský statistický úřad pro Království české. Jeho součástí byla Statistická komise jako poradní orgán a dále také Statistická kancelář zastupující výkonnou složku, která opět prováděla sběr údajů a vytvářela z nich statistická data.\n\nPočátky vzniku organizované statistické služby v Československu se datují od 28. ledna 1919, kdy Národní shromáždění Československé republiky schválilo zákon o statistické službě (č. 49/1919 Sb.z. n. „o organizaci statistické služby“). Zákon vymezoval nově ustavený statistický úřad jako státní instituci se svými právy a povinnostmi.\n\n\n"}
{"id": "357556", "url": "https://cs.wikipedia.org/wiki?curid=357556", "title": "Med ve vlasech", "text": "Med ve vlasech\n\nMed ve vlasech (1970) je sbírka různých textů Jiřího Suchého. Obsahuje písňové texty, básně i povídky. Knihu autor i sám ilustroval.\n\n"}
{"id": "357557", "url": "https://cs.wikipedia.org/wiki?curid=357557", "title": "Radek Zelenka", "text": "Radek Zelenka\n\nDr. Radek Zelenka je fiktivní postava ze seriálu \"\", ztvárněná hercem Davidem Nyklem. \n\nDoktor Radek Zelenka je pečlivý a precizní vědec původní expedice seriálu Atlantida, který často spolupracuje s doktorem Rodney McKayem. Pochází z České republiky, kde měl možnost pracovat na Masarykově univerzitě. Je jednou z postav, které pomáhají Atlantidě být neustále krok před Wraithy a řešit mnohé nenadálé problémy. Jeho znalosti antické technologie jsou téměř srovnatelné se znalostmi dr. Rodneyho McKaye, se kterým jsou přátelé a zároveň rivalové. Ačkoliv Zelenka hraje doktoru McKayeovi „druhé housle“ je vlastně jediným, kdo má potenciál se mu vyrovnat nebo ho i překonat. Na rozdíl od Rodneyho McKaye má dobře vyvinuté sociální dovednosti a umí se vypořádat se stresem a tlakem. Často také v seriálu používá česká slova...\n\nZelenka se objevuje ve všech pěti řadách seriálu \"Hvězdná brána: Atlantida\". Poprvé jsme jej mohli vidět v epizodě \" \" (38 minut), kde pomůže zachránit Sheppardův tým, jehož jumper se zasekl na okraji hvězdné brány. Po krátké spolupráci s McKayem v \"\", společnými silami zachrání město před hurikánem v epizodě \"\". V díle \"\" vyjde najevo, že Zelenka podstoupil ATA genovou terapii, aby byl schopen používat antickou technologii, ale léčba na něj neúčinkovala. \n\nPrůměrně se objevuje v polovině dílů každé sezóny. Vidět jsme ho mohli také v epizodě \"Projekt Pegasus\" seriálu Hvězdná brána. Za svou roli dr. Zelenky byl herec David Nykl v roce 2005 nominován na kanadskou filmovou cenu Leo v kategorii \"Dramatické seriály: Nejlepší vedlejší mužská role\".\n\nPři přípravách na seriál producenti hledali herce, kteří by ztvárnili neamerickou část posádky Atlantidy (kvůli zdůraznění mezinárodního charakteru mise a odlišení ostatních lidí z mimozemského prostředí). Když herec David Nykl zmínil svůj česko-kanadský původ, upravili producenti původní ruskou národnost postavy doktora Zelenky na českou. Nykl udělal svým hereckým výkonem na autory seriálu takový dojem, že jej začali obsazovat i do dalších epizod.\n\nZelenkovo křestní jméno je prvně zmíněno doktorem McKayem v epizodě \" – 1. část\". Do té doby měl McKay problém zapamatovat si jeho příjmení. Bylo mu vybráno běžné české jméno Radek. Zelenka občas v seriálu mluví česky – přibližně polovina jeho výroků je překládána do angličtiny. Druhá polovina většinou obsahuje mírnější nadávky. V epizodě \"\" má dokonce velmi dlouhý, do angličtiny nepřekládaný monolog, v němž popisuje město ve své mateřštině.\n\nMezi fanoušky se postava doktora Radka Zelenky stala velmi populární. Velice oblíbená je samozřejmě mezi českými diváky. Fanoušci mu dali přezdívku \"Pan Špatná Zpráva\" v angličtině \"Mr. Bad News\".\n\n\n"}
{"id": "357558", "url": "https://cs.wikipedia.org/wiki?curid=357558", "title": "Dnes", "text": "Dnes\n\nDnes či dnešek je označení pro právě probíhající den. Přísně vzato se jedná o dobu od poslední do příští půlnoci, často se ale tímto pojmem označuje doba od probuzení do usnutí, přestože tato doba může přesahovat skutečné vymezení jednoho kalendářního dne.\n\nV přeneseném významu slova se může také jednat o označení pro současnost.\n\nSlovo \"dnes\" má všeslovanský původ, praslovanské \"*dьnьsь\" znamenalo vlastně \"tento den\" (\"*dьnь\" + \"sь\"). Podobná jazyková stavba ze zachovala v češtině u slova letos – \"toto leto\" – tento rok.\n\n"}
{"id": "357562", "url": "https://cs.wikipedia.org/wiki?curid=357562", "title": "Dominic Miller", "text": "Dominic Miller\n\nDominic Miller (* 21. března 1960 Buenos Aires, Argentina) je britský rockový kytarista argentinského původu.\n\nNarodil se v roce 1960 v Buenos Aires, kde strávil prvních 10 let svého života. Následně se jeho rodina přestěhovala do USA (Wisconsin) a po dvou letech definitivně do Londýna. Miller pochází z hudebně založené rodiny, na kytaru hraje od svých 11 let. Vystudoval bostonskou Berklee College of Music a především londýnskou Guildhall School of Music and Drama.\n\nV 80. letech byl Miller členem kapel World Party a King Swamp. Spolupracoval též s Philem Collinsem na albu \"…But Seriously\", později hrál na deskách i na koncertech se Stingem, se kterým vystupuje dodnes. Složil například Stingovu píseň „Shape of My Heart“. Od roku 1995 vydává Dominic Miller vlastní sólová alba. Roku 1996 se Miller podílel i na druhém sólovém albu klávesisty Ricka Wrighta, člena Pink Floyd.\n\n\n"}
{"id": "357574", "url": "https://cs.wikipedia.org/wiki?curid=357574", "title": "Pino Palladino", "text": "Pino Palladino\n\nPino Palladino (* 17. října 1957 Cardiff, Wales) je britský baskytarista italského původu.\n\nPalladino hraje na baskytaru od svých 17 let, předtím několik let hrál na elektrickou kytaru. V roce 1980 se seznámil s Joolsem Hollandem a podílel se na jeho albu \"Jools Holland and the Millionaires\". V 80. letech hrál Palladino, používající bezpražcovou baskytaru, s mnoha významnými hudebníky, včetně Garyho Numana, Paula Younga, Davida Gilmoura, Tears for Fears a Dona Henleyho. V 90. letech spolupracoval např. s Melissou Etheridgeovou, Rickem Wrightem, Eltonem Johnem a Ericem Claptonem. V roce 2002, po úmrtí Johna Entwistla, se stal Palladino členem kapely, která se dvěma zbylými členy The Who nahrála nové album \"Endless Wire\". Rovněž se zúčastnil následujícího turné.\n\n"}
{"id": "357577", "url": "https://cs.wikipedia.org/wiki?curid=357577", "title": "Asch", "text": "Asch\n\nNázev Asch nese několik obcí:\n\n\n"}
{"id": "357581", "url": "https://cs.wikipedia.org/wiki?curid=357581", "title": "Hansol Korea Open 2007", "text": "Hansol Korea Open 2007\n\nTenisový turnaj WTA Hansol Korea Open 2007 se konal ve dnech 24. – 30. září v Soulu, hlavním městě Jižní Koreje venku na kurtech s tvrdým povrchem. Odměny činily 145,000 dolarů.\n\n\n"}
{"id": "357582", "url": "https://cs.wikipedia.org/wiki?curid=357582", "title": "CouchSurfing", "text": "CouchSurfing\n\nProjekt CouchSurfing je v současnosti největší internetová služba bezplatného ubytování. Jedná se o sociální síť. Projekt započal svou činnost v roce 2003 a formálně byl spuštěn 1. ledna 2004. V září 2010 má přes 2 170 000 členů ve 232 zemích z toho více než 1 100 000 v Evropě. Podle statistik, které server publikoval, nabízí ubytování cestovatelům zhruba 40 % členů (dalších zhruba 20 % má v nabídce ubytování nastaveno „možná“ a další členové v daný moment cestují). Dle serveru Alexa se jedná o nejnavštěvovanější službu tohoto typu na Internetu s průměrem 30 milionů zobrazených stránek za den (červenec 2008).\n\nČlenové projektu si domlouvají ubytování a setkání skrze webové stránky projektu. Veškerá komunikace je kvůli bezpečnosti archivována. Každý člen si vyplní profil (jazykové znalosti, záliby, popis ubytování), nahraje své fotografie, případně fotografie místa, které nabízí. Systém umožňuje vytvořit mezi členy přátelství (musí potvrdit obě strany). Pokud se jeden člen setká nebo ubytuje u jiného člena, vyplní vzájemně o pobytu zprávu (pozitivní, neutrální či negativní) a podrobnější informace. Tato reference je pak zobrazena u profilu obou členů. To je důležité, protože podle těchto referencí pak lze poznat, o koho se ve skutečnosti jedná (důvěra). Členové se mohou nechat ověřit pomocí zaslání příspěvku platební kartou (jméno musí souhlasit se jménem na platební kartě). Z těchto příspěvků projekt funguje. Dalším stupněm ověření je nechat si zaslat dopis na udávanou adresu. Tento dopis obsahuje kód, který člen zadá na webových stránkách projektu. Členové mohou později v systému přidávat důvěru (vouching) pro určitou osobu. Do projektu je možné se zapojit i jinými způsoby (velvyslanec pro danou zemi, lokalizace webu). Součástí stránek je i wiki, diskuze, koordinace srazů, chat.\n\n\n"}
{"id": "357585", "url": "https://cs.wikipedia.org/wiki?curid=357585", "title": "Zbožíznalství", "text": "Zbožíznalství\n\nZbožíznalství (původní název zbožíznalství popisné) je vědní disciplína zabývající se hodnocením a kategorizací zboží a ochranou jeho užitné hodnoty. Tento obor je znám od 1. poloviny 16. století, jak svědčí zachované písemné dokumenty z Itálie.\n\nK rozvoji obchodu, zvláště zámořskému, přispělo objevení Ameriky v roce 1492, dále cesty do Asijských zemí, které představovalo dovoz nového zboží do Evropy. Bylo vyvinuto, aby se zamezilo padělání nového zboží, které Evropané ještě neznali (čaj, káva, brambory, porcelán, střelný prach, drahé kovy a kameny). V 19. století již bylo možno, díky novým vynálezům, zkoumat i strukturu a složení zboží.\n\n\n"}
{"id": "357588", "url": "https://cs.wikipedia.org/wiki?curid=357588", "title": "Quinta Vigia", "text": "Quinta Vigia\n\nQuinta Vigia je od 2. května roku 1984 oficiální rezidencí předsedy regionální madeirské vlády.\n\nNa Madeiře Quinta označuje vilu v rozsáhlých zahradách s dalšími stavbami. Původní Quinta Vigia stála od 16. století nedaleko od současné. Původně se nazývala \"Quinta das Angústias\" podle kapličky \"Nossa Senhora das Angústias\", k níž byla přistavěna. V této původní quintě, kromě jiných známých osobností, přebývala i Sissi – manželka rakousko-uherského císaře, při léčebném pobytu v letech 1860-61 (při druhé návštěvě Madeiry roku 1893, 94 přebývala v hotelu Reid´s). Původní quinta ustoupila v sedmdesátých letech hotelu Pestana Casino Park. Připomíná ji jen socha Sissi v tomto místě. Ostatní budovy se zahradami byly zcela přestavěny.\n\nČást zahrady v okolí dnešní Quinty Vigia a sousedící s parkem Santa Catarina byla změněna na malou botanickou zahradu a je částečně přístupná veřejnosti. Jsou zde i voliéry s exotickými ptáky. Ze zahrady je pěkný výhled na funchalský záliv s přístavem.\n"}
{"id": "357591", "url": "https://cs.wikipedia.org/wiki?curid=357591", "title": "Johann Christoph Pepusch", "text": "Johann Christoph Pepusch\n\nJohann Christoph Pepusch (* 1667, Berlín - 20. července 1752, Londýn) byl hudební skladatel a hudební vědec německého původu, který většinu svého tvůrčího života strávil v Anglii. \n\nJeho nejslavnějším dílem je \"Žebrácká opera\" (1728) na libreto Johna Gaye. Získal doktorát hudby na univerzitě v Oxfordu, jako hudební vědec se zabýval především dějinami hudby alžbětinské epochy.\n"}
{"id": "357592", "url": "https://cs.wikipedia.org/wiki?curid=357592", "title": "Albert Lortzing", "text": "Albert Lortzing\n\nGustav Albert Lortzing (23. října 1801, Berlín – 21. ledna 1851, tamtéž) byl německý hudební skladatel, dirigent, herec a zpěvák. Je považován za hlavního reprezentanta německého operního žánru singspiel, podobného francouzské Opéra comique. Jeho hlavními operními díly jsou dodnes uváděné opery \"Car a tesař\" (\"Zar und Zimmermann\", 1837) a \"Pytlák\" (\"Der Wildschütz\", 1842).\n\nLortzing se narodil v Berlíně Johannu Gottliebu Lortzingovi a jeho ženě Charlotte Sophii. Rodiče opustili svůj obchod s kůží a putovali po Německu jako kočovní herci. Po založení berlínské divadelní společnost \"Urania\" zaměnili svou nejprve amatérskou zálibu za trvalé zaměstnání. Mladý Lortzing se poprvé objevil na jevišti ve 12 letech ve Freiburgu, když během přestávky bavil obecenstvo komickými básněmi. Od roku 1817 byla Lortzingova rodina součástí souboru \"Josefa Derossiho\" z Porýní. Vystupovali na jevištích Bonnu, Düsseldorfu, Barmenu a Cáchách. Albert Lortzing hrál role mladého milence, venkovského mládence a bonvivána a se stal oblíbencem obecenstva. Občas i zpíval menší tenorové a barytonové role. Nezbytné hudební a kompoziční vzdělání získal jako žák berlínského skladatele, hudebního pedagoga a ředitele Pěvecké akademie Carla Friedricha Rungenhagena, v jehož sboru také jako tenor zpíval.\n\n30. ledna 1824 se oženil s herečkou Rosinou Ahlesovou, s níž postupně zplodil 11 dětí. Od konce roku oba působili v divadle \"Hoftheater\" v Detmoldu, které zajíždělo do Münsteru a Osnabrücku. Připojil se k Svobodným zednářům, což bylo v této době jisté útočiště v Metternichově policejním státu. V Detmoldu zkomponoval oratorium \"Die Himmelfahrt Christi\" (Nanebevstoupení Krista), které mělo premiéru v Münsteru. Podle očekávání si vysloužil odsudek münsterského regionálního prezidenta, který prohlásil, že Lortzing jako skladatel je zcela bezvýznamný.\n\nRovněž zkomponoval scénickou hudbu pro drama Christiana Dietricha Grabbeho: \"Don Juan und Faust\", ve kterém sám hrál roli Dona Juana a jeho manželka Donu Annu. Anonymní recenzent ve Frankfurtu mylně pochválil Lortzinga za vynikající text. Skutečný autor dramatu sice zuřil, ale aférka se stala pro představení dobrou reklamou.\n\n3. listopadu 1833 mladý Lortzing debutoval v Městském divadle v Lipsku. Jeho rodiče byli členy společnosti Friedricha Sebalda Ringel Hardta již od roku 1832. Stal se také členem uměleckého klubu \"Tunnel unter der Pleisse\"\" (Tunel pod Pleiße) a zednářské lóže \"Balduin zur Linde\". Lortzing měl v Lipsku značný úspěch, zejména pak v komediích Johanna Nestroye. Pro svůj sklon improvizovat a odchylovat se od schváleného textu měl časté problémy s divadelní policií.\n\nProblémy s cenzurou měla i jeho první komická opera \"Car a tesař\". Premiéra se konala v Lipsku 22. prosince 1837. Lortzing sám zpíval roli Petra Ivanova a neměla při premiéře velký úspěch. Na ten si musela počkat až na představení v Berlíně v roce 1839.\n\nV roce 1844 se stal kapelníkem Městského divadla v Lipsku. Po neshodách s vedením divadla byl v dubnu 1845 propuštěn ze „zdravotních“ důvodů. Po protestech publika se sice načas vrátil, ale zanedlouho byl propuštěn znovu. Podle otevřeného dopisu, který podepsala většina členů divadla byl hlavním důvodem odpor vůči nařízením městské rady.\n\nV letech 1846–1848 byl Lortzing kapelníkem v Theater an der Wien ve Vídni. V revolučním roce 1848 napsal libreto i hudbu k politické opeře \"Regina\", pojmenované podle své ženy. Jeho poslední celovečerní operou byla v roce 1849 pohádková satira na pruský vojenský stát nazvaná \"Rolands Knappen\". Opakovaně v ní klade otázku: \"Und das soll eine Weltordnung sein?\" (A to má být světový řád.)\n\nV roce 1848 byl funkce kapelníka opět zbaven a musel se vrátit k práci kočujícího herce aby uživil svou početnou rodinu. Nakonec se v roce 1850 stal kapelníkem v nově otevřeném \"Městském divadle Friedricha Wilhelma\" v Berlíně.\n\nPracoval pod obrovským stresem, neboť byl velice zadlužen. 20. ledna 1851, po představení své hudební komedie \"Die Opernprobe\", utrpěl záchvat mrtvice a bez lékařské pomoci následujícího dne ráno zemřel. Pohřbu se zúčastnila řada hvězd tehdejšího hudebního života. Divadelní kolegové ozdobili rakev v barvách černé, červené a zlaté, což byly barvy po roce 1848 zakázané. Na podporu zchudlé rodiny byla později vypsána veřejná sbírka. Na počest skladatel byla postavena socha v berlínské Tiergarten.\n\nVětšina Lortzingova díla je určena pro jeviště. Nejznámější jsou jeho singspiely \"„Zar und Zimmermann“\" (1837) a \"„Der Wildschütz“\" (1842), ale zkomonoval i romantickou operu \"„Undine“\" (1845), revoluční operu \"„Regina“\" (1848) a oratorium \"„Die Himmelfahrt Christi“\" (1828). Kromě oper napsal mnoho scénické hudby k činohrám a řadu písní a sborů. Velmi zřídka se v jeho díle vyskytuje hudba instrumentální.\n\nJeho tvorba byla silně ovlivněna dílem W. A. Mozarta. Je naopak pravděpodobné, že opera \"„Hans Sachs“\" inspirovala Richarda Wagnera k opeře \"„Mistři pěvci norimberští“\" a že Lortzingovy komické opery ovlivnily tvorbu Johanna Strause mladšího.\n\n\n"}
{"id": "357595", "url": "https://cs.wikipedia.org/wiki?curid=357595", "title": "Friedrich von Flotow", "text": "Friedrich von Flotow\n\nFriedrich Adolf Ferdinand von Flotow (26. dubna 1812 Teutendorf, Meklenbursko – 24. ledna 1883, Darmstadt, Hesensko) byl německý operní skladatel.\n\nNarodil se v roce 1812 jako druhé ze čtyř dětí a jako nejstarší syn šlechtice, statkáře a pruského kapitána Wilhelma von Flotowa (1785–1847) v Teutendorfu (od roku 1965 součást obce Sanitz) a jeho manželky, Caroline Sophie Rahel von Boeckmann (1792–1862). Oba rodiče byli amatérští hudebníci. Otec hrál na flétnu a matka na klavír. Od své matky Flotow získal první hudební vzdělání.\n\nOtec původně plánoval pro syna diplomatickou kariéru, ale na doporučení klarinetového virtuóza Ivana Müllera souhlasil s dráhou hudebníka. Od roku 1828 tak Flotow studoval v Paříži na Conservatoire de Paris kompozici u Antonína Rejchy a hru na klavír na Johanna Petera Pixise. Tam se mimo jiné spřátelil s Charlesem Gounodem a Jacquesem Offenbachem.\n\nV roce 1830 se na krátkou dobu vrátil do Německa a zkomponoval zde svá první dramatická díla: \"Pierre et Catherine\", \"Rob Roy\" a \"La Duchesse de Guise\". Byla poprvé provedena v Paříži bez většího úspěchu, nicméně svěží melodie zaujaly ředitele \"Théâtre de la Renaissance\", který mu svěřil libreto inspirované slavným obrazem Théodore Géricaulta \"Le Naufrage de la Meduse (Vrak Medusy)\". Stejnojmenná opera sklidila velký úspěch a během jediného roku byla hrána 54x.\n\nPo této opeře následovaly v krátkých intervalech opery \"Le Forestier\" (1840), \"L'Esclave de Camoens\" (1843) a \"Lady Harriet\" (1844), tato poslední ve spolupráci s Friedrichem Burgmüllerem a Edouardem Deldevezem (pro baletní scény). V roce 1844 byla poprvé provedena v Hamburku opera \"Alessandro Stradella\", která přinesla velký úspěch. Od tohoto roku, především však díky další opeře s názvem \"Marta aneb Trh v Richmondu\", která měla premiéru v roce 1847 ve Vídni, se stal Flotow slavný. V té době byla jeho \"Martha\" jednou z vůbec nejhranějších oper na scénách velkých divadel. Pozdější opery, jako jsou např. \"Grand Duchess\" (1850, libreto Charlotte Birch-Pfeiffer), \"Rübezahl\" (1853, libreto Gustav zu Putlitz) nebo \"Albin\" (1856, libreto Salomon Hermann Mosenthal) jsou již jen odleskem jeho starších děl.\n\nV roce se vrátil do Meklenburska, aby převzal dědictví po otci. Dne 21. srpna 1849 se oženil s Elizabeth von Zadow (1832–1851), která však záhy zemřela. V listopadu 1855 se oženil znovu s tanečnicí Annou Theen (1833-1872), která mu porodila tři děti, Williama (1855–1872), Friedricha (1857–1918) a Carolinu (1851–1864).\n\nMezitím byl Flotow jmenován intendantem dvorního divadla ve Schwerinu a komořím meklenburského velkovévody. Pro slavnostní otevření schwerinského zámku po jeho přestavbě, která probíhala v letech 1843–1857, zkomponoval operu \"Johann Albrecht, Herzog von Mecklenburg\" (Johann Albrecht, vévoda meklenburský). Z této doby pochází také opera \"La Veuve Grapin\" (Vdova Grapinová).\n\nV roce 1863 se Flotow všech postů vzdal a přestěhoval se do Vídně, kde působil v umělecké komunitě \"Die grüne Insel\" (Zelený ostrov) a komponoval řadu písní s doprovodem klavíru. Stál také u zrodu organizace německých dramatických autorů a skladatelů, která měla za úkol chránit autorská práva skladatelů podobně jako novodobý český Ochranný svaz autorský.\n\nV roce 1867 se Flotow rozvedl s manželkou Annou a o rok později se oženil s její sestrou Rosinou Theen (1846–1925). Z toho manželství měl další dceru. V letech 1870-1872 bydleli ve Vídeňském Novém Městě, Wiener Strasse 31.\n\nOd roku 1880 žil se svou sestrou Bernhardine Rößnerovou v Darmstadtu. Zemřel téměř slepý 24. ledna 1883, tři týdny před Richardem Wagnerem. Jeho hrob se nachází na starém hřbitově v Darmstadtu.\n\nFlotow byl velmi plodný skladatel. Bohužel, většina jeho rukopisů byla v průběhu druhé světové války zničena při požáru archivu nakladatelství Bote & Bock v Berlíně. I jeho osobní majetek byl s několika výjimkami ztracen. V roce 1955 bylo založeno v Darmstadtu museum věnované skladatelovu životu a dílu.\n\n\n\n\n\n\n\n\n"}
{"id": "357597", "url": "https://cs.wikipedia.org/wiki?curid=357597", "title": "Emmanuel Chabrier", "text": "Emmanuel Chabrier\n\nAlexis Emmanuel Chabrier (18. ledna 1841 Ambert – 13. září 1894 Paříž) byl francouzský hudební skladatel a klavírista.\n\nAlexis-Emmanuel Chabrier se narodil v Ambertu v departementu Puy-de-Dôme ve střední Francii. Jeho otec byl právník. Hudbě se začal věnovat v šesti letech a dochovaly se jeho první klavírní skladby, které napsal v roce 1849. Rodina se přestěhovala v roce 1852 do Clermont-Ferrandu a Alexis se začal připravovat na právnickou kariéru. Navštěvoval císařské lyceum a vedle toho studoval i hudební teorii i praxi u skladatele polského původu Alexandra Tarnowského.\n\nV roce Chabrierovi 1856 přesídlili do Paříže a Alexis pokračoval ve studiu práv i hudby. Studia práv dokončil v roce 1861 a od 29. října pracoval na ministerstvu vnitra. Pokračoval však i v hudební kariéře. Zkomponoval několik drobnějších klavírních skladeb.\n\nPočínaje rokem 1862 se připojil ke kroužku parnasistů a s některými z jeho členů později spolupracoval. Zejména se sblížil s Paulem Verlainem. Verlain napsal libreta ke dvěma Chabrierovým operetám, které však skladatel nikdy nedokončil.\n\nOba jeho rodiče zemřeli během několika měsíců roku 1869. Během Prusko-francouzské války (1870–1871) a Pařížské komuny pokračoval Chabrier v práci na ministerstvu, i když se úřad stěhoval z Tours do Bordeaux a posléze do Versailles. V roce 1873 se oženil s Marií Alicí Dejeanovou, se kterou měl tři syny (jeden zemřel v dětství).\n\nBěhem sedmdesátých let začal komponovat několik jevištních děl. Prvním, které úplně dokončil byla v roce 1877 opera \"L'étoile\", která se setkala s úspěchem. V divadle Théâtre des Bouffes Parisiens dosáhla 48 předsavení. V Paříži se okolo Chabriera vytvořil kroužek přátel složený ze spisovatelů, malířů a hudebníků, kteří se pravidelně setkávali na čtvrtečních soirée. Patřili mezi ně skladatelé Gabriel Fauré, Ernest Chausson, Vincent d'Indy, spisovatelé Émile Zola, Alphonse Daudet, Jean Moréas, Jean Richepin, Auguste Villiers de l'Isle-Adam, Stéphane Mallarmé a malíři Henri Fantin-Latour, Edgar Degas a Édouard Manet.\n\nPo zhlédnutí Wagnerovy opery \"Tristan a Isolde\" v Mnichově v roce 1879 se rozhodl zanechat práce na ministerstvu a plně se věnovat hudbě. Studoval Wagnerovu hudbu, navštívil představení operního cyklu Prsten Nibelungův v Londýně a v Bruselu a stal i asistentem dirigenta Charlese Lamoureuxe při přípravě koncertního provedení Wagnerových děl v Paříži.\n\nV roce 1886 dokončil operu \"Gwendoline\". Pařížská opera tuto operu odmítla, ale její uvedení v v Bruselu mělo úspěch. Bohužel se odehrála pouze dvakrát, neboť impresário zkrachoval. Ani další opera, \"Le roi malgré lui\", neměla štěstí. Byla uvedena v Paříži v Théâtre national de l'Opéra-Comique, ale po třetím představení budova divadla vyhořela. Skutečného úspěchu se dočkal až Lipsku a v Mnichově.\n\n13. července 1888 byl Chabrier vyznamenán Řádem čestné legie.\n\nV posledních letech svého života se Chabrier potýkal s finančními problémy způsobenými krachem jeho bankéřů i problémy zdravotními. Trpěl terciárním stádiem syfilis i depresemi způsobenými neúspěchem svých jevištních děl. Rovněž smrt milované manželky v lednu 1891 na něj hluboce zapůsobila. Ponořil se do komponování opery \"Briséïs\" inspirované tragédií Johanna Wolfganga von Goethe, ale podařilo se mu dokončit pouze první jednání. V závěru života ho postihla progresivní paralýza a zemřel v Paříži 13. září 1894 ve věku 53 let. Byl pohřben na hřbitově Montparnasse.\n\nKromě hudebního díla zanechal po sobě rozsáhlou sbírku obrazů současných francouzských malířů\n\n\n\n\n\n\n\n"}
{"id": "357613", "url": "https://cs.wikipedia.org/wiki?curid=357613", "title": "Sojuz 37", "text": "Sojuz 37\n\nSojuz 37 byla kosmická loď SSSR z roku 1980, která dopravila na sovětskou orbitální stanici Saljut 6 mezinárodní rusko/vietnamskou posádku. Podle katalogu COSPAR dostala označení 1980-064A. Byl to 73. registrovaný let kosmické lodě s lidmi na palubě ze Země. Jejím volacím znakem byl TEREK.\n\nDvoučlennou posádku, šestou mezinárodní v rámci programu Interkosmos tvořili tito kosmonauti:\n\nLoď odstartovala 23. července 1980 večer z kosmodromu Bajkonur s pomocí rakety Sojuz U. Start se vydařil, loď se dostala na orbitu 190 – 272 km, bez problémů fungoval i zapnutý systém automatického přibližování. K pevnému připojení na zadní spojovací uzel stanice došlo večer 24. července 1980 a krátce po půlnocí SEČ oba kosmonauti přešli do Saljutu 6.\n\nZde se setkali se čtvrtou základní posádkou stanice, kosmonauty Leonidem Popovem a Valerijem Rjuminem, kteří zde sloužili již 3,5 měsíce.\n\nV době jejich příletu měla za sebou stanice téměř 3 roky existence na oběžné dráze Země. U jejího předního uzlu byla připojena loď Sojuz 36, se kterou přiletěla předchozí návštěva s kosmonauty Kubasovem a Farkasem. Ta odletěla v lodi jiné svých předchůdců.\n\nMezinárodní návštěva na stanici strávila sedm pracovních dní a během nich provedla celá čtveřice 17 sovětsko-vietnamských experimentů. Názvy některých z nich: Azolla, Halong, Imitator, Kristall, Biosfera. Mnohé se týkaly Vietnamu.\n\nPotom si posádka Sojuzu 37 přenesla ze své lodě do staršího Sojuzu 36 anatomická sedadla, osobní věci i výsledky experimentů.\n\nGorbatko s Pham Tuanem nastoupili 31. července 1980 do lodě Sojuz 36, po několika hodinách se od stanice odpojili a zahájili sestupný manévr. Oddělená kabina s pomocí padákového systému přistála téhož dne asi 180 km od Džezkazganu na území Kazachstánu.\n\nČlenové stálé posádky novou loď přeparkovali 1. srpna 1980 ze zadního na přední spojovací uzel a zde zůstala další dva měsíce. Pak ji využila ke svému návratu na Zem základní posádka Popov s Rjuminem. S kabinou lodě přistáli 11. října 1980 také v Kazachstánu. Po tak dlouhém letu se zapsali mezi světové rekordmany kosmonautiky.\n\nStanice Saljut 6 zůstala na oběžné dráze Země a později byla znovu několikrát navštívena.\n\nUdaná startovací hmotnost byla 6800 kg vč.200 kg paliva pro manévrování a brzdění. Loď se obdobně jako ostatní lodě Sojuz skládala ze tří částí, kulovité orbitální sekce, návratové kabiny a sekce přístrojové. Měla namontováno spojovací zařízení a padákový systém.\n\n"}
{"id": "357617", "url": "https://cs.wikipedia.org/wiki?curid=357617", "title": "Čerepovec", "text": "Čerepovec\n\nČerepovec ( ) je město v Rusku, největší město Vologdské oblasti a administrativní centrum Čerepoveckého rajónu. Podle sčítání lidu z roku 2002 zde žije 311 869 obyvatel. Město se nachází na břehu Rybinské přehrady. Sídlí zde ocelářská firma Severstal, jedna z největších společností ve svém oboru na světě. Ve městě působí hokejový klub nesoucí název Severstal Čerepovec. Město bylo založeno v roce 1777. Osmnáct kilometrů od města se nachází letiště.\n"}
{"id": "357627", "url": "https://cs.wikipedia.org/wiki?curid=357627", "title": "Franz Anton Mesmer", "text": "Franz Anton Mesmer\n\nFranz někdy také Friedrich Anton Mesmer (23. května 1734, Iznang am Bodensee - 5. března 1815, Meersburg am Bodensee) byl švýcarský lékař, praotec hypnózy a psychoterapie. Ve své terapii využíval tzv. živočišný magnetismus a magnetoterapii. Tato metoda se také nazývá mesmerismus.\n\nVystudoval teologii v Ingolstadtu (získal zde doktorát z filosofie) a později medicínu na univerzitě ve Vídni, kterou dokončil v roce 1766 jako Dr. med. dizertační prací \"De planetarum influxu\", ve které položil základy svého učení o živočišném magnetismu.\n\nV roce 1778 se oženil s bohatou vdovou Marií Annou von Posch a otevřel si ve Vídni praxi. Zde se mimo jiné stýkal i s Mozartovou rodinou. Mesmer rád hrával na skleněnou harmoniku a Wolgand Amadeus pro něj složil dvě skladby pro tento nástroj. V roce 1773-74 poprvé použil k léčbě hysterické pacientky Franzisky Österlinové metodu přikládání klasických magnetů k různým částem těla. Pacientka cítila tajemné proudění v celém těle a cítila se po léčbě uvolněna. Začíná touto metodou léčit další pacienty hlavně z vídeňské smetánky. Provádí dokonce i skupinovou magnetoterapii.\n\nV červenci 1775 se vydal na cestu po Moravě a Uhrách, mimo jiné léčil barona Horeckého z Horky a jeho manželku na neurčeném zámku. Pak odjel do svého rodiště u Bodamského jezera, kde léčil nemocné. Velké publicitě se Mesmerovi dostalo po vyléčení téměř slepého a ochrnutého akademického rady Osterwalda. Díky tomu byl Mesmer dne 28. listopadu 1775 slavnostně jmenován členem Bavorské akademie věd v Mnichově.\nMesmer v té době zjistil, že účinek léčby se dostavuje, i když nepoužívá magnet a přikládá k tělu pacienta jen svoje ruce.\n20. ledna 1777 nastoupila na jeho kliniku osmnáctiletá slepá pianistka a skladatelka Marie Terezie Paradiesová (1759-1824), zázračné dítě, která oslepla ve třech letech. Paradiesová opět nabyla zraku, v jeho domě se zotavovala z dlouhotrvající choroby a tento případ Mesmera všeobecně proslavil. Vidoucí Terezie však přestala být atrakcí a nevydělávala svému otci tolik peněz. Ten podle beletristického podání Stefana Zweiga údajně s tasenou šavlí vylomil dveře Mesmerova domu, domáhal se propuštění své dcery a inzultoval ji. Dcera však odmítla vrátit se domů a zůstala v Mesmerově opatrovnické péči. Následkem šoku měla údajně opět ztratit zrak. Otec navíc Mesmera obvinil, že se Terezie stala Mesmerovou milenkou. Lékařská fakulta na základě této aféry povolala na Mesmera mravnostní policii a ten uprchl do Švýcarska.\n\nV roce 1778 odjel do Paříže, kde si otevřel praxi. Přes své léčebné úspěchy však nenašel uznání u akademiků. Aby přesvědčil kritiky, vydal knihu \"Mémoire sur la découverte du magnétisme animal\" (1779), v níž si stěžoval na ignoranci akademické obce. Mesmer se ale přesto stal miláčkem nejen francouzské šlechty, ale i chudých vrstev. Aby se jeho metoda stala přístupnou široké veřejnosti, vyráběl totiž i levné magnetické nádoby pro chudé.\n\nV březnu roku 1784 podepsal král Ludvík XVI. příkaz lékařské společnosti a akademii, aby přezkoumala mesmerismus v jeho možných důsledcích. Obě společnosti sestavily komisi, jejímiž členy byli např. Josephe-Ignace Guillotin, Benjamin Franklin, astronom Bailly, chemik Lavoisier a botanik Jussieu. Závěry komise však byly velmi negativní. Dokonce bylo poukázáno na možné ohrožení mravnosti pacientů.\n\nPo smrti své manželky a před důsledky revoluce (diktatury jakobínů) v roce 1791 odjel do Kostnice a v roce 1793 se vrátil opět do Vídně. Zde však byl podezříván z jakobínství, policejně šikanován, a proto se nakonec vrátil do rodného Švýcarska, kde žil až do své smrti.V roce 1812 berlínská akademie opět prošetřovala živočišný magnetismus, a proto za Mesmerem odjel profesor Wolfart. Jeho zpráva byla kladná. Francouzská vláda Mesmerovi vyplácela doživotní rentu.\n\nDne 5. března 1815 zemřel u rodného Bodamského jezera.\n\n\n"}
{"id": "357628", "url": "https://cs.wikipedia.org/wiki?curid=357628", "title": "Manu Katché", "text": "Manu Katché\n\nManu Katché (* 27. října 1958 Saint-Maur-des-Fossés, Francie), vlastním jménem Emmanuel Katché, je francouzský jazzový a rockový bubeník a perkusionista původem z Pobřeží slonoviny. Dále působí i jako zpěvák, skladatel a autor textů.\n\nUznání získal v polovině 80. let díky spolupráci s Peterem Gabrielem a Stingem. Gabrielovo album \"So\", vydané v roce 1986, které mělo komerční úspěch, mělo významný dopad na Katchého kariéru. Manu Katché později hrál i s dalšími uznávanými hudebníky, jako jsou např. Afro Celt Sound System, Jeff Beck, Al Di Meola, Dire Straits, Jan Garbarek, Manu Chao, Loreena McKennit, Youssou N'Dour, Robbie Robertson, Joe Satriani, Tori Amosová, Tracy Chapmanová, Rick Wright, Joni Mitchellová, Simple Minds, Tears for Fears, Joan Armatradingová, Manu Dibango, Gloria Estefanová, Francis Cabrel nebo Stephan Eicher.\n\n\n"}
{"id": "357631", "url": "https://cs.wikipedia.org/wiki?curid=357631", "title": "Kate St John", "text": "Kate St John\n\nKate St Johnová (* 2. října 1957 Londýn, Anglie), vlastním jménem Katharine Elinor Margaret St John, je anglická hudebnice, zpěvačka, skladatelka a producentka. Hraje na hoboj, saxofon, akordeon, klavír a anglický roh.\n\nSt Johnová začala svoji kariéru na začátku 80. let v kapele Ravishing Beauties. Skupina ale nevydala žádnou nahrávku a St Johnová ji v roce 1982 opustila. V polovině 80. let byla členkou kapely The Dream Academy, jejímž největším hitem byla píseň „Life in a Northern Town“ z roku 1985. Skupina se rozpadla v roce 1991. Během této doby St Johnová také spolupracovala s Tears for Fears, Stevem Nievem a Julianem Copem.\n\nBěhem 90. let 20. století hrála St Johnová s Vanem Morrisonem, Nigelem Kennedym, Joem Boydem, Joolsem Hollandem a Egbertem Gismontim. V roce 1992 vydala společně s Rogerem Enem album \"The Familiar\". V tomto roce také Eno se St Johnovou a dalšími muzikanty vytvořili superskupinu Channel Light Vessel.\n\n\n"}
{"id": "357635", "url": "https://cs.wikipedia.org/wiki?curid=357635", "title": "Jan Schmidt", "text": "Jan Schmidt\n\nJan Schmidt (3. ledna 1934 Náchod – 27. září 2019 Praha) byl český filmový režisér, scenárista a příležitostný filmový herec.\n\nMládí strávil ve východočeském Náchodě v prostředí vzdělané buržoazní rodiny, otec, významný tehdejší lékař, ho kromě kulturního rozhledu připravoval na studium medicíny na některé ze světových univerzit. Shodou okolností byl během základního studia spolužákem a přítelem mladého Miloše Formana, krajana ze sousedství, s nímž se pak nadále přátelil v době studií FAMU a následně se v roce 1980 významně podílel coby druhý režisér (second unit director) na Formanově osmém oscarovém filmu Amadeus. Dalším sousedem a známým rodiny byl o o pár let starší spisovatel Josef Škvorecký, který později na Jana Schmidta vzpomínal ve své knize \"Všichni ti krásní mladí muži a ženy\". Největší vliv však na budoucí osud Jana Schmidta měl další krajan, spisovatel Vratislav Blažek (mj. film Starci na chmelu), jež byl jeho oddílovým vedoucím ve skautu. Právě ten ho později přivedl k filmu jako takovému a přesvědčil k nástupu na filmovou fakultu FAMU.\n\nPo nástupu komunistů k moci byla rodina silně perzekvována, gymnazistovi Janu Schmidtovi bylo zakázáno i maturovat, zákaz byl na poslední chvíli odvolán. Studium na vysoké škole však bylo z politických důvodů zcela vyloučeno a následovalo nucené nasazení „do výroby“, kde coby tovární dělník a poté rehabilitační pracovník strávil několik let. Po zmírnění režimu nakonec byl konečně přijat na Lékařskou fakultu Univerzity Karlovy v Plzni. Zde však absolvoval pouze 6 semestrů a opět byl z politických důvodů nucen školu opustit. Poté na podnět přítele Vratislava Blažka zažádal o přijetí na filmovou, obor režie, byl přijat a od roku 1957 studoval na pražské FAMU ve třídě Otakara Vávry. Tento ročník se později stal nejslavnějším v historii FAMU a jedním z hlavních pilířů české nové vlny. V jedné třídě (celkem pěti Otakarem Vávrou vybraných studentů) se totiž kromě Jana Schmidta sešli a byli spolužáky také Jiří Menzel, Věra Chytilová či Evald Schorm.\n\nCoby filmař patří k těm méně známým režisérům české nové vlny 60. let 20. století, osobní přítel scenáristy Pavla Juráčka.\n\n\n\n\n"}
{"id": "357637", "url": "https://cs.wikipedia.org/wiki?curid=357637", "title": "Randy Barnes", "text": "Randy Barnes\n\nEric Randolph (\"Randy\") Barnes (* 16. června 1966, Charleston, Západní Virginie) je bývalý americký atlet a dosud světový rekordman ve vrhu koulí v hale i pod otevřeným nebem.\n\nJedná se o olympijského vítěze z Letních olympijských her 1996 v Atlantě a stříbrného olympijského medailistu z olympiády 1988 v Soulu. Získal také stříbrnou medaili na MS 1993 ve Stuttgartu a bronz na světovém šampionátu v Göteborgu v roce 1995.\n\nBarnes byl však během své závodní kariéry také diskvalifikován pro doping. Poprvé si odpykával trest v letech 1990 - 1992 (testosteron). V červenci roku 1998 byl pro opakované použití zakázaných látek (androstendiol) diskvalifikován doživotně. Dnes příležitostně závodí v golfových exhibicích (nejdelší odpal).\n\n20. ledna 1989 o rovných 40 centimetrů vylepšil halový světový rekord Švýcara Wernera Günthöra z 8. února roku 1987 na 22,66 metru.\n\n20. května 1990 jako druhý muž v historii přehodil hranici 23 metrů a výkonem 23,12 m vytvořil dodnes platný světový rekord, když původní hodnotu Němce Ulfa Timmermanna vylepšil o šest centimetrů.\n\n\n"}
{"id": "357638", "url": "https://cs.wikipedia.org/wiki?curid=357638", "title": "Franta Anýž", "text": "Franta Anýž\n\nFranta (František) Anýž (1. února 1876 Nová Ves (Zaječov) – 8. října 1934 Tatranská Polianka, \"tehdy\" Československo) byl český řezbář, návrhář a výrobce kovových uměleckých předmětů (včetně šperků a svítidel), cizelér, medailér a podnikatel.\n\nNarodil se v Nové Vsi u Rokycan jako nejstarší z osmi dětí hutníka Františka Anýže a jeho manželky Benigny, rozené Černé. Pokřtěn byl na faře ve Svaté Dobrotivé (dnes místní část Zaječova). Vyučil se modelérem, formířem a cizelérem železné litiny v železárnách v Komárově u Hořovic. Pro své nadání byl doporučen ke studiu na Umělecko-průmyslové škole v Praze, kde studoval v letech 1892—1899, nejdříve v ateliéru profesora Celdy Kloučka, Antona Helméssena, Emanuela Kautsche, a dále dekorativních předmětů z kovu u Emanuela Nováka.\n\nNa studijní cestě po Německu a Francii navštívil zejména Norimberk, Mnichov a Světovou výstavu v Paříži. Roku 1901 se oženil s Pavlínou Schnirchovou, neteří sochaře Bohuslava Schnircha, která přinesla věnem do podnikání zásadní finanční obnos a podílela na také na výtvarných návrzích výrobků, zejména osvětlovadel. V letech 1896 - 1900 Anýž bydlel v Rokycanech, kde vedl svou dílnu a při odlévání spolupracoval s železárnou v Komárově. V roce 1902 se spolužákem Prokopem Nováčkem založil nový závod na výrobu odlévaných a tepaných kovových předmětů v Praze. Roku 1910 zakoupil pozemek pro svou samostatnou továrnu v Praze - Holešovicích v ulici U Průhonu 34. Vystavěl halu se slévárnou, dílnami, výrobnu osvětlovadel, ražebnu medailí, plaket a odznaků. Roku 1912 přistavěl rodinný dům. Měl dva syny, starší ing. Jaroslav Anýž (* 1902) pracoval v otcově podniku, mladší František (* 1903) zprvu také.\nSvé rané práce publikoval tiskem ve školním albu Umprum. Po roce 1918 převážila realizace soch a dekorativních předmětů podle cizích návrhů.\nV letech 1896–1913 byl Anýž členem Spolku výtvarných umělců Mánes. Anýž byl roku 1915 odveden jako voják na ruskou frontu, v zajetí se kromě jiných onemocnění nakazil malárií. Trpěl zřejmě Graves-Basedowovou chorobou.\n\nTovárna a její závody byly po 2. světové válce znárodněny, provozovna Zukov byla v provozu až do 70. let 20. století.\n\nAnýžova umělecká a reprodukční práce zahrnovala jak bronzové pomníky, tak mosazné a železné mříže, osvětlovadla, kování. Je zastoupena v mnoha muzejních sbírkách (UPM Praha, NM, MhMP, GhMP, NG).\n\n\n\n"}
{"id": "357639", "url": "https://cs.wikipedia.org/wiki?curid=357639", "title": "Hansol Korea Open 2008", "text": "Hansol Korea Open 2008\n\nTenisový turnaj WTA Hansol Korea Open 2008 se konal ve dnech 22. - 28. září v Soulu, hlavním městě Jižní Koreje, venku na kurtech s tvrdým povrchem. Odměny činily 145,000 dolarů.\n\nVe finále dvouhry porazila 1. nasazená Maria Kirilenková Australanku Samanthu Stosurovou a získala 5. titul v kariéře na okruhu WTA.\n\nVe čtyřhře zvítězil první nasazený tchajwanský pár Čuang Ťia-žung - Sie Su-wej.\n\n\n"}
{"id": "357640", "url": "https://cs.wikipedia.org/wiki?curid=357640", "title": "Polský odboj během druhé světové války", "text": "Polský odboj během druhé světové války\n\nPolský odboj během druhé světové války bylo odbojové hnutí Poláků proti nacistickému Německu během druhé světové války. Začal se formovat bezprostředně po porážce a obsazení Polska Německem a Sovětským svazem. Původně byl slabý a roztříštěný, ale postupně se sjednocoval a sílil. Někteří historici jej považují za nejsilnější odbojové hnutí v nacisty okupované Evropě . Demokratické proudy odboje se nakonec sjednotily v a okolo Podzemního státu a Zemské armády.\n\nMimo tento hlavní (západní, demokratický) proud odboje věrný Polské exilové vládě pak existoval ještě odboj nacionalistický, který do určité míry byl ochoten s Podzemním státem spolupracovat, a komunistický, který vedl s Podzemním státem stejně zuřivou válku jako s Němci. Vedle tohoto domácího odboje vznikl i zahraniční odboj, a to jak u západních Spojenců, tak v Sovětském svazu.\n\nVrcholem demokratického (západního) odboje byla Akce bouře - série povstání proti německým okupantům, z nichž nejvýraznějším projevem bylo varšavské povstání. Jelikož se mu nedostalo dostatečné podpory ze strany spojenců, bylo povstání rozdrceno a povstalecké struktury, včetně centrálních řídících struktur Podzemního státu a Zemské armády, těžce narušeny. Po obsazení Polska Rudou armádou komunistická část odboje a s ní spojené osoby postupně převzaly moc a nastolily v Polsku komunistický režim stalinského typu, zatímco demokratický odboj byl dílem rozpuštěn a dílem přešel k odboji protikomunistickému. Mnoho představitelů západního odboje muselo uprchnout ze země, nebo bylo komunisty uvězněno či zavražděno.\n\nPoměrně specifickou část polského odboje představují rozsáhlé akce, jejichž cílem bylo chránit Židy před holokaustem. Hlavní roli v nich hráli: Podzemní stát a jím za tímto účelem zřízená organizace Żegota, katolická církev a její síť klášterů a vlastní židovské organizace a spolky.\n\nPolský protinacistický odboj se začal formovat bezprostředně poté, co nacistické Německo dobylo Polsko. Polsko se ukázalo být jednou z nejvzpurnějších zemí, které nacistické Německo kdy kontrolovala, srovnatelné snad jedině s Jugoslávií. Poláci se navzdory mimořádně brutálnímu teroru ze strany okupantů se svým novým postavením nikdy nesmířili a vedli proti nim tvrdý boj nejen jednotkami v zahraničí, ale i doma. V Polsku vznikl rozsáhlý podzemní stát věrný polské exilové vládě, který disponoval vlastními školami, úřady, soudy a ozbrojenými jednotkami. Přestože byl polský odboj politicky roztříštěn, drtivá většina jeho demokratických skupin tento podzemní stát respektovala a spolupracovala s ním (zcela mimo stáli komunisté, kteří s ním vedli stejně zuřivou válku, jako se samými Němci).\n\nRozvoj domácího odboje v Polsku byl zásadně ovlivněn tím, že Polsko bylo vojensky rozdrceno a jeho elita z velké části pozavírána nebo zlikvidována a že celý polský národ od počátku trpěl pod extrémně brutálním útlakem. Výsledkem bylo, že vývoj polského odboje byl naprosto opačný, než v sousedním protektorátu. Český odboj byl zpočátku velmi silný, neboť národní a především armádní elity přežily téměř netknuty a mohly si pro svůj odpor odlifrovat určité množství zbraní. Postupně byl ale lámán a drcen, až se v roce 1942 doslova zhroutil a s výjimkou výsadkářů vysílaných z Británie po další dva roky nepředstavoval pro nacisty nijak zásadní problém. Naproti tomu polský odboj začínal od nuly, s elitami národa rozprášenými a armádou zničenou, zbraněmi prakticky nedisponoval. Přesto postupně sílil a formoval se v disciplinované podzemní struktury respektované velkou většinou Poláků.\nNa přelomu let 1942/1943 začal polský odpor sílit natolik, že zahájil ve větší míře i významnější ozbrojené akce. Za zlomový okamžik zahajující novou éru je označováno mnoho okamžiků, asi nejčastěji pak Akce u Arsenálu, během níž komanda Šerých řad přepadla konvoj gestapa převážející vězně z vyšetřovny do nechvalně známého Pawiaku a osvobodila přes 20 vězňů. Krátce po něm následovalo nejvýraznější vystoupení židovského odboje: povstání ve varšavském ghettu.\n\nZejména Varšava se stala noční můrou nacistů - odboj v ní přes nejbrutálnější represe sílil a ztráty mezi příslušníky policejních a zajišťovacích jednotek z tohoto města přesáhly ještě před varšavským povstáním 1000 padlých. 1. února 1944 se mezi ně zařadil \"SS-Brigadeführer\" a \"Generalmajor der Polizei\" Franz Kutschera, velitel SS a policie ve Varšavě (viz Akce Kutschera).\nVrchol polského protinacistického odboje byla Akce bouře - celonárodní povstání proti německým okupantům vrcholící v létě 1944, jehož nejvýraznějším aktem bylo varšavské povstání. Toto povstání bylo ale obecně neúspěšné, Třetí říše byla ještě příliš silná, povstalci měli málo zbraní a nedostalo se jim od Spojenců větší podpory. Ti západní jí nebyli schopni poskytnout, Sovětský svaz pak na ní neměl zájem.\n\nZápadní odboj (tj. odboj věrný polské exilové vládě) byl po obsazení Polska Rudou armádou tvrdě pronásledován a perzekvován. Částečně byl rozpuštěn, část odbojářů uprchla za hranice a část přešla k protikomunistickému odboji. Řada představitelů odboje, kteří zavčas neuprchli do zahraničí, byla po nastolení komunistického režimu uvězněna nebo povražděna. Mezi oběťmi justičních vražd spáchaných polskou komunistickou vládou se ocitli např. generál Emil August Fieldorf, Witold Pilecki, Hieronim Dekutowski a další.\n\nKádrově čerpal protinacistický odboj z pěti významných zdrojů. Byly to: 1) armáda, 2) harcerství, 3) katolická církev, 4) politické strany a státní struktury polského státu a 5) židé. Jednotlivé struktury odboje byly zpočátku hodně roztříštěné, postupně se spojovaly a většina se nakonec sjednotila okolo Podzemního státu a jemu věrné Zemské armády. Dalšími velkými odbojovými skupinami mimo něj byly nacionalisté a komunisté, přičemž ti druzí válčili s Podzemním státem stejně zuřivě a nelítostně, jako se samými Němci.\n\nPolský odboj byl též národnostně determinován, polští Němci, Litevci, Ukrajinci a Bělorusové se k němu stavěli rezervovaně. Němci se příliš nebouřili, ostatní národnosti vytvářely vlastní odbojové jednotky, které často vedly proti polským odbojovým organizacím tzv. „druhou válku“. Zároveň měly tyto národy velké skupiny podporující Němce a bojující na jejich straně, k čemuž je motivovaly předchozí zkušenosti s polonizací či Stalinovým terorem, které v jejich očích dělaly z Němců „menší zlo“.\n\nAčkoliv se činnosti jednotlivých proudů a oblastí odboje často překrývaly (zejména před sjednocením demokratického odboje v letech 1942-1943), lze pozorovat určitou specializaci. Armáda a harceři vybudovali struktury ozbrojeného odporu a stvořili a vycvičili na dané podmínky překvapivě velké, organizované a kvalitní podzemní ozbrojené síly - Zemskou armádu. Politici a přežívající státní struktury vytvořili podzemní stát a organizace pro pomoc uprchlíkům a pronásledovaným. O tuto činnost se podíleli s katolickou církví, která ji dělala též a specializovala se zejména na pomoc uprchlíkům a jejich ukrývání. Židovské odbojové organizace se vytvořily především v ghettech, ale jen v některých se zmohly na efektivní bojová vystoupení. Největší z nich představovalo povstání ve varšavském ghettu. Další židovské partyzánské oddíly vzdorovaly na východě země v lesích a pokoušely se zajistit přežití těm příslušníkům svého národa, kteří k nim uprchli.\n\nPolský domácí odboj byl podporován ze zahraničí, především Spojeným královstvím a polskou exilovou vládou. V ozbrojených silách Spojeném království působily polské jednotky, britské letectvo později odbojáře a povstalce zásobovalo zbraněmi a posilami v podobě vojáků vycvičených pro diverzní akce (tzv. \"Cichociemni\" - výsadkáři). Podobně postupoval i Sovětský svaz, byť jeho podpora, směrovaná především ke komunistickým odbojovým silám, byla podstatně menší. I v řadách Rudé armády bojovali polské jednotky. Je nutno si uvědomit, že Sovětský svaz měl v plánu podrobení Polska a západní odboj, který tuto možnost odmítal, tak považoval za nepřítele. Během obsazování Polska tak tento odboj na již ovládnutém území perzekvoval a likvidoval a předával moc polským komunistům.\n\n\nČlánek SPECIFIKA ČESKOSLOVENSKÉHO A POLSKÉHO PROTINACISTICKÉHO ODBOJE Doc. PhDr. Luboš Kohout. CSc. https://web.archive.org/web/20090220161431/http://www.ksl.wz.cz/Specifika%20odboje.htm\n"}
{"id": "357647", "url": "https://cs.wikipedia.org/wiki?curid=357647", "title": "Hlinné (Nové Město na Moravě)", "text": "Hlinné (Nové Město na Moravě)\n\nHlinné ( ) je vesnice ve vzdálenosti 5 km jihozápadně od města Nového Města na Moravě, jehož je od roku 1980 jeho místní částí. Obec se rozkládá podél silnice z Nového Města na Moravě do Ostrova nad Oslavou v údolí Řečického potoka. Potok napájí rybník zvaný \"Dolňák\", v místě kde obec kolmo protíná.\n\nHlinné leží ve stejnojmenném katastrálním území o výměře 483,6822 ha.\n\nVe vesnici se nachází kaple andělů strážných z roku 1901, pomník obětem 1. a 2. světové války, hasičská zbrojnice a bývalá škola. Působí zde dílny zemědělského družstva a pěstitelská pálenice.\n\nPo založení žďárského kláštera v roce 1252 Bočkem z Obřan, byly budovány hospodářské dvorce – Grangie. Jedna taková grangie vznikla, pravděpodobně již v průběhu 14. století, i v místě dnešní obce. Podle historických pramenů má tento hospodářský dvůr již v roce 1420 v rukou vladyka Volimír z Hlinného. Pravděpodobně již v této době stála při dvoře osada Hlinné, jejíž jméno bylo odvozeno od povahy půdy v místě založení.\n\nV popisem klášterního majetku z 15. století (roky 1407, 1462 a 1483) se Hlinné objevuje až v roce 1483. Tehdy zde bylo 13 poddaných (2 pololáníci, ostatní čtvrtláníci). Od roku 1483 zůstává Hlinné trvale u žďárského kláštera a snáší s ním jeho osudy.\n\nV roce 1513 byl opatem žďárského kláštera Vítem, mezi obcemi Hlinné a Jámy založen velký rybník. Z rybníka vytékal Hlinský (dnes Hlinenský) potok. Rybník byl na počátku 20. století vypuštěn a přeměněn v pole. Vnitřní uspořádání obce není známo, lidé se živili především zemědělstvím.\n\nV roce 1667 dostala obec vlastní pečeť, ve znaku má trubku.\n\nPo zrušení nevolnictví, patentem Josefa II, vznikají při selských usedlostech chlupy tzv. Pazderny, kde se zpracovával len, který se v té době hodně pěstoval.\n\nHlinné bylo za druhé světové války také místem působení západního desantu Tungsten.\n\nVe službě Britského královského letectva (No. 6 OTU) padl v roce 1943 zdejší rodák seržant Karel Šimon (7. prosince 1919, Hlinné – 24. dubna 1943, při cvičném letu, kdy se jeho Wellington v plamenech zřítil moře).\n\nHlinné se nachází v kraji Vysočina v okrese Žďár nad Sázavou. Nejbližším městem je Nové Město na Moravě, vzdáleného od Hlinného 5 kilometrů severovýchodně, jehož je Hlinné místní částí.\n\nHlinné leží v těsném tvaru okolo silnice II/354, ta tvoří\nspojnici Hlinného s Novým Městem na Moravě, na jejíž trase se nachází Petrovice. Silnice dále pokračuje přes Hodíškov a Obyčtov dále do Ostrova nad Oslavou, kde křižuje silnici I/37. Dalšími sousedními obcemi jsou na západ Jámy a na jihovýchod Řečice.\n\nV nejnižším místě obec kolmo křižuje \"Řečický potok\". V místě křížení se silnicí II/354 se nachází \"Obecní rybník\", též \"Velký hlinenský rybník\", po jehož hrázi silnice prochází.\n\n"}
{"id": "357650", "url": "https://cs.wikipedia.org/wiki?curid=357650", "title": "Blatnička", "text": "Blatnička\n\nBlatnička (německy \"Klein Blatnitz\") je obec ležící v okrese Hodonín v Jihomoravském kraji, 11 km východně od Veselí nad Moravou. Žije zde obyvatel.\n\nObec se nachází ve Slovácké vinařské podoblasti (tratě: Vinohrádky, Novosady, Závaliska).\n\nKrajinu v okolí dnešní Blatničky kolonizovali v roce 1240 potomci bývalých německých kolonistů z Horních Rakous. První písemná zmínka o obci pochází z roku 1362 z knihy zvané \"Liber negotiorum\" o vybírání mýta na kunovické bráně – je zde zapsána jako \"Platnicz Superior\" (Blatnice Horní). V roce 1509 ji přebral do své správy Jan z Kunovic – Blatnička se tedy stala na více jak 100 let součástí 27 obcí v držení pánů z Kunovic.\n\nRoku 1605 byla obec poprvé vypálena a následně zcela zpustošena (k dalším vypálením došlo v letech 1663, 1683, 1706). Po dobu třicetileté války (1618–1648) vojska několika armád postupně plenila obec, až po skončení války se život v Blatničce začal vracet do běžných kolejí. Vesnice je poprvé latinsky zapsána roku 1665 jako \"Panio Blattnicio\", v roce 1671 německy jako \"Klein Blatnitz\". Pro posílení katolického vyznání byla na příkaz knížete z Lichtenštejna v Blatničce postavena zvonice (1711–1724), ve které byl umístěn zvon zasvěcený svatému Antonínovi (nyní zvon vykonává roli umíráčku na místním kostele).\n\nOd roku 1788 až do roku 1883 je obec označována jako \"Malá Blatnice\", od roku 1883 je krajem předepsán úřední název vesnice – \"Blatnička\". V obci byl vybudován vodovod roku 1930, připojení na elektrický proud proběhlo roku 1939 a v roce 1953 bylo zahájeno televizní vysílání.\n\nV letech 2010 až 2014 byla starostkou Jarmila Hrušková. Na ustavujícím zasedání zastupitelstva v listopadu 2014 byla do této funkce zvolena opětovně. Po komunálních volbách v roce 2018 byl starostou zvolen Antonín Minařík.\n\n\n"}
{"id": "357655", "url": "https://cs.wikipedia.org/wiki?curid=357655", "title": "Kaia Kanepiová", "text": "Kaia Kanepiová\n\nKaia Kanepiová, nepřechýleně Kaia Kanepi, (* 10. června 1985 Tallinn) je estonská profesionální tenistka. Ve své dosavadní kariéře vyhrála na okruhu WTA Tour čtyři turnaje ve dvouhře, včetně Brisbane International 2012 a Brussels Open 2013 z kategorie Premier. V rámci okruhu ITF získala do září 2018 čtrnáct titulů ve dvouhře a dva ve čtyřhře.\n\nNa žebříčku WTA byla ve dvouhře nejvýše klasifikována v srpnu 2012 na 15. místě a ve čtyřhře pak v červnu 2011 na 106. místě.\n\nVe fedcupovém týmu debutovala v sezóně 2000 základním blokem 2. skupiny zóny Evropy a Afriky proti Moldavsku, v němž vyhrála dvouhru s Volcovovou a po boku Aniové odešly poraženy ze čtyřhry. Estonky zvítězily 2:1 na zápasy. Do roku 2019 v soutěži nastoupila k třiceti šesti mezistátním utkáním s bilancí 28–11 ve dvouhře a 13–4 ve čtyřhře.\n\nEstonsko reprezentovala na Letních olympijských hrách 2004 v Athénách a po čtyřech letech se zúčastnila pekingských Her XXIX. letní olympiády.\n\nV roce 2008 se stala Sportovkyní roku Estonska.\n\nJako první estonská tenistka postoupila v roce 2006 do singlového finále turnaje WTA Tour. Na hasseltském Gaz de France Stars však nestačila na Belgičanku Kim Clijstersovou. Výhrou na palermském Internazionali Femminili di Tennis di Palermo 2010 nad Italkou Flaviou Pennettaovou se stala první estonkou vítězkou události WTA. Jako první Estonka si také zahrála čtvrtfinále grandslamové dvouhry a byla členkou elitní světové dvacítky na žebříčku WTA.\n\nZ pozice 44. hráčky klasifikace vyřadila v úvodním kole US Open 2018 rumunskou světovou jedničku Simonu Halepovou.\n\n"}
{"id": "357663", "url": "https://cs.wikipedia.org/wiki?curid=357663", "title": "Carla Suárezová Navarrová", "text": "Carla Suárezová Navarrová\n\nCarla Suárezová Navarrová (* 3. září 1988 Las Palmas de Gran Canaria) je španělská profesionální tenistka. Ve své dosavadní kariéře vyhrála na okruhu WTA Tour dva turnaje ve dvouhře, když poprvé ve finále uspěla až na šestý pokus, a to na antukovém Portugal Open 2014. Připsala si také tři deblové trofeje. V rámci okruhu ITF získala šest titulů ve dvouhře a čtyři ve čtyřhře.\n\nNa žebříčku WTA byla ve dvouhře nejvýše klasifikována v únoru 2016 na 6. místě a ve čtyřhře pak v témže měsíci na 12. místě. V barcelonské tenisové akademii Pro-Ab Team ji trénují Oscar Serrano, Marc Casabo a Xavier Budo.\n\nPři premiérovém startu v hlavní grandslamové soutěži na sebe upozornila, když jako kvalifikantka pronikla do čtvrtfinále French Open 2008, v němž vypadla se Srbkou Jelenou Jankovićovou. Jednalo se teprve o její třetí účast v rámci hlavních soutěží turnajů kalendáře WTA Tour. Čtvrtfinále si také zahrála na Australian Open 2009, kde předtím vyřadila Venus Williamsovou, a na US Open 2013, když skončila na raketě pozdější šampiónky Sereny Williamsové.\n\nNa rozdíl od většinově prosazovaného dvouručného bekhendu hraje tento úder jednoručně. Za preferovaný povrch uvedla antuku a tvrdý. Jako silný úder pak označila křižný bekhend.\n\nVe španělském fedcupovém týmu debutovala v roce 2008 neapolským čtvrtfinále Světové skupiny proti Itálii, v němž po boku Llagosteraové Vivesové prohrála čtyřhru proti páru Erraniová a Garbinová. Španělky tak zvítězily 3:2 na zápasy a po výhře nad Čínskou lidovou republikou 4:1, postoupily do madridského finále proti Rusku. V něm prohrála dvouhru s Kuzněcovovou a čtyřhru v páru s Llagosteraovou Vivesovou proti dvojici Makarovová a Vesninová. Celkový poměr zápasů vyzněl pro Rusky 4:0. Do roku 2019 v soutěži nastoupila ke čtrnácti mezistátním utkáním s bilancí 13–8 ve dvouhře a 0–3 ve čtyřhře.\n\nŠpanělsko reprezentovala na  Pekingské olympiádě 2008, kde v soutěži dvouhry nestačila v úvodním kole na Číňanku Pcheng Šuaj ve dvou sadách. O čtyři roky později na londýnských Hrách XXX. olympiády vstoupila do travnatého turnaje dvouhry vítězstvím nad pátou nasazenou Australankou Samanthou Stosurovou po dramatickém průběhu, když rozhodl až třetí set v poměru gamů 10:8. Následně ji však zastavila belgická tenistka na sklonku kariéry Kim Clijstersová ve dvou setech.\n\n"}
{"id": "357670", "url": "https://cs.wikipedia.org/wiki?curid=357670", "title": "Smart ED", "text": "Smart ED\n\nSmart Fortwo ED (zkratka z \"electric drive\") je elektromobil, odvozený z mini automobilu verze Smart Fortwo. Původně byl model znám pod označením Smart Fortwo EV.\n\nSpolečnost Daimler AG oznámila zahájení výroby druhé generace mini automobilu Smart Fortwo electric drive (ED). Výroba pravděpodobně začne v listopadu 2009, ve výrobním závodě ve městě Hambach, Francie.\n\nToto mini auto bude používat Li-ion baterie vyrobené firmou Tesla Motors s kapacitou 14 kWh.\nPo prohlášení firmy Daimler, bude mít tento nový elektrický Smart dojezd do 115 km.\nPrvní verze Smartu ED budou dodávány na leasing zákazníkům v Berlíně a v ostatních městech v Evropě a USA. Od roku 2012 bude auto prodejně dostupné komukoli, kdo bude mít zájem.\n\nSpecifikace automobilu:\n\n"}
