{"id": "221086", "url": "https://cs.wikipedia.org/wiki?curid=221086", "title": "Mezinárodní vztahy", "text": "Mezinárodní vztahy\n\nMezinárodní vztahy (MV) jsou sociálněvědná politologická disciplína, která zkoumá společenské jevy odehrávající se v rámci mezinárodního systému. Oblast studia zahrnuje roli národních států, mezinárodních organizací, nevládních organizací a nadnárodních korporací. Mezinárodní vztahy jsou oblastí akademického výzkumu a veřejné sféry.\n\nDisciplína vychází z politologie, nicméně prolíná se také s ekonomií, historií, mezinárodním právem, geografií, sociologií apod.\n\nV 20. století proběhly tři důležité konflikty, které formovaly systém mezinárodních vztahů; šlo o první a druhou světovou válku a studenou válku.\n\nPůvodně se \"politologie\" (\"politická věda\") dělila do tří základních okruhů:\n\n\nTato stratifikace byla opuštěna a současné pojetí klasifikace se zrodilo na konferenci UNESCO v Paříži (1948), odkdy se politická věda člení na oddíly:\n\n\nMezinárodní vztahy mají kořeny již ve staré Číně, Indii a antickém světě. Pojem „mezinárodní vztahy“ poprvé použil Jeremy Bentham před koncem 19. století. Původně se tento segment politické vědy nazýval \"zahraniční politika\" a zkoumal užší výsek zájmů než MV. Konkrétně to byly zahraniční vztahy jednotlivých národních států a faktory, které je ovlivňovaly (rozhodovací procesy, vznik agendy, diplomacie, embarga, hrozby...). Jako vědní obor se mezinárodní vztahy emancipovaly po 1. světové válce. První katedra tohoto zaměření se zrodila v Aberystwythu na University of Wales (1919).\n\nMezinárodní politika (MP) je částí MV a studuje způsob uchopení a řešení konfliktů. MP byla definována jako součet všech zahraničních politik národních států, které vznikají chováním politických elit. Po 2. světové válce však MP není výhradně uskutečňována státy, ale i dalšími aktéry mezinárodního systému jako jsou různé vládní či nevládní organizace, korporace, různé skupiny lobby, vědecké týmy atd. Zvýšila se tedy síť jednotlivých vazeb mezi aktéry, vzrostla jejich vzájemná závislost (interdependence) a zneprůhlednila se analýza výsledných kroků na poli světové politiky.\n\nZájem o MV se v nově vzniklém Československu objevil hned po 1. světové válce, stejně jako tomu bylo v anglosaském světě. Přesto se MV u nás neetablovaly a neprosadily jako samostatný vědní obor. V meziválečném období byly zájmem především právníků a historiků. \n\nPo 2. světové válce vzniká nová \"Vysoká škola politická a sociální\", která je po Únoru 1948 zrušena. V roce 1949 vzniká \"Vysoká škola politických a hospodářských věd\" poplatná režimu, ale po reformě školství v krátké době taktéž zanikla. Nastal čas odesílání diplomatů a pracovníků v zahraničních vztazích na studia do Moskvy. \n\nV rámci destalinizace byl v roce 1957 založen \"Ústav pro mezinárodní politiku a ekonomii\" (UMPE) při ministerstvu zahraničních věcí, který byl samozřejmě poplatný režimu. S nástupem \"tání\" vznikl v roce 1966 čtvrtletník \"Mezinárodní vztahy\" pod redakcí polistopadového diplomata a ministra zahraničí Jaroslava Šedivého. V roce 1968 nabrala diskuse na intenzitě, ale tento proces byl ukončen srpnem 1968. \n\nDalší pokus o oživení a seriózní studium MV začal po roce 1989, kdy se zformovaly dvě skupiny institucí. První skupina byla financována státem a jednalo se o Ústav mezinárodních vztahů při ministerstvu zahraničních věcí, Ústav strategických studií a Mezinárodní politologický ústav na Masarykově univerzitě atd. Druhým typem jsou občanské společnosti žijící z grantů a darů, jako Centrum pro ekonomii a politiku (CEP), Asociace pro mezinárodní otázky, Občanský institut atd. Souběžně začaly na českých univerzitách vznikat katedry se zaměřením na MV, v češtině vychází několik periodik věnující se mezinárodním vztahům (např. Mezinárodní vztahy, Politologický časopis, Mezinárodní politika).\n\n\"Struktury\" jsou normativně dané parametry chování, na něž se orientují aktéři. Uspořádání a struktura systému předurčuje chování aktérů. V mezinárodním systému existují pojmy (hierarchie, polarita, závislost, symetrie), metafory (pavoučí síť, kulečníková koule) a modely, které jsou používány k popisu struktury a chování takového systému.\n\nHierarchie popisuje uspořádání jednostranných vztahů závislosti mezi státy, které má charakter pyramidy. Na jejím vrcholu je dominující hegemon a ostatní státy jsou na něm v různé míře závislé. Hierarchie popisuje stav a formu vlády.\n\nPolarita vytváří polární struktury systému, v němž jednotliví aktéři (státy) mají rozdílnou sílu a schopnost prosadit své záměry a cíle. Krajními stavy systému jsou unipolarita a multipolarita.\n\n\"Unipolarita\" je hierarchickým systémem, kdy v čele pyramidy stojí jediný silný hegemon, který vládne sám (někteří se domnívají, že takový systém existuje dnes, kdy roli hegemona hrají USA).\n\n\"Bipolarita\" je stav systému, v němž mají hegemonní postavení přibližně stejně silné dvě velmoci, jejichž vztahy určují a ovládají zbylé části systému. Důsledkem je vznik dvou uzavřených ideologických aliancí a minimalizace konfliktů (tento stav byl charakteristický v období studené války, tedy v období 1947–1991.\n\n\"Multipolarita\" je charakterizována rozdělením moci mezi více, než dva aktéry systému. Uzavírání spojeneckých svazků je zde pružné, a to mezi státy společných zájmů a cílů. Tato spojenectví se neustále mění s cílem dosažení rovnováhy celku a ideologie není zpravidla rozhodujícím faktorem. Žádný aktér nemá sílu ovládnout celý systém, i když existují pokusy k dosažení takového cíle (příkladem multipolarity jsou 70. či 80. léta 20. století, kdy v systému existovalo více hráčů, než jen Sovětský svaz a USA. Byly to Čína, \"státy tzv. třetího světa\", lídři EHS a Japonsko. Stejně sem lze zařadit i počátek 90. let 20. století po rozpadu Východního bloku.\n\nNejstabilnějším z těchto stavů je systém bipolární (minimum konfliktů na centrální úrovni), méně stabilnějším je unipolární (jeden světový četník) a nejvíce náchylným ke konfliktům je systém multipolární (snaha zajistit si přežití na úkor druhých a stát se sám hegemonem).\n\nVztahy \"závislosti\" jsou vyjádřeny jednostranným kauzálním vztahem, kdy jeden stát má vliv na druhý, opačně však tento vztah neexistuje.\n\n\"Vzájemná závislost\" (interdependence) je dána stavem, kdy aktér A působí na aktéra B a totéž platí i obráceně; čin aktéra B má vliv na aktéra A.\n\n\"Symetrický vztah\" je popsán tak, že akce aktéra A vede k odpovídající akci aktéra B a opačně, za přibližně stejného rozdělení kapacity moci.\n\n\"Asymetrický vztah\" je definován jako stav nerovných vztahů, kdy jeden z aktérů disponuje větší mocí, vlivem a kontrolou, než aktér druhý. Rozhodování slabšího/slabších v konfliktu se často řídí nátlakem či hrozbou silnějšího/silnějších. Dominují zde vztahy mezi centrem a periferií, kdy centrum periferii ovlivňuje a řídí (např. koloniální říše, imperiální uspořádání Východního bloku ve vztahu k Moskvě).\n\nAutorem teorie je Immanuel Wallerstein.\n\nCentrum (jádro) je privilegovaným místem v určitém teritoriu. Řídí, kontroluje, ale samo je závislé na zdrojích z periférie.\n\n\"Periférie\" je územní jednotka podřízená autoritě centra. Na vzdálenosti od něho nezáleží, ale pokud neznáme vlastnosti centra, nemůžeme chápat ani struktury a funkce periférie (příkladem je Britská koloniální říše).\n\n\"Semiperiférie\" je termín používaný od konce 70. let 20. století. Leží mezi centrem a periferií, jedná se tedy o rozvinutější oblast než je periférie, ale nemá dostatek kvalit centra. Orientuje se na něho a opomíjí periferii.\n\n\nModely a metafory se snaží vysvětlit chování aktérů v mezinárodním systému. Představují zjednodušené koncepty či konstrukce, které mají za úkol popisovat reálný děj, přičemž kladou důraz na některé charakteristiky systému, jež jsou považovány za důležité.\n\nZákladní modelací v MV je \"teorie her\" se schopností ukázat varianty tichého vyjednávání, rozvoje spolupráce, důrazu na skutečné chování aktérů, nikoli jen na teoretické možnosti. Racionální aktér (stát) usiluje o maximalizaci zisků a minimalizaci ztrát na hřišti mezinárodního systému. Jednotlivé modely teorie her ukazují, jak se má takový hráč zachovat, aby dosáhl požadovaných cílů. Proto je ovšem zapotřebí tří premis:\n\na) hra s nulovým součtem (\"zero sum game\") - je realistickým modelem nekooperativní situace v mezinárodním systému. Hráč je buďto vítězem nebo poraženým.\n\nb) hra s nenulovým součtem (\"non-zero sum game\") - je liberálním modelem kooperativní situace v mezinárodním systému. Existuje zde kompromis.\n\nMezi další modely v MV patří např. vězňovo dilema či „kuře“ (\"chicken game\") aj.\n\nÚrovně analýzy souvisí s popisem sledovaného předmětu, který neexistuje ve vakuu, ale je zakotven a definován řadou prostorových parametrů s ostatními aktéry.\n\n\"Úroveň\" je určena místy, kde se nacházejí zdroje i výsledky vysvětlení sledovaného předmětu analýzy. Do MV analýzu jednotlivých úrovní vnesli behavioralisté v 50. letech 20. století.\n\nPoužívá se 5 základních úrovní analýzy:\nCelý vývoj MV můžeme sledovat na pozadí tzv. velkých debat, které se vinuly celým 20. stoletím až do současnosti.\n\nbyla spíše než sporem, prezentací vlastních názorů na základní otázky ohledně války a míru. Realismus byl reakcí na idealismus (utopický liberalismus). Ten se domníval, že společenský vývoj lidstva má vliv na kultivaci mezinárodních vztahů, pro realisty nemá pokrok žádný vliv. Naopak kladou důraz na lidskou přirozenost, která je spíše špatná, a mocenskou politiku států, které se snaží přežít v mezinárodní anarchii. Tato debata započala po roce 1919, kdy se hledaly příčiny války. S postupem doby mezi válkami dominovali realisté, ke kterým se přiklonila většina vědců i politiků. Realisté vycházeli z Thúkýdidá, jenž legitimizoval mocenskou politiku slovy: \"Silní musí činit to, co jim umožňuje moc a slabí akceptují to, co musí akceptovat.\" Dále bylo jejich inspirací myšlení Machiavelliho, Hobbese, Rousseaua. Hlavními realisty MV jsou Edward Carr a Hans Morgenthau.\n\nPro realisty jsou společné některé přístupy:\n\n\nNásledně došlo k naroubování nových poznatků na klasické teorie, což vedlo ke vzniku nových pohledů na věc. Tak vznikají:\n\na) neorealismus (hlavní představitel: Kenneth Waltz) - na konci 70. let 20. století, převzal principy realistů a dospěl k definici 5 základních faktorů, které jsou důležité při analýze mezinárodního systému. Jsou to: struktura a anarchie systému, rovnováha moci, svépomoc a bezpečnost. Stát počítá vždy s tou nejhorší variantou vývoje, preferuje krátkodobou bezpečnost.\n\nb) postklasický realismus (hl.představitel: Robert Gilpin) - odmítá perspektivu hry s nulovým součtem, stát se rozhoduje na základě možných variant, nikoli podle té nejhorší možné, preferuje dlouhodobé cíle a kalkuluje s bezpečnostními ztrátami na úkor ekonomických zisků.\n\nRealisté se ptají, jak je utvářena mezinárodní politika, idealisté se ptají, jak by měla být utvářena. Z idealismu vyrůstá:\n\na) liberalismus - říká, že ne jenom státy jsou rozhodujícími aktéry hry, ale mohou jimi býti i další hráči, hlavní je \"vyjednávání\" po němž se mění hodnotová hierarchie a roste vzájemná závislost. V MV existují 3 hlavní liberální myšlenkové proudy:\nb) neoliberální institucionalismus (hl. představitelé: Robert Keohane, Robert Axelrode, Kenneth Oye) - zaměřuje se na nové aktéry politiky (korporace, ne/vládní organizace), na nové druhy interakcí a ptají se, jak udržet spolupráci v podmínkách anarchie ? Dávají přednost absolutním ziskům, před relativními a mezinárodní politiku mají za hru s nenulovým součtem.\n\nc) neoliberální internacionalismus - si bere za své souvislost mezi ekonomickým blahobytem a mírem, vytváří novou tezi tzv. \"demokratického míru\", která tvrdí, že demokracie je mírové politické uspořádání, které se přenáší z nitra státu ven do mezinárodního systému. Mírumilovnost demokracií je dána jejich hodnotami: svoboda jedince, právní stát, dělba moci, svobodné volby atd. Demokracie preferují kompromis před konfrontací a hlavně nevedou mezi sebou války.\n\nDruhá velká debata vypukla na přelomu 50. a 60. let 20. století, kdy proti tradičním přístupům (realismus, idealismus) vystoupil nový behavioralismus (hlavní představitelé: David Easton, Morton Kaplan). Do té doby mezinárodní systém zkoumali právníci, historikové či bývalí diplomaté. Nyní se, zejména v USA, etabluje nová generace již profesionálních vědců v tomto oboru, která kombinuje přístupy politické vědy, matematiky, ekonomie a přírodních věd, což označujeme jako behaviorální přístup. Důraz je kladen na roli člověka v politice, na chování jednotlivce i skupin. Do té doby byly hlavním zájmem výstupy činnosti institucí, nyní se zkoumá prostředí, v němž dochází k politickým rozhodnutím.\n\nJednoznačného vítěze tato debata nemá, rozhodně však profesionalizovala MV jako akademickou disciplínu.\n\nzačíná v polovině 70. let 20. století pod vlivem ropných šoků z let 1973 a 1979 a úpadku hegemonie USA ve světové politice nastupuje nový přístup neomarxismus (spolu s teorií závislosti, teorií světového systému Immanuela Wallersteina aj.)\n\nNeoliberálové v této době diskutují s neorealisty o chápání podstaty státu, jestli má být stát brán jako \"černá skříňka\" (\"black box\"), jejíž obsah je nám utajen, ale který můžeme zkoumat podle jejích vnějších projevů (tj. neorealistický přístup), či zdali můžeme stát chápat jako sumu vnitrostátních aktérů - byrokracie, zájmové skupiny, individua, kteří tvoří státní politiku, a tedy nejedná se o \"černou skříňku\" (tj. přístup neoliberalistů). Tato debata opět bez vítěze ovšem na počátku 80. let 20. stol. sblížila oba dva směry v tzv. \"neo-neo syntézu\". Oba dva přístupy přijímají to, že mezinárodní systém je anarchický spolu s metodologií mikroekonomie a usilují o zkoumání vývoje spolupráce států a význam jejich institucí. V této chvíli se objevuje na scéně neomarxistické paradigma, které se vymezuje vůči dvěma hlavním přístupům. Hlavní rozdíly lze spatřovat:\n\n\nJakožto marxistické přístupy lze označit všechny, které se pozitivně a výslovně odvolávají za posledních 150 let na Karla Marxe. V MV je pro ně společná jedna věc - ústředním aktérem není podle nich stát, ústředním problémem není anarchie mezinárodního systému. Marxisté zkoumají třídy a kapitalismus, který je organizovaný státem a vytváří světový ekonomický systém. Sociální svět je chápán jako svět kapitalistický. V současnosti je politický marxismus téměř mrtev. Jednou ze základních věcí je pro marxisty názor, že základní jednotku v MV netvoří státy, ale společenské útvary organizované na státním základě (\"state society complexes\"). Ekonomické vazby uvnitř, mezi a nad státem získaly primát nad ním samotným. Neomarxisté tvrdí, že výrobní vztahy určují výrobní síly, nikoli obráceně. Historická zkušenost prokázala, že reálný socialismus a myšlenky avantgardy jsou neslučitelné s demokratickými hodnotami. Navíc hospodářské krize ve 20. století ukázaly, že centrální role státu v ekonomice je nezastupitelná.\n\n\"Racionalismus\" = neorealismus, neoliberalismus, neomarxismus.\n\n\"Reflektivismus\" = postmodernismus, feministická teorie, kritická teorie, normativní teorie, historická sociologie.\n\n4. debata je současnou diskuzí. Po střetu mezi racionalismem a reflektivismem v 80. letech 20. století dochází k jejich přiblížení s nastupujícími léty devadesátými.\n\npřispívá \"morálním rozměrem\" k mezinárodní politice. V MV je přítomná již od počátku 20. století. Většinou však byla v defenzívě nevyslyšena, především díky pozitivismu, který rozlišuje mezi fakty a hodnotami a považuje normativitu za hodnotově zatíženou a nevědeckou. Od 90. let 20. století však došlo k obrození této teorie, která má tři hlavní cíle svého zájmu:\n\n\nFeministická teorie nevytváří ucelenou jednolitou „velkou teorii“, jedná se o skupinu feministických přístupů různé orientace.\n\n\nKritická teorie má taktéž dlouhou intelektuální tradici sahající až k marxistickému myšlení 20. let 20. století. Navazuje na Frankfurtskou školu, kde se nejvýznamnějším představitelem tohoto proudu stal Jürgen Habermas. Další představitelé jsou Max Horkheimer, Robert Cox a Andrew Linklater). Podle kritické teorie společenské vědy nejsou a ani nesmí být jako přírodní vědy, tj. nezávislé na předmětu svého zkoumání. Nejdůležitějšími faktory změny jsou společenské síly a nikoli nezávislé logické prvky, které můžeme vysvětlit. Fakta jsou produkty zvláštních sociálních a historických systémů. Žádná teorie nemůže být nikdy nezávislá (neexistuje imanentně sama o sobě), ale je ovlivněna svým tvůrcem a účelem vzniku.\n\nHistorická sociologie zkoumá cesty, kterými se ubíral vývoj společnosti v dějinách, dále pak i organizace a instituce lidské společnosti, které pomáhají osvětlit formu a směr toku dějin. V současnosti je to především zájem o vývoj státu od středověku, interakce mezi státy, třídami atd. Tvrdí, že forma státu se proměňuje v čase a že stát byl často vytvořen válkou. Státy produkují válku a válka produkuje státy. Válka hraje tedy centrální roli, neboť v průběhu přípravy na ní, stát vytváří moc, systém zdanění, poptávky a administrativy. Hlavní představitel je Charles Tilly.\n\nPostmodernismus napadá základní pojmy jako je realita, pravda, struktura či identita. Jeho význam od 80. let 20. století dosti stoupá. Jedná se o metanarativní teorii, která hledá základ získávání poznatků pomocí dekonstrukce a nedůvěry vůči jakémukoli druhu lidského života, jenž si činí nárok na pravdu. Dekonstrukci reality provádí např. za pomoci tzv. textuální strategie. Tedy svět je podle postmodernistů vytvořen jako text, který je třeba interpretovat. Interpretace světa odráží koncept a strukturu jazyka. Cestou interpretace může být dekonstrukce a dvojí čtení. Hlavní představitel je Michel Foucault.\n\nSociální konstruktivismus je pokusem o překlenutí propasti mezi racionalistickým a reflektivistickým přístupem. Nastupuje na začátku 90. let 20. století a staví svou teorii na výsledcích sociálního jednání, procesů a sociálních struktur. Hlavní představitelé jsou Alexander Wendt, Friedrich Kratochwil, Nicholas Onuf. Stát je pro tyto vědce dominantním aktérem v MV, který definuje svou bezpečnost v pojmech vlastních zájmů, dále je i prostředníkem účinku vlivu jiných aktérů na regulaci konfliktů v mezinárodním systému. Dochází i k nové definici ústředních pojmů neorealistů jako je svépomoc, bezpečnost, kooperace a anarchie mez. systému. Svépomoc podle sociálních konstruktivistů nevychází z anarchické podstaty mez. systému, ale je způsobena procesem (vztahy a získáváním informací v mez. systému), nikoli strukturou. Tedy struktura mez. systému neexistuje nezávisle na procesech, které uvnitř systému probíhají. Svépomoc a mocenská politika jsou vytvořené instituce, nikoli základní znaky anarchie. Anarchie je tím, co státy vytvářejí. Strukturu mez. systému vytváří ve skutečnosti kolektivní úmysly států. V tomto duchu mají státy schopnost transformovat soutěživý bezpečnostní systém do systému kooperačního. Struktura mezinárodního systému je neorealisty definována třemi body:\n\n\nTato definice však nevysvětluje dynamiku anarchie, nevíme zdali spolu státy soupeří či se přátelí, jaké mají záměry, odkud se státy berou a jak vzniká jejich struktura. Proto sociální konstruktivismus definici rozšiřuje o čtvrtý princip:\n\n\n\n"}
{"id": "221095", "url": "https://cs.wikipedia.org/wiki?curid=221095", "title": "Maces", "text": "Maces\n\nMaces (hebrejsky: ' (\"maca\"), plurál ' (\"macot\") v jidiš a aškenázské výslovnosti vyslovováno jako \"macos\", odtud i český název „maces“) je tradiční a dá se říct i základní pokrm na židovský svátek Pesach. Jedná se o křehký nekvašený chléb kulatého či hranatého tvaru. Hranatý tvar se začal objevovat až s příchodem strojové výroby macesů v Anglii v roce 1875. Těsto na tento speciální chléb se připravuje z vody a mouky, která je vyráběna z hlídané pšenice.\n\nPro výrobu macesu je možné použít mouku z pěti druhů obilí, o nichž gemara učí, že podléhají kvašení. Tradičně se používá pšeničná mouka.\n\nObilí ani mouka až do zadělání nesmí přijít do styku s vlhkostí. Po zadělání se ihned těsto zpracuje na tenké placky a peče se z obou stran. Tento rychlý způsob zabrání procesu kvašení, které je právě v období Pesachu nežádoucí. Doba od zadělání těsta k jeho upečení nesmí přesáhnout 18 minut; tato doba se však může měnit, pokud je do mouky přidána teplá voda nebo další přísady - v tom případě započne kvašení dřív.\n\nMacesy mají dvě základní interpretace:\n\nMaces má v židovské kuchyni mnohá uplatnění. Kromě povinného a mnohými pravidly svázaného jedení během sederové večeře na Pesach se mohou jíst jen tak, jako příloha nebo namazané čímkoliv podle chuti. Často se rozemílají na tzv. \"macesovou moučku\", ze které lze vyrobit mnoho pokrmů (od knedlíčků do polévky po velmi složité speciality).\n\n\"Maca šmura\", , doslova „hlídaná \"maca\"“. Jedná se o zvláštní druh macesu, který se jí o Sederu. Je vytvořen ze zrní, na které se dohlíží již od doby žní, aby nepřišlo do styku s vodou. Někteří jsou obzvláště opatrní a dohlížejí na zrní ještě před sklizní od doby, kdy je plně dozrálé.\nNěkdy je pod označením \"maca šmura\" mylně chápán ruční maces; ruční macesy mají sice obvykle tento status, ale stejně tak jej mohou mít i macesy strojově vyráběné.\n\n\"Macat micva\", , maca určená ke splnění povinnosti jedení macy o pesachovém sederu. Tato maca by měla mít status \"maca šmura\" a měla by být vyráběna \"le-šem micva\", tj. s intencí (kavanou), že jde o macu ke splnění micvy.\n\nJelikož je spor o to, která z macot jedených během sederu představuje splnění povinnosti, dbá se na to, aby obě macy jedené na počátku sederu (celá i zlomená) i \"afikoman\" splňovaly uvedené podmínky. Za obzvláště vhodné se považuje splnit povinnost jedení macy macou upečenou vlastnoručně odpoledne před pesachovým sederem.\n\n\"Macat mechona\", , strojová maca, a oproti ní \"macat jad\", , ruční maca: Strojově vyráběná maca má obvykle čtvercový či obdélníkový tvar s pravidelnou perforací. Ruční maca se obvykle vyrábí v kulatém tvaru, je hutnější a výrazně dražší.\n\nJe spor o to, který z druhů je vhodnější pro \"macat micva\": U strojové macy je větší jistota dodržení výrobního postupu a tím kašrutu, u ruční je větší předpoklad výroby \"le-šem micva\".\n\n\"Maca šruja\", , doslova „namočená \"maca\"“, je maces namočený ve vodě, aby změkl. Takový maces je povolený, protože platí pravidlo, že po pečení není kvašení. Někteří však dbají na to, aby namočený maces po dobu Pesachu nejedli. Při přípravě jídel se mohou používat i drcené macesy („macesová moučka“) a z nich vyrobené potraviny.\n\n\"Maca ašira\", , doslova „bohatší“ nebo „obohacená \"maca\"“. Maca ašira je druh macesu, který se může jíst podle sefardských zvyků. Od „klasického“ macesu se liší tím, že při jeho výrobě je namísto vody použita čistá ovocná šťáva nebo víno. Takové těsto je možné nechat déle ležet před pečením, jelikož ovocné šťávy ani víno nepůsobí kvašení jako voda. Macesem zadělaným ovocnou šťávou však nelze splnit příkaz (\"micvu\") o pojídání macesů. Podle aškenázské tradice se \"maca ašira\" jíst nesmí; tento minhag se opírá o odmítnutý názor, že i mouka zadělaná ovocnou šťávou kvasí, a také o obavu, že by se mezi šťávy či víno dostala trocha vody - taková směs naopak kvašení urychluje.\n\n\n"}
{"id": "221100", "url": "https://cs.wikipedia.org/wiki?curid=221100", "title": "Alida", "text": "Alida\n\nAlida je ženské křestní jméno německého původu. Jedná se odvozeninu z germénského jména Adelheid nebo z francouzského jména Adelaida a vykládá se jako „ušlechtilá bytost, vznešených způsobů (postavy)“.\n\nPodle maďarského kalendáře má svátek 17. června.\n\n\n"}
{"id": "221103", "url": "https://cs.wikipedia.org/wiki?curid=221103", "title": "Otto Wilhelm Masing", "text": "Otto Wilhelm Masing\n\nOtto Wilhelm Masing (8. listopadu 1763, Lohusuu – 15. března 1832, Äksi) byl estonský národní buditel, farář a jazykovědec. Zavedl do estonského pravopisu znak Õ pro charakteristickou estonskou střední samohlásku.\n\nMasing navštěvoval městskou školu v Narvě (1777–1779), v letech 1779–1782 gymnázium v německém Torgau. Na univerzitě v Halle studoval teologii, hudbu a kreslení. Zde se také projevil jeho talent pro cizí jazyky. Během svého studia se naučil (kromě mateřské němčiny a estonštiny) také latinu, starořečtinu, ruštinu, italštinu a francouzštinu. V roce 1786 se vrátil do Estonska, dva roky byl domácím učitelem místního šlechtice.\n"}
{"id": "221111", "url": "https://cs.wikipedia.org/wiki?curid=221111", "title": "Adolf Opálka", "text": "Adolf Opálka\n\nAdolf Opálka (4. ledna 1915, Rešice – 18. června 1942, Praha) byl československý voják, velitel skupiny Out Distance. Zemřel na kůru pravoslavného kostela svatých Cyrila a Metoděje v Resslově ulici společně s dalšími 6 parašutisty, kteří se podíleli na přípravě a provedení atentátu na zastupujícího říšského protektora Reinharda Heydricha.\n\nNarodil se 4. ledna 1915 v Rešicích, v okrese Moravský Krumlov jako nemanželský syn Tulešického mlynáře Viktora Jarolíma (1882—1942) a zemědělské dělnice Anežky Opálkové (1885—1923), která ve mlýně sloužila. Matka se později provdala do Rokytné (cca 14 km od Rešic) za kováře Jana Vérostu, s nímž měla dvě dcery. Vychováván byl prarodiči, rodiči své matky, později tetou, mladší neprovdanou sestrou své matky.\n\nPo absolvování obecné školy a tří let měšťanské se začal učit automechanikem. Po úrazu ruky přestoupil na Obchodní akademii, kde v roce 1936 maturoval. Od 1. října 1936 nastoupil k 43. pěšímu pluku v Brně. Odtud nastoupil již v hodnosti četaře aspiranta 1. září 1937 na Vojenskou akademii v Hranicích. Po absolvování akademie v červenci 1938 byl zařazen v hodnosti poručíka pěchoty k horskému pluku č. 2 v Ružomberku. V tomto útvaru sloužil i během mobilizace.\n\nZ armády byl propuštěn po okupaci, a to 21. dubna 1939.\n\n26. června 1939 odešel společně se svým bratrancem Františkem Pospíšilem do Polska. Po krátkém pobytu v táboře v Malých Bronowicích odplul do Francie, kde nastoupil službu u Cizinecké legie v Africe. Po vypuknutí druhé světové války se vrátil zpět do Francie. 26. září 1939 byl prezentován u československé zahraniční armády v Agde. Přidělen byl k 1. pěšímu pluku vznikající 1. pěší divize, a 8. ledna 1940 byl přeložen k jejímu 3. pěšímu pluku jako velitel 5. roty. Jelikož 3. pluk nebyl v době německého vpádu do Francie ještě bojeschopný, do bojů o ni nezasáhl.\n\nPo pádu Francie byl 12. července 1940 evakuován do Velké Británie, kde sloužil u kulometné roty Československé samostatné brigády. V létě 1941 souhlasil se zařazením do výcviku pro plnění zvláštních úkolů. Od 19. září 1941 do 24. března 1942 prodělal kurz na STS 26 ve Skotsku, dále parakurz a kurz útočného boje. Po ukončení výcviku byl již v hodnosti nadporučíka pěchoty jmenován velitelem výsadku Out Distance.\n\n28. března 1942 krátce po půlnoci byl společně s Ivanem Kolaříkem (který za 5 dnů spáchá sebevraždu) a Karlem Čurdou (který za stane konfidentem gestapa) vysazen u Ořechova nedaleko Telče. Přestože se zranil na noze, přesunul se do Prahy s falešnou občanskou legitimací na jméno Adolf Král. Zde zorganizoval nálet na plzeňskou Škodovku a velel skupině složené z parašutistů z několika výsadkových skupin. Po atentátu na Heydricha se 5. června 1942 přesunul do nového úkrytu v kryptě pravoslavného kostela sv. Cyrila a Metoděje. Kvůli zradě Karla Čurdy byl tento úkryt gestapem odhalen.\n\nOpálka padl společně s dalšími výsadkáři při obraně kostela sv. Cyrila a Metoděje v boji proti velké německé přesile. Trojice parašutistů – Opálka, Kubiš a Bublík – se bránila na kůru. Opálka těžce zraněný požil jed a následně se zastřelil.\n\nJako pomstu za jeho podíl na atentátu byla jeho teta Marie Opálková popravena 24. října 1942 v Mauthausenu. Rodina Opálkova byla vyvražděna (nebo zahynula v nacistických koncentračních táborech a věznicích) skoro celá. Tyto brutální nacistické represálie se týkaly i rodin bratranců, sestřenic, švagrů, švagrových a dalšího širšího příbuzenstva.\n\nPo osvobození republiky byl \"in memoriam\" povýšen do hodnosti štábního kapitána pěchoty, v roce 1990 do hodnosti majora a rozkazem ministra obrany České republiky č. 72 z 24. 6. 2002 byl s účinností od 30. 6. 2002 povýšen do hodnosti plukovníka in memoriam.\n\nJeho jméno nese ulice v Praze 8 Kobylisích a v Brně Bystrci, pamětní deska s jeho jménem se nachází na kostele Cyrila a Metoděje v Praze, dále potom na jeho rodném domě v Rešicích a také na tamním pomníku obětí válek. Jeho jméno se nachází také na pomníčku v místě seskoku u Ořechova.\n\nJméno Adolfa Opálky je též uvedeno na mramorové plaketě, která je umístěna před vchodem do Masarykova studentského domova, ul. Cihlářská 21/604. Opálka zde pobýval během svých studií v Brně. Odhalení desky proběhlo za přítomnosti představitelů města Brna 27. 5. 2002.\n\n\nPamětní deska s jeho jménem se nachází na kostele Cyrila a Metoděje v Praze, dále potom na jeho rodném domě v Rešicích a také na tamním pomníku obětí válek. Jeho jméno se nachází také na pomníčku v místě seskoku u Ořechova (GPS: 49.1975439N, 15.5282889E).<br>\nBrno - Cihlářská ulice, pamětní deska před vstupem do Masarykova studentského domova, kde 1932-1936 studoval.<br> \nBrno - Štefánikova ulice, sedm bust parašutistů u Muzea českého a slovenského exilu 20. století.<br>\nPraha - na rohu Buzulucké a Kafkovy ulice, pamětní deska na domě kde se na jaře 1942 ukrýval u Boženy Kropáčové.<br>\nPraha - roh ulic Václavská a Resslova, pamětní deska v chodníku.\n\n\n\n"}
{"id": "221112", "url": "https://cs.wikipedia.org/wiki?curid=221112", "title": "R-věty", "text": "R-věty\n\nR-věty (z anglického \"Risk phrases\") jsou starší mezinárodně standardizované věty o nebezpečnosti chemických látek a jejich směsí. Od roku 2015 jsou nahrazeny tzv. H-větami.\n\nR-věty byly stanovené ve \"směrnice Rady ze dne 27. června 1967 o sbližování právních a správních předpisů týkajících se klasifikace, balení a označování nebezpečných látek\", příloha 3. Dle této směrnice nebezpečné látky a přípravky byly látky a přípravky, které vykazovaly jednu nebo více nebezpečných vlastností, a pro tyto vlastnosti byly klasifikovány za podmínek stanovených touto směrnicí jako R-věty. Tento seznam byl určen a znovu publikován jako směrnice 2001/59/ES.\n\nTyto věty upozorňovaly na nebezpečí a byly používány mezinárodně nejenom v Evropě. Zastaraly a celosvětově byly nahrazeny globálně harmonizovaným systémem klasifikace a označování chemikálií (GHS). Evropská unie ho přijala v roce 2008 a postupně se na něj přecházelo v letech 2010 až 2015. GHS je velmi podobný stávající klasifikaci, dochází však k určitým změnám – R-věty jsou nahrazeny H-větami se stejným účelem, tedy označením specifických rizik látky.\n\n\n\n\n"}
{"id": "221128", "url": "https://cs.wikipedia.org/wiki?curid=221128", "title": "Alexander Pope", "text": "Alexander Pope\n\nAlexander Pope (21. května 1688 Londýn – 30. května 1744 Twickenham, dnešní Londýn) byl anglický básník, satirik a překladatel. Je považován za jednoho z největších básníků osmnáctého století. Byl mistrem hrdinského dvojverší. Byl znám po celé Evropě, jeho básně byly publikovány i v obrozeneckých periodikách v českých zemích.\n\nNarodil se v katolické rodině obchodníka s plátnem. Od dětství měl řadu zdravotních problémů, mimo jiné prodělal tuberkulózu páteře. Následkem byl mj. jeho malý vzrůst, měřil pouhých 137 centimetrů. Byl vychováván jako katolík, což znamenalo, že ačkoli měla rodina majetek, nemohl Alexander nastoupit na univerzitu kvůli svému vyznání. (V roce 1700 se kvůli perzekuci katolíků rodina přestěhovala do vesničky Binfield v Berkshire nedaleko Londýna.) V mládí Pope hodně četl, vzdělával se v umění, architektuře a jazycích, studoval klasické jazyky (latinu, řečtinu) i románské (francouzštinu, italštinu). Jeho oblíbeným autorem byl Homér, kterého poprvé četl v osmi letech. Velmi brzy začal psát vlastní díla: uvádí, že \"Ode to Solitude\" (Ódu k osamělosti) napsal ve dvanácti letech.\n\nPoprvé publikoval v roce 1710 v almanachu uspořádaném Jacobem Tonsonem. Jeho příspěvek se jmenoval \"The Pastorals\" a vynesl mu rychlou slávu. V roce 1711 vydal rozsáhlejší báseň \"An Essay on Criticism\" (Esej o literární kritice), psanou v hrdinském dvojverší, v níž vyjadřuje své názory na literaturu. Tato báseň byla velmi dobře přijata. Jeho následující báseň \"Windsor Forest\" opěvuje klid po skončení válek o španělské dědictví. Pohyboval se jak mezi konzervativními (Jonathan Swift, John Gay, John Arbuthnot), tak mezi liberálními spisovateli své doby (Joseph Addison, Richard Steele). S přáteli založil neformální sdružení \"Scriblerus Club\" (1714–1745, česky zhruba Škrabákův klub či Pisálkův klub), jehož členy byli převážně konzervativní satirici. Bavili se psaním satirické prózy o literátovi, filozofovi a cestovateli jménem Martinus Scriblerus, jehož fiktivní postavu vytvořili a jemuž připisovali své dílo (kolektivní pseudonym) – \"Memoirs of Martinus Scriblerus\" (Paměti Martina Škrabáka), poprvé samostatně publikovány v roce 1741.\nVýznamným dílem je směšnohrdinská epická báseň \"The Rape of the Lock\" (první verze 1712, druhá verze 1715), česky \"Uloupená kadeř\", v překladech Jarmila Krecara (1917) a Martina Hilského (1998) jako vůbec jediné kompletní básnické Popovo dílo. Veršovaná skladba je považována za nejznámější a nejhravější báseň anglického klasicismu. Pope ji napsal na základě dobového společenského skandálu, přičemž využil své dokonalé znalosti Homérova díla. Příběh sám je velice jednoduchý – krásné Belindě ustřihne láskou zmámený ctitel kadeř, na které si velice zakládala. Ustřižená kadeř se pomocí nadpřirozených sil dostane na nebe, kde se z ní stane zářivá kometa.\nVrcholu rané tvorby dosahuje v dílech \"Eloisa to Abelard\" (1717, Heloisa Abélardovi), což je epická epištola ve stylu Ovidia, a \"Elegy to the Memory of an Unfortunate Lady\" (1717, Elegie na památku nešťastné dámy).\n\nSatirickým návodem k psaní špatných veršů je \"Peri Bathous, or the Art of Sinking in Poetry\" (1728, Peri Bathous aneb umění básnického klesání). V roce 1728 napsal krátký směšnohrdinský epos \"The Dunciad\" (přepracováno 1735 a 1743, titul v odborné literatuře obvykle překládán jako Hlupiáda), v němž opěvuje bohyni Dulness (Tupost) a líčí, jak do Británie pronikají její vyslanci, kteří do ní vnášejí úpadek, nevkus a slabomyslnost. Jako vtělení této bohyně vystupují Popovi literární odpůrci, a to v první verzi literární kritik Lewis Theobald, který Popa kritizoval za neodbornou edici Shakespeara, ve druhé verzi dramatik Colley Cibber, kterému Pope záviděl postavení poety laureata. Dalšími významnými díly pozdního období jsou veršované \"Moral Essays\" (1731–1735, Eseje o mravech) pojaté jako dopisy různým osobám a na různá témata. V roce 1734 publikuje rozsáhlou filozofickou báseň \"An Essay on Man\" (Esej o člověku), kterou do češtiny přeložil Bohuslav Tablic pod názvem \"Anglické múzy w česko-slowenském oděwu\" (1831). Pope v ní prezentuje svá racionalistická stanoviska. V roce 1738 publikuje satirické \"Imitations of Horace\" (Napodobeniny Horatia), v roce 1734 nápaditou báseň \"Epistle to Dr Arbuthnot\" (Epištola doktoru Arbuthnotovi).\n\nPo roce 1738 již Pope psal minimálně. Hrál si s myšlenkou napsat vlastenecký epos \"Brutus\", z něhož se zachovalo několik veršů.\nHlavní Popovou činností v tomto období byla revize a rozšiřování svého mistrovského díla \"The Dunciad\". Přepracování čtvrté knihy dokončil r. 1742 a kompletní revizi celé básně r. 1743.\n\nZásadní význam mají také Popovy překlady a jeho ediční činnost. V roce 1713 sice velmi volně a s jazykovou pomocí odborníků, nicméně s velkým úspěchem přebásnil Homérovu Ilias, v roce 1726 s menším úspěchem Odysseiu. Připravil také k vydání dílo Williama Shakespeara, nicméně nešlo o kritickou edici a v dramatech provedl řadu úprav (například převáděl do blankversu prozaické pasáže, aby lépe vyhověl klasicistním požadavkům na literaturu). V tomto období se také stal svobodným zednářem a časem získal v bratrstvu význačné postavení.\n\nA. Pope byl vegetariánem (vegetariánské hnutí ještě neexistovalo) a ve svém díle opakovaně protestoval proti krutosti, které se dopouštějí lidé na zvířatech.\n\nDne 30. května 1744 zemřel ve své vile obklopen přáteli. Je pohřben v kostele Panny Marie v londýnském Twickenhamu.\n\n\n"}
{"id": "221129", "url": "https://cs.wikipedia.org/wiki?curid=221129", "title": "ZIS-151", "text": "ZIS-151\n\nZiS-151 byl sovětský víceúčelový nákladní automobil, který sloužil zejména k vojenským účelům. Vyráběl se v letech 1947–1965 v továrně ZiS (Zavod imeni Stalina), který byl po Stalinově smrti a odhalení jeho kultu osobnosti přejmenován na ZiL (Zavod imeni Lichačeva). Proto se automobily vyráběné po roce 1956 nazývaly ZiL-151.\n\nAutomobily ZIS nahrazovaly v Sovětské armádě vozy, které byly užívány v druhé světové válce, například americké Studebakery US6, jehož koncepce podvozku byla u tohoto vozu použita a také ZIS 6.\n\n\n"}
{"id": "221130", "url": "https://cs.wikipedia.org/wiki?curid=221130", "title": "Mistrovství světa v ledním hokeji 1994", "text": "Mistrovství světa v ledním hokeji 1994\n\n58. Mistrovství světa v ledním hokeji 1994 se konalo v Itálii v Bolzano, Canazei a Milano ve dnech 25. dubna – 8. května 1994. Mistrovství vyhrál výběr Kanady.\n\nMistrovství se zúčastnilo 35 mužstev, rozdělených podle výkonnosti do tří skupin. V A-skupině startovalo dvanáct účastníků, rozdělených do dvou šestičlenných skupin, z nichž první čtyři postoupily do play off, kde se hrálo o medaile. Týmy, které skončily ve skupině na šestém místě, hrály o záchranu.\n\n Rakousko – Německo 2:2 (1:0, 0:0, 1:2)\n\n25. dubna 1994 (20:00) – Bolzano (Palaonda)\nBranky Rakouska: 11:01 Richard Nasheim, 57:37 Herbert Hohenberger\nBranky Německa: 51:49 Jayson Meyer, 58:08 Leo Stefan\nRozhodčí: Grundström – Norrman (SWE), Brázdil (CZE)\nVyloučení: 10:6\nDiváků: 7 000\n\n25. dubna 1994 (16:00) – Bolzano (Palaonda) \nBranky Itálie: 3:58 Paulo Beraldo\nBranky Kanady: 10:11 Joe Sakic, 10:21 Geoff Sanderson, 30:17 Yves Racine, 40:16 Mike Ricci.\nRozhodčí: Danko (SVK) – Burt, Elvy (USA)\nVyloučení: 10:5 (1:2)\nDiváků: 6 100\n\n26. dubna 1994 (16:00) – Bolzano (Palaonda) \nBranky Velké Británie: 8:52 Terry Kurtenbach, 45:54 Scott, 47:31 Kevin Conway\nBranky Ruska: 2:58 Vjačeslav Bezukladnikov, 4:26 Igor Fedulov, 7:09 Andrej Kovalenko, 11:11 Andrej Kovalenko, 12:42 Valerij Bure, 14:49 Sergej Berezin, 37:35 Sergej Šenděljev, 37:59 Igor Uljanov, 45:34 Valerij Kamenskij, 57:14 Eduard Gorbačev, 59:41 Alexej Jašin, 59:49 Valerij Bure.\nRozhodčí: Mäkelä – Rautavuori (FIN), Strasil (AUT)\nVyloučení: 12:10 (0:2)\nDiváků: 2 000\n\n26. dubna 1994 (20:00) – Bolzano (Palaonda) \nBranky Kanady: 0:34 Geoff Sanderson, 15:19 Nelson Emerson, 17:55 Paul Kariya, 41:25 Paul Kariya, 41:51 Rod Brind'Amour , 57:28 Paul Kariya\nBranky Rakouska: 50:03 Manfred Mühr\nRozhodčí: Rejthar (CZE) – Benoit (FRA), Elvy (USA)\nVyloučení: 3:7\nDiváků: 1 800\n\n27. dubna 1994 (16:00) – Bolzano \nBranky Německa: 9:14 Gregory Evtushevski, 24:52 Wolfgang Kummer, 31:41 Ernst Köpf, 43:47 Michael Rumrich.\nBranky Velké Británie: nikdo\nRozhodčí: Murphy (USA) – Strasil (AUT), Rautavuori (FIN)\nVyloučení: 5:8\nDiváků: 4 700\n\n27. dubna 1994 (20:00) – Bolzano (Palaonda) \nBranky Ruska: 8:17 Ilja Bjakin, 9:30 Jurij Cypljakov, 15:24 Sergej Berezin, 28:25 Valerij Kamenskij, 38:38 Valerij Kamenskij, 47:45 Anatolij Jemelin, 53:51 Igor Fedulov.\nBranky Itálie: nikdo\nRozhodčí: Rejthar – Brázdil (CZE), Norrman (SWE)\nVyloučení: 10:13 (3:0)\nDiváků: 5 370\n\n28. dubna 1994 (20:00) – Bolzano (Palaonda) \nBranky Kanady: 8:18 Brendan Shanahan, 27:20 Brendan Shanahan, 32:00 Brendan Shanahan\nBranky Německa: 4:27 Ernst Köpf, 53:04 Raimund Hilger.\nRozhodčí: Mäkelä – Rautavuori (FIN), Burt (USA)\nVyloučení: 12:5\nDiváků: 7 000\n\n29. dubna 1994 (16:00) – Bolzano (Palaonda) \nBranky Ruska: 17:20 Alexander Smirnov, 35:03 Ilja Bjakin, 40:25 Andrej Kovalenko, 59:50 Valerij Kamenskij\nBranky Rakouska: 36:54 Dieter Kalt\nRozhodčí: Murphy (USA) – Benoit (FRA), Brázdil (CZE)\nVyloučení: 6:6 (0:1)\nDiváků: 2 400\n\n29. dubna 1994 (20:00) – Bolzano (Palaonda)\nBranky Itálie: 4:17 Paulo Beraldo, 7:30 Bruno Zarrillo, 8:22 Gaetano Orlando, 15:31 Gaetano Orlando, 25:38 Lucio Topatigh, 28:50 Anthony Circelli, 31:40 Stefan Figliuzzi, 34:54 Gaetano Orlando, 39:53 Anthony Circelli, 56:20 Vazio Sacratini\nBranky Velké Británie: 30:42 Scott Patrick, 56:08 Doug McEwen.\nRozhodčí: Danko (SVK) – Norrman (SWE), Strasil (AUT)\nVyloučení: 7:13\nDiváků: 3 000\n\n30. dubna 1994 (20:00) – Bolzano (Palaonda) \nBranky Kanady: 0:20 Mike Ricci, 10:35 Nelson Emerson, 11:51 Shayne Corson, 12:41 Joe Sakic, 22:25 Pat Verbeek, 34:17 Shayne Corson, 37:36 Steve Thomas, 39:36 Rod Brind'Amour\nBranky Velké Británie: 14:38 Richard Brebant, 59:45 Kevin Conway.\nRozhodčí: Rejthar (CZE) – Benoit (FRA), Norrman (SWE)\nVyloučení: 4:7 (2:0, 0:1)\nDiváků: 6 230\n\n30. dubna 1994 (16:00) – Bolzano (Palaonda) \nBranky Ruska: 5:52 Alexej Žitnik, 10:30 Igor Fedulov, 11:04 Dmitrij Juškevič, 28:16 Anatolij Jemelin, 33:34 Andrej Kovalenko, 34:12 Valerij Bure.\nBranky Německa: nikdo\nRozhodčí: Danko (SVK) – Burt, Ely (USA)\nVyloučení: 8:12\nDiváků: 7 000\n\n1. května 1994 (16:00) – Bolzano (Palaonda) \nBranky Itálie: 19:18 Stefan Figliuzzi, 24:10 Lucio Topatigh, 52:32 Martin Pavlů\nBranky Rakouska: 16:06 Werner Kerth\nRozhodčí: Mäkelä (FIN) – Elvi (USA), Rautavuori (FIN)\nVyloučení: 6:4\nDiváků: 7 600\n\n2. května 1994 (16:00) – Bolzano (Palaonda) \nBranky Itálie: 14:59 Lucio Topatigh, 15:45 Stefan Figliuzzi, 51:07 Bruno Chitarroni.\nBranky Rakouska: 56:46 Ernst Köpf.\nRozhodčí: Murphy (USA) – Strasil (AUT), Brázdil (CZE)\nVyloučení: 6:3\nDiváků: 6 200\n\n2. května 1994 (20:00) – Bolzano (Palaonda) \nBranky Rusko: 12:15 Valerij Kamenskij\nBranky Kanady: 51:07 Geoff Sanderson, 52:55 Joe Sakic, 59:58 Joe Sakic\nRozhodčí: Grundström (SWE) – Burt, Elvy (USA)\nVyloučení: 8:5\nDiváků: 6 000\n\n3. května 1994 (20:00) – Bolzano (Palaonda) \nBranky Velké Británie: nikdo\nBranky Rakouska: 1:20 Werner Kerth, 2:32 Dieter Kalt, 15:38 Dieter Kalt, 21:14 Manfred Mühr, 33:09 Gerald Rauchenwald, 35:43 Dieter Kalt, 37:32 Kenneth Strong, 44:34 James Burton, 56:35 Robin Doyle, 58:03 Kenneth Strong.\nRozhodčí: Danko (SVK) – Norrman (SWE), Rautavuori (FIN)\nVyloučení: 8:6\nDiváků: 1 000\n\n Švédsko – Norsko 3:3 (1:0, 2:2, 0:1)\n\n25. dubna 1994 (13:00) – Canazei (Stadio del Ghiaccio Gianmario Scola)\nBranky Švédska: 7:56 Charles Berglund, 20:47 Magnus Svensson, 30:27 Stefan Örnskog\nBranky Norska: 27:12 Petter Thoresen, 28:08 Espen Knutsen, 59:49 Espen Knutsen.\nRozhodčí: Moor (SUI) – Nosov (RUS), Trainer (GER)\nVyloučení: 4:5 (1:0)\nDiváků: 1 300\n\n25. dubna 1994 (16:00) – Canazei (Stadio del Ghiaccio Gianmario Scola)\nBranky Česka: 28:29 Richard Žemlička, 29:59 Tomáš Sršeň, 33:49 Martin Ručinský, 54:35 Jiří Dopita\nBranky Finska: 10:16 Ville Peltonen, 33:15 Saku Koivu, 41:42 Saku Koivu, 59:33 Jari Kurri.\nRozhodčí: Simonds – McTague (CAN), Gasser (ITA)\nVyloučení: 1:5 (1:0)\nDiváků: 1 700\n\nČesko: Petr Bříza – Drahomír Kadlec, Miloš Holaň, Bedřich Ščerban, František Kučera, Stanislav Mečiar, Roman Hamrlík – Otakar Janecký, Jiří Kučera, Jiří Doležal – Tomáš Sršeň, Jiří Dopita, Kamil Kašťák – Richard Žemlička, Josef Beránek, Martin Ručinský.\n\nFinsko: Jarmo Myllys – Mika Strömberg, Erik Hämäläinen, Hannu Virta, Marko Kiprusoff, Timo Jutila, Janne Laukkanen – Jari Kurri, Mika Nieminen, Mikko Mäkelä – Jere Lehtinen, Saku Koivu, Ville Peltonen – Janne Ojanen, Marco Palo, Mika Alatalo – Sami Kapanen.\n\n25. dubna 1994 (20:00) – Canazei (Stadio del Ghiaccio Gianmario Scola) \nBranky Francie: 2:22 Benoit Laporte\nBranky USA: 3:49 Pat Neaton, 14:03 Bill Lindsay, 33:40 Scott Young, 48:17 Bill Lindsay, 56:33 John Lilley.\nRozhodčí: Galinovskij (RUS) – Murray (GBR), Lonardi (ITA)\nVyloučení: 10:5 (0:1)\nDiváků: 1 200\n\n26. dubna 1994 (20:00) – Canazei (Stadio del Ghiaccio Gianmario Scola) \nBranky Česka: 5:29 Richard Žemlička, 25:02 Josef Beránek, 31:32 Jiří Kučera, 59:45 Jiří Kučera, 59:55 Kamil Kašťák\nBranky Francie: 12:18 Franck Pajonkowski, 32:06 Roger Dube.\nRozhodčí: Lichtnecker (GER) – Karabanov (RUS), Gasser (ITA)\nVyloučení: 3:6 (1:0)\nDiváků: 200\n\nČesko: Roman Turek – Drahomír Kadlec, Miloš Holaň, Bedřich Ščerban, František Kučera, Stanislav Mečiar, Roman Horák – Otakar Janecký, Jiří Kučera, Jiří Doležal – Richard Žemlička, Josef Beránek, Martin Ručinský – Tomáš Sršeň, Jiří Dopita, Kamil Kašťák.\n\nFrancie: Petri Ylönen – Steven Woodburn, Jean-Philip Lemoine, Denis Perez, Serge Poudier, Michel Leblanc, Christopher Moyon – Arnaud Briand, Franck Pajonkowski, Mickael Babin – Roger Dube, Pierre Pousse, Patrick Dunn – Stephane Barin, Pierrick Maia, Lionel Orsolini – Benoit Laporte, Eric Lemarque.\n\n27. dubna 1994 (16:00) – Canazei (Stadio del Ghiaccio Gianmario Scola)\nBranky USA: 22:20 Pat Neaton, 24:19 Craig Wolanin, 28:40 Bob Beers, 28:56 Danton Cole, 41:07 Shjon Podein, 46:44 Tim Sweeney, 47:01 Shjon Podein\nBranky Norska: 0:55 Trond Magnussen, 18:50 Marius Rath.\nRozhodčí: Stenico (ITA) – Nosov (RUS), Murray (GBR)\nVyloučení: 9:7 (2:1)\nDiváci: 2 000\n\n27. dubna 1994 (20:00) – Canazei (Stadio del Ghiaccio Gianmario Scola)\nBranky Švédska: 11:20 Mats Sundin, 58:22 Mats Sundin, 59:01 Magnus Svensson\nBranky Finska: 13:58 Sami Kapanen, 27:53 Mika Nieminen, 43:55 Esa Keskinen, 48:33 Mika Strömberg, 48:59 Marco Palo.\nRozhodčí: Galinovskij (RUS) – McTague (CAN), Karabanov (RUS)\nVyloučení: 4:5 (1:0)\nDiváků: 3 300\n\n28. dubna 1994 (16:00) – Canazei (Stadio del Ghiaccio Gianmario Scola)\nBranky Česka: 8:44 Drahomír Kadlec, 30:50 Richard Žemlička, 45:56 Jiří Kučera\nBranky USA: 3:15 Tim Sweeney, 10:57 Craig Wolanin, 16:59 Peter Ciavaglia, 49:01 Tim Sweeney, 57:53 Bill Lindsay.\nRozhodčí: Moor (SUI) – Lunardi (ITA), McTague (CAN)\nVyloučení: 5:9 (1:1)\nDiváků: 450\n\nČesko: Petr Bříza – Drahomír Kadlec, Miloš Holaň, Bedřich Ščerban, František Kučera, Stanislav Mečiar, Petr Tejkl – Otakar Janecký, Jiří Kučera, Jiří Doležal – Tomáš Sršeň, Jiří Dopita, Kamil Kašťák – Richard Žemlička, Josef Beránek, Martin Ručinský.\n\nUSA: Guy Hebert – Craig Wolanin, Don McSween, Pat Neaton, Sean Hill, Shawn Chambers, Barry Richter – Scott Young, Doug Weight, Bill Lindsay – Phil Bourque, Danton Cole, Shjon Podein – Joe Sacco, Craig Janney, Tim Sweeney – John Lilley, Peter Ciavaglia, Jeff Lazaro.\n\n28. dubna 1994 (20:00) – Canazei (Stadio del Ghiaccio Gianmario Scola) \nBranky Švédska: 1:14 Roger Hansson, 12:16 Magnus Svensson, 21:48 Andreas Dackell, 41:48 Mikael Johansson, 42:44 Andreas Dackell, 43:58 Jonas Bergkvist.\nBranky Francie: nikdo\nRozhodčí: Stanico – Gasser (ITA), Trainer (GER)\nVyloučení: 2:7 (1:0) + Andreas Dackell na 5 min.\nDiváků: 400\n\n29. dubna 1994 (16:00) – Canazei (Stadio del Ghiaccio Gianmario Scola) \nBranky Finska: 17:25 Saku Koivu, 24:16 Sami Kapanen, 25:59 Mika Nieminen, 27:38 Sami Kapanen, 46:04 Erik Hämäläinen\nBranky Norska: 6:58 Ole Dahlström\nRozhodčí: Simonds (CAN) – Nosov, Karabanov (RUS)\nVyloučení: 7:7 (2:0, 0:1)\nDiváků: 1 000\n\n30. dubna 1994 (20:00) – Canazei (Stadio del Ghiaccio Gianmario Scola) \nBranky Švédska: 25:41 Roger Hansson, 29:21 Mats Sundin, 29:52 Tomas Forslund, 31:52 Peter Andersson, 35:40 Jörgen Jönsson, 43:13 Jonas Bergkvist\nBranky USA: 11:41 Bob Beers, 55:05 Shjon Podein.\nRozhodčí: Simonds – McTague (CAN), Karabanov (RUS)\nVyloučení: 7:6 (0:1, 2:0) + Larsson na 10 min.\nDiváků: 3 000\n\n30. dubna 1994 (13:00) – Canazei (Stadio del Ghiaccio Gianmario Scola)\nBranky Finska: 27:39 Mikko Mäkelä, 29:06 Jari Kurri, 30:16 Mika Alatalo, 31:42 Timo Jutila, 32:17 Marko Kiprusoff, 36:10 Ville Peltonen, 49:23 Marko Kiprusoff, 58:08 Saku Koivu\nBranky Francie: 57:18 Michel Leblanc\nRozhodčí: Moor (SUI) – Murray (GBR), Trainer (GER)\nVyloučení: 5:7 (1:1) + Franck Pajonkowski na 10 min.\nDiváků: 1 300\n\n30. dubna 1994 (16:00) – Canazei (Stadio del Ghiaccio Gianmario Scola) \nBranky Česka: 38:35 Martin Ručinský, 57:30 Jiří Doležal\nBranky Norska: 31:42 Vegar Barlie, 42:00 Marius Rath\nRozhodčí: Lichtnecker (GER) – Gasser, Lunardi (ITA)\nVyloučení: 4:4 (1:0)\nDiváků: 1 800\n\nČesko: Roman Turek – Drahomír Kadlec, Miloš Holaň, Bedřich Ščerban, František Kučera – Otakar Janecký, Jiří Kučera, Jiří Doležal – Richard Žemlička, Josef Beránek, Martin Ručinský – Tomáš Sršeň, Roman Horák, Kamil Kašťák – Jaromír Jágr, Martin Straka.\n\nNorsko: Jim Martinsen – Petter Salsten, Carl Andersen Böe, Jörgen Salsten, Anders Myrvold, Svein Nösterbö, Jan Roar Eagerli, Geir Hoff – Ole Dahlström, Erik Kristiansen, Vegar Barlie – Trond Magnussen, Espen Knutsen, Öystein Olsen – Marius Rath, Morten Finstad, Tom Johansen – Per Knold, Sjur Nilssen.\n\n2. května 1994 (13:00) – Canazei (Stadio del Ghiaccio Gianmario Scola) \nBranky Francie: 1:10 Lionel Orsolini, 33:20 Patrick Dunn, 44:41 Eric Lemarque, 58:54 Pierre Pousse\nBranky Norska: 2:23 Petter Thoresen\nRozhodčí: Galinovskij – Nosov (RUS), Murray (GBR)\nVyloučení: 5:3 (1:0)\nDiváků: 400\n\n2. května 1994 (16:00) – Canazei (Stadio del Ghiaccio Gianmario Scola) \nBranky Finska: 6:26 Jere Lehtinen, 11:43 Raimo Helminen, 18:36 Jari Kurri, 20:53 Jere Lehtinen, 21:29 Ville Peltonen, 29:31 Waltteri Immonen, 54:50 Timo Jutila\nBranky USA: 2:21 Bill Lindsay, 57:57 Scott Young.\nRozhodčí: Lichtnecker – Trainer (GER), Leonardi (ITA)\nVyloučení: 5:6 (1:2) + Mika Strömberg – John Lilley na 5 min.\nDiváků: 1 700\n\n Česko - Švédsko 1:4 (1:2, 0:2, 0:0)\n\n2. května 1994 (20:00) – Canazei (Stadio del Ghiaccio Gianmario Scola) \nBranky Česka: 6:23 Jiří Doležal\nBranky Švédska: 11:38 Magnus Svensson, 17:10 Roger Hansson, 24:44 Charles Berglund, 34:07 Mats Sundin.\nRozhodčí: Simonds – McTague (CAN), Karabanov (RUS)\nVyloučení: 5:5 (0:1)\nDiváků: 1 750\n\nČesko: Petr Bříza – Drahomír Kadlec, Miloš Holaň, Bedřich Ščerban, Musil, Stanislav Mečiar, Petr Tejkl – Richard Žemlička, Josef Beránek, Martin Ručinský – Otakar Janecký, Jiří Kučera, Jiří Doležal – Jaromír Jágr, Martin Straka, Kamil Kašťák – Roman Horák, Tomáš Sršeň.\n\nŠvédsko: Roger Nordström – Roger Johansson, Magnus Svensson, Kenny Jönsson, Peter Andersson, Tommy Sjödin, Nicklas Lidström, Fredrik Stillman – Mats Sundin, Jan Larsson, Tomas Forslund – Andreas Dackell, Mikael Johansson, Patrik Carnbäck – Mikael Andersson, Stefan Örnskog, Jörgen Jönsson – Jonas Bergkvist, Charles Berglund, Roger Hansson.\n\n USA – Rusko 3:1 (1:0, 2:0, 0:1)\n\n4. května 1994 (16:00) – Milán (Forum) \nBranky USA: 17:33 Craig Janney, 23:53 Scott Young, 26:43 Scott Young\nBranky Ruska: 47:20 Andrej Kovalenko\nRozhodčí: Mäkälä – Rautavuori (FIN), Trainer (GER)\nVyloučení: 8:6 (2:0) + Lanov na 10 min.\nDiváků: 6 200\n\n4. května 1994 (20:00) – Milán (Forum) \nBranky Švédska: 17:16 Fredrik Stillman, 22:29 Jörgen Jönsson, 26:04 Mikael Andersson, 27:27 Tomas Forslund, 29:52 Jörgen Jönsson, 41:08 Patrik Carnbäck, 56:01 Mats Sundin\nBranky Itálie: 42:49 Lucio Topatigh, 48:59 Emilio Iovio.\nRozhodčí: Simmonds (CAN) – Karabanov, Nosov (RUS)\nVyloučení: 5:7\nDiváků: 6 000\n\n5. května 1994 (16:00) – Milán (Forum) \nBranky Česka: 4:12 Martin Straka, 27:38 Jiří Kučera\nBranky Kanady: 12:20 Brendan Shanahan, 25:58 Paul Kariya, 57:26 Shayne Corson.\nRozhodčí: Grundström – Norrman (SWE), Burt (USA)\nVyloučení: 6:5 (0:1, 1:0) + Doležal na 10 min.\nDiváků: 6 800\n\nČesko: Petr Bříza – Drahomír Kadlec, Miloš Holaň, Bedřich Ščerban, František Musil, Stanislav Mečiar, Petr Tejkl – Richard Žemlička, Josef Beránek, Martin Ručinský – Otakar Janecký, Jiří Kučera, Jiří Doležal – Jaromír Jágr, Martin Straka, Kamil Kašťák – Tomáš Sršeň, Roman Horák.\n\nKanada: Bill Ranford – Marc Bergevin, Bobby Dollas, Luke Richardson, Rob Blake, Darryl Sydor, Yves Racine, Steve Duchesne – Pat Verbeek, Jason Arnott, Geoff Sanderson – Nelson Emerson, Mike Ricci, Shayne Corson – Steve Thomas, Rod Brind'Amour, Brendan Shanahan – Paul Kariya, Joe Sakic, Luc Robitaille – Kelly Buchberger.\n\n5. května 1994 (20:00) – Milán (Forum)\nBranky Finska: 14:22 Christian Ruuttu, 28:48 Mikko Mäkelä, 31:36 Mikko Mäkelä, 33:00 Christian Ruuttu, 36:35 Janne Ojanen, 43:44 Jari Kurri, 45:36 Saku Koivu, 46:17 Timo Jutila, 54:19 Ville Peltonen, 59:29 Mika Strömberg.\nBranky Rakouska: nikdo\nRozhodčí: Danko (SVK) – Elvy (USA), McTague (CAN)\nVyloučení: 2:6 (1:0)\nDiváků: 6 000\n\n Finsko – USA 8:0 (6:0, 2:0, 0:0)\n\n7. května 1994 (16:00) – Milán (Forum) \nBranky Finska: 4:58 Mikko Mäkelä, 5:44 Hannu Virta, 10:32 Janne Ojanen, 12:21 Erik Hämäläinen, 18:51 Waltteri Immonen, 19:52 Sami Kapanen, 22:21 Jere Lehtinen, 38:55 Mikko Mäkelä.\nBranky USA: nikdo\nRozhodčí: Grundström – Norrman (SWE), Karabanov (RUS)\nVyloučení: 6:7 (4:0)\nDiváků: 7 500\n\n7. května 1994 (20:00) – Milán (Forum) \nBranky Švédska: nikdo\nBranky Kanady: 5:51 Luc Robitaille, 23:08 Luc Robitaille, 30:27 Geoff Sanderson, 45:47 Paul Kariya, 47:30 Luc Robitaille, 50:33 Rod Brind'Amour.\nRozhodčí: Danko (SVK) – Burt (USA), Rautavuori (FIN)\nVyloučení: 3:5\nDiváků: 10 000\n Kanada – Finsko 1:1 (0:0, 0:0, 1:1 – 3:2sn)\n\n8. května 1994 (20:00) – Milán (Forum) \nBranky Kanady: 55:17 Rod Brind'Amour\nBranky Finska: 46:51 Esa Keskinen\nSamostatné nájezdy:\nRozhodčí: Danko (SVK) – Burt (USA), Karabanov (RUS)\nVyloučení: 5:4\nDiváků: 8 000\n Švédsko – USA 7:2 (1:0, 2.1, 4:1) \n\n8. května 1994 (16:00) – Milán (Forum) \nBranky Švédska: 7:12 Magnus Svensson, 24:22 Magnus Svensson, 33:04 Nicklas Lidström, 40:30 Magnus Svensson, 53:21 Magnus Svensson, 55:48 Jonas Bergkvist, 58:14 Mikael Johansson\nBranky USA: 20:14 Craig Janney, 48:29 Don McSween.\nRozhodčí: Rejthar (CZE) – Trainer (GER), McTague (CAN)\nVyloučení: 3:7 (4:1)\nDiváků: 8 000\n Velká Británie – Norsko 2:5 (0:2, 2:0, 0:3)\n\n6. května 1994 (20:00) – Bolzano (Palaonda) \nBranky Velké Británie: 28:09 Ian Cooper, 36:38 Richard Fera\nBranky Norska: 13:22 Geir Hoff, 15:56 Anders Myrvold, 52:13 Morten Finstad, 52:46 Espen Knutsen, 53:51 Jörgen Salsten.\nRozhodčí: Murphy (USA) - Gasser, Lonardi (ITA)\nVyloučení: 7:6\nDiváků: 1 000\n\n1. Kanada\nBrankáři: Bill Ranford, Stephane Fiset, Jamie Storr.\nObránci: Yves Racine, Rob Blake, Darryl Sydor, Steve Duchesne, Bobby Dollas, Luke Richardson, Marc Bergevin.\nÚtočníci: Paul Kariya, Brendan Shanahan, Joe Sakic, Luc Robitaille – , Geoff Sanderson, Rod Brind'Amour, Steve Thomas, Jason Arnott, Nelson Emerson, Shayne Corson, Mike Ricci, Pat Verbeek, Kelly Buchberger.\nTrenér: George Kingston.\n\n2. Finsko\nBrankáři: Jarmo Myllys, Jukka Tammi, Pasi Kuivalainen.\nObránci: Timo Jutila, Hannu Virta, Waltteri Immonen, Mika Strömberg, Marko Kiprusoff, Erik Hämäläinen, Janne Laukkanen.\nÚtočníci: Saku Koivu, Jari Kurri, Mikko Mäkelä, Jere Lehtinen, Sami Kapanen, Raimo Helminen, Ville Peltonen, Esa Keskinen, Mika Nieminen, Christian Ruuttu, Janne Ojanen, Marco Palo, Mika Alatalo.\nTrenér: Curt Lindström.\n\n3. Švédsko\nBrankáři: Roger Nordström, Tommy Salo, Johan Hedberg.\nObránci: Magnus Svensson, Roger Johansson, Fredrik Stillman, Nicklas Lidström, Kenny Jönsson, Peter Andersson, Tommy Sjödin.\nÚtočníci: Mats Sundin, Jonas Bergkvist, Roger Hansson, Jörgen Jönsson, Charles Berglund, Tomas Forslund, Andreas Dackell, Mikael Johansson, Stefan Örnskog, Mikael Andersson, Jan Larsson, Patrik Carnbäck, Patrik Juhlin.\nTrenéři: Curt Lundmark.\n\n4. USA\nBrankáři: Guy Hebert, Les Kuntar, David Littman.\nObránci: Craig Wolanin, Shawn Chambers, Bob Beers, Pat Neaton, Don McSween, Sean Hill, Barry Richter.\nÚtočníci: Craig Janney, Tim Sweeney, Bill Lindsay, Scott Young, Shjon Podein, Doug Weight, Danton Cole, John Lilley, Phil Bourque, Joe Sacco, Peter Ciavaglia, Jeff Lazaro.\nTrenér: Ron Wilson.\n\n5. Rusko\nBrankáři: Michail Štalenkov, Valerij Ivannikov, Albert Širgazjev.\nObránci: Ilja Bjakin, Dmitrij Juškevič, Igor Uljanov, Alexej Žitnik, Dmitrij Frolov, Sergej Šenděljev, Alexander Smirnov.\nÚtočníci: Valerij Kamenskij, Igor Fedulov, Andrej Kovalenko, Valerij Bure, Sergej Berezin, Alexej Jašin, Anatolij Jemelin, Vjačeslav Bezukladnikov, Jurij Cypljakov, Eduard Gorbačev, Vjačeslav Kozlov, Sergej Sorokin, Andrej Nikolišin.\nTrenér: Boris Michajlov.\n\n6. Itálie\nBrankáři: Michael Rosati, David Delfino, Bruno Campese.\nObránci: Anthony Circelli, Robert Oberrauch, Philip DeGaetano, Luigi DaCorte, Giovanni Marchetti, Christian Bartolone, Georg Comploi.\nÚtočníci: Gaetano Orlando, Lucio Topatigh, Martin Pavlů, Stefan Figliuzzi, Paulo Beraldo, Bruno Zarillo, Michael DeAngelis, Bruno Chitarroni, Vazio Sacratini, Emilio Iovio, Patrick Brugnoli, Roland Ramoser, Lino DeToni.\nTrenér: Brian Lefley.\n\n7. Česko\nBrankáři: Petr Bříza, Roman Turek, Radovan Biegl.\nObránci: Drahomír Kadlec, Miloš Holaň, František Kučera, Stanislav Mečiar, Bedřich Ščerban, Petr Tejkl, Roman Hamrlík, František Musil.\nÚtočníci: – Otakar Janecký, Jiří Kučera, Jiří Doležal, Richard Žemlička, Josef Beránek, Martin Ručinský, Jiří Dopita, Roman Horák, Kamil Kašťák, Tomáš Sršeň, Jaromír Jágr, Martin Straka.\nTrenéři: Ivan Hlinka, Stanislav Neveselý.\n\n8. Rakousko\nBrankáři: Michael Puschacher, Michael Suttnig, Claus Dalpiaz.\nObránci: James Burton, Herbert Hohenberger, Michael Shea, Gerhard Unterluggauer, Engelbert Linder, Michael Günter, Wolfgang Strauss, Martin Ulrich.\nÚtočníci: Dieter Kalt, Manfred Mühr, Andreas Pusnik, Werner Kerth, Kenneth Strong, Robin Doyle, Gerald Rauchenwald, Richard Nasheim, Gerhard Pusnik, Patrick Pilloni, Wolfgang Kromp, Günther Lanzinger.\nTrenér: Ken Tyler.\n\n9. Německo\nBrankáři: Klaus Merk, Josef Heiss, Marc Seliger.\nObránci: Petr Gulda, Jayson Meyer, Torsten Kienass, Michael Bresagk, Jörg Mayr, Mirko Lüdemann, Andreas Niederberger, Thomas Brandl.\nÚtočníci: Ernst Köpf, Gregory Evtushevski, Richard Boehm, Leo Stefan, Michael Rumrich, Wolfgang Kummer, Martin Reichel, Thomas Schinko, Jörg Handrick, Tobias Abstreiter, Raimund Hilger, Jan Benda\nTrenér: Luděk Bukač.\n\n10. Francie\nBrankáři: Petri Ylönen, Michael Valliere, Fabrice Lhenry.\nObránci: Serge Poudier, Michel Leblanc, Lionel Orsolini, Denis Perez, Christopher Moyon, Steven Woodburn, Jean-Philip Lemoine, Gerald Gunnelon.\nÚtočníci: Patrick Dunn, Eric Lemarque, Franck Pajonkowski, Roger Dube, Pierre Pousse, Benoit Laporte, Stephane Barin, Christophe Ville, Philippe Bozon, Arnaud Briand, Mickael Babin, Pierrick Maia.\nTrenér: Kjell Larsson.\n\n11. Norsko\nBrankáři: Robert Schistad, Jim Martinsen, Steve Allman.\nObránci: Petter Salsten, Geir Hoff, Anders Myrvold, Jörgen Salsten, Carl Andersen Böe, Tommy Jacobsen, Jan Roar Eagerli, Svein Nösterbö.\nÚtočníci: Espen Knutsen, Petter Thoresen, Marius Rath, Ole Dahlström, Vegar Barlie, Öystein Olsen, Morten Finstad, Trond Magnussen, Tom Johansen, Per Knold, Erik Kristiansen, Sjur Nilssen.\nTrenér: Bengt Ohlson.\n\n12. Velká Británie\nBrankáři: Martin McKay, Moray Hanson, John McCrone.\nObránci: Doug McEwen, Terry Kurtenbach, Shannon Hope, Stephen Cooper, Brian Mason, Andre Malo, Michael O'Conner, Chris Kelland.\nÚtočníci: Kevin Conway, Richard Fera, Scott Patrick, Ian Cooper, Richard Brebant, Scott Morrison, Matthew Cote, Frank Morris, Tim Cranston, Anthony Hand, Nicholas Chinn, David Longstaff.\nTrenér: Alex Dampier.\n\n Čína - Švýcarsko 1:20 (0:4, 0:10, 1:6)\n\n7. dubna 1994 – Kodaň\n\n7. dubna 1994 – Kodaň\n\n7. dubna 1994 – Kodaň\n\n7. dubna 1994 – Kodaň\n\n8. dubna 1994 – Kodaň\n\n8. dubna 1994 – Kodaň\n\n8. dubna 1994 – Kodaň\n\n9. dubna 1994 – Kodaň\n\n10. dubna 1994 – Kodaň\n\n10. dubna 1994 – Kodaň\n\n10. dubna 1994 – Kodaň\n\n10. dubna 1994 – Kodaň\n\n11. dubna 1994 – Kodaň\n\n12. dubna 1994 – Kodaň\n\n12. dubna 1994 – Kodaň\n\n12. dubna 1994 – Kodaň\n\n13. dubna 1994 – Kodaň\n\n13. dubna 1994 – Kodaň\n\n14. dubna 1994 – Kodaň\n\n14. dubna 1994 – Kodaň\n\n15. dubna 1994 – Kodaň\n\n15. dubna 1994 – Kodaň\n\n15. dubna 1994 – Kodaň\n\n16. dubna 1994 – Kodaň\n\n17. dubna 1994 – Kodaň\n\n17. dubna 1994 – Kodaň\n\n17. dubna 1994 – Kodaň\n\n17. dubna 1994 – Kodaň\n\n Bulharsko - Slovensko 0:20 (0:4, 0:7, 0:9)\n\n18. března 1994 – Poprad\n\n18. března 1994 – Poprad\n\n18. března 1994 – Spišská Nová Ves\n\n19. března 1994 – Poprad\n\n19. března 1994 – Poprad\n\n19. března 1994 – Spišská Nová Ves\n\n21. března 1994 – Poprad\n\n21. března 1994 – Spišská Nová Ves\n\n21. března 1994 – Spišská Nová Ves\n\n22. března 1994 – Poprad\n\n22. března 1994 – Spišská Nová Ves\n\n22. března 1994 – Spišská Nová Ves\n\n24. března 1994 – Spišská Nová Ves\n\n24. března 1994 – Spišská Nová Ves\n\n24. března 1994 – Poprad\n\n25. března 1994 – Poprad\n\n25. března 1994 – Poprad\n\n25. března 1994 – Spišská Nová Ves\n\n27. března 1994 – Spišská Nová Ves\n\n27. března 1994 – Poprad\n\n27. března 1994 – Poprad\n\n Chorvatsko - Austrálie 3:2 (2:1, 0:0, 1:1)\n\n13. března 1994 – Barcelona\n\n13. března 1994 – Barcelona\n\n15. března 1994 – Barcelona\n\n15. března 1994 – Barcelona\n\n16. března 1994 – Barcelona\n\n16. března 1994 – Barcelona\n\n JAR - Korejská republika 2:6 (1:1, 1:2, 0:3)\n\n13. března 1994 – Barcelona\n\n13. března 1994 – Barcelona\n\n15. března 1994 – Barcelona\n\n15. března 1994 – Barcelona\n\n16. března 1994 – Barcelona\n\n16. března 1994 – Barcelona\n\n Chorvatsko - Estonsko 0:8 (0:1, 0:4, 0:3)\n\n18. března 1994 – Barcelona\n\n18. března 1994 – Barcelona\n\n19. března 1994 – Barcelona\n\n19. března 1994 – Barcelona\n\n Austrálie - JAR 9:2 (4:0, 3:1, 2:1)\n\n18. března 1994 – Barcelona\n\n18. března 1994 – Barcelona\n\n19. března 1994 – Barcelona\n\n19. března 1994 – Barcelona\n Estonsko - Litva 8:3 (3:0, 2:1, 3:2)\n\n7. listopadu 1993 – Tallinn\n\n20. listopadu 1993 – Elektrėnai\n\n19. listopadu 1993 – Záhřeb\n\n20. listopadu 1993 – Záhřeb\n\n\n\n"}
{"id": "221131", "url": "https://cs.wikipedia.org/wiki?curid=221131", "title": "Alina", "text": "Alina\n\nAlina je ženské křestní jméno různého původu. Vykládá se jako stejně znějící podoba několika jmen různého původu. Považuje se za zkráceninu germánského jména Adeline, variantu jména Adéla, v ruštině za osamostatnělou domáckou podobu jména Albina a Akulina, nebo za ženskou podoba arabského jména Ali.\n\nPodle maďarského kalendáře má svátek 28. července.\n\n\n"}
{"id": "221132", "url": "https://cs.wikipedia.org/wiki?curid=221132", "title": "Marie Anna Habsburská (1634–1696)", "text": "Marie Anna Habsburská (1634–1696)\n\nMariena Habsburská (23. prosince 1634, Vídeň – 16. května 1696, Madrid) byla rakouskou arcivévodkyní z Habsburské dynastie, která se sňatkem stala královnou španělskou, neapolskou a sicilskou. Po smrti manžela, krále Filipa IV., vládla jako regentka (1665–1675) za jejich malého syna Karla II.\n\nArcivévodkyně Marie Anna byla nejstarší dcerou Ferdinanda III. a jeho první manželky Marie Anny, oba rodiče náleželi k vládnoucímu domu Habsburků – otec pocházel z \"rakouské větve\" a matka ze \"španělské\". Ferdinand III. se narodil z prvního manželství císaře Ferdinanda II. s Marií Annou Bavorskou. Matka Marie Anna byla dcerou španělského krále Filipa III. a jeho manželky Markéty Rakouské.\n\nOtec se v roce 1637 stal císařem Svaté říše římské a králem českým, uherským a chorvatským.\n\nDruhorozená Marie Anna měla čtyři mladší sourozence a staršího bratra, následníka trůnu Ferdinanda. Z mladších sourozenců se dospělosti dožil pouze Leopold, který se po smrti svého staršího bratra Ferdinanda, stal císařem a králem v dědičných habsburských zemích jako Leopold I., jehož první ženou se stala Mariina nejstarší dcera Markéta Tereza.\n\nDalšími Mariinými přeživšími sourozenci, z otcových následujících manželství, byli biskup Karel I. Josef, polská královna Eleonora Marie Josefa a vévodkyně Marie Anna Josefa.\n\n8. listopadu 1649 byla provdána za svého strýce Filipa. Filip IV. byl bratrem Mariiny matky a jeho první manželka Izabela Bourbonská zemřela roku 1644 a po smrti následníka trůnu Baltazara Karla neměli Habsburkové mužského následníka španělského trůnu.\n\nMarie Anna dala život hned třem synům, v roce 1657 Filipovi, o rok později Tomášovi, oba chlapci však již v útlém věku zemřeli. V roce 1661 se narodil třetí syn Karel, poslední španělský král z rodu Habsburků, za něhož Marie po manželově smrti v roce 1665 vládla. Malý Karel se stal novým panovníkem španělské říše, ke které patřila i Neapol, Milán, Sardinie, Sicílie, Filipíny a rozsáhlá území v Americe. Marie Anna se snažila sblížit španělské Habsburky s Habsburky rakouskými a narušit tak dosavadní křehké spojenectví Španělska s Francií. V opozici se tak ocitli přívrženci španělsko-francouzské koalice, v jejichž čele stál nemanželský syn zemřelého Filipa IV. a bratr dospívajícího Karla, don Juan José de Austria. Ten se dostal roku 1677 k moci, plně mladičkého Karla II. ovládl a Marii Annu vyhnal do Toleda. Roku 1679 ale don Juan José de Austria náhle zemřel a Karlova matka se znovu dostala k moci.\n\nKarel byl dvakrát ženat, ale ani v jednom manželství nezplodil potomka a kvůli jeho dlouhodobě špatnému zdravotnímu stavu byla již za jeho života těžce řešena otázka nástupnictví. Karlova druhá manželka Marie Anna Falcko-Neuburská prosazovala svého synovce Karla Habsburského, zatímco Karlova matka bojovala za syna své vnučky, malého Josefa Ferdinanda Bavorského. Matka nakonec zvítězila a Karel II. podepsal roku 1696 závěť ve prospěch Josefa Ferdinanda. Toho roku však Marie Anna Habsburská zemřela a v následujícím roce byl Karel svou manželkou donucen napsat dopis císaři, v němž ho ujistil, že následníkem bude arcivévoda Karel Habsburský. Krátce před Karlovou smrtí však primas Luís Manuel Fernández de Portocarrero krále přesvědčil, aby sepsal závěť ve prospěch francouzského kandidáta Filipa z Anjou. Žádná ze stran se nechtěla vzdát svých nároků, po smrti Karlově (1. listopadu 1700) tak vypukla válka o španělské dědictví.\n\n"}
{"id": "221133", "url": "https://cs.wikipedia.org/wiki?curid=221133", "title": "Ferdinand IV.", "text": "Ferdinand IV.\n\nFerdinand IV. bylo jméno těchto panovníků:\n"}
{"id": "221134", "url": "https://cs.wikipedia.org/wiki?curid=221134", "title": "Pole", "text": "Pole\n\nV zemědělství výraz pole nebo polnost (archaicky také role) označuje část půdy určenou k pěstování jednoho typu rostliny – v mírném podnebném pásu nejčastěji obilovin, olejnin, okopanin, přadných rostlin.\n\nV zemědělské krajině jsou od sebe jednotlivá pole často oddělena mezemi (úzký pás neobdělávané země mezi poli), případně jsou v polích i křovinaté ostrůvky s několika stromky, tzv. remízky.\n\nV českých zemích byla tradiční úzká pole rozdělená mezemi, v době kolektivizace v raném komunismu byli zemědělci nuceni vstupovat do zemědělských družstev kolchozního typu – JZD, jednotlivá pole byla rozoráváním mezí spojována do velkých lánů (lán byl původně plošnou jednotkou). V Polsku, kde k takové míře kolektivizace nedošlo, se zachovala drobná políčka i přes dobu komunismu.\n\n\n"}
{"id": "221136", "url": "https://cs.wikipedia.org/wiki?curid=221136", "title": "Scriblerus Club", "text": "Scriblerus Club\n\nScriblerus Club (česky přibližně Pisálkusův klub, někdy se počešťuje jako Scriblerův klub) byla neformální skupina konzervativních klasicistních satiriků vzniklá ve Velké Británii, zahrnující Jonathana Swifta, Alexandera Popa, Johna Gaye, Johna Arbuthnota, Henry St Johna a Thomase Parnella. Skupina byla založena v roce 1712 a pozvolna se rozpadala mezi lety 1732 a 1745, kdy zemřeli dva hlavní členové, totiž Alexander Pope a Jonathan Swift. K setkání klubu se někdy připojoval také Robert Harley, který ale v rámci klubu nenapsal jediné literární dílo. Cílem klubu bylo zesměšňovat zneužívání vzdělanosti. Jeho základním dílem byly \"The Memoirs of Martinus Scriblerus\" (česky zhruba Paměti Martinuse Pisálkuse). Druhé vydání Popovy \"The Dunciad\" také obsahuje text, připisovaný fiktivnímu Martinusi Scriblerusovi.\n\nMimo to napsal Richard Owen Cambridge směšnohrdinskou báseň \"Scribleriad\" (Scribleriáda), kde je Martinus Scriblerus hlavním hrdinou.\n"}
{"id": "221138", "url": "https://cs.wikipedia.org/wiki?curid=221138", "title": "Midi-Pyrénées", "text": "Midi-Pyrénées\n\nMidi Pyrénées ( ) je bývalý region Francie. Nachází se v jižní části země a jeho rozloha byla 45 348 km² (srovanatelné s rozlohou Nizozemska či Dánska). Šlo o jednu z oblastí Francie vytvořených uměle ve 20. století.\n\nMidi Pyrénées dosáhly světového ohlasu díky dvěma celosvětově známým produktům, jimiž jsou dopravní letadla Airbus a sýr Roquefort. Proslulé jsou také katolické poutě do Lourdes, města v jihozápadní Francii v departmentu Hautes-Pyrénées na úpatí Pyrenejí na řece Gave de Pau.\n\nMidi Pyrénées je region velkých kontrastů. Zatímco oblast Toulouse je vysoce hustě zalidněna, zbytek regionu je obydlený velice řídce a patří mezi místa s nejnižší hustotou obyvatel v západní Evropě. Midi Pyrénées je často přezdíván „Toulouse a Midi-pyrenejská poušť“.\n\nOd roku 2016 je spolu s regionem Languedoc-Roussillon sloučen do nového regionu Okcitánie.\n\nKrajským městem je přístavní město Toulouse. Toulouse je město v jižní Francii na řece Garonně, 580 km jižně od Paříže. Vlastní město na rozloze 118,3 km² čítá 426 700 obyvatel (odhad 2004), celá aglomerace pak 1 075 000 obyvatel. Toulouse je sídelním městem departmentu Haute-Garonne a zároveň celého regionu Midi-Pyrénées, je též nejvýznamnějším střediskem leteckého a kosmického průmyslu v Evropě - nachází se zde jeden ze dvou hlavních výrobních závodů evropského výrobce dopravních letadel Airbus Industries. V městě Toulouse sídlí také chemický průmysl, textilní průmysl a nábytkářský průmysl. Toulouse byl v předřímské době hlavním městem Keltů. V roce 1271 připadl Toulouse francouzské koruně a stal se střediskem královského vlivu v Languedocu, zůstal však úzce spjat s politickými a kulturními tradicemi jižní Francie.\n\nPohoří středních Pyrenejí jsou nejhornatější a také nejvyšší částí hranice. Oblast je plná přírodních scenérií. Moc lesů zde nenajdeme. Vrchy jsou skalnaté nebo pokryty horskými pastvinami. Místy se tu udržel medvěd, orlosup, kamzík, kozorožec aj. Značná část horských masívů na francouzské straně byla zařazena do národního parku - Parc National des Pyrénées. Vzhledem k tomu, že v této oblasti je mnoho termálních pramenů, je zde také plno lázeňských středisek. Větší města v blízkosti Pyrenejí jsou např. Ax-les-Thermes, Bagnères-de-Luchon, Foix, Lourdes.\n\nV Midi Pyrénées se dříve mluvilo jen okcitánsky. Současným jazykem většiny obyvatel je francouzština, která je v Midi Pyrénées vyslovována se zřetelný jihozápadním akcentem. Mnoho obyvatel tohoto regionu používá některá slova od okcitánštiny, která jsou odlišná od standardní francouzštiny, a proto je zdejší jazyk hůře srozumitelný ostatním Francouzům.\n"}
{"id": "221144", "url": "https://cs.wikipedia.org/wiki?curid=221144", "title": "Alma (ženské jméno)", "text": "Alma (ženské jméno)\n\nAlma je ženské křestní jméno latinského původu. Vykládá se jako „živitelka, žehnající, plodná, požehnaná“. Někdy bývá považována za zkratku germánského jména Amalberga, v češtině pak jména Amálie.\n\nPodle slovenského kalendáře má svátek 10. července.\n\n\n"}
{"id": "221145", "url": "https://cs.wikipedia.org/wiki?curid=221145", "title": "Šizuka Arakawová", "text": "Šizuka Arakawová\n\nŠizuka Arakawová (: 荒川 静香) (* 29. prosince 1981, Šinagawa, Japonsko) je japonská profesionální krasobruslařka, mistryně světa z roku 2004 a olympijská vítězka z roku 2006. Po zisku zlaté olympijské medaile ukončila závodní kariéru a nadále se věnuje bruslení v show na ledu a v exhibicích. Pracuje také pro japonskou televizi jako expertka při bruslařských závodech.\n\nArakawová se o bruslení začala zajímat v pěti letech, kdy začala navštěvovat \"Bruslařskou školu Čibikko\". V sedmi letech začala i s lekcemi baletu a začala trénovat u bývalého olympionika a účastníka Zimních olympijských her 1972 Hirošiho Nagakuba. Ve věku osmi let zvládala trojitého Salchowa. Od roku 1994 se účastnila japonských národních závodů.\n\n\n"}
{"id": "221147", "url": "https://cs.wikipedia.org/wiki?curid=221147", "title": "Drobnička bezkořenná", "text": "Drobnička bezkořenná\n\nDrobnička bezkořenná (\"Wolffia arrhiza\") je druh jednoděložné rostliny z čeledi árónovité (\"Araceae\"). Starší systémy ji řadí do samostatné čeledi okřehkovité (\"Lemnaceae\").\n\nJedná se o extrémně redukovanou vodní rostlinu, patří vlastně k nejvíce redukovaným vyšším rostlinám na světě. Je jednoletá, jednodomá, volně plovoucí na hladině. Celá lodyha má „stélkovitý tvar“, „stélka“ je drobná, eliptická až skoro kulovitá, měří pouze cca 0,5-1,5 mm. Listy zcela chybí, kořeny chybí také. Někteří autoři však považují „stélku“ za list. Vždy převažuje vegetativní rozmnožování nad pohlavním, rostliny vytvářejí rozsáhlé kolonie, ale kvetou jen výjimečně. Květy jsou v redukovaných chudokvětých květenstvích obsahujících většinou 2 (nebo 3?) květy, toulcovitý membránovitý listen chybí. Květenství je umístěno v dutině na horní straně „lístku“. Jedná se o nejmenší květy na světě. Okvětí chybí. Samčí květ je v květenství pouze 1 a je redukovaný na 1 tyčinku. Samičí květ je také jeden (některé zdroje však udávají pro rod Wolffia 2 samičí květy, např. ) a je redukován na gyneceum, které je zdánlivě složené z 1 plodolistu, zdánlivě monomerické (snad by mohlo být interpretováno jako pseudomonomerické), semeník je svrchní. Plod je suchý, nepukavý měchýřek, obsahující 1 semeno.\n\nRoste v teplejších částech Evropy a západní Asie, v Africe a v Brazílii, zavlečena do Kalifornie.\n\nV ČR roste naprosto ojediněle, nejčastěji na Břeclavsku, v minulosti byla nalezena i u Boskovic. Rostlina se šíří na velké vzdálenosti vegetativně pomocí vodních ptáků. Jedná se o kriticky ohrožený druh flóry ČR (C1).\n\n\n\n \n"}
{"id": "221148", "url": "https://cs.wikipedia.org/wiki?curid=221148", "title": "Estonské národní obrození", "text": "Estonské národní obrození\n\nEstonské národní obrození (estonsky \"Ärkamisaeg\") je období historie Estonska, kdy si Estonci začali uvědomovat svou identitu jako národa směřujícího k sebeurčení a politické samostatnosti. Toto období se obvykle datuje od poloviny 19. století do vzniku samostatné Estonské republiky roku 1918.\n\nPrvní známky sebeuvědomění Estonců jako svébytného národa můžeme pozorovat v 18. století, kdy vzdělanější Estonci začínají místo staršího označení estonsky mluvícího lidu jako \"maarahvas\" („venkovský lid“, „zemský lid“), užívat dosud úžeji geograficky chápaného \"eestlane\" („Estonec“). Roku 1739 byl vydán první kompletní estonský překlad Bible a během následujících desetiletí přibývalo i další literatury v estonském jazyce (během 50. let 18. století bylo vydáno 18 estonských knih, během 90. let již 54). Koncem 18. století již uměla více než polovina estonského venkovského obyvatelstva číst, a ve 20. letech 19. století se objevili první univerzitně vzdělaní Estonci, kteří se veřejně hlásili ke své mateřštině a původu – Friedrich Robert Faehlmann (1798-1850), Kristjan Jaak Peterson (1801-1822) a Friedrich Reinhold Kreutzwald (1803-1882).\n\nÚzemí osídlené Estonci se tehdy nacházelo v estonské a livonské gubernii Ruského impéria, vládnoucí elitu však již od dobytí Estonska Řádem mečových bratří ve 13. století tvořili Němci. Estonské národní sebevědomí se proto vytvářelo jednak v protikladu k německé (a zejména baltoněmecké) kultuře, jednak pociťovalo tuto kulturu jako následováníhodný vzor. Významný krok ku probuzení tohoto sebevědomí učinil Garlieb Merkel (1769-1850), baltoněmecký estofil a první autor, který psal o Estoncích jako o národě rovnocenném jiným národům. Na toto pojetí pak navázala další generace obrozenců a národních buditelů.\n\nV 50. letech 19. století získává růst estonského kulturního sebevědomí novou dynamiku. Roku 1857 začíná Johann Voldemar Jannsen (1819-1890) vydávat první estonské noviny, týdeník \"Perno Postimees\", 1853 představuje Friedrich Reinhold Kreutzwald (1803-1882) odborné veřejnosti estonský epos Kalevipoeg, roku 1862 pak vychází první lidové vydání eposu. Od 60. let přibývá národních kulturních spolků v různých místech, roku 1869 se koná První estonská všeobecná pěvecká slavnost. Podle sčítání lidu v roce 1897 už umí číst a psát 96,1 % Estonců starších 10 let (po Finech druhý nejlepší výsledek mezi skupinami obyvatelstva v ruské říši) a Estonci již zdaleka nejsou převážně venkované, nýbrž tvoří též přibližně dvě třetiny obyvatel měst.\n\nZrušení nevolnictví 1861 a nový pasový zákon 1863 umožnily poměrně volný pohyb venkovských obyvatel. Když pak byla roku 1868 zrušena i robota, začali se dosud závislí rolníci měnit v pracovníky samostatně nakládající se svou pracovní silou. Ke kulturnímu sebevědomí se tak postupně přidalo sebevědomí politické. Mladší generace obrozenců, jako Carl Robert Jakobson (1841-1882) či Jakob Hurt (1839-1907), začala formulovat ambice Estonců na politickou nezávislost a samostatnost. Vzor přitom viděli především ve vývoji finského národního obrození a do jisté míry v národním hnutí mladolotyšů. Od konce 60. let se objevují čím dál výraznější projevy nespokojenosti s kulturní a politickou nadvládou Němců v pobaltských guberniích, zatímco vztah k carskému Rusku zůstává ještě poměrně pozitivní. To se mění v 80. letech, kdy Rusko zvyšuje snahu o rusifikaci Pobaltí.\n\nV roce 1881 se sedmnáct estonských spolků připojuje k memorandu podnícenému Carlem Robertem Jakobsonem, které vyzývá cara Alexandra III. k administrativnímu sjednocení území obývaných převážně Estonci a k vytvoření zemstva, tedy samosprávného sněmu, v němž by byli rovným dílem zastoupeni baltští Němci i Estonci. Memorandum však zůstane oslyšeno. Když navíc v následujících letech zesiluje rusifikace, přechází stále více estonských intelektuálů do tábora těch, kdo volají po samostatném Estonsku. \n\nPo první ruské revoluci 1905 požadují Estonci svobodu tisku a shromažďování, všeobecné volební právo a národní autonomii. Z požadavků sice není splněn žádný, ale už sama jejich formulace připravuje půdu budoucímu osamostatnění. Po Únorové revoluci 1917 je konečně území obývané Estonci spojeno v jednu administrativní jednotku, autonomní estonskou gubernii. Po Říjnové revoluci a následném ústupu ruských jednotek před německou invazí vyhlašuje estonský zemský sněm 24. února 1918 samostatnou Estonskou republiku.\n\n"}
{"id": "221149", "url": "https://cs.wikipedia.org/wiki?curid=221149", "title": "Mistrovství světa v ledním hokeji 1995", "text": "Mistrovství světa v ledním hokeji 1995\n\n59. Mistrovství světa v ledním hokeji 1995 se konalo ve Švédsku v Stockholmu a Gävle ve dnech 25. dubna – 6. května 1995. Mistrovství světa vyhrál poprvé výběr Finska.\n\nMistrovství se zúčastnilo 39 mužstev, rozdělených podle výkonnosti do čtyř skupin. V A-skupině startovalo dvanáct účastníků, rozdělených do dvou šestičlenných skupin, z nichž první čtyři postoupily do play off, kde se hrálo o medaile. Týmy, které skončily ve skupině na šestém místě, hrály o záchranu.\n\n Francie - Německo 4:0 (2:0, 1:0, 1:0)\n\n23. dubna 1995 (14:00) – Gävle (Gavlerinken)\nBranky Francie: 12:02 Serge Poudier, 19:03 Michel Galarneau, 21:07 Stephane Barin, 54:28 Stephane Barin.\nBranky Německa: nikdo\nRozhodčí: Lepaus (FIN) - Norrman, Enestedt (SWE)\nVyloučení: 4:1 (1:0)\nDiváků: 2 500\n\n23. dubna 1995 (18:00) – Gävle (Gavlerinken)\nBranky Ruska: 11:11 Alexej Solomatin, 50:05 Stanislav Romanov, 56:12 Stanislav Romanov, 58:21 Sergej Berezin\nBranky Itálie: 49:33 Gaetano Orlando, 51:08 Stefano Figliuzzi.\nRozhodčí: Johansson (SWE) - Český (CZE), Strasil (AUT)\nVyloučení: 3:4\nDiváků: 2 100\n\n24. dubna 1995 (15:00) – Gävle (Gavlerinken)\nBranky Kanady: 5:05 Iain Fraser, 7:28 Luciano Borsato, 14:43 Andrew McKim, 52:35 Raffaele Intranuovo, 55:50 Andrew McKim\nBranky Švýcarska: 17:49 Sandro Bertaggia, 24:12 Andy Ton, 35:24 Andy Ton.\nRozhodčí: Rejthar (CZE) - Andersen (NOR), Enestedt (SWE)\nVyloučení: 10:6 (1:2, 1:0) + Luciano Borsato na 10 min.\nDiváků: 3 500\n\n24. dubna 1995 (19:00) – Gävle (Gavlerinken)\nBranky Itálie: 33:38 Maurizio Mansi, 49:12 Giorgio Camploi\nBranky Německa: 35:33 Benoit Doucet.\nRozhodčí: Danko (SVK) - Rautavuori, Ringborn (FIN)\nVyloučení: 13:10 (0:1)\nDiváků: 2 700\n\n25. dubna 1995 (15:00) – Gävle (Gavlerinken)\nBranky Francie: 3:41 Philippe Bozon, 4:07 Jean Soghomonian, 13:26 Christian Pouget, 39:02 Christian Pouget\nBranky Kanady: 8:50 Raffaele Intranuovo\nRozhodčí: Johansson (SWE) – Anderssen (NOR), Norrman (SWE)\nVyloučení: 6:7 (2:0)\nDiváků: 3 000\n\n25. dubna 1995 (19:00) – Gävle (Gavlerinken)\nBranky Ruska: 24:18 Oleg Bělov, 24:59 Alexej Solomatin, 33:00 Vjačeslav Bykov, 33:22 Sergej Berezin, 34:40 Oleg Bělov, 42:14 Stanislav Romanov, 43:04 Sergej Berezin, 58:14 Sergej Berezin.\nBranky Švýcarska: nikdo\nRozhodčí: Lepaus (FIN) –\nVyloučení: 8:11 (2:0) + Bruderer na 5 min + do konce utkání.\nDiváků: 2 800\n\n26. dubna 1995 (19:00) - Gävle (Gavlerinken)\nBranky Ruska: 7:12 Vjačeslav Bykov, 25:48 Alexander Prokopjev, 46:38 Sergej Berezin\nBranky Francie: 54:13 Serge Poudier\nRozhodčí: Hearn (USA) – Rautavuori, Ringbom (FIN)\nVyloučení: 4:2 (0:1)\nDiváků: 3 100\n\n27. dubna 1995 (15:00) - Gävle (Gavlerinken)\nBranky Itálie: 35:45 Giorgio Camploi, 44:59 John Massara, 57:40 Maurizio Mansi\nBranky Švýcarska: 5:51 Vjeran Ivankovič, 25:15 Jaen Aeschlimann\nRozhodčí: Johansson – Norrman, Enestedt (SWE)\nVyloučení: 8:6\nDiváků: 3 800\n\n27. dubna 1995 (19:00) - Gävle (Gavlerinken)\nBranky Kanady: 19:19 Andrew McKim, 27:51 Andrew McKim, 45:15 Jean-Francois Jomphe, 56:33 Chris Govedaris, 57:53 Andrew McKim\nBranky Německa: 2:33 Thomas Brandl, 47:02 Thomas Brandl\nRozhodčí: Vajsfeld (RUS) - Rautavuori, Ringbom (FIN)\nVyloučení: 10:8 (1:0, 0:1) + Holzmann na 10 min.\nDiváků: 4 400\n\n28. dubna 1995 (15:00) - Gävle (Gavlerinken)\nBranky Francie: 4:08 Serge Poudier, 32:14 Serge Poudier, 44:59 Philippe Bozon\nBranky Švýcarska: 28:18 Patrick Howald, 42:08 Vjeran Ivankovič\nRozhodčí: Lepaus (FIN) -\nVyloučení: 5:3\nDiváků: 3 700\n\n28. dubna 1995 (19:00) – Gävle (Gavlerinken)\nBranky Ruska: 29:05 Sergej Sorokin, 29:57 Sergej Berezin, 33:01 Andrej Chomutov, 34:25 Stanislav Romanov, 39:04 Sergej Berezin, 46:34 Igor Fedulov\nBranky Německa: 16:14 Benoit Doucet, 20:23 Jayson Meyer, 52:50 Torsten Kienass.\nRozhodčí: Rejthar (CZE) – Anderson (NOR), Český (CZE)\nVyloučení: 13:12 (2:2) + Oswald na 10 min.\nDiváků: 3 810\n\n29. dubna 1995 (15:00) – Gävle (Gavlerinken)\nBranky Kanady: 9:56 Todd Hlushko, 43:40 Mark Freer\nBranky Itálie: 42:28 Roland Ramoser, 46:03 Stefano Figliuzzi.\nRozhodčí: Rejthar (CZE) – Norrman (SWE), Ringbom (FIN)\nVyloučení: 7:6\nDiváků: 4 962\n\n30. dubna 1995 (14:00) – Gävle (Gavlerinken)\nBranky Německa: 1:20 Andreas Niederberger, 26:35 Benoit Doucet, 32:16 Thomas Brandl, 40:15 Thomas Brandl, 53:47 Thomas Brandl\nBranky Švýcarska: 37:51 Andy Ton, 47:46 Martin Bruderer, 55:04 Andy Ton.\nRozhodčí: Hearn (USA) – Andersen (NOR), Český (CZE)\nVyloučení: 7:6 (3:2)\nDiváků: 7 500\n\n30. dubna 1995 (18:00) – Gävle (Gavlerinken)\nBranky Ruska: 3:29 Alexander Prokopjev, 13:56 Igor Fedulov, 30:06 Andrej Skopincev, 51:04 Sergej Šenděljev, 54:53 Oleg Bělov\nBranky Kanady: 19:46 Raffaele Intranuovo, 23:57 Jamie Heward, 56:40 Todd Hlushko, 58:44 Brad Schlegel.\nRozhodčí: Bertolotti (SUI) – Enestedt, Norman (SWE)\nVyloučení: 5:8 (2:2)\nDiváků: 6 000\n\n1. května 1995 (16:00) – Gävle (Gavlerinken)\nBranky Itálie: 15:27 Mario Chitarroni, 22:26 Giuseppe Busillo, 39:28 Maurizio Mansi, 50:30 Martin Pavlů, 53:17 Martin Pavlů\nBranky Francie: 52:32 Jean Lemoine, 56:57 Franck Pajonkowski.\nRozhodčí: Vajsfeld (RUS) – Strasil (AUT), Burt (USA)\nVyloučení: 6:4 (1:1, 1:0)\nDiváků: 2 700\n\n Švédsko - Norsko 5:0 (0:0, 2:0, 3:0)\n\n23. dubna 1995 (16:00) – Stockholm (Globen)\nBranky Švédska: 35:23 Per-Erik Eklund, 36:32 Andreas Johansson, 53:53 Andreas Johansson, 54:44 Mikael Johansson, 59:05 Jonas Johnson.\nBranky Norska: nikdo\nRozhodčí: Slapke (GER) - Frizzel, Sartison (CAN).\nVyloučení: 7:7\nDiváků: 11 854\n\n23. dubna 1995 (20:00) – Stockholm (Globen)\nBranky Česka: 18:04 Radek Bělohlav, 57:29 Roman Meluzín, 59:23 Jiří Dopita.\nBranky Finska: nikdo\nRozhodčí: Bertolotti (SUI) – Langer (GER), Burt (USA)\nVyloučení: 8:6 + Saku Koivu na 10 min. (0:0, 1:0)\nDiváků: 11 462\n\nČesko: Roman Turek – Petr Kuchyňa, Jan Vopat, Jiří Vykoukal, Bedřich Ščerban, Antonín Stavjaňa, František Kaberle – Tomáš Sršeň, Jiří Dopita, Richard Žemlička – Pavel Janků, Jiří Kučera, Roman Meluzín – Otakar Vejvoda, Pavel Patera,Martin Procházka – Radek Bělohlav, Roman Horák, Pavel Geffert.\n\nFinsko: Jarmo Myllys – Timo Jutila, Janne Niinimaa, Mika Strömberg, Erik Hämäläinen, Hannu Virta, Marko Kiprusoff – Tero Lehterä, Raimo Helminen, Mika Nieminen – Marko Palo, Esa Keskinen, Raimo Summanen – Juha Ylönen, Saku Koivu, Ville Peltonen.\n\n24. dubna 1995 (16:00) – Stockholm (Globen)\nBranky USA: 1:06 Mike Knuble, 19:00 Craig Charron, 19:47 Joe Frederick, 31:19 Mike Knuble, 59:41 Jon Morris\nBranky Rakouska: 17:56 Dieter Kalt, 59:13 Werner Kerth.\nRozhodčí: Vajsfeld – Zajnutdinov (RUS), Gasser (ITA)\nVyloučení: 8:4 (1:2) + Charron na 10 min.\nDiváků: 6 817\n\n25. dubna 1995 (15:00) – Stockholm (Globen)\nBranky USA: 8:21 Chris Imes, 16:07 Jon Morris\nBranky Norska: 48:37 Trond Magnussen\nRozhodčí: Bibieau – Frizzel (CAN), Ollier (FRA)\nVyloučení: 6:4 (0:1)\nDiváků: 8 941\n\n25. dubna 1995 (20:00) – Stockholm (Globen)\nBranky Finska: 35:34 Saku Koivu, 36:08 Mika Nieminen, 39:00 Ville Peltonen, 41:31 Saku Koivu, 44:35 Timo Jutila, 49:44 Ville Peltonen\nBranky Švédska: 2:26 Daniel Alfredsson, 32:24 Andreas Dackell, 37:06 Andreas Johansson.\nRozhodčí: Hearn – Burt (USA), Langer (GER)\nVyloučení: 12:10 (2:1, 1:0)\nDiváků: 13 850\n\n26. dubna 1995 (16:00) – Stockholm (Globen)\nBranky Česka: 1:54 Martin Procházka, 6:19 Jiří Vykoukal, 7:12 Tomáš Sršeň, 42:56 Martin Procházka, 44:15 Richard Žemlička\nBranky Rakouska: 23:22 Werner Kerth, 30:30 Dieter Kalt\nRozhodčí: Slapke (GER) – Ollier (FRA), Sartison (CAN)\nVyloučení: 3:8 (1:1)\nDiváků: 6 531\n\nČesko: Petr Bříza – Petr Kuchyňa, Jan Vopat, Jiří Vykoukal, Ivan Vlček, Antonín Stavjaňa, František Kaberle, Bedřich Ščerban – Tomáš Sršeň, Jiří Dopita, Richard Žemlička – Pavel Janků, Jiří Kučera, Roman Meluzín – Otakar Vejvoda, Pavel Patera,Martin Procházka – Radek Bělohlav, Martin Hosták, Roman Horák – Pavel Geffert.\n\nRakousko: Claus Dalpiaz – Michael Shea, Martin Ulrich, Herbert Hohenberger, James Burton, Gerhard Unterluggauer, Engelbert Linder, Michael Günter, Karl Heinzle – Gerald Ressmann, Werner Kerth, Dieter Kalt – Helmut Karel, Andreas Pusnik, Richard Nasheim – Gerhard Puschnik, Manfred Mühr, Gerald Rauchenwald – Robin Doyle, Kenneth Strong, Patrick Pilloni.\n\n26. dubna 1995 (19:00) – Stockholm (Globen)\nBranky Finska: 4:15 Mika Strömberg, 20:35 Hannu Virta, 24:55 Timo Jutila, 43:18 Mika Nieminen, 54:39 Saku Koivu\nBranky Norska: 50:14 Espen Knutsen, 52:42 Trond Magnussen.\nRozhodčí: Rejthar (CZE) – Gasser (ITA), Zajnutdinov (RUS)\nVyloučení: 8:10 (3:1)\nDiváků: 7 842\n\n27. dubna 1995 (15:00)- Stockholm (Globen)\nBranky Česka: 52:43 Roman Horák, 56:53 Antonín Stavjaňa\nBranky USA: 26:23 Brett Hauer, 33:26 Jon Morris, 51:55 Paul Stanton, 60:00 Timothy Beroland.\nRozhodčí: Lepaus (FIN) – Zajnutdinov (RUS), Langer (GER)\nVyloučení: 5:10 (1:2)\nDiváků: 7 452\n\nČesko: Roman Čechmánek – Petr Kuchyňa, Jan Vopat, Jiří Vykoukal, Bedřich Ščerban, Antonín Stavjaňa, František Kaberle – Tomáš Sršeň, Jiří Dopita, Richard Žemlička – Pavel Janků, Jiří Kučera, Roman Meluzín – Otakar Vejvoda, Martin Hosták, Martin Procházka – Radek Bělohlav, Roman Horák, Pavel Geffert.\n\nUSA: Pat Jablonski – Brett Hauer, Tom O'Regan, Chris Imes, Patrick Neaton, Jason McBein, Paul Stanton – Brad Jones, Jon Morris, Cal Mcgowan – Joe Frederick, Craig Charron, Chris O'Sullivan – Mike Knuble, Jacques Joubert, Mike Pomichter – Timothy Beroland, Todd Harkins, Brian Rafalski.\n\n27. dubna 1995 (19:00) – Stockholm (Globen)\nBranky Švédska: 17:11 Erik Huusko, 30:31 Christer Olsson, 45:41 Fredrik Stillman, 46:18 Erik Huusko, 56:46 Robert Nordmark.\nBranky Rakouska: nikdo\nRozhodčí: Bibeau – Frizzel (CAN), Burt (USA)\nVyloučení: 4:6 (3:0)\nDiváků: 10 258\n\n28. dubna 1995 (19:00) – Stockholm (Globen)\nBranky Švédska: 7:42 Tommy Sjödin, 11:15 Christer Olsson\nBranky USA: 0:40 Brett Hauer, 44:14 Patrick Neaton\nRozhodčí: Danko (SVK) -\nVyloučení: 5:8 (2:0)\nDiváků: 13 850\n\n29. dubna 1995 (15:00) – Stockholm (Globen)\nBranky Finska: 0:25 Sami Kapanen, 1:18 Raimo Summanen, 4:43 Petteri Nummelin, 16:31 Marko Palo, 26:18 Mika Nieminen, 27:09 Juha Ylönen, 35:57 Jere Lehtinen\nBranky Rakouska: 9:56 Gerald Ressmann, 57:47 Andreas Pusnik\nRozhodčí: Vajsfeld – Zajnutdinov (RUS), Langer (GER)\nVyloučení: 3:5 (2:0)\nDiváků: 10 438\n\n29. dubna 1995 (20:00) – Stockholm (Globen)\nBranky Česka: 0:47 Pavel Janků, 27:25 Jiří Vykoukal, 55:18 Radek Bělohlav\nBranky Norska: 38:00 Trond Magnussen\nRozhodčí: Bertolotti (SUI) – Burt (USA), Ollier (FRA)\nVyloučení: 4:2 (0:1)\nDiváků: 8 864\n\nČesko: Roman Turek – Jiří Vykoukal, Bedřich Ščerban, Petr Kuchyňa, Jan Vopat, Antonín Stavjaňa, František Kaberle – Tomáš Sršeň, Jiří Dopita, Richard Žemlička – Otakar Vejvoda, Pavel Patera,Martin Procházka – Pavel Janků, Jiří Kučera, Roman Meluzín – Radek Bělohlav, Roman Horák, Pavel Geffert.\n\nNorsko: Robert Schistad – Peter Salsten, Carl Andersen, Tommy Jakobsen, Sven Nörstebö, Öysten Olsen, René Hansen – Rune Fjeldstadt, Örjan Lövdal, Henrik Abby – Trond Magnussen, Espen Knutsen, Erik Tveten – Björn Dahl, Petter Thoresen, Marius Rath – Erik Paulsen, Geir Hoff, Sjur Nilsen.\n\n30. dubna 1995 (16:00) – Stockholm (Globen)\nBranky USA: 8:16 Timothy Beroland, 25:13 Mike Pomichter, 31:06 Todd Harkins, 37:10 Cal Mcgowan\nBranky Finska: 32:17 Saku Koivu, 42:55 Timo Jutila, 51:02 Saku Koivu, 57:44 Juha Ylönen.\nRozhodčí: Bibeau – Sartison (CAN), Zajnutdinov (RUS)\nVyloučení: 4:7 (1:1, 0:1)\nDiváků: 13 850\n\n30. dubna 1995 (20:00) – Stockholm (Globen)\nBranky Česka: 5:31 Otakar Vejvoda\nBranky Švédska: 29:04 Mikael Johansson, 31:37 Tomas Forslund\nRozhodčí: Slapke (GER) – Burt (USA), Gasser (ITA)\nVyloučení: 8:6 (1:1)\nDiváků: 13 850\n\nČesko: Roman Turek – Petr Kuchyňa, Jan Vopat, Antonín Stavjaňa, František Kaberle, Jiří Vykoukal, Bedřich Ščerban, Ivan Vlček - Pavel Janků, Jiří Kučera, Roman Meluzín – Tomáš Sršeň, Jiří Dopita, Richard Žemlička – Otakar Vejvoda, Pavel Patera,Martin Procházka – Radek Bělohlav, Roman Horák, Pavel Geffert.\n\nŠvédsko: Thomas Östlund – Christer Olsson, Tomas Jonsson, Leif Rohlin, Robert Nordmark, Fredrik Stillman, Tommy Sjödin – Roger Hansson, Per-Erik Eklund, Tomas Forslund – Jonas Bergkvist, Charles Berglund, Daniel Alfredsson – Andreas Johansson, Stefan Örnskog, Mikael Johansson – Andreas Dackell, Jonas Johnson, Stefan Nilsson.\n\n1. května 1995 (16:00) – Stockholm (Globen)\nBranky Norska: 18:06 Rune Fjeldstadt, 25:11 Henrik Abby, 31:00 Espen Knutsen, 31:56 Marius Rath, 36:57 Öysten Olsen\nBranky Rakouska: 18:23 Richard Nasheim, 33:35 James Burton, 36:10 Dieter Kalt.\nRozhodčí: Danko (SVK) – Frizzel (CAN), Ollier (FRA)\nVyloučení: 4:4 (1:1)\nDiváků: 7 327\n\n Švédsko - Itálie 7:0 (2:0, 3:0, 2:0)\n\n2. května 1995 (16:00) – Stockholm (Globen)\nBranky Švédska: 8:04 Tommy Sjödin, 8:33 Stefan Nilsson, 23:16 Andreas Dackell, 28:51 Andreas Dackell, 32:50 Tomas Forslund, 43:17 Fredrik Stillman, 47:16 Stefan Örnskog.\nBranky Itálie: nikdo\nRozhodčí: Rejthar (CZE) – Burt (USA), Langer (GER)\nVyloučení: 4:12 (3:0, 1:0) + Mario Chitarroni 10 min.\nDiváků: 13 850\n\n2. května 1995 (20:00) – Stockholm (Globen)\nBranky Finska: 27:52 Timo Jutila, 29:09 Esa Keskinen, 29:51 Janne Niinimaa, 38:06 Tero Lehterä, 45:02 Jere Lehtinen.\nBranky Francie: nikdo\nRozhodčí: Slapke (GER) – Enestedt, Norrman (SWE)\nVyloučení: 7:8 (1:0)\nDiváků: 13 118.\n\n3. května 1995 (16:00) – Stockholm (Globen)\nBranky Česka: 8:48 Jiří Kučera, 45:51 Otakar Vejvoda.\nBranky Ruska: nikdo\nRozhodčí: Hearn (USA) – Frizzell, Sartison (CAN)\nVyloučení: 3:2\nDiváků: 11 722\n\nČesko: Roman Turek – Petr Kuchyňa, Jan Vopat, Antonín Stavjaňa, František Kaberle, Jiří Vykoukal, Bedřich Ščerban, Ivan Vlček – Tomáš Sršeň, Jiří Dopita, Richard Žemlička – Otakar Vejvoda, Pavel Patera,Martin Procházka – Radek Bělohlav, Roman Horák, Pavel Geffert – Pavel Janků, Jiří Kučera, Roman Meluzín.\n\nRusko: Alexej Červjakov – Jevgenij Gribko, Sergej Sorokin, Dmitrij Krasotkin, Andrej Skopincev, Sergej Šenděljev, Alexander Smirnov, Sergej Fokin, Dmitrij Frolov – Ravil Jakubov, Alexander Prokopjev, Vladimir Vorobljov – Andrej Tarasenko, Oleg Bělov, Stanislav Romanov – Andrej Chomutov, Vjačeslav Bykov, Sergej Berezin – Alexej Solomatin, Igor Fedulov, Pavel Torgajev.\n\n3. května 1995 (20:00) – Stockholm (Globen)\nBranky Kanady: 14:40 Dale DeGray, 15:30 Jean-Francois Jomphe, 37:16 Todd Hlushko, 53:54 Raffaele Intranuovo\nBranky USA: 46:19 Paul Stanton\nRozhodčí: Danko (SVK) - Rautavuori (FIN), Langer (GER)\nVyloučení: 4:6 (1:0) + Harkins na 10 min.\nDiváků: 13 850\n\n Švédsko - Kanada 3:2pp (0:0, 1:1, 1:1 - 1:0)\n\n5. května 1995 (16:00) – Stockholm (Globen)\nBranky Švédska: 25:04 Daniel Alfredsson, 53:45 Mikael Johansson, 68:17 Daniel Alfredsson\nBranky Kanady: 28:15 Luciano Borsato, 46:43 Jean-Francois Jomphe.\nRozhodčí: Danko (SVK) – Burt (USA), Český (CZE)\nVyloučení: 1:6 (1:0)\nDiváků: 13 850\n\n5. května 1995 (20:00) – Stockholm (Globen)\nBranky Česka: nikdo\nBranky Finska: 19:46 Raimo Helminen, 52:39 Ville Peltonen, 57:13 Mika Nieminen.\nRozhodčí: Bibeau – Frizzel, Sartison (CAN)\nVyloučení: 4:3 (0:1)\nDiváků: 12 853\n\nČesko: Roman Turek – Petr Kuchyňa, Jan Vopat, Jiří Vykoukal, Bedřich Ščerban, Ivan Vlček, Antonín Stavjaňa – Tomáš Sršeň, Jiří Dopita, Richard Žemlička – Pavel Janků, Jiří Kučera, Roman Meluzín – Otakar Vejvoda, Pavel Patera,Martin Procházka – Radek Bělohlav, Roman Horák, Pavel Geffert.\n\nFinsko: Jarmo Myllys – Timo Jutila, Janne Niinimaa, Hannu Virta, Marko Kiprusoff, Mika Strömberg, Erik Hämäläinen – Sami Kapanen, Raimo Helminen, Juha Ylönen – Ville Peltonen, Saku Koivu, Jere Lehtinen – Tero Lehterä, Esa Keskinen, Antti Törmänen – Marko Palo, Mika Nieminen, Janne Ojanen.\n\n Finsko - Švédsko 4:1 (1:0, 2:0, 1:1)\n\n7. května 1995 (15:00) – Stockholm (Globen)\nBranky Finska: 8:07 Ville Peltonen, 37:39 Ville Peltonen, 39:56 Ville Peltonen, 42:52 Timo Jutila\nBranky Švédska: 43:58 Jonas Bergkvist\nRozhodčí: Bibeau (CAN) – Český (CZE), Langer (GER)\nVyloučení: 9:4\nDiváků: 13 850\n\n Česko - Kanada 1:4 (1:1, 0:2, 0:1)\n\n6. května 1995 (16:00) – Stockholm (Globen)\nBranky Česka: 10:55 Pavel Geffert\nBranky Kanady: 14:32 Raffaele Intranuovo, 21:19 Iain Fraser, 25:44 Todd Hlushko, 53:38 Jean-Francois Jomphe.\nRozhodčí: Hearn – Burt (USA), Enestedt (SWE)\nVyloučení: 7:6 (1:1, 0:2)\nDiváků: 12 175\n\nČesko: Roman Turek – Petr Kuchyňa, Jan Vopat, Jiří Vykoukal, Bedřich Ščerban, Ivan Vlček – Tomáš Sršeň, Jiří Dopita, Richard Žemlička – Otakar Vejvoda, Pavel Patera,Martin Procházka – Pavel Janků, Jiří Kučera, Roman Meluzín – Radek Bělohlav, Roman Horák, Pavel Geffert – Martin Hosták.\n\nKanada: Corey Hirsch – Leonard Esau, Tom Tilley, Dale DeGray, Greg Andrusak, Jamie Heward, Brian Tutt, Brad Schlegel, Peter Allen – Michael Maneluk, Mark Freer, Jean-Francois Jomphe – Iain Fraser, Andrew McKim, Raffaele Intranuovo – Rick Chernomaz, Chris Bright, Todd Hlushko – Brandon Convery, Chris Govedaris, Luciano Borsato.\n\n Rakousko- Švýcarsko 4:0 (1:0, 3:0, 0:0)\n\n2. května 1995 (19:00) – Gävle (Gavlerinken)\nBranky Rakouska: 17:30 Andreas Pusnik, 20:40 Dieter Kalt, 32:56 Andreas Pusnik, 38:49 Werner Kerth.\nBranky Švýcarska: nikdo\nRozhodčí: Lepaus (FIN) – Český (CZE), Rautavuori (FIN)\nVyloučení: 6:9 (1:0)\nDiváků: 3 000\n\n4. května 1995 (19:00) – Stockholm (Globen)\nBranky Rakouska: 2:16 Robin Doyle, 19:48 Werner Kerth, 25:38 Richard Nasheim, 51:54 Richard Nasheim\nBranky Švýcarska: 0:28 Andy Ton, 38:26 Marcel Jenni, 50:27 Patrick Howald, 56:02 Andreas Zehnder.\nRozhodčí: Johansson – Enestedt, Norrman (SWE)\nVyloučení: 10:5 (2:1, 1:0)\nDiváků: 7 418\n\n1. Finsko\nBrankáři: Jarmo Myllys, Ari Sulander, Jukka Tammi\nObránci: Erik Hämäläinen, Timo Jutila, Marko Kiprusoff, Janne Niinimaa, Petteri Nummelin, Mika Strömberg, Hannu Virta.\nÚtočníci: Raimo Helminen, Sami Kapanen, Esa Keskinen, Saku Koivu, Tero Lehterä,Jere Lehtinen, Mika Nieminen, Janne Ojanen, Marko Palo, Ville Peltonen,Raimo Summanen, Antti Törmänen, Juha Ylönen.\nTrenři: Curt Lindström, Hannu Aravirta.\n\n2. Švédsko\nBrankáři: Boo Ahl, Roger Nordström, Thomas Östlund.\nObránci: Tomas Jonsson, Robert Nordmark, Christer Olsson, Marcus Ragnarsson, Leif Rohlin, Tommy Sjödin, Fredrik Stillman.\nÚtočníci: Daniel Alfredsson, Jonas Bergkvist, Charles Berglund, Andreas Dackell, Per-Erik Eklund, Tomas Forslund, Roger Hansson, Erik Huusko, Andreas Johansson, Mikael Johansson, Jonas Johnson, Stefan Nilsson, Stefan Örnskog.\nTrenér:\n\n3. Kanada\nBrankáři: Dwayne Roloson, Andrew Verner, Corey Hirsch.\nObránci: Leonard Esau, Brian Tutt – , Jamie Heward, Greg Andrusak, Dale DeGray, Peter Allen, Brad Schlegel.\nÚtočníci: Todd Hlushko, Iain Fraser, Raffaele Intranuovo, Luciano Borsato, Brandon Convery, Andrew McKim, Mark Freer, Rick Chernomaz, Chris Govedaris, Chris Bright, Jean-Francois Jomphe, Michael Maneluk, Tom Tilley.\nTrenér:\n\n4. Česko\nBrankáři: Roman Turek, Roman Čechmánek, Petr Bříza.\nObránci: Petr Kuchyňa, Jan Vopat, Jiří Vykoukal, Bedřich Ščerban, Ivan Vlček, Antonín Stavjaňa, František Kaberle.\nÚtočníci: Tomáš Sršeň, Jiří Dopita, Richard Žemlička, Otakar Vejvoda, Pavel Patera,Martin Procházka, Pavel Janků, – Jiří Kučera, Roman Meluzín, Radek Bělohlav, Roman Horák, Pavel Geffert, Martin Hosták.\nTrenéři: Luděk Bukač, Zdeněk Uher.\n\n5. Rusko\nBrankáři: Sergej Abramov, Alexej Červjakov, Andrej Zujev.\nObránci: Sergej Fokin, Dmitrij Frolov, Jevgenij Gribko, Dmitrij Krasotkin, Andrej Skopincev, Alexander Smirnov, Sergej Sorokin, Sergej Šenděljev.\nÚtočníci: Sergej Berezin, Oleg Bělov, Vjačeslav Bykov – , Igor Fedulov, Andrej Chomutov, Ravil Jakubov, Alexander Prokopjev, Stanislav Romanov, Alexej Solomatin, Andrej Tarasenko, Pavel Torgajev, Vladimir Vorobljov.\nTrenér:\n\n6. USA\nBrankáři: Pat Jablonski, Tim Thomas, Roy Leblanc.\nObránci: Keith Aldridge, Chris Imes, Brett Hauer, Jason Mcbain, Brian Rafalski, Tom O'Regan, Joe Frederick, Paul Stanton, Patrick Neaton.\nÚtočníci: Craig Charron, Brad Jones, Jacques Joubert, Mike Knuble, Cal Mcgowan, Jon Morris, Chris O'Sullivan, Mike Pomichter, Todd Harkins, James Spencer, Timothy Beroland.\nTrenér:\n\n7. Itálie\nBrankáři: Mario Brunetta, Bruno Campese, Michael Rosati,\nObránci: Robert Obeerauch, Leo Insam, Giorgio Camploi, Giovanni Marchetti, Anthony Circelli, Christoph Bartolome, Robert Nardella, Michael Deangelis.\nÚtočníci: Armando Chelodi, John Massara, Lino Detoni, Roland Ramoser, Maurizio Mansi, Bruno Zarrilo, Gaetano Orlando, Mario Chitarroni, Giuseppe Busillo, Lucio Topatigh, Martin Pavlů, Stefano Figliuzzi.\nTrenér:\n\n8. Francie\nBrankáři: Antonie Mindjimba, Petri Ylönen, Michel Valliere.\nObránci: Jean Soghomonian, Serge Djelloul, Steven Woodburn, Terrence Zytynsky, Jean Lemoine, Denis Perez, Serge Poudier.\nÚtočníci: Lionel Orsolini, Stephane Barin, Pierre Pousse, Philippe Bozon, André Vittenberg, Eric Lemarque, Franck Pajonkowski, Christophe Ville, Michel Galarneau, Antoine Richer, Christian Pouget, Roger Dubé, Patrick Dunn.\nTrenér:\n\n9. Německo\nBrankáři: Josef Heiss, Klaus Merk, Marc Seliger.\nObránci: Michael Bresagk, Torsten Kienass, Mirco Lündermann, Andreas Niederberger, Ulrich Hiemer, Daniel Nowak, Marcus Wieland, Jayson Meyer.\nÚtočníci: Thomas Brandl, Reemt Pyka, Georg Holzmann, Leo Stefan, Raimond Hilger, Benoit Doucet, Andreas Lupzig, Sven Zywitza, Georg Franz, Günther Oswald, Martin Reichel, Alexander Cerikow.\nTrenér:\n\n10. Norsko\nBrankáři: Robert Schistad, Jim Marthinsen.\nObránci: Peter Salsten, René Hansen, Tommy Jakobsen, Johnny Nilsen, Geir Hoff, Sven Nörstebö, Carl Andersen, Öysten Olsen.\nÚtočníci: Henrik Abby, Örjan Lövdal, Trond Magnussen, Petter Thoresen, Erik Paulsen, Erik Tveten, Björn Dahl, Rune Fjeldstadt, Tom Juhansen, Sjur Nilsen, Marius Rath, Espen Knutsen.\nTrenér:\n\n11. Rakousko\nBrankáři: Michael Puschacher, Michael Suttnig, Claus Dalpiaz.\nObránci: Karl Heinzle, James Burton, Gerhard Unterluggauer, Engelbert Linder, Michael Shea, Robin Doyle, Herbert Hohenberger, Michael Günter, Martin Ulrich.\nÚtočníci: Andreas Pusnik, Gerald Rauchenwald, Gerald Ressmann, Gerhard Puschnik, Manfred Mühr, Richard Nasheim, Patrick Pilloni, Kenneth Strong, Werner Kerth, Helmut Karel, Dieter Kalt.\nTrenér:\n\n12. Švýcarsko\nBrankáři: Reto Pavoni, Renato Tosio.\nObránci: Martin Brich, Andreas Zehnder, Sandro Bertaggia, Martin Bruderer, Samuel Balmer, Marco Bayer.\nÚtočníci: Patrick Howald, Felix Hollenstein, Roberto Triulzi, Theo Wittmann, Bruno Erni, Jaen Aeschlimann, Andy Ton, Roman Wäger, Thomas Heldner, Harry Rogenmoser, Marcel Jenni, Vjeran Ivankovič, Christian Weber.\nTrenér:\n\n Lotyšsko - Rumunsko 18:1 (6:0, 7:1, 5:0)\n\n12. dubna 1995 – Bratislava\n\n12. dubna 1995 – Bratislava\n\n12. dubna 1995 – Bratislava\n\n12. dubna 1995 – Bratislava\n\n13. dubna 1995 – Bratislava\n\n13. dubna 1995 – Bratislava\n\n13. dubna 1995 – Bratislava\n\n13. dubna 1995 – Bratislava\n\n15. dubna 1995 – Bratislava\n\n15. dubna 1995 – Bratislava\n\n15. dubna 1995 – Bratislava\n\n15. dubna 1995 – Bratislava\n\n16. dubna 1995 – Bratislava\n\n16. dubna 1995 – Bratislava\n\n16. dubna 1995 – Bratislava\n\n16. dubna 1995 – Bratislava\n\n18. dubna 1995 – Bratislava\n\n18. dubna 1995 – Bratislava\n\n18. dubna 1995 – Bratislava\n\n18. dubna 1995 – Bratislava\n\n19. dubna 1995 – Bratislava\n\n19. dubna 1995 – Bratislava\n\n19. dubna 1995 – Bratislava\n\n19. dubna 1995 – Bratislava\n\n21. dubna 1995 – Bratislava\n\n21. dubna 1995 – Bratislava\n\n21. dubna 1995 – Bratislava\n\n21. dubna 1995 – Bratislava\n\n Bulharsko - Čína 2:4 (1:2, 0:1, 1:1)\n\n20. března 1995 – Sofie\n\n21. března 1995 – Sofie\n\n22. března 1995 – Sofie\n\n Estonsko - Bělorusko 1:6 (1:1, 0:3, 0:2)\n\n20. března 1995 – Sofie\n\n21. března 1995 – Sofie\n\n22. března 1995 – Sofie\n\n\n Jugoslávie - Ukrajina 3:15 (1:4, 1:5, 1:6)\n\n20. března 1995 – Sofie\n\n21. března 1995 – Sofie\n\n22. března 1995 – Sofie\n\n Ukrajina - Kazachstán 2:2 (0:0, 1:2, 1:0)\n\n24. března 1995 – Sofie\n\n25. března 1995 – Sofie\n\n26. března 1995 – Sofie\n\n Maďarsko - Čína 3:4 (0:2, 1:1, 2:1)\n\n24. března 1995 – Sofie\n\n25. března 1995 – Sofie\n\n26. března 1995 – Sofie\n\n Jugoslávie - Bulharsko 6:0 (2:0, 1:0, 3:0)\n\n24. března 1995 – Sofie\n\n25. března 1995 – Sofie\n\n26. března 1995 – Sofie\n\n Belgie - Řecko 5:5 (1:2, 3:0, 1:3)\n\n21. března 1995 – Johannesburg\n\n21. března 1995 – Johannesburg\n\n22. března 1995 – Johannesburg\n\n22. března 1995 – Johannesburg\n\n24. března 1995 – Johannesburg\n\n24. března 1995 – Johannesburg\n\n26. března 1995 – Johannesburg\n\n26. března 1995 – Johannesburg\n\n27. března 1995 – Johannesburg\n\n27. března 1995 – Johannesburg\n\n Chorvatsko - Nový Zéland 19:5 (6:3, 8:0, 5:2)\n\n21. března 1995 – Johannesburg\n\n21. března 1995 – Johannesburg\n\n22. března 1995 – Johannesburg\n\n22. března 1995 – Johannesburg\n\n24. března 1995 – Johannesburg\n\n24. března 1995 – Johannesburg\n\n26. března 1995 – Johannesburg\n\n26. března 1995 – Johannesburg\n\n27. března 1995 – Johannesburg\n\n27. března 1995 – Johannesburg\n\n\n Korejská republika - Litva 2:5 (2:4, 0:0, 0:1)\n\n29. března 1995 – Johannesburg\n\n29. března 1995 – Johannesburg\n\n30. března 1995 – Johannesburg\n\n30. března 1995 – Johannesburg\n\n\n Belgie - JAR 10:1 (3:0, 2:0, 5:1)\n\n29. března 1995 – Johannesburg\n\n29. března 1995 – Johannesburg\n\n30. března 1995 – Johannesburg\n\n30. března 1995 – Johannesburg\n\n Řecko - Nový Zéland 10:7 (3:2, 4:4, 3:1)\n\n30. března 1995 – Johannesburg\n\n\n"}
{"id": "221153", "url": "https://cs.wikipedia.org/wiki?curid=221153", "title": "Mistrovství světa v ledním hokeji 1996", "text": "Mistrovství světa v ledním hokeji 1996\n\n60. Mistrovství světa v ledním hokeji 1996 se konalo v Rakousku ve Vídni ve dnech 21. dubna – 5. května 1996. Mistrovství vyhrál reprezentační výběr Česka.\n\nMistrovství se zúčastnilo 36 mužstev, rozdělených podle výkonnosti do tří skupin. V A-skupině startovalo dvanáct účastníků, rozdělených do dvou šestičlenných skupin, z nichž první čtyři týmy postoupily do play off, kde se hrálo o medaile. Týmy, které skončily ve skupině na šestém místě, hrály o záchranu.\n\n1. Česko\nBrankáři: Roman Turek, Roman Čechmánek, Petr Franěk.\nObránci: František Kaberle, Drahomír Kadlec, Stanislav Neckář, Antonín Stavjaňa, Michal Sýkora, Jiří Veber, Jiří Vykoukal.\nÚtočníci: Radek Bělohlav, Radek Bonk, Jiří Dopita, Jiří Kučera, Robert Kysela, Robert Lang, Roman Meluzín, Pavel Patera, Martin Procházka, – Robert Reichel, Viktor Ujčík, Otakar Vejvoda, David Výborný.\nTrenéři: Luděk Bukač a Slavomír Lener.\n\n2. Kanada\nBrankáři: Andrew Verner, Curtis Joseph, Martin Brodeur.\nObránci: Glen Wesley,Garry Galley, Derek Mayer, Darryl Sydor, Doug Bodger, Steve Duchesne, Luke Richardson.\nÚtočníci: Jean-Francois Jomphe, Andrew Cassels, Jeff Friesen, Dean McAmmond, Jason Dawe, Steve Thomas – , Paul Kariya, Ray Ferraro, Travis Green, Yanic Perreault, David Matsos, Bradley May, Kelly Buchberger.\nTrenér:\n\n3. USA\nBrankáři: John Grahame, Tim Thomas, Parris Duffus.\nObránci: Christopher Luongo, Michael Crowley, Thomas Pederson, Keith Aldridge, Michael Lalor, Scott LaChance, Thomas Oregan, Robert Reynolds, Paul Stanton.\nÚtočníci: Derek Plante, Brain Bonin, Martin McInnis, Daniel Plante, Thomas Chorske, Darby Hendrickson, Craig Johnson, Brian Rolston, Joseph Sacco, Kevin Stevens, Christopher Tancill.\nTrenér:\n\n4. Rusko\nBrankáři: Maxim Michajlovskij, Michail Štalenkov, Andrej Trefilov.\nObránci: Sergej Fokin, Dmitrij Jerofejev, Darjus Kasparajtis, Boris Mironov, Andrej Skopincev, Alexander Smirnov, Oleg Tverdovskij, Alexej Žitnik.\nÚtočníci: Sergej Berezin, Sergei Brylin, Alexej Jašin – , Vitalij Karamnov, Valerij Karpov, Viktor Kozlov, Dmitrij Kvartalnov, Andrej Nikolišin, Roman Oksjuta, Andrej Potajčuk, Alexander Prokopjev, Vladimir Vorobljov.\nTrenér:\n\n5. Finsko\nBrankáři: Markus Ketterer, Ari Sulander, Jarmo Myllys.\nObránci: Petteri Nummelin, Jyrki Lumme, Timo Jutila, Janne Niinimaa, Teppo Numminen, Hannu Virta, Mika Strömberg, Kimmo Timonen.\nÚtočníci: Janne Ojanen, Esa Keskinen, Esa Tikkanen, Raimo Helminen, Ville Peltonen, Juha Ylönen, Christian Ruuttu, Sami Kapanen, Kai Nurminen, Juha Riihijärvi, Mika Nieminen, Teemu Selänne.\nTrenér:\n\n6. Švédsko\nBrankáři: Boo Ahl, Mikael Sandberg, Thomas Östlund.\nObránci: Per Gustafsson, Roger Johansson, Hans Jonsson, Kenny Jönsson, Mattias Norström, Tommy Sjödin, Ronnie Sundin.\nÚtočníci: Daniel Alfredsson, Niklas Andersson, Jonas Bergkvist, Andreas Dackell, Per-Erik Eklund, Tomas Forslund, Tomas Holmström, Anders Huusko, Jan Larsson, Andreas Karlsson, Fredrik Modin, Michael Nylander, Markus Näslund.\nTrenéři:\n\n7. Itálie\nBrankáři: Bruno Campese, David Delfino, Michael Rosati.\nObránci: Robert Oberrauch, Leo Insam, Robert Nardella, Georg Comploi, Giovanni Marchetti, Lawrence Rucchin, Christopher Bartolone.\nÚtočníci: Giovanni Massara, Lino De Toni, Roland Ramoser, Maurizio Mansi, Bruno Zarillo, Gaetano Orlando, Patrick Brugnoli, Mario Chitarroni, Lucio Topatigh, Martin Pavlů, Scott John Beattie, Michael De Angelis, Stefan Figliuzzi.\nTrenér:\n\n8. Německo\nBrankáři: Klaus Merk, Josef Heiss, Christian Künast.\nObránci: Torsten Kienass, Mirko Lüdemann, Michael Heidt, Daniel Nowak, Erich Goldmann, Markus Wieland, Jayson Meyer, Bradley Bergen.\nÚtočníci: Rochus Schneider, Leo Stefan, Benoit Doucet, Peter Draisaitl, Bernd Kühnhauser, Jürgen Rumrich, Dieter Hegen, Jochen Hecht, Martin Reichel, Jan Schertz, Mark MacKay, Jan Benda.\nTrenér:\n\n9. Norsko\nBrankáři: Robert Schistad, Jim Marthinsen, Mattis Haakensen.\nObránci: Petter Salsten, Tommy Jakobsen, Svein Erin Nørstebø, Henrik Aaby, Cato Tom Andersen, Michael Smithurst, Rene Hansen, Atle Olsen, Espen Knutsen.\nÚtočníci: Per Christian Knold, Tom Erik Olsen, Geir Hoff, Bjørn Anders Dahl, Ørjan Løvdal, Lars Haakon Andersen, Ole Eskild Dahlstrøm, Sjur Robert Nilsen, Trond Magnussen, Erik Tveten, Øysten Olsen.\nTrenér:\n\n10. Slovensko \nBrankáři: Jaromír Dragan, Igor Murín, Martin Klempa.\nObránci: Stanislav Medřík, Ľubomír Sekeráš, Ľubomír Višňovský, Marián Smerčiak, Stanislav Jasečko, Ján Varholík, Slavomír Vorobel.\nÚtočníci: Jozef Daňo, Zdeno Cíger, Pavol Demitra, Oto Haščák – , Branislav Jánoš, Žigmund Pálffy, Róbert Petrovický, Miroslav Šatan, Vlastimil Plavucha, Ľubomír Rybovič, René Pucher, Ľubomír Kolník, Peter Bartoš.\nTrenér: Július Šupler.\n\n11. Francie\nBrankáři: Petri Ylonen, Antoine Mindjimba, Michel Valliere.\nObránci: Serge Poudrier, Denis Perez, Serge Djelloui, Steven Woodburn, Michel Breistroff, Taras Zytynsky, Jean Phillipe Lemoine.\nÚtočníci: Patrick Dunn, Antoine Richer, Philippe Bozon, Maurice Rozenthal, Robert Oullet, Roger Dube, Christian Pouget, Arnaud Briand, Pierre Pousse, Francois Rozenthal, Christophe Ville, Stéphane Barin, Franck Pajonkowski.\nTrenér:\n\n12. Rakousko\nBrankáři: Michael Puschacher, Reinhard Divis, Claus Dalpiaz.\nObránci: Herbert Hohenberger, Engelbert Linder, Martin Ulrich, Peter Kasper, Rob Doyle, Martin Krainz, Konrad Dorn, Michael Shea.\nÚtočníci: Günter Lanzinger, Gerald Ressmann, Mario Schaden, Dieter Kalt, Richard Nasheim, Arthur Marczell, Manfred Mühr, Gerhard Puschnik, Kraig Nienhuis, Werner Kerth, Thomas Cijan, Karl Heinzle.\nTrenér:\n\n Lotyšsko - Velká Británie 6:5 (1:1, 4:4, 1:0)\n\n10. dubna 1996 – Eindhoven\n\n10. dubna 1996 – Eindhoven\n\n10. dubna 1996 – Eindhoven\n\n10. dubna 1996 – Eindhoven\n\n11. dubna 1996 – Eindhoven\n\n11. dubna 1996 – Eindhoven\n\n12. dubna 1996 – Eindhoven\n\n12. dubna 1996 – Eindhoven\n\n13. dubna 1996 – Eindhoven\n\n13. dubna 1996 – Eindhoven\n\n13. dubna 1996 – Eindhoven\n\n14. dubna 1996 – Eindhoven\n\n14. dubna 1996 – Eindhoven\n\n15. dubna 1996 – Eindhoven\n\n15. dubna 1996 – Eindhoven\n\n15. dubna 1996 – Eindhoven\n\n16. dubna 1996 – Eindhoven\n\n16. dubna 1996 – Eindhoven\n\n17. dubna 1996 – Eindhoven\n\n17. dubna 1996 – Eindhoven\n\n18. dubna 1996 – Eindhoven\n\n18. dubna 1996 – Eindhoven\n\n19. dubna 1996 – Eindhoven\n\n19. dubna 1996 – Eindhoven\n\n20. dubna 1996 – Eindhoven\n\n20. dubna 1996 – Eindhoven\n\n20. dubna 1996 – Eindhoven\n\n20. dubna 1996 – Eindhoven\n\n Rumunsko - Chorvatsko 9:2 (2:0, 2:1, 5:1)\n\n22. března 1996 – Kranj\n\n22. března 1996 – Jesenice\n\n22. března 1996 – Kranj\n\n22. března 1996 – Jesenice\n\n23. března 1996 – Kranj\n\n23. března 1996 – Jesenice\n\n23. března 1996 – Kranj\n\n23. března 1996 – Jesenice\n\n25. března 1996 – Kranj\n\n25. března 1996 – Jesenice\n\n25. března 1996 – Kranj\n\n25. března 1996 – Jesenice\n\n26. března 1996 – Kranj\n\n26. března 1996 – Jesenice\n\n26. března 1996 – Kranj\n\n26. března 1996 – Jesenice\n\n28. března 1996 – Kranj\n\n28. března 1996 – Jesenice\n\n28. března 1996 – Kranj\n\n28. března 1996 – Jesenice\n\n29. března 1996 – Kranj\n\n29. března 1996 – Jesenice\n\n29. března 1996 – Kranj\n\n29. března 1996 – Jesenice\n\n31. března 1996 – Kranj\n\n31. března 1996 – Jesenice\n\n31. března 1996 – Kranj\n\n31. března 1996 – Jesenice\n\n Jugoslávie - Austrálie 7:1 (5:0, 1:1, 1:0)\n\n25. března 1996 – Kaunas\n\n25. března 1996 – Kaunas\n\n26. března 1996 – Kaunas\n\n26. března 1996 – Kaunas\n\n28. března 1996 – Kaunas\n\n28. března 1996 – Kaunas\n\nK = utkání Bulharsko - Izrael 3:3 a Litva - Izrael 7:2, skončila kvůli neoprávněnému startu\nhráčů v týmu Izraele kontumačně 5:0.\n\n25. března 1996 – Elektrėnai\n\n25. března 1996 – Elektrėnai\n\n26. března 1996 – Elektrėnai\n\n26. března 1996 – Elektrėnai\n\n28. března 1996 – Elektrėnai\n\n28. března 1996 – Elektrėnai\n\n Jugoslávie - Belgie 5:2 (0:1, 5:0, 0:1)\n\n30. března 1996 – Elektrėnai\n\n30. března 1996 – Elektrėnai\n\n31. března 1996 – Kaunas\n\n31. března 1996 – Elektrėnai\n\n Bulharsko - Austrálie 5:4 (0:1, 3:1, 2:2)\n\n30. března 1996 – Kaunas\n\n30. března 1996 – Elektrėnai\n\n31. března 1996 – Elektrėnai\n\n31. března 1996 – Elektrėnai\n\n Řecko - Izrael 4:1 (3:0, 1:0, 0:1)\n\n27. ledna 1995 – Metulla\n\n28. ledna 1995 – Metulla\n\n29. ledna 1995 – Metulla\n\n Austrálie - Nový Zéland 6:0 (2:0, 1:0, 3:0)\n\n5. listopadu 1995 – Sydney\n\n6. listopadu 1995 – Sydney\n\n"}
{"id": "221165", "url": "https://cs.wikipedia.org/wiki?curid=221165", "title": "Třezalka rozprostřená", "text": "Třezalka rozprostřená\n\nTřezalka rozprostřená (\"Hypericum humifusum\") je bylina patřící do rodu třezalka, rostoucí roztroušeně hlavně na písčitých půdách.\n\nJednoletá až vytrvalá bylina s krátkým oddenkem. Kořenový systém může být hluboký nebo mělký, jeho rozvinutí závisí na struktuře půdy. Lodyhy jsou nitkovitě tenké, rozprostřené, poléhavé až plazivé. Dorůstají přibližně od 3 po 30 cm a na bázi mohou tvořit výhonky.\n\nListy jsou přisedlé nebo velmi krátce řapíkaté a mají podlouhle vejčitý tvar. Jsou sivě zelené a na ploše jsou tmavě tečkované (siličné nádržky).\n\nKvěty vyrůstají po jednom nebo tvoří chudá květenství. Jsou oboupohlavné a pravidelné. Kalich tvoří pět kališních lístků, kdy dva z nich jsou o trochu menší než ostatní. Všechny jsou celokrajné nebo jemně zubaté. Korunní lístky mají bledě žlutou nebo světle zlatožlutou barvu a na okraji jsou pokryté černými tečkami, které obsahují červené barvivo hypericin v krystalické podobě. Koruna byliny je složena z pěti plátků, které jsou o trochu delší než lístky kališní. Typické pro rod třezalky je zmnožení tyčinek. Květ třezalky rozprostřené obvykle obsahuje 15 - 20 tyčinek. Čnělka je až dvakrát delší než semeník. Kvete od června do října. Plody tvoří vejčité tobolky s podélnými, málo zřetelnými žebry.\n\nSemena jsou přibližně 0,5 mm dlouhá, světle hnědé barvy.\n\nRostlina roste na vlhčích písčitých půdách. Pokrývá obnažená dna vodních ploch, paseky a příkopy u cest. Nenajdeme ji na vápenatých půdách. Nejčastěji se vyskytuje ve středních polohách a podhůří, ale areál výskytu je od nížin do horských oblastí.\n\nJe rozšířena téměř po celé Evropě. Bylina se nevyskytuje ve Východní Evropě, na Pyrenejském a na části Balkánského poloostrova. Na území České republiky roste roztroušeně mimo oblast jižní Moravy, kde jsou vápencové půdy.\n\nTřezalka se využívá hojně v alternativní medicíně jako čaje, oleje a tinktury. V květech je obsaženo v krystalickém stavu červené barvivo hypericin. Ten je příčinou „nemoci ze světla“ u zvířat, která třezalku pozřela. Výhradně na světle může docházet k těžkým, dokonce smrtelným projevům otravy.\n\nTento druh třezalky je zařazen do kategorie ohrožených druhů (C3) a je na Červeném seznamu rostlin České republiky.\n\n\n \n"}
{"id": "221167", "url": "https://cs.wikipedia.org/wiki?curid=221167", "title": "Eibentál", "text": "Eibentál\n\nEibentál (též \"Tisové Údolí\" nebo \"Jeventál\", a Eibenthal, \"Tiszafa\") je jedna z českých vesnic založených českými kolonisty v rumunském Banátu počátkem 19. století. Dodnes zde žije asi 300 českých obyvatel a také několik rumunských rodin. Společně se sousední vsí Nové Doly (též \"Ujbánye\" (z maďarštiny), \"Baia Nouă\") tvoří v současné době největší českou komunitu v Rumunsku. Eibenthal nemá svůj obecní úřad (primăria), spadá pod střediskovou obec Dubova.\n\nSvé německé jméno dostala vesnice podle někdejších rozsáhlých porostů tisu, které již však dnes téměř zcela vymizely. Obec leží pouhých 6 km od Dunaje, respektive přehrady Železná vrata, která zde tvoří přirozenou hranici se Srbskem. Nejbližší město Oršova (cca 13 000 obyvatel) je vzdáleno 40 km. Vesnice se rozkládá v malebném úzkém údolí říčky Tisovice, které je ohraničené strmými stráněmi a táhne se směrem nahoru až k dolům Baia Nouă.\n\nČeský jazyk je v Eibentálu na poměrně dobré úrovni a ve většině rodin je používán jako jazyk mateřský. Je však obohacen mnoha rumunismy vzniklými jak překladem, tak přímým převzetím, a oproti současné češtině také mnoha archaickými výrazy, dnes již v Česku nepoužívanými. Kvůli izolaci od vlasti a poměrně malému počtu řečníků nemají obyvatelé vesnice velkou slovní zásobu.\n\nRoku 2012 se v Eibentálu podařilo založit novou tradici: krajanský \"Festival Banát\", organizovaný českým sdružením Člověk v tísni ve spolupráci s místními lidmi. První ročník festivalu navštívilo cca 800 diváků. V roce 2017 nahradili organizátoři původní společnou autobusovou dopravu speciálně vypraveným vlakem, který dojede z Prahy až do rumunské Oršovy. Odsud se návštěvníci akce přesunou loděmi po Dunaji.\n\nV roce 1718 byla po rakousko-turecké válce oblast Banátu přidělena Habsburské monarchii, později za Rakouska-Uherska se dostala pod správu Uherska. Protože to byla hraniční provincie, kterou bylo v případě nebezpečí třeba bránit, byla masivně kolonizována.\n\nDo Eibenthalu přišli čeští osadníci z Plzeňska, Klatovska, Čáslavska a Berounska v takzvané druhé vlně kolonizace v letech 1826–1827. Doma prodali své veškeré statky a vydali se na strastiplnou cestu přes Vídeň po Dunaji až ke Staré Moldavě (Moldova Veche). Odtud byli povozy přepravováni až na místo určení.\n\nOd přesídlení si slibovali zlepšení svých životních podmínek, byly jim totiž nabídnuty velké výhody: 10 let osvobození od služby v zemské obraně, 10 let daňových prázdnin a k tomu navíc zdarma obilí, dříví na stavbu domků a každé rodině 12 jiter půdy. Mnohé z těchto podmínek nebyly dodrženy, většina slibované obdělávatelné půdy byla například ještě zalesněná. Protože však přistěhovalci neměli finance na cestu zpátky, museli se s novou situací vyrovnat, postavit nové domy, vykácet lesy a přeměnit je v pastviny a pole. Samotný Eibenthal se několikrát stěhoval, první vesnice se rozkládala na kopci nad polohou té dnešní. Poté, co došly zásoby podzemní vody, se postupně přesunula až do údolí říčky Tisovice.\n\nV roce 1912 zde byl vystavěn římskokatolický kostel, který je zasvěcen Sv. Janu Nepomuckému. Do roku 2016 zde působil farář Václav Mašek, který v roce 2002 obdržel cenu Jana Masaryka za dlouholetou záslužnou práci pro krajany. V současné době dojíždí na bohoslužby z další české vesnice Bígr a střídá se s rumunským katolickým knězem z většího města Oršava.\n\nDo roku 2006 bylo mnoho místních obyvatel zaměstnáno v Baia Nouă v dole na antracit. Po havárii v srpnu 2006, kdy zde po sesuvu půdy v šachtě zahynuli dva horníci, byl však důl uzavřen a dnes je zde většina lidí bez práce. Ještě v roce 1934 zde žilo 600 obyvatel, dnes již jen okolo 300 a další odcházejí za prací do měst, do Česka a do dalších zemí.\n\n\n"}
{"id": "221169", "url": "https://cs.wikipedia.org/wiki?curid=221169", "title": "Závitka mnohokořenná", "text": "Závitka mnohokořenná\n\nZávitka mnohokořenná (\"Spirodela polyrhiza\") je druh jednoděložné rostliny z čeledi árónovité (\"Araceae\"). Starší systémy ji řadí do samostatné čeledi okřehkovité (\"Lemnaceae\").\n\nJedná se o extrémně redukovanou vodní rostlinu, volně plovoucí na hladině. Je jednoletá, jednodomá s jednopohlavnými květy. Celá lodyha má „stélkovitý tvar“, „stélka“ je zpravidla plochá, vzácněji trochu vypouklá, okrouhlého až obvejčitého tvaru, na délku měří cca 2-10 mm (je větší než u okřehku menšího). Listy zcela chybí, kořeny jsou ale přítomny, na každou „stélku“ připadá cca 7-21 kořenů (na rozdíl od většiny zástupců rodu okřehek (\"Lemna\"), kdy je to většinou jen 1 kořen na „stélku“). Někteří autoři však považují „stélku“ za list. Vegetativní rozmnožování vysoce převažuje nad pohlavním a rostliny vytvářejí rozsáhlé kolonie, ale kvetou jen výjimečně. Květy jsou v redukovaných chudokvětých květenstvích obsahujících zpravidla 3 květy, květenství je uzavřeno v drobném toulcovitém membránovitém listenu. Okvětí chybí. Samčí květy jsou v květenství většinou 2 a každý je redukovaný na 1 tyčinku. Samičí květ je 1 a je redukován na gyneceum, které je složené z 1 plodolistu, zdánlivě monomerické (snad by mohlo být interpretováno jako pseudomonomerické), semeník je svrchní. Plod je suchý, nepukavý měchýřek, obsahující 1-5 semen.\n\nRoste skoro po celém světě, snad kromě Arktidy a Antarktidy a jiných extrémních oblastí. Ve svém areálu má však i velké hiáty v oblastech s nepříznivými podmínkami pro rostlinu. Mapa rozšíření viz zde: .\n\nV Česku jde o poměrně běžnou vodní rostlinu rozšířenou od nížin do podhůří. Roste zpravidla v eutrofních a mezotrofních vodách.\n\n\n \n"}
{"id": "221172", "url": "https://cs.wikipedia.org/wiki?curid=221172", "title": "Alergická rýma", "text": "Alergická rýma\n\nAlergická rýma je taková rýma, jejímž vyvolatelem je alergen.\n\nAlergen může mít mnoho podob. Nejčastěji to jsou pylová zrna, dále roztoči obsažení v domácím prachu, plísňové spory rovněž se vyskytující v domácím prostředí nebo nakonec domácí zvířata, především jejich chlupy, sliny a kůže.\n\nZdravý organismus si neškodných alergenů nevšímá a alergickou reakci proti nim nevytváří, bojuje pouze proti skutečným nepřátelům, jako jsou například bakterie nebo viry. Alergický organismus je citlivý na alergen a bojuje proti němu stejně, jako by šlo o nebezpečnou infekci.\n\nAlergen působí na imunitní buňky v nosní sliznici, které následkem toho začnou produkovat látky dráždivé pro nosní sliznici. Tyto látky pak způsobí podráždění nosní sliznice a výsledkem jsou všechny známé příznaky alergické rýmy:\n\nSliznice je epitelová tkáň jako pokožka. Dermatitida je geneticky příbuzná nemoc.\n\nAlergická rinitida se diagnostikuje především podle charakteristických obtíží pacienta, dále podle vzhledu nosní sliznice a podle výsledků alergologických testů. Na diagnostice alergické rýmy se tedy může podílet alergolog, ORL specialista a praktický lékař.\n\nAlergická rýma se dá léčit, ale většinou je třeba léčit dlouhodobě a také zachovávat určitá opatření, jako nevystavovat se zbytečně alergenu.\n\nV léčbě se využívá působení těchto skupin léků:\n\nHlavní zásadou v léčbě alergické rýmy je vyhýbat se alergenu, jak je to jen možné. Je proto žádoucí poznat alergen, který konkrétně způsobuje pacientovy obtíže, a toho se potom vyvarovat. Ne vždy je to však možné. Pak se alespoň v případě pylu vyhýbáme rozkvetlým loukám a podobnému prostředí. Za letních nocích se nedoporučuje otvírat okno, protože čerstvý vzduch s sebou nese také množství pylových částic.\n\nPobyt v dětství mezi zvířaty (tzv. efekt farmy) částečně chrání před vznikem alergické rýmy.\n\n\n"}
{"id": "221174", "url": "https://cs.wikipedia.org/wiki?curid=221174", "title": "Mistrovství světa v ledním hokeji 1997", "text": "Mistrovství světa v ledním hokeji 1997\n\n61. Mistrovství světa v ledním hokeji 1997 se konalo v Finsku v Helsinkách a Tampere ve dnech 26. dubna – 14. května 1997. Mistrovství vyhrál výběr Kanady.\n\nMistrovství se zúčastnilo 36 mužstev, rozdělených podle výkonnosti do čtyř skupin. V elitní skupině startovalo dvanáct účastníků, rozdělených do dvou šestičlenných skupin. První tři postoupili do semifinálové skupiny, mužstva na čtvrtém až šestém místě hrála ve skupině o záchranu. Mužstva, která skončila v semifinálové skupině na prvním a druhém místě, postoupila do finále, které se hrálo na dvě vítězná utkání, týmy na třetím a čtvrtém místě hrály o bronz. Podle tohoto systému se hrálo jen na tomto mistrovství světa.\n\n Česko - Německo 2:1 (0:0, 0:1, 2:0)\n\n26. dubna 1997 (17:00) – Helsinky (Hartwall-areena)\nBranky Česka: 45:33 Martin Procházka, 56:07 Roman Šimíček\nBranky Německa: 31:02 Mirco Lüdemann.\nRozhodčí: Andersson (SWE) – Gibbs, Kotyra (USA)\nVyloučení: 3:5 (0:1)\nDiváků: 12 862\n\nČesko: Roman Čechmánek – Jiří Vykoukal, Jiří Veber, Jiří Šlégr, Ladislav Benýšek, Libor Procházka, František Kaberle – Ondřej Kratěna, Jiří Dopita, Richard Žemlička – Robert Lang, Robert Reichel, Rostislav Vlach – Vladimír Vůjtek, Pavel Patera, Martin Procházka – Viktor Ujčík, Roman Šimíček, David Moravec – David Výborný.\n\nNěmecko: Josef Heiss – Brad Bergen, Jochen Molling, Daniel Kunce, Daniel Nowak, Erich Goldmann, Markus Wieland, Torsten Kienass, Mirco Lüdemann – Jochen Hecht, Mark MacKay, Jan Benda – Marco Sturm, Jürgen Rumrich, Dieter Hegen – Alexander Serikow, Martin Reichel, Reemt Pyka – Leo Stefan, Peter Draisaitl, Andreas Lupzig.\n\n26. dubna 1997 (21:00) – Helsinky (Hartwall-areena)\nBranky Finska: 1:54 Mika Strömberg, 17:21 Olli Jokinen, 25:24 Kai Nurminen, 35:40 Olli Jokinen, 51:49 Petri Varis, 52:39 Kai Nurminen\nBranky Francie: 37:12 Roger Dube\nRozhodčí: Bertolotti (SUI) - Jensen, Rönnmark (SWE)\nVyloučení: 5:8 (2:0)\nDiváků: 13 163\n\n27. dubna 1997 (17:00) – Helsinky (Hartwall-areena)\nBranky Ruska: 0:16 Sergej Petrenko, 51:49 Andrej Skopincev\nBranky Slovenska: 30:37 Jozef Daňo, 37:42 Zdeno Cíger.\nRozhodčí: Andersson (SWE) - Odinš (LAT), Chadzinski (POL)\nVyloučení: 2:7 (1:0) + Alexander Barkov na 5 min a do konce utkání.\nDiváků: 12 919\n\n27. dubna 1997 (21:00) – Helsinky (Hartwall-areena)\nBranky Česka: 19:09 Martin Procházka, 41:24 Martin Procházka\nBranky Finska: 8:49 Mika Nieminen.\nRozhodčí: Joannette – Gibbs (CAN), Kotyra (USA)\nVyloučení: 4:2\nDiváků: 13 279\n\nČesko: Roman Čechmánek – Jiří Vykoukal, Jiří Veber, Jiří Šlégr, Ladislav Benýšek, Libor Procházka, František Kaberle – David Výborný, Jiří Dopita, Richard Žemlička – Robert Lang, Robert Reichel, Rostislav Vlach – Vladimír Vůjtek, Pavel Patera, Martin Procházka – Viktor Ujčík, Roman Šimíček, David Moravec.\n\nFinsko: Jarmo Myllys – Jyrki Lumme, Petteri Nummelin, Timo Jutila, Mika Strömberg, Hannu Virta, Marko Kiprusoff – Kai Nurminen, Mika Nieminen, Ville Peltonen – Juha Lind, Raimo Helminen, Olli Jokinen – Petri Varis, Janne Ojanen, Marko Jantunen – Jarkko Varvio.\n\n28. dubna 1997 (17:00) – Helsinky (Hartwall-areena)\nBranky Slovenska: 7:21 Zdeno Cíger, 24:44 Roman Kontšek, 25:56 Ján Pardavý, 32:35 Roman Stantien, 36:10 Roman Kontšek\nBranky Francie: 3:13 Arnaud Briand, 5:08 Christian Pouget, 57:08 Arnaud Briand.\nRozhodčí: Adam (USA) – Jensen (NOR), Rönmark (SWE)\nVyloučení: 3:3 (1:1, 0:1)\nDiváků: 12 911\n\n28. dubna 1997 (21:00) – Helsinky (Hartwall-areena)\nBranky Německa: 31:38 Brad Bergen\nBranky Ruska: 25:09 Oleg Bělov, 32:14 Sergej Petrenko, 47:19 Anatolij Fedotov, 59:39 Michail Sarmatin, 59:58 Alexej Morozov.\nRozhodčí: Joanette (CAN)\nVyloučení: 5:6\nDiváků: 12 865\n\n29. dubna 1997 (20:00) – Helsinky (Hartwall-areena)\nBranky Německa: nikdo\nBranky Finska: 1:10 Saku Koivu, 19:34 Mika Strömberg, 21:04 Marko Jantunen, 37:50 Mika Strömberg, 46:11 Janne Ojanen, 47:59 Olli Jokinen.\nRozhodčí: Bertolotti (SUl) - Gibbs (CAN), Kotyra (USA).\nVyloučení: 6:4 (0:2)\nDiváků: 13 243\n\n30. dubna 1997 (17:00) – Helsinky (Hartwall-areena)\nBranky Ruska: 11:53 Alexej Čupin, 18:51 Anatolij Fedotov, 21:06 Dmitrij Krasotkin, 22:47 Alexander Prokopjev, 56:20 Alexander Barkov\nBranky Francie: 29:06 Roger Dube, 30:20 Pierre Allard, 36:56 Roger Dube, 55:59 Arnaud Briand.\nRozhodčí: Bertolotti (SUI) - Odinš (LAT), Chadzinski (POL)\nVyloučení: 7:8 (1:2)\nDiváků: 12 708\n\n30. dubna 1997 (21:00) – Helsinky (Hartwall-areena)\nBranky Česka: 21:31 Pavel Patera, 39:01 Jiří Dopita, 59:01 Vladimír Vůjtek\nBranky Slovenska: 45:55 Jozef Stümpel\nRozhodčí: Andersson – Jensen, Rönnmark (SWE)\nVyloučení: 5:4\nDiváků: 12 786\n\nČesko: Roman Čechmánek – Jiří Vykoukal, Vlastimil Kroupa, Jiří Šlégr, Ladislav Benýšek, Libor Procházka, František Kaberle – David Výborný, Jiří Dopita, Richard Žemlička – Robert Lang, Robert Reichel, Rostislav Vlach – Vladimír Vůjtek, Pavel Patera, Martin Procházka – Viktor Ujčík, Roman Šimíček, David Moravec.\n\nSlovensko: Jaromír Dragan – Róbert Pukalovič, Ivan Droppa, Ľubomír Višňovský, Daniel Babka, Jerguš Bača, Ľubomír Sekeráš – Ján Pardavý, Branislav Jánoš, Roman Stantien – Ľubomír Kolník, Jozef Stümpel, Zdeno Cíger – Vlastimil Plavucha, Peter Pucher, Jiří Bicek – Marián Hossa, Roman Kontšek.\n\n1. května 1997 (20:00) – Helsinky (Hartwall-areena)\nBranky Česka: 17:23 Jiří Šlégr, 18:04 Pavel Patera\nBranky Ruska: 8:37 Alexander Koroljuk, 26:21 Děnis Afinogenov, 51:33 Vjačeslav Bucajev.\nRozhodčí: Adam – Kotyra (USA), Gibbs (CAN)\nVyloučení: 8:8 (1:0) + Vladimír Vůjtek na 5 min a do konce utkání.\nDiváků :13 004\n\nČesko: Roman Čechmánek – Jiří Vykoukal, Vlastimil Kroupa, Jiří Šlégr, Ladislav Benýšek, Libor Procházka, František Kaberle – David Výborný, Jiří Dopita, Richard Žemlička – Robert Lang, Robert Reichel, Rostislav Vlach – Vladimír Vůjtek, Pavel Patera, Martin Procházka – Viktor Ujčík, Roman Šimíček, David Moravec – Ondřej Kratěna.\n\nRusko: Maxim Michajlovskij – Sergej Fokin, Anatolij Fedotov, Dmitrij Krasotkin, Andrej Skopincev, Sergej Bautin, Dmitrij Jerofejev, Marat Davydov – Alexej Morozov, Alexander Barkov, Sergej Petrenko – Michail Sarmatin, Alexej Čupin, Andrej Nikolišin – Oleg Bělov, Vjačeslav Bucajev, Alexander Prokopjev – Alexander Koroljuk, Vadim Jepančincev, Děnis Afinogenov\n\n2. května 1997 (17:00) – Helsinky (Hartwall-areena)\nBranky Francie: 3:22 Roger Dube, 35:15 Roger Dube\nBranky Německa: 42:15 Marco Sturm\nRozhodčí: Andersson (SWE) - Jensen (NOR), Rönnmark (SWE)\nVyloučení: 6:7 (1:0)\nDiváků: 13 205\n\n2. května 1997 (21:00) – Helsinky (Hartwall-areena)\nBranky Finska: 14:55 Juha Lind, 27:28 Mika Nieminen, 44:17 Kai Nurminen, 49:43 Mika Nieminen, 54:19 Teppo Numminen\nBranky Slovenska: 37:31 Ľubomír Kolník, 47:26 Jiří Bicek.\nRozhodčí: Joanette (CAN) - Odinš (LAT), Chadzinski (POL)\nVyloučení: 3:5 (2:1)\nDiváků: 13 367\n\n3. května 1997 (14:00) – Helsinky (Hartwall-areena)\nBranky Česka: 11:27 Jiří Vykoukal, 15:24 David Výborný, 21:28 David Výborný, 32:56 Robert Lang, 34:18 Pavel Patera, 49:11 Robert Reichel, 50:50 Martin Procházka, 54:15 Martin Procházka, 55:53 Viktor Ujčík\nBranky Francie: 10:54 Philippe Bozon, 18:29 Philippe Bozon, 19:32 Christian Pouget.\nRozhodčí: Joanette (CAN) – Odinš (LAT), Chadzinski (POL)\nVyloučení: 1:2\nDiváků: 12 806\n\nČesko: Milan Hnilička – Jiří Vykoukal, Vlastimil Kroupa, Ladislav Benýšek, Rostislav Vlach, Libor Procházka, František Kaberle – Ondřej Kratěna, Jiří Dopita, Richard Žemlička – David Výborný, Robert Reichel, Robert Lang – Viktor Ujčík, Roman Šimíček, David Moravec.\n\nFrancie: Francois Gravel (35. Cristobal Huet) – Karl Dewolf, Denis Perez, Serge Djelloul, Jean-Philippe Lemoine, Jean-Marc Soghomonian, Jean-Christophe Filippin – Maurice Rozenthal, Anthony Mortas, Guillaume Besse – Philippe Bozon, Christian Pouget, Arnaud Briand – Roger Dube, Jonathan Zwikel, Laurent Lecompte – Stephane Barin, Joseph Ouellet, Pierre Allard – Laurent Gras.\n\n3. května 1997 (17:30) – Helsinky (Hartwall-areena)\nBranky Slovenska: nikdo\nBranky Německa: 54:09 Peter Draisaitl\nRozhodčí: Adam (USA) - Gibbs (CAN), Kotyra (USA)\nVyloučení: 3:4\nDiváků: 12 946\n\n3. května 1997 (21:00) – Helsinky (Hartwall-areena)\nBranky Ruska: 1:45 Alexej Čupin, 14:39 Alexander Barkov, 21:27 Alexej Jašin, 29:42 Oleg Bělov\nBranky Finska: 11:32 Antti Aalto, 17:37 Petri Varis, 35:16 Timo Jutila, 49:52 Olli Jokinen, 53:40 Janne Ojanen, 53:03 Saku Koivu, 59:15 Mika Nieminen.\nRozhodčí: Andersson (SWE) - Jensen (NOR), Rönnmark (SWE)\nVyloučení: 5:6\nDiváků: 13 290\n\n Kanada - Norsko 7:0 (3:0, 4:0, 0:0)\n\n26. dubna 1997 (16:00) – Turku (Elysée Arena)\nBranky Kanady: 10:18 Bob Errey, 10:57 Geoff Sanderson, 14:16 Geoff Sanderson, 23:05 Owen Nolan, 24:11 Keith Primeau, 24:59 Anson Carter, 33:46 Rob Zamuner.\nBranky Norska: nikdo\nRozhodčí: Mäkelä (FIN) - Český (CZE), Schurr(GER)\nVyloučení: 9:5\nDiváků: 4 800\n\n26. dubna 1997 (20:00) – Turku (Elysée Arena)\nBranky Švédska: 12:17 Jörgen Jönsson, 22:43 Marcus Ragnarsson, 29:09 Michael Nylander, 30:13 Niclas Sundblad, 58:23 Jörgen Jönsson\nBranky Itálie: 15:35 Mario Chitarroni, 23:33 Gaetano Orlando, 36:28 Gaetano Orlando.\nRozhodčí: Bolina (CZE) - Lauff (SVK), Poljakov (RUS)\nVyloučení: 7:7 (0:1, 0:1)\nDiváků: 4 390\n\n27. dubna 1997 (16:00) – Turku (Elysée Arena)\nBranky USA: 8:39 Donald Brashear, 15:25 Bryan Berard, 21:35 Paul Ranheim, 32:41 Chris Tancill, 53:37 Todd Krygier\nBranky Lotyšska: 9:34 Sergejs Čudinovs, 42:52 Leonid Tambijevs, 47:07 Alexanders Beljavskis, 52:20 Andrejs Ignatovičs.\nRozhodčí: Bolina (CZE) - Lauff (SVK), Poljakov (RUS)\nVyloučení: 7:5 (1:0, 0:1)\nDiváků: 4 000\n\n27. dubna 1997 (20:00) – Turku (Elysée Arena)\nBranky Švédska: 4:28 Tommy Albelin, 6:55 Michael Nylander, 30:37 Stefan Nilsson, 33:08 Daniel Arvedsson, 42:16 Jonas Höglund, 49:11 Nichlas Falk, 50:03 Michael Nylander\nBranky Kanady: 49:47 Jarome Iginla, 50:36 Dean Evason\nRozhodčí: Müller (GER) - Rautavuori, Brunn (FIN)\nVyloučení: 8:15 (1:0, 0:1) + Cory Cross na 5 min a do konce utkání.\nDiváků: 10 000\n\n28. dubna 1997 (16:00) – Turku (Elysée Arena)\nBranky Lotyšska: 9. Leonid Tambijevs, 28:03 Oļegs Znaroks, 28:18 Harijs Vītoliņš, 29:40 Alexanders Beljavskis\nBranky Itálie: 25:38 Leo Insam, 33:07 Gaetano Orlando, 42:08 Mario Chitarroni, 45:38 Bruno Zarrillo, 59:37 Bruno Zarrillo.\nRozhodčí: Mäkelä (FIN) - Český (CZE), Schurr (GER)\nVyloučení: 7:10 (1:1)\nDiváků: 1 500\n\n28. dubna 1997 (20:00) – Turku (Elysée Arena)\nBranky Norska: 5:49 Svein-Enok Nørstebø\nBranky USA: 11:56 Donald Brashear, 19:14 Ted Donato, 59:04 Mike Sullivan.\nRozhodčí: Vaisfeld (RUS) – Rautavuori , Bruun (FIN)\nVyloučení: 6:8 (1:1, 0:1)\nDiváků: 1 200\n\n29. dubna 1997 (19:30) – Turku (Elysée Arena)\nBranky Norska: 14:32 Marius Trygg\nBranky Švédska: 25:38 Marcus Ragnarsson, 31:48 Per Eklund, 40:17 Michael Nylander, 45:41 Mattias Öhlund.\nRozhodčí: Bolina (CZE) – Lauff (SVK), Poljakov (RUS)\nVyloučení: 4:8 (0:1)\nDiváků: 2 300\n\n30. dubna 1997 (16:00) – Turku (Elysée Arena)\nBranky USA: 25:11 Chris Tancill, 40:18 Donald Brashear, 50:09 Marty McInnis, 59:34 Paul Ranheim\nBranky Itálie: 03:07 Chris Bartolone, 45:24 Dino Felicetti.\nRozhodčí: Müller (GER) - Český (CZE), Schurr (GER)\nVyloučení: 9:10 (0:1)\nDiváků: 5 000\n\n30. dubna 1997 (20:00) – Turku (Elysée Arena)\nBranky Kanady: 20:33 Rob Blake, 52:03 Mark Recchi, 55:15 Jarome Iginla\nBranky Lotyšska: 12:50 Alexanders Kerčs, 32:59 Alexanders Kerčs, 39:03 Sergejs Čudinovs.\nRozhodčí: Mäkela (FIN) – Rautavuori, Bruun (FIN)\nVyloučení: 9:8 (0:2)\nDiváků: 4 000\n\n1. května 1997 (19:30) – Turku (Elysée Arena)\nBranky Kanady: 1:22 Rob Zamuner, 38:48 Jeff Friesen, 48:09 Anson Carter, 55:39 Owen Nolan, 58:43 Travis Green\nBranky USA: 50:22 Ken Klee\nRozhodčí: Müller (GER) - Poljakov (RUS), Lauff (SVK)\nVyloučení: 8:7 (3:0)\nDiváků: 11 000\n\n2. května 1997 (16:00) – Turku (Elysée Arena)\nBranky Itálie: 9:00 Bruno Zarrillo, 12:47 Bob Nardella\nBranky Norska: 57:58 Ole-Eskild Dahlstrøm, 58:47 Atle Olsen\nRozhodčí: Mäkela (FIN)\nVyloučení: 10:5 (2:1) + Ø. Olsen na 10 min.\nDiváků: 2 000\n\n2. května 1997 (20:00) – Turku (Elysée Arena)\nBranky Švédska: 57:39 Jörgen Jönsson\nBranky Lotyšska: 41:27 Igors Pavlovs\nRozhodčí: Vajsfeld (RUS) – Rautavuori, Bruun (FIN)\nVyloučení: 5:5\nDiváků: 3 000\n\n3. května 1997 (21:00) – Turku (Elysée Arena)\nBranky Lotyšska: 8:44 Sergejs Boldaveško, 15:36 Alexanders Semjonovs, 24:25 Harijs Vītoliņš, 29:02 Harijs Vītoliņš, 32:14 Igors Pavlovs, 33:31 Alexanders Macijevskis\nBranky Norska: 3:51 Trond Magnussen, 46:47 Ole-Eskild Dahlstrøm, 56:59 Ole-Eskild Dahlstrøm.\nRozhodčí : Bolina (CZE) – Poljakov (RUS), Lauff (SVK)\nVyloučení: 11:9 (1:1, 1:0) + A. Olsen na 10 min.\nDiváků: 1 300\n\n3. května 1997 (14:00) – Turku (Elysée Arena)\nBranky Itálie: nikdo\nBranky Kanady: 6:21 Jeff Friesen, 14:00 Keith Primeau, 25:13 Travis Geen, 30:47 Owen Nolan, 37:51 Bob Errey, 47:19 Dean Evason.\nRozhodčí Vajsfeld (RUS) – Rautavuri, Bruun (FIN)\nVyloučení: 1:2\nDiváků: 2 000\n\n3. května 1997 (17:30) – Turku (Elysée Arena)\nBranky USA: 40:44 Ted Donato\nBranky Švédska: 18:09 Jonas Höglund, 56:16 Daniel Arvedsson, 59:21 Mattias Öhlund.\nRozhodčí : Müller – Schurr (GER), Český (CZE)\nVyloučení: 4:3\nDiváků: 9 600\n\n Česko - USA 3:4 (0:1, 1:3, 2:0)\n\n5. května 1997 (17:00) – Helsinky (Hartwall-areena)\nBranky Česka: 35:48 Vladimír Vůjtek, 41:53 Vladimír Vůjtek, 42:31 Jiří Dopita\nBranky USA: 2:35 Bob Beers, 25:37 Ted Donato, 31:47 Chris Marinucci, 36:44 Ted Donato.\nRozhodčí: Vaisfeld (RUS) – Lauff (SVK), Poljakov (RUS)\nVyloučení: 3:5\nDiváků: 13 149\n\nČesko: Roman Čechmánek – Jiří Vykoukal, Vlastimil Kroupa, Jiří Šlégr, Ladislav Benýšek, Libor Procházka, František Kaberle – Ondřej Kratěna, Jiří Dopita, Richard Žemlička – David Výborný, Robert Reichel, Robert Lang – Vladimír Vůjtek, Pavel Patera, Martin Procházka – Viktor Ujčík, Roman Šimíček, David Moravec.\n\nUSA: Chris Terreri – Ken Klee, Scott Lachance, Jon Rohloff, Bret Hedican, Eric Weinrich, Matt Martin – Bob Beers, Mike Sullivan, Donald Brashear – Paul Ranheim, Jim Campbell, Todd Krygier – Chris Tancill, Ted Donato, Marty McInnis – Dan Plante, Darby Hendrikson, Chris Marinucci.\n\n5. května 1997 (21:00) – Helsinky (Hartwall-areena)\nBranky Švédska: 58:18 Anders Carlsson\nBranky Ruska: 9:47 Alexej Morozov, 39:03 Alexej Jašin, 40:30 Alexander Prokopjev, 46:20 Alexander Barkov.\nRozhodčí: Joannette - Gibbs (CAN), Kotyra (USA)\nVyloučení 5:9 (1:0)\nDiváků: 13 624\n\n5. května 1997 (17:00) – Helsinky (Hartwall-areena)\nBranky Finska: nikdo\nBranky Kanady: 56:32 Jeff Friesen\nRozhodčí: Andersson - Rönnmark (SWE), Jensen (Nor)\nVyloučení : 4:5\nDiváků: 13 298\n\n5. května 1997 (21:00) – Helsinky (Hartwall-areena)\nBranky Ruska: 53:49 Alexej Morozov\nBranky USA: 37:02 Marty McInnis\nRozhodčí: Müller - Schurr (GER), Český (CZE)\nVyloučení: 4:4\nDiváků: 13 169\n\n7. května 1997 (17:00) – Helsinky (Hartwall-areena) \nBranky Česka: 7:00 Vladimír Vůjtek, 8:38 Martin Procházka, 28:55 Vladimír Vůjtek, 40:57 Vladimír Vůjtek, 48:29 Rostislav Vlach\nBranky Kanady: 2:34 Rob Zamuner, 14:01 Rob Zamuner, 50:41 Don Sweeney.\nRozhodčí: Andersson – Rönnmark (SWE), Jensen (NOR)\nVyloučení: 11:11 (2:1) + Jiří Šlégr, Robert Lang, Libor Procházka, Vladimír Vůjtek, Donovan, Green, Blake, Nolan na 5 min a do konce utkání, L. Procházkovi, Vůjtkovi, Blakeovi a Greenovi direktoriát turnaje změnil později tresty na čtyřminutové.\nDiváků: 13 111\n\nČesko: Roman Čechmánek – Jiří Vykoukal, Vlastimil Kroupa, Jiří Šlégr, Ladislav Benýšek, Libor Procházka, František Kaberle – Viktor Ujčík, Jiří Dopita, Richard Žemlička – David Výborný, Robert Reichel, Robert Lang – Vladimír Vůjtek, Pavel Patera, Martin Procházka – Roman Šimíček, Rostislav Vlach, David Moravec.\n\nKanada: Sean Burke – Chris Pronger, Don Sweeney, Rob Blake, Bryan McCabe, Steve Chiasson, Cory Cross – Anson Carter, Dean Evason, Bob Errey – Geoff Sanderson, Keith Primeau, Travis Geen – Mark Recchi, Jeff Friesen, Chris Gratton – Jarome Iginla, Rob Zamuner, Owen Nolan – Shean Donovan.\n\n7. května 1997 (21:00) – Helsinky (Hartwall-areena)\nBranky Švédska: 5:30 Jonas Höglund, 11:11 Per Eklund, 35:04 Michael Nylander, 38:13 Jörgen Jönsson, 43:53 Nichlas Falk\nBranky Finska: 27:59 Ville Peltonen, 33:50 Ville Peltonen.\nRozhodčí: Adam - Kotyra (USA) - Gibbs (CAN)\nVyloučení: 11:9 (1:2)\nDiváků: 13 328\n\n8. května 1997 (20:00) – Helsinky (Hartwall-areena)\nBranky Česka: nikdo\nBranky Švédska: 51:44 Jörgen Jönsson\nRozhodčí: Müller (GER) – Rautavuori, Bruun (FIN)\nVyloučení: 4:5\nDiváků: 13 173\n\nČesko: Roman Čechmánek – Jiří Vykoukal, Vlastimil Kroupa, Libor Procházka, František Kaberle, Ladislav Benýšek – Jiří Dopita, Rostislav Vlach, Richard Žemlička – David Výborný, Pavel Patera, Martin Procházka – Roman Šimíček, Robert Reichel, David Moravec.\n\nŠvédsko: Tommy Salo – Tommy Albelin, Roger Johansson, Mattias Öhlund, Marcus Ragnarsson, Ronnie Sundin, Mattias Norström – Nichlas Falk, Michael Nylander, Jonas Höglund – Niklas Andersson, Anders Carlsson, Johan Lindblom – Jörgen Jönsson, Marcus Thuresson, Niclas Sundblad – Daniel Arvedsson, Stefan Nilsson, Per Eklund.\n\n9. května 1997 (17:00) – Helsinky (Hartwall-areena)\nBranky Kanady: 14:18 Keith Primeau, 46:26 Travis Green\nBranky Ruska: 31:33 Vjačeslav Bucajev\nRozhodčí: Adam (USA) – Rautavuori, Bruun (FIN)\nVyloučení: 5:5 (1:0)\nDiváků: 13 147\n\n9. května 1997 (21:00) – Helsinky (Hartwall-areena)\nBranky USA: nikdo\nBranky Finska: 22:47 Antti Aalto, 40:49 Teppo Numminen.\nRozhodčí: Müller (GER) – Rönnmark (SWE), Jensen (NOR)\nVyloučení: 4:3 + Nummelin na 10 min.\nDiváků: 13 230\n\n Švédsko - Kanada 3:2 (1:1, 1:0, 1:1)\n\n11. května 1997 (17:00) – Helsinky (Hartwall-areena)\nBranky Švédska: 15:20 Jonas Höglund, 35:47 Niclas Sundblad, 5:05 Marcus Thuresson\nBranky Kanady: 10:54 Mark Recchi, 5:20 Anson Carter.\nRozhodčí: Adam (USA) - Český (CZE), Schurr (GER)\nVyloučení: 10:12 (2:1) + Cross do konce utkání.\nDiváků: 13 220\n\n13. května 1997 (20:00) – Helsinky (Hartwall-areena)\nBranky Švédska: 30:56 Per Eklund\nBranky Kanady: 29:11 Geoff Sanderson, 38:09 Anson Carter, 47:32 Mark Recchi.\nRozhodčí: Müller (GER) - Poljakov (RUS), Lauff (SVK)\nVyloučení: 4:10 (1:0)\nDiváků: 13 316\n\n14. května 1997 (20:00) – Helsinky (Hartwall-areena)\nBranky Kanady: 18:39 Dean Evason, 21:56 Owen Nolan\nBranky Švédska: 58:43 Michael Nylander\nRozhodčí: Adam (USA) - Bruun, Rautavuori (FIN)\nVyloučení: 7:6 (0:1)\nDiváků: 13 181\n\n Česko - Rusko 4:3 (2:1, 1:0, 1:2)\n\n10. května 1997 (17:00) – Helsinky (Hartwall-areena)\nBranky Česka: 10:24 Rostislav Vlach, 12:21 Vladimír Vůjtek, 26:45 Martin Procházka, 58:10 Jiří Dopita\nBranky Ruska: 14:44 Alexander Koroljuk, 40:58 Alexej Jašin, 48:49 Alexander Prokopjev.\nRozhodčí: Mäkelä (FIN) – Gibbs (CAN), Kotyra (USA)\nVyloučení: 6:5 (2:0) + Alexej Jašin na 10 min.\nDiváků: 13 249\n\nČesko: Roman Čechmánek – Jiří Šlégr, Ladislav Benýšek, Libor Procházka, František Kaberle, Vlastimil Kroupa – Ondřej Kratěna, Jiří Dopita, Richard Žemlička – David Výborný, Robert Reichel, Robert Lang – Vladimír Vůjtek, Pavel Patera, Martin Procházka – Roman Šimíček, Rostislav Vlach, David Moravec.\n\nRusko: Maxim Michajlovskij – Sergej Fokin, Anatolij Fedotov, Sergej Bautin, Dmitrij Jerofejev, Dmitrij Krasotkin, Andrej Skopincev – Alexej Morozov, Alexander Barkov, Alexander Prokopjev – Alexander Koroljuk, Alexej Jašin, Vjačeslav Bucajev – Michail Sarmatin, Alexej Čupin, Děnis Afinogenov – Vadim Jepančincev.\n\n Slovensko - Norsko 2:1 (0:1, 1:0, 1:0)\n\n6. května 1997 (17:00) – Tampere (Tampereen jäähalli)\nBranky Slovenska: 34:06 Zdeno Cíger, 44:19 Roman Kontšek\nBranky Norska: 2:42 Ole-Eskild Dahlstrøm\nRozhodčí: Bertolotti (SUI) – Odinš (LAT), Chadzinski (POL)\nVyloučení: 6:6\nDiváků: 1 000\n\n6. května 1997 (20:00) – Tampere (Tampereen jäähalli)\nBranky Lotyšska: 0:56 Sergej Žoltoks, 1:46 Normunds Sējējs, 16:18 Oļegs Znaroks, 19:58 Sergejs Čudinovs, 26:10 Leonid Tambijevs, 29:58 Igors Pavlovs, 34:54 Alexanders Kerčs, 56:23 Leonid Tambijevs.\nBranky Německa: nikdo\nRozhodčí: Adam (USA) – Gibbs (CAN), Kotyra (USA)\nVyloučení: 9:8 (1:0)\nDiváků: 2 500\n\n7. května 1997 (17:00) – Tampere (Tampereen jäähalli)\nBranky Norska: 25:15 Øystein Olsen, 33:25 Rune Fjeldstad, 36:51 Atle Olsen\nBranky Francie: 13:39 Stephane Barin, 31:49 Roger Dube, 43:42 Roger Dube, 51:54 Jean-Marc Soghomonian.\nRozhodčí: Bolina (CZE) – Rautavuori, Bruun (FIN)\nVyloučení: 6:6 (1:1)\nDivaků: 1 000\n\n7. května 1997 (20:00) – Tampere (Tampereen jäähalli)\nBranky Itálie: 21:45 Dino Felicetti, 31:26 Bob Nardella, 33:03 Bruno Zarrillo, 47:58 Gaetano Orlando, 59:49 Bruno Zarrillo\nBranky Německa: 15:24 Reemt Pyka, 29:04 Jochen Hecht\nRozhodčí: Mäkela (FIN) – Lauff (SVK), Poljakov (RUS)\nVyloučení 7:5 (2:0)\nDiváků: 1 500\n\n8. května 1997 (17:00) – Tampere (Tampereen jäähalli)\nBranky Itálie: 15:05 Roland Ramoser, 16:24 Anthony Iob, 25:29 Lucio Topatigh\nBranky Slovenska: 3:30 Roman Stantien, 9:26 Ján Pardavý, 32:53 Roman Kontšek, 41:49 Ján Pardavý.\nRozhodčí: Mäkelä (FIN) – Český (CZE), Schurr (GER)\nVyloučení: 5:6 + Felicetti 5 min. a do konce utkání.\nDiváků: 6 355\n\n8. května 1997 (20:00) – Tampere (Tampereen jäähalli)\nBranky Lotyšska: 0:55 Harijs Vītoliņš, 21:39 Sergej Žoltoks, 34:33 Sergej Žoltoks, 46:24 Sergejs Čudinovs, 58:41 Andrejs Maticins, 59:39 Alexanders Beljavskis\nBranky Francie: 17:41 Stephane Barin, 29:36 Pierre Allard.\nRozhodčí: Joannette – Gibbs (CAN), Kotyra (USA)\nVyloučení: 3:6 + Christian Pouget na 5 min. a do konce utkání.\nDiváků: 6 300\n\n9. května 1997 (19:30) – Tampere (Tampereen jäähalli)\nBranky Německa: 40:50 Brad Bergen, 47:32 Peter Draisaitl, 52:20 Mirco Lüdemann, 58:23 Jochen Hecht\nBranky Norska: 33:51 Michael Smithurst, 46:24 Atle Olsen.\nRozhodčí: Vaisfeld (RUS) – Lauff (SVK), Poljakov (RUS)\nVyloučení: 6:5 + Stefan na 10 min.\nDiváků: 2 000\n\n10. května 1997 (17:00) – Tampere (Tampereen jäähalli)\nBranky Slovenska: 5:07 Ľubomír Kolník, 13:09 Zdeno Cíger, 37:46 Daniel Babka, 42:27 Jozef Stümpel\nBranky Lotyšska: 6:25 Igor Bondarevs, 16:09 Aigars Cipruss, 29:43 Oļegs Znaroks, 39:22 Alexanders Semjonovs, 52:30 Alexanders Kerčs\nRozhodčí: Bertolotti (SUI) – Jensen (NOR), Rönmark (SWE)\nVyloučení: 5:3\nDiváků: 7 300\n\n10. května 1997 (20:00) – Tampere (Tampereen jäähalli)\nBranky Francie: 43:04 Karl Dewolf\nBranky Itálie: 4:04 Gaetano Orlando, 8:22 Bob Nardella, 9:24 Maurizio Mansi, 22:17 Maurizio Mansi, 28:52 Maurizio Mansi, 42:21 Chris Bartolone, 53:41 Roland Ramoser, 57:04 Markus Brunner.\nRozhodčí: Bolina (CZE) – Lauff (SVK), Poljakov (RUS)\nVyloučení: 5:6 (0:2) + Philippe Bozon – Marchetti na 5 min. a do konce utkání.\nDiváků: 5 875\n\n1. Kanada\nBrankáři: Sean Burke, Eric Fichaud, Rick Tabaracci.\nObránci: Rob Blake, Bryan McCabe, Don Sweeney, Joel Bouchard, Cory Cross, Steve Chiasson, Chris Pronger.\nÚtočníci: Keith Primeau, Owen Nolan, Jarome Iginla, Jeff Friesen, Chris Gratton, Travis Geen, Anson Carter, Dean Evason – , Geoff Sanderson, Rob Zamuner, Shean Donovan, Bob Errey, Mark Recchi.\nTrenéři: Andy Murray, Mike Johnston, Wayne Cashman a Rob Cookson.\n\n2. Švédsko\nBrankáři: Tommy Salo, Johan Hedberg, Tommy Söderström.\nObránci: Magnus Svensson, Tommy Albelin, Marcus Ragnarsson, Mattias Öhlund, Mattias Norström, Roger Johansson, Ronnie Sundin.\nÚtočníci: Michael Nylander, Jörgen Jönsson, Jonas Höglund, Marcus Thuresson, Per Eklund, Nichlas Falk, Daniel Arvedsson, Niclas Sundblad, Stefan Nilsson, Anders Carlsson, Per Svartvadet, Niklas Andersson, Johan Lindblom.\nTrenéři: Kent Forsberg a Tommy Tomth.\n3. Česko\nBrankáři: Milan Hnilička, Roman Čechmánek, Martin Prusek.\nObránci: František Kaberle, Libor Procházka, Ladislav Benýšek, Jiří Šlégr, Vlastimil Kroupa, Jiří Veber, Jiří Vykoukal,\nÚtočníci: Viktor Ujčík, Jiří Dopita, Richard Žemlička, David Výborný, – Robert Reichel, Robert Lang, Vladimír Vůjtek, Pavel Patera, Martin Procházka, Roman Šimíček, Rostislav Vlach, David Moravec, Ondřej Kratěna.\nTrenéři: Ivan Hlinka, Slavomír Lener a Vladimír Martinec\n\n4. Rusko\nBrankáři: Sergej Fadějev, Alexej Jegorov, Maxim Michajlovskij.\nObránci: Sergej Bautin – , Marat Davydov, Anatolij Fedotov, Sergej Fokin, Dmitrij Jerofejev, Dmitrij Krasotkin, Andrej Skopincev.\nÚtočníci: Děnis Afinogenov, Alexander Barkov, Oleg Bělov, Vjačeslav Bucajev, Alexej Čupin, Alexej Jašin, Vadim Jepančincev, Alexander Koroljuk, Alexej Morozov, Andrej Nikolišin, Sergej Petrenko, Alexander Prokopjev, Michail Sarmatin.\nTrenéři: Igor Dmitrijev, Boris Michajlov a Igor Tuzik.\n\n5. Finsko\nBrankáři: Jani Hurme, Jarmo Myllys, Ari Sulander.\nObránci: Mika Strömberg, Teppo Numminen, Timo Jutila, Hannu Virta, Jyrki Lumme, Marko Kiprusoff, Petteri Nummelin.\nÚtočníci: Mika Nieminen, Olli Jokinen, Janne Ojanen, Raimo Helminen, Petri Varis, Ville Peltonen, Saku Koivu, Kai Nurminen, Antti Aalto, Marko Jantunen, Juha Lind, Antti Törmänen, Jarkko Varvio.\nTrenéři: Curt Lindström, Hannu Aravirta a Esko Nokelainen.\n6. USA\nBrankáři: Chris Terreri, John Blue, Tom Askey.\nObránci: Bret Hedican, Eric Weinrich, Scott Lachance, Jon Rohloff, Bryan Berard, Bob Beers, Ken Klee, Matt Martin.\nÚtočníci: Ted Donato, Chris Tancill, Donald Brashear, Marty McInnis, Mike Sullivan, Paul Ranheim, Dan Plante, Todd Krygier, Chris Marinucci, Chris Drury, Darby Hendrikson, Jim Campbell.\nTrenéři: Jeff Jackson, Bob Mancini, Jay Leach a Greg Cronin.\n\n7. Lotyšsko \nBrankáři: Artūrs Irbe, Peteris Skudra, Juris Klodans.\nObránci: Sergejs Čudinovs, Andrejs Maticins, Rodrigo Lavins, Igor Bondarevs, Normunds Sējējs, Kārlis Skrastiņš, Arturs Kupaks.\nÚtočníci: Oleg Znaroks, Harijs Vitolinš, Alexanders Kerčs, Alexanders Beljavskis, Sergej Žoltoks, Igors Pavlovs, Leonid Tambijevs, Aigars Cipruss, Alexanders Semjonovs, Andrejs Ignatovičs, Sergejs Boldaveško, Sergejs Senins, Alexanders Macijevskis.\nTrenéři: Leonid Berežněvs, Maris Baldonicks.\n\n8. Itálie\nBrankáři: Michael Rosati, David Delfino, Andrea Carpano.\nObránci: Bob Nardella, Chris Bartolone, Michael De Angelis, Leo Insam, Georg Comploi, Chad Biafore, Lawrence Rucchin, Giovanni Marchetti.\nÚtočníci: Bruno Zarrillo, Gaetano Orlando, Maurizio Mansi, Mario Chitarroni, Roland Ramoser, Lucio Topatigh, Dino Felicetti, Anthony Iob, Giuseppe Busillo, Markus Brunner, Armando Chelodi, Martin Pavlů.\nTrenéři: Brian Lefley, Dale McCourt a Adolf Insam.\n\n9. Slovensko\nBrankáři: Jaromír Dragan, Pavol Rybár, Eduard Hartmann.\nObránci: Róbert Pukalovič, Ivan Droppa, Jerguš Bača, Ľubomír Sekeráš, Ľubomír Višňovský, Daniel Babka, Stanislav Medřík.\nÚtočníci: Ján Pardavý, Branislav Jánoš, Roman Stantien, Ľubomír Kolník, Jozef Stümpel, Zdeno Cíger – , Vlastimil Plavucha, Peter Pucher, Jiří Bicek, Marián Hossa, Roman Kontšek, Jozef Daňo.\nTrenéři: Jozef Golonka, Vincent Lukáč a Dušan Žiška.\n\n10. Francie\nBrankáři: Cristobal Huet, Francois Gravel, Fabrice Lhenry.\nObránci: Karl Dewolf, Serge Djelloul, Jean-Marc Soghomonian, Steve Woodburn, Jean-Christophe Filippin, Denis Perez, Jean-Philippe Lemoine.\nÚtočníci: Roger Dube, Christian Pouget, Philippe Bozon, Arnaud Briand, Joseph Ouellet, Pierre Pierre Allard, Stephane Barin, Maurice Rozenthal, Laurent Lecompte, Jonathan Zwikel, Anthony Mortas, Laurent Gras, Guillaume Besse.\nTrenéři: Danny Dube, James Tibbets.\n\n11. Německo\nBrankáři: Olaf Kölzig, Josef Heiss, Marc Seliger.\nObránci: Mirco Lüdemann, Brad Bergen, Daniel Nowak, Markus Wieland, Torsten Kienass, Erich Goldmann, Daniel Kunce, Jochen Molling.\nÚtočníci: Peter Draisaitl, Jochen Hecht, Marco Sturm, Andreas Lupzig, Reemt Pyka, Jürgen Rumrich, Martin Reichel, Leo Stefan, Jan Benda, Mark MacKay, Dieter Hegen, Alexander Serikow.\nTrenéři: George Kingston, Erich Kühnhackl a Jim Setters.\n\n12. Norsko\nBrankáři: Steve Allman, Robert Schistad, Øyvind Sørli.\nObránci: Atle Olsen, Svein-Enok Nørstebø, Michael Smithurst, Mats Trygg, Tommy Jakobsen, Carl Oscar Bøe Andersen, Jan-Roar Fagerli.\nÚtočníci: Ole-Eskild Dahlstrøm, Espen Knutsen, Rune Fjeldstad, Trond Magnussen, Øystein Olsen, Per-Åge Skrøder, Sjur-Robert Nilsen, Erik Tveten, Tore Vikingstad, Per-Christian Knold, Marius Trygg, Pål Bøe Johnsen, Morten Fjeld.\nTrenéři: Brent McEwen, Matti Heikkilä.\n\n Švýcarsko - Nizozemsko 8:3 (3:1, 4:0, 1:2)\n\n12. dubna 1997 – Katowice\n\n12. dubna 1997 – Sosnowiec\n\n12. dubna 1997 – Katowice\n\n12. dubna 1997 – Sosnowiec\n\n13. dubna 1997 – Katowice\n\n13. dubna 1997 – Sosnowiec\n\n13. dubna 1997 – Katowice\n\n13. dubna 1997 – Sosnowiec\n\n15. dubna 1997 – Katowice\n\n15. dubna 1997 – Sosnowiec\n\n15. dubna 1997 – Katowice\n\n15. dubna 1997 – Sosnowiec\n\n16. dubna 1997 – Katowice\n\n16. dubna 1997 – Sosnowiec\n\n16. dubna 1997 – Katowice\n\n16. dubna 1997 – Sosnowiec\n\n18. dubna 1997 – Katowice\n\n18. dubna 1997 – Sosnowiec\n\n18. dubna 1997 – Katowice\n\n18. dubna 1997 – Sosnowiec\n\n20. dubna 1997 – Katowice\n\n20. dubna 1997 – Sosnowiec\n\n20. dubna 1997 – Katowice\n\n20. dubna 1997 – Sosnowiec\n\n21. dubna 1997 – Katowice\n\n21. dubna 1997 – Sosnowiec\n\n21. dubna 1997 – Katowice\n\n21. dubna 1997 – Sosnowiec\n\n Japonsko - Litva 3:0 (1:0, 2:0, 0:0)\n\n22. března 1997 – Tallinn\n\n22. března 1997 – Tallinn\n\n23. března 1997 – Tallinn\n\n23. března 1997 – Tallinn\n\n25. března 1997 – Tallinn\n\n25. března 1997 – Tallinn\n\n Ukrajina - Čína 7:1 (4:0, 3:0, 0:1)\n\n22. března 1997 – Kohtla-Järve\n\n22. března 1997 – Kohtla-Järve\n\n23. března 1997 – Kohtla-Järve\n\n23. března 1997 – Kohtla-Järve\n\n25. března 1997 – Kohtla-Järve\n\n25. března 1997 – Kohtla-Järve\n\n Slovinsko - Japonsko 4:1 (1:0, 0:0, 3:1)\n\n27. března 1997 – Tallinn\n\n27. března 1997 – Tallinn\n\n28. března 1997 – Tallinn\n\n28. března 1997 – Tallinn\n\n Čína - Maďarsko 3:7 (0:2, 1:3, 2:2)\n\n27. března 1997 – Kohtla-Järve\n\n27. března 1997 – Kohtla-Järve\n\n28. března 1997 – Kohtla-Järve\n\n28. března 1997 – Kohtla-Järve\n\n Chorvatsko - Austrálie 7:2 (3:0, 2:0, 2:2)\n\n7. dubna 1997 – Canillo\n\n8. dubna 1997 – Canillo\n\n10. dubna 1997 – Canillo\n\n10. dubna 1997 – Canillo\n\n11. dubna 1997 – Canillo\n\n11. dubna 1997 – Canillo\n\n Bulharsko - Španělsko 5:4 (3:0, 0:2, 2:2)\n\n7. dubna 1997 – Canillo\n\n8. dubna 1997 – Canillo\n\n10. dubna 1997 – Canillo\n\n10. dubna 1997 – Canillo\n\n11. dubna 1997 – Canillo\n\n11. dubna 1997 – Canillo\n\n Španělsko - Chorvatsko 3:4 (2:2, 0:2, 1:0)\n\n13. dubna 1997 – Canillo\n\n13. dubna 1997 – Canillo\n\n14. dubna 1997 – Canillo\n\n14. dubna 1997 – Canillo\n\n Bulharsko - Austrálie 3:3 (3:0, 0:0, 0:3)\n\n13. dubna 1997 – Canillo\n\n13. dubna 1997 – Canillo\n\n14. dubna 1997 – Canillo\n\n14. dubna 1997 – Canillo\n\n"}
{"id": "221177", "url": "https://cs.wikipedia.org/wiki?curid=221177", "title": "Pegas (síť)", "text": "Pegas (síť)\n\nPegas je síť (systém), kterou provozuje Ministerstvo vnitra České republiky pro potřeby bezpečnostních složek státu. Dodavatel sítě (EADS/Nortel) uvádí 98% pokrytí území ČR\n\nV síti se od počátku používaly \"Radiostanice Matra\", výrobky firmy Matra-Nortel (nyní EADS). Umožňují individuální a skupinovou komunikaci (systémová komunikace), provoz v přímém režimu DIR (nesystémová komunikace) a datové přenosy v systému (SMS aplikace, IP aplikace).\n\nO modernizaci Tetrapolu nebo o přechodu na LTE/5G rozhodne vláda v roce 2018.\n\n\n\n"}
{"id": "221182", "url": "https://cs.wikipedia.org/wiki?curid=221182", "title": "Kolínská řepařská drážka", "text": "Kolínská řepařská drážka\n\nKolínská řepařská drážka postavená v roce 1894 byla nejstarší řepařskou drážkou v Čechách. Vedla z Kolínského cukrovaru, který stál v místě dnešní Elektrárny Kolín a.s., do Františkova (Ovčáry), do Býchor a až do Jestřabí Lhoty. Celková délka trati dosáhla 10,6 km, odbočka do Františkova měřila dalších 0,9 km. Ke svému účelu sloužila drážka téměř 70 let. V 60. letech 20. století byla zrušena. Provoz řepařských vlaků zabezpečovaly původně parní lokomotivy, později motorové dvounápravové B 600/70 a BN 60. Vagony uvezly až 8 tun řepy.\n\nV roce 2000 bylo založeno občanské sdružení \"Klub pro obnovu Kolínské řepařské drážky\". Cílem klubu bylo obnovit část řepařské drážky v úseku Kolín – Býchory a vybudovat muzejní expozici, kde by se návštěvníci mohli seznámit s historií cukrovarnictví a dopravy řepy v Polabí. V lednu 2005 vydal Městský úřad v Kolíně územní rozhodnutí ke stavbě \"Obnova Kolínské řepařské drážky\".\n\nUkončena 15. května 2006. Byla vybudována dešťová a splašková kanalizace, vodovod, trafostanice a přípojka NN, byla provedena část hrubých terénních úprav a zahájena stavba komunikace. Práce na první etapě byly zpožděny v důsledku nepříznivého zimního a posléze i jarního počasí.\n\nStavba infocentra sloužícího zároveň jako nádražní budova v areálu Kolínské řepařské drážky v Kolíně Sendražicích.\n\nVybudování kolejového tělesa s rozchodem 600 mm a výtopny.\n\nSlavnostní zahájení provozu proběhlo 23. června 2007.\n\n\n"}
{"id": "221183", "url": "https://cs.wikipedia.org/wiki?curid=221183", "title": "Řepařská drážka", "text": "Řepařská drážka\n\nŘepařská drážka je úzkorozchodná dráha sloužící k dopravě cukrové řepy z míst, kde je pěstována, přímo do cukrovaru.\n\nPolabské řepařské drážky vznikaly na přelomu 19. a 20. století a jejich délka dosáhla více než 130 km. Jednalo se o drážky vycházející z Kolína, Vlkavy, Křince, Kopidlna, Dymokur a Libněvsi. Nejstarší drážkou tohoto typu byla kolínská řepařská drážka postavená v roce 1894.\n"}
{"id": "221184", "url": "https://cs.wikipedia.org/wiki?curid=221184", "title": "Grand Prix USA 2007", "text": "Grand Prix USA 2007\n\n XXXVI SAP United States Grand Prix\n\n\n Kimi Räikkönen - Ferrari F2007- 1:13.117\n\n\n Lewis Hamilton- McLaren MP4/22- 1:12.331\n\n"}
{"id": "221187", "url": "https://cs.wikipedia.org/wiki?curid=221187", "title": "Nano-RAM", "text": "Nano-RAM\n\nNano-RAM (NRAM) je proprietární typ paměti s přímým přístupem dat vyvíjený společností Nantero, jenž nepotřebuje pro uchováváni dat dodatečnou energii. Principem NRAM je založen na mechanické pozici uhlíkových nanotrubiček, jež jsou vsazeny mezi oblasti izolačního substrátu. Použitím nanotechnologie se počítá s velkou kapacitou paměti na velmi malém prostoru. Vývoj těchto pamětí je ve finální části a počítá se z brzkým zavedením na trh.\n\nTechnologie je založena na známém principu, kdy zkřížené uhlíkové nanotrubičky se dotýkají nebo jsou mírně odděleny od rovinného povrchu elektrody nad níž se nachází. Pohyb zkřížených uhlíkových nanotrubiček je vertikální. Dochází k van der Waalsově interakci mezi elektrodou a nanotrubičkami. \nNRAM článek je složen z několika nanotrubiček, jež jsou zavěšeny mezi izolovanými ostrovy. Mezi izolovanými ostrovy a pod nanotrubičkami se nachází kovová elektroda. V klidovém stavu jsou nanotrubičky nataženy 13 nm nad kovovou elektrodou. Vzdálenosti mezi izolovanými ostrovy je 130 nm. Délka ostrovu je 100 nm. Na každém izolovaném ostrovu se nachází zlatý bod, jenž slouží jako mezipřechod mezi nanotrubičkami a vnější řídicí logikou. \n\nFyzická struktura NRAM je složena z mnoha uhlíkových nanotrubiček, jenž jsou integrovány na křemíkovém čipu. Tento čip obsahuje řady prutových kovových elektrod, mezi nimiž jsou mírně vyšší izolované vrstvy, tzv. ostrovy. Přebytečné nanotrubičky jsou odstraněny. Ostatní nanotrubičky jsou spojeny do zlatých mezipřechodů na jednotlivých izolovaných ostrovech. \n\nPro proces čtení se používá malá hodnota přiloženého napětí (předpokládá se okolo 1 V) mezi elektrodu a mezipřechod. Pokud se nejsou nanotrubičky dostatečně blízko (5 nm) elektrody neprochází žádný proud. Tento stav reprezentuje logickou hodnotu 0. Jestliže proud prochází mezi elektrodou a mezipřechodem znamená to, že nanotrubičky jsou dostatečně blízko elektrody a projevuje se kvantový jev – tunelování. Tento stav se považuje za logickou hodnotu 1.\n\nPro proces zápisu se používá větší hodnota přiloženého napětí (předpoklad okolo 3,3 V) mezi dvě kovové elektrody. Tato napětí způsobí dostatečné přiblížení nanotrubiček ke kovové elektrodě. Pro změnu stavu stačí změnit polaritu zapisujícího napětí. Další možností je přiložit jedno velké přídavné napětí mezi elektrodu a mezipřechod, požadované paměťové buňky.\n\nPoloha nanotrubiček určuje dva stálé stavy, jež potřebujeme k vytvoření paměťového prvku. V poloze logická nula je mechanické napětí nanotrubiček malé. To vede při čtení malým napětím k vyčtení nulového proudu. Pokud se nanotrubičky začnou přibližovat k elektrodě, začne se objevovat van der Waalsova síla. Tato síla je dostatečná, aby překonala mechanické napětí a dochází k přiblížení nanotrubiček a kovové elektrody. V této pozice nanotrubičky po neomezenou dobu setrvávají. Tato pozice je pak logická 1. Tento jev je velmi odolný proti působení vnějších sil jako je záření, jež může například vymazat konvenční DRAM.\n\nNynější metoda výroby, při nichž se musí odstraňovat špatně orientované nepotřebné nanotrubičky je nepraktická. Dnešní stroje vytvářející epitaxní vrstvy nevykazují potřebnou přesnost výroby. Pro zavedení do praxe se vytvářejí NRAM s menší hustotou paměťových buněk na jednotku plochy, jež splňují podmínky dnešních výrobních strojů. Dále se pracuje na zdokonalování výrobních procesů.\n\nNRAM má nyní zhruba stejnou hustotu kapacity paměti na jednotku plochy jako DRAM. DRAM je složena z velkého počtu kondenzátorů, jež jsou tvořeny dvěma plíšky mezi nimiž je tenká vrstva izolace. Struktura NRAM je podobná. Vývody a elektrody jsou zhruba stejně veliké jako štítky u DRAM. Rozdíl je v tom, že nanotrubičky jsou mnohem menší jako struktura kondenzátoru. Proti sobě u DRAM tak působí velikost kapacity kondenzátoru a plošná velikosti kondenzátoru. Čím menší kapacita kondenzátoru, tím větší počet opakování nabíjení. Jde o tzv. refresh Tato skutečnost se u NRAM vůbec nevyskytuje. NRAM technologie je omezena pouze aktuálním stavem litografických technik ve výrobě. Nano-RAM v budoucnu dosáhnou mnohem větší hustoty kapacity paměti než je DRAM a bude mnohem levnější. Jediné omezení výroby je nyní spojení nové uhlíkové technologie nanotrubiček se standardním křemíkovým průmyslem.\n\nNRAM na rozdíl od DRAM nepotřebuje dodatečnou energii pro proces obnovovaní. Je tedy odstraněn významně negativní refresh jev. Díky tomu je umožněn rychlejší zápis informace do NRAM. Celková spotřeba energie NRAM je mnohem menší než DRAM. Dle předpokladů DRAM dosáhne rychlosti SRAM, ale bude mnohem levnější a bude mít mnohem větší hustotu paměťových prvku na jednotku plochy.\n\n"}
{"id": "221189", "url": "https://cs.wikipedia.org/wiki?curid=221189", "title": "Mirandolina", "text": "Mirandolina\n\nMirandolina, H. 346, je opera skladatele Bohuslava Martinů na vlastní libreto, zkomponovaná v letech 1953–1954.\n\nMartinů složil \"Mirandolinu\" pro Guggenheimovu nadaci při svém pobytu v Nice. Kvůli tomu, že nemohl najít vhodného libretistu, zpracoval sám předlohu Carla Goldoniho \"La Locandiera\" (česky uváděná jako \"Mirandolína\"), a to původní italský text, což ho zdržovalo při kompozici.\n\nPůvodní odmítavé stanovisko dramaturgů, že je dílo „těžké“, Martinů nechápal. Nakonec se premiéra konala v provedení souboru Národního divadla v Praze na scéně tehdejšího Smetanova divadla (nyní Státní opera Praha), ale vinou problémů s nakladatelem až 17. května 1959 pod řízením dirigenta Václava Kašlíka.\n\nPo představení postav (markýze di Forlimpopoli, hraběte d'Albafiorita a rytíře di Ripafrattta – a titulní postavy, hostinské Mirandoliny) se rozbíhá děj, v němž hrabě stojí o hostinskou, zatímco ta chystá pomstu přezíravému rytíři, v čemž jí má pomáhat i její služebník Fabrizio. Ve druhém jednání pomáhají zaplést léčku Mirandolině i dvě herečky, které se vydávají za vznešené dámy. Rytíř propadá lásce k Mirandolině.\n\nMezihru před třetím, posledním jednáním tvoří často samostatně provozované \"Saltarello\". Rytíř zoufale žárlí na Mirandolinu, do které se ale zamilovali i oba další šlechtici. Celý příběh rozplétá až Mirandolina, která přede všemi nabídne manželství zamilovanému Fabriziovi.\n\n\n"}
{"id": "221193", "url": "https://cs.wikipedia.org/wiki?curid=221193", "title": "Řecké pašije", "text": "Řecké pašije\n\nŘecké pašije, H. 372, jsou vrcholné operní dílo skladatele Bohuslava Martinů na vlastní libreto podle románu \"Kristus znovu ukřižovaný\" () řeckého spisovatele Nikose Kazantzakise. Opera existuje a provozuje se ve dvou různých verzích, jejichž premiéry byly v roce 1961 v Curychu a v roce 1999 v Bregenzu.\n\nBohuslav Martinů dlouhou dobu uvažoval o napsání operního dramatu, už před druhou světovou válkou např. žádal Karla Čapka o zaslání libreta, později uvažoval o hře Anského \"Dybuk\". Vhodnou látku ale nalezl až na sklonku svého života.\n\nV roce 1954 přečetl Martinů Kazantzakisův román \"Řek Zorba\" a byl jím nadšen. Kazantzakis shodou okolností v té době také pobýval ve francouzském Antibes, a tak se oba umělci v říjnu 1954 osobně seznámili. Martinů původně plánoval zhudebnit Zorbu, ale nakonec si to rozmyslel, protože by bylo obtížné vybudovat tak rozsáhlé operní dílo jen pro dvě jednající osoby. Poslechl tedy doporučení Kazantzakise a začal pracovat na zhudebnění jiného jeho románu \"Kristus znovu ukřižovaný\" (vyšel anglicky jako \"The Greek Passion\", tj. \"Řecké pašije\"). Už na podzim roku 1954 začal Martinů s prací na opeře, ale nejprve začal sám psát libreto, což mu zabralo nejvíce času.\n\nKazantzakis podporoval Martinů při jeho zásazích do děje, aby byl zajištěn dramatický spád vzniklé opery. Zásahů ale bylo potřeba mnoho a práce se protahovaly. Navzdory zestručnění vznikalo obří dílo o čtyřech jednáních a šestnácti scénách. Ke komponování se nedostal dřív než za rok a až v roce 1956 pracoval na opeře soustavněji. 15. června 1957 je ale první verze hotova a Rafael Kubelík se přimlouval v Londýně, ve slavné opeře Covent Garden o jejich uvedení. Tamní vedení divadla se rozhodlo předložit operu komisi odborníků a na základě jejího verdiktu ji odmítlo.\n\nO \"Řecké pašije\" ale projevil zájem operní dům v Curychu, který však přiměl Martinů k zásadním škrtům. Martinů ale místo zkracování zcela překomponoval podstatné části opery. Ve skutečnosti je možné právem hovořit o dvou verzích \"Řeckých pašijí\" jako o dvou různých operách. Celá partitura druhé verze opery byla dokončena až 15. ledna 1959, kdy již byl Kazantzakis po smrti (zemřel 26. října 1957). Curych skutečně operu přijal, světová premiéra se tam však konala až 9. června 1961. Již v tomtéž roce byla partitura opery vydána tiskem ve vídeňském nakladatelství Universal Edition.\n\n\"Osoby uvedeny podle druhé verze.\"\n\nI. jednání: V řecké vesnici Lykovrissi se chystají velikonoční pašijové hry. Kněz Grigoris rozděluje role – pastýř Manolios bude představovat Krista, vdova Katerina Marii Magdalenu a Panait, její nápadník, bude Jidáš. Jednotliví vesničané uvažují nad významem sobě přidělených rolí a nad tím, jak se jejich chování s nimi shoduje. Nastává soumrak a do vesnice přichází pod vedením kněze Fotise skupina uprchlíků z jiné vesnice, která byla zničena nájezdem Turků. Grigoris se ale obává o blahobyt svých spoluobčanů, a když jedna z uprchlic umírá hladem, označí ji za nositelku cholery a uprchlíky vyhání. Katerina ale nabízí skupině pomoc a Manolios jim ukazuje blízkou horu, kde se mohou usadit.\n\nII. jednání: Katerina je zamilovaná do Manolia. Lakomec Ladas chce získat bohatství od uprchlíků za peníze, které dává kramáři Jannakosovi. Ten ale vidí bídu uprchlíků, zželí se mu jich a místo podvodu na nich jim odevzdá přinesené peníze.\n\nIII. jednání: Manolios se chová stále více jako Ježíš. Katerinu přesvědčuje, že jejich láska může být jen duchovní, jako byla láska Krista k Marii Magdaleně. Vyzývá také vesničany, aby pomohli uprchlíkům, ale starší obyvatelé vesnice jsou proti a rozmýšlejí plán, jak tomu a rostoucímu vlivu Manolia ve vesnici zabránit.\n\nIV. jednání: Na vesnické svatbě Grigoris Manolia vylučuje z církve a odsuzuje ho. Manolios vysvětluje své jednání jako vedené Ježíšovými myšlenkami. Z hory sestupují zbídačelí uprchlíci, v nastalé rozepři Panait Manolia zabije. Lid na obou stranách želí Manoliovy smrti, uprchlíci opouštějí vesnici, aby našli jiné místo k životu.\n\nDílo bylo v ČSSR poprvé uvedeno dne 3. března 1962 v Janáčkově divadle v Brně. Dirigentem byl František Jílek. Přeložila Eva Bezděková (viz kniha \"Opera\", autorka Anna Hostomská, Státní hudební vydavatelství 1965).\nV pražském Národním divadle nastudoval \"Řecké pašije\" jako první režisér Václav Kašlík s dirigentem Josefem Kuchinkou v roce 1967. Hlavní role ztvárnili Ivo Žídek (Manolios), Eduard Haken (Grigoris) a Naděžda Kniplová (Kateřina). Znovu se na českou první scénu dílo vrátilo až v roce 1984 (režie opět Kašlík, dirigent Zdeněk Košler) a bylo hráno 64krát.\n\nVe Velké Británii uvedla operu nejprve Velšská národní opera v dubnu 1981 za řízení Charlese Mackerrase, později zaznamenaná na komerční audio nahrávku. Ve Spojených státech byla hrána poprvé v nastudování studentů hudební školy Indiana University v Metropolitní opeře v New Yorku také v roce 1981.\n\nPrvní verze byla zrekonstruována muzikologem Alešem Březinou až v roce 1999 pro operní festival v Bregenzu, kde byla uvedena ve světové premiéře 20. června 1999. Režíroval ji David Pountney a dirigoval Ulf Schirmer. Londýnská Covent Garden, která operu odmítla v roce 1957, ji uvedla záhy po Bregenzu 25. dubna 2000.\n\nV lednu 2005 proběhla česká premiéra první verze opery v Národním divadle v Brně v Pountneyho režii a za řízení dirigenta Christiana von Gehrena. 13. dubna 2006 byly \"Řecké pašije\" v první verzi poprvé uvedeny i v Národním divadle, původní inscenaci vytvořil režisér Jiří Nekvasil, kritika ji označila za provinční.\n\nV Řecku byly pašije poprvé uvedeny v roce 2005 pod taktovkou Christiana von Gehrena, který byl Schirmerovým asistentem při světové premiéře v Bregenzu.\n\n\n\n"}
{"id": "221195", "url": "https://cs.wikipedia.org/wiki?curid=221195", "title": "Estonská osvobozenecká válka", "text": "Estonská osvobozenecká válka\n\nEstonská osvobozenecká válka, příp. Estonská válka za nezávislost (estonsky \"Vabadussõda\") byla válka, v níž nově vzniklá Estonská republika v letech 1918–1920 bránila svou samostatnost proti vojskům sovětského Ruska, baltoněmecké Zeměbrany a některým pravidelným německým vojenským jednotkám.\n\nPo skončení Severní války a uzavření smlouvy v Nystadu roku 1721 se Estonsko stalo součástí Ruského impéria. Postupný růst kulturního a politického sebevědomí Estonců během následujícího období národního obrození vedl vůdčí osobnosti estonského národního života k formulaci programu, který požadoval vyhlášení samostatného estonského státu. Po Únorové revoluci v Rusku bylo dosud administrativně rozdělené estonské území sjednoceno do samosprávné gubernie, řízené ve vnitřních záležitostech zemským sněmem.\n\nPo Říjnové revoluci a zhroucení dosavadní ruské moci bolševická vláda rozhodla dne 26. listopadu 1917 o rozpuštění estonského zemského sněmu. V reakci na to se zemský sněm 28. listopadu 1917 prohlásil za nejvyšší a suverénní zákonodárný orgán na estonském území do doby, než bude zvoleno nové zákonodárné shromáždění. Bolševici ale jako odpověď rozehnali zemský sněm násilím a přislíbili volby na počátek roku 1918. Avšak poté, co v těchto volbách jasně zvítězili zastánci estonské samostatnosti, byly výsledky voleb bolševickou vládou anulovány.\n\nČlenové rozehnaného zemského sněmu a další politicky angažovaní Estonci v ilegalitě dále připravovali kroky k vyhlášení estonské suverenity. Dne 18. února 1918 zahájilo císařské Německo novou ofenzívu proti Rusku, ustanovil zemský sněm 19. února tříčlenný „Záchranný výbor“, který měl jako výkonný orgán sněmu za úkol připravit a vyhlásit samostatnost. Když 24. února ruská vojska na ústupu před postupující německou armádou opustila Tallinn, ustavil Záchranný výbor prozatímní vládu a vydal deklaraci o vzniku nezávislé Estonské republiky. Už 25. února však do Tallinnu vstoupila německá vojska a německé velení anulovalo deklaraci a prohlásilo aktivity směřující k samostatnosti Estonska za nezákonné. Uzavřením brestlitevské mírové smlouvy 3. března byla Německu potvrzena vojenská přítomnost v Pobaltí. Estonská prozatímní vláda ale byla během května 1918 uznána Británií, Francií a Itálií za legitimní vládu nezávislého Estonska.\n\nProti vývoji k suverénnímu estonskému státu se postavila též vládnoucí baltoněmecká vrstva. Zástupci baltských Němců Estonska a Livonska vyhlásili 12. dubna samostatný Baltský stát a následně jeho personální unii s Pruským královstvím. Německo zpočátku na tento vývoj oficiálně nereagovalo, teprve 12. září uznalo suverenitu Baltského státu, ale zůstalo v tomto aktu osamoceno. Pod dojmem pro Německo nepříznivého válečného vývoje se zástupci Baltského státu shodli na spojení s obdobným státním útvarem, Vévodstvím Kuronsko a Zemgalsko, a 5. listopadu 1918 vyhlásili Spojené baltské vévodství s hlavním městem Rigou.\n\nKdyž 11. listopadu uznalo Německo svou porážku v 1. světové válce podepsáním příměří v Compiègne, přestalo platit mezinárodní pověření Německa ke správě baltských zemí. Německé jednotky se tak začaly stahovat z Pobaltí. Sovětská vláda dostala možnost znovu získat kontrolu nad pobaltskými zeměmi a zahájila proto 13. listopadu 1918 rozsáhlou ofenzívu do Pobaltí. V jejím počátku dne 28. listopadu 1918 vkročila sovětská armáda na estonské území a zaútočila na Narvu. Tento okamžik se zpravidla počítá za faktický začátek estonské osvobozenecké války.\n\nEstonské branné síly teprve vznikaly. První sovětský útok byl veden dvěma plně vyzbrojenými divizemi o celkové síle 12 000 mužů, proti nimž stálo jen 2 000 estonských vojáků s pouze lehkou výzbrojí. Estonská armáda proto v prvním měsíci války ustupovala a jen drobnými akcemi brzdila postup nepřítele. Hned druhý den války, 29. listopadu, padly do sovětských rukou Narva a Narva-Jõesuu, a v následujících týdnech pak celé východní a jihovýchodní Estonsko. Počátkem ledna 1919 byla frontová linie vzdálena pouhých 34 km od Tallinnu.\n\n23. prosince 1918 byl vrchním velitelem estonských ozbrojených sil jmenován generál Johan Laidoner, který od estonské vlády obdržel zvláštní pravomoci k provedení všeobecné mobilizace a válečných rekvizic. K 5. lednu 1919 dosáhla estonská armáda síly 14 000 mužů. Ještě v prosinci dorazila Estoncům na pomoc eskadra britských lehkých křižníků, které převzaly ochranu estonského pobřeží před sovětským loďstvem a estonským obráncům Tallinnu předaly několik dodávek zbraní.\n\n4. ledna 1919 se Laidonerovi podařilo v bitvě u Kehry prolomit postupující frontu a zastavit bolševický postup. 6. ledna zahájily estonské ozbrojené síly protiofenzívu. Síla estonské armády přitom průběžně narůstala o nové odvedence z postupně osvobozovaného území, o žákovské dobrovolnické sbory a o ukořistěnou techniku. Během dalších bojů posílilo estonskou stranu přibližně 3 500 dobrovolníků z Finska, několik set dobrovolníků ze Švédska a Dánska, a bělogvardějský Severní armádní sbor o síle 3 000 mužů, který byl zprvu začleněn přímo do estonské armády. 24. února 1919 předstoupil generál Laidoner před estonský zemský sněm s oznámením, že estonské území bylo očištěno od nepřátel. Na 6 000 rudoarmějců bylo zajato, estonská armáda ukořistila 40 děl a další vojenskou techniku.\n\nÚspěch Laidonerovy ofenzívy přiměl sovětské velení, aby 22. února zastavila operace v Lotyšsku, Litvě a Bělorusku. Z celkem 285 000 sovětských vojáků operujících na západní frontě bylo 80 000 převeleno do nového útoku proti Estonsku. Od března do května se Rudá armáda pokoušela marně prolomit Estonskou obranu. Výsledkem bylo, že díky oslabené sovětské prezenci v Lotyšsku a Litvě se litevské osvobozenecké armádě podařilo 23. dubna osvobodit Vilno a Baltská zeměbrana s několika lotyšskými oddíly 22. května obsadila Rigu. Estonské ozbrojené síly mezitím dokončily mobilizaci a dosáhly síly 74 500 mužů.\n\n12. května přešly estonské síly z obrany do nového protiútoku a 25. května obsadily Pskov. V červnu generál Laidoner vyčlenil z estonské armády bělogvardějce jako samostatnou Severozápadní armádu a předal jejich velení bělogvardějskému generálovi Nikolaji Judeničovi, který následně s podporou estonských jednotek a britského námořnictva zahájil ofenzívu na Petrohrad. Koncem září Severozápadní armáda postoupila až na předměstí Petrohradu. V této situaci do města přijel osobně Lev Trockij, znovuzorganizoval rozpadající se sovětské jednotky a zastavil bělogvardějský útok.\n\nZatímco na východě estonská armáda podporovala Judeničovu ofenzívu, na jihu spolupracovala s formujícími se lotyšskými ozbrojenými silami. Když se po Laidonerově protiofenzívě sovětská vojska byla nucena stáhnout z většiny lotyšského území, stala se hlavním protivníkem estonských jednotek Baltská zeměbrana, od listopadu 1918 formovaná armáda Spojeného baltského vévodství. Vedením Zeměbrany byl pověřen generál Rüdiger von der Goltz, velitel německých říšských jednotek, setrvavších i po porážce Německa na pobaltském území, takzvané Železné brigády. Železná brigáda od té doby de facto vystupovala jako součást Zeměbrany.\n\nZeměbrana se do válečných dějů vložila už při sovětské ofenzívě na sklonku roku 1918, kdy bránila estonským a lotyšským jednotkám zaujmout obranné pozice proti postupující Rudé armádě. Již počátkem roku 1919 si ale i velení Zeměbrany uvědomilo rozsah sovětské hrozby, a Zeměbrana se začala zapojovat do bojů proti Rudé armádě. Zároveň však postupně obsazovala území, které bylo podřízeno lotyšské prozatímní vládě Kārlise Ulmanise.\n\nLotyšská prozatímní vláda se již v lednu roku 1919 obrátila na estonskou vládu s žádostí o pomoc v boji za lotyšskou nezávislost. Od února probíhal v Estonsku výcvik lotyšských vojáků, 31. března 1919 byla zformována lotyšská brigáda o síle 9 800 mužů, jejímž velitelem se stal plukovník Jorģis Zemitāns. Když pak Zeměbrana 22. května 1919 obsadila Rigu a pokračovala v postupu na sever proti estonským pozicím v severním Lotyšsku, zahájily 24. května spojené estonsko-lotyšské síly postup na jih. Rozhodujícím střetnutím se stala bitva o Cēsis ve dnech 19.–23. června 1919, v níž Zeměbrana utrpěla rozhodující porážku. Další postup estonských a lotyšských jednotek pak vytlačil Zeměbranu z velké části lotyšského území a umožnil uzavření příměří 3. července.\n\nPoté, co se během října 1919 Trockému podařilo zastavit bělogvardějský útok na Petrohrad, zhodnotilo sovětské velení situaci jako vhodnou k protiútoku spojenému s novým útokem na Estonsko. Ofenzíva byla zahájena 22. října 1919. Judeničovy jednotky ustoupily na estonské území, kde je estonské velení z obavy před neloajalitou vůči suverénnímu Estonsku nechalo odzbrojit a internovat. Rudá armáda ovšem pokračovala v útoku na Estonsko.\n\nVe dnech 18.–30. listopadu došlo v oblasti Narvy k nejtvrdším bojům celé estonské osvobozenecké války. Na narevskou frontu byly převeleny téměř všechny estonské jednotky, aby bránily estonské území před početně podstatně silnějším útočníkem. Pozice na narevském předpolí se jim nakonec podařilo udržet, díky čemuž 5. prosince 1919 mohly v Tartu začít mírové rozhovory mezi sovětským Ruskem a samostatným Estonskem. Drobnější boje ještě pokračovaly, 30. prosince se Rudá armáda pokusila ještě o poslední průlom, ale po jeho naprostém neúspěchu přistoupilo sovětské velení 3. ledna 1920 na příměří.\n\nPo zdlouhavých jednáních byla 2. února 1920 v Tartu uzavřena mírová smlouva mezi Estonskem a sovětským Ruskem. Rusko v ní především\nuznalo \"„bezpodmínečnou nezávislost a samostatnost estonského státu, vzdávajíc se dobrovolně a na věčné časy všech mocenských práv, které uplatňovalo Rusko vůči estonskému lidu a zemi státoprávně, jakož i na základě mezinárodních smluv, které nyní ve smyslu zde uvedeném nadále pozbývají své platnosti.“\"\n\nRusko se dále zavázalo mimo jiné k zaplacení válečných reparací ve výši 15 miliónů zlatých rublů a k volitelné repatriaci Estonců pobývajících na území Ruska. Uznalo hranici mezi oběma zeměmi přibližně odpovídající linii příměří ze 3. ledna. Estonsko tak získalo strategické Narevské předpolí, osídlené většinovým estonským obyvatelstvem, a další část převážně baltofinskými Setuky osídleného Pečorska.\n\nPřestože Rusko některé své závazky z Tarbatské mírové smlouvy nesplnilo a dnes je zřejmé, že již při podepsání dohody počítalo bolševické vedení s budoucí anexí Estonska, znamenala smlouva první mezinárodní uznání samostatného Estonska de iure a zajišťovala novému státu alespoň několik let klidu od ruské expanzivní politiky.\n\nV estonské osvobozenecké válce padlo na estonské straně přibližně 5 600 vojáků, 15 000 bylo zraněno, 667 padlo do zajetí. Počty obětí na sovětské straně nejsou známy, přibližně 10 000 rudoarmějců padlo do estonského zajetí. Na straně Zeměbrany nejsou známy počty obětí ani počty zajatých.\n\n\n\n"}
{"id": "221196", "url": "https://cs.wikipedia.org/wiki?curid=221196", "title": "Aleš Březina", "text": "Aleš Březina\n\nMgr. Aleš Březina (* 17. září 1965 Teplice) je český hudební skladatel a muzikolog, který se zabývá především osobností a dílem Bohuslava Martinů. Je ředitelem Institutu Bohuslava Martinů a autorem koncertní, divadelní a filmové hudby.\n\nVystudoval hudební konzervatoř v Plzni (obor housle) a muzikologii na Karlově univerzitě v Praze a na univerzitě v Basileji a v Berlíně. Věnuje se dílu Bohuslava Martinů, o němž napsal řadu studií, Od roku 1994 působí jako ředitel Institutu Bohuslava Martinů. Řídí kritické Souborné vydání děl Bohuslava Martinů a sám připravil kritická vydání několika jeho skladeb.\n\nV roce 1998 úspěšně zrekonstruoval původní verzi opery Bohuslava Martinů \"Řecké pašije\", která pak byla uvedena na hudebním festivalu v Bregenzu ve světové premiéře v roce 1999. V Praze byla tato verze opery uvedena v Národním divadle, premiéry 13. a 15. dubna.2006.\n\nKromě Bohuslava Martinů popularizuje i další hudební skladatele (Leoše Janáčka, Nikolaje Andrejeviče Rimského-Korsakova) i v pořadech České televize, rakouské televize ORF a televizního programu 3SAT, jejichž byl spoluautorem.\n\nJe ženatý, má dceru a syna.\n\n\n\n\nRozsáhlá je i jeho práce pro divadlo, kde spolupracoval s Jiřím Ornestem, Jiřím Nekvasilem, Janem Hřebejkem, Jiřím Menzelem, Šimonem Cabanem, Janem Nebeským, Martinou Schlegelovou, Robertem Wilsonem a dalšími.\n\n\nBřezina složil hudbu k více než 20 filmům např. Jana Hřebejka (Musíme si pomáhat, Horem pádem, Kráska v nesnázích, Kawasakiho růže, Líbánky, Případ pro exorcistu), Petra Zelenky (Knoflíkáři), Dagmar Knöpfel (Durch diese Nacht sehe ich keinen einzigen Stern) a Jiřího Menzela (Obsluhoval jsem anglického krále, Donšajni), k dokumentárním filmům Olgy Sommerové (Věra 68, Marta) a Olgy Špátové (Největší přání 3), kde ve dvou jeho písních zpívá Aneta Langerová. Za svou filmovou hudbu byl 3x nominován na cenu Český lev (Horem pádem, Obsluhoval jsem anglického krále, Líbánky), 1x na Cenu české filmové kritiky (Líbánky), za hudbu k filmu Kawasakiho růže byl nominován na cenu European Film Composer 2010. Soundtracky vyšly u firem Sony Bonton Music a Milan Records v Paříži.\n\n\n"}
{"id": "221198", "url": "https://cs.wikipedia.org/wiki?curid=221198", "title": "Vltavická brázda", "text": "Vltavická brázda\n\nVltavická brázda je geomorfologický podcelek v jihovýchodní části Šumavy. Rozprostírá se na ploše 136 km² a má průměrnou nadmořskou výšku 851 m. Na západě sousedí s Šumavskými pláněmi, na severu s Boubínskou hornatinou, Prachatickou hornatinou a Želnavskou hornatinou, na východě s Českokrumlovskou vrchovinou a na jihu s Trojmezenskou hornatinou. Brázda je úzkou erozně denudační sníženinou protaženou ve směru severozápad – jihovýchod, s výškovou členitostí 50 – 100 m. Je založená na směrných tektonických poruchách, omezená příkrými zlomovými svahy. Ploché dno překrývá mocný kryt zvětralin, údolní niva Vltavy a četná rašeliniště (Mrtvý luh).\n\nVltavická brázda prochází téměř všemi horninovými komplexy moldanubika (biotitické granitizované ruly, ortoruly, biotitické migmatitické pararuly, svorové ruly kaplické série) a moldanubického plutonu (dvojslídný granodiorit, dvojslídná žula, porfyrovitá žula).\n\nVltavickou brázdou protéká Vltava, stékají se zde Teplá a Studená Vltava. Více než třetina území je zatopena Lipenskou nádrží\n"}
{"id": "221199", "url": "https://cs.wikipedia.org/wiki?curid=221199", "title": "Pemikan", "text": "Pemikan\n\nPemikan (též pemmikan) je směs sušeného masa, sušeného ovoce, tuku a dalších přísad. Indiáni si jej vyráběli na zimu nebo na dobu, kdy se přesouvali z místa na místo. Obsahoval mnoho důležitých látek.\n\nPemikan se vyráběl obvykle z bizoního masa, méně často se používalo losí nebo jelení maso. Maso se nejprve usušilo a pak rozemlelo mezi kameny, poté se smísilo s jemně krájeným lojem (nejoblíbenější byl tuk z bizoních ledvin), morkem a bobulemi. Obvykle se užívaly jalovčinky, brusinky a plody muchovníku, méně často divoké třešně, kanadské borůvky a černé jeřabiny. Indiáni balili hotový pemikan do velkých balíků ze surové kůže zvaných \"parfleš\". Pemikan vydržel v poživatelném stavu až 10 let. Z pemikanu se obvykle vařila polévka nebo ragú. V nouzi bylo možné pemikan rozsekat na kousky a žvýkat.\n\n\n"}
{"id": "221200", "url": "https://cs.wikipedia.org/wiki?curid=221200", "title": "Hořenec", "text": "Hořenec\n\nNázev Hořenec má více sídel:\n"}
{"id": "221204", "url": "https://cs.wikipedia.org/wiki?curid=221204", "title": "HPLC", "text": "HPLC\n\nHPLC je zkratka pro vysokoúčinnou kapalinovou chromatografii (angl. \"high-performance liquid chromatography\") – chromatografickou techniku sloužící k separaci složek vzorku za účelem stanovení jejich přítomnosti i koncentrace ve vzorku, popř. i k izolaci jednotlivých složek směsi (tzv. preparativní chromatografie). Na rozdíl od běžné sloupcové chromatografie je součástí HPLC aparatury výkonné vysokotlaké čerpadlo, které umožňuje průtok mobilní fáze kolonou menších rozměrů, v níž je stacionární fáze vázaná na částice o velikosti pouze několik mikrometrů. Díky tomuto uspořádání dosahuje HPLC vyšší účinnost separace látek za kratší dobu ve srovnání s klasickou sloupcovou chromatografií.\n\nObjev chromatografie je připisován M. S. Cvětovi, který v roce 1903 v uspořádání kapalina-adsorbent první rozdělil na sloupci sorbentu listová barviva (chlorofyly a karotenoidy). Obdobně D. T. Day rozdělil na sloupci některé složky ropy. Ačkoli byla plynová chromatografie navržena podstatně později a vztahovala se k užšímu okruhu látek, její rozvoj byl velmi bouřlivý oproti chromatografii kapalinové a teprve počátkem čtyřicátých let, po objevení rozdělovací chromatografie, se kolonová kapalinová chromatografie začala rozvíjet ve své klasické podobě. V roce 1952 byla dokonce udělena Nobelova cena za práci v oboru chromatografie autorům Martin a Synge.\n\nJednou z příčin pomalého rozvoje kapalinové chromatografie bylo to, že nebyly známy vhodné aparatury, zejména citlivé a univerzální detektory (průtokové cely s objemem 10 µl) a bezpulsní čerpadla mobilní fáze pracující za vysokých tlaků (až několik desítek MPa). Proces dělení byl velmi pomalý, protože průtok mobilní fáze byl zprostředkován pouze gravitační silou. nebyly dostupné dostatečně účinné sorbenty. Registrace elučních křivek se prováděla ze vzorků sbíraných jednotlivých frakcí, v nichž se pak koncentrace chromatografovaných látek stanovovala klasickými metodami, používané sorbenty nebyly dostatečně účinné a protože se používal průtok mobilní fáze zprostředkovaný pouze gravitační silou, bylo nutné urychlit výměnné procesy v chromatografické koloně. Tohoto se dosáhlo zmenšením rozměrů částeček náplně čímž se zkrátily cesty vnitřní a vnější difúze, a to současně umožnilo pracovat při větším průtoku mobilní fáze. Tento krok ale vyžadoval zvýšení vstupních tlaků na koloně, proto je soudobá HPLC jak metodou vysokotlakou (\"high pressure\") tak metodou vysokorychlostní (\"high performance\"). Protože kapalinová chromatografie vyžaduje velice speciální a drahé přístroje, bývá HPLC nazývána také velmi drahou kapalinovou chromatografií (\"high-priced liquid chromatography\"). Díky úspěchům teorie, objevení nových stacionárních fází a konstrukci nových aparatur, zejména vysokotlakých čerpadel a detektorů, se od roku 1965, především díky gelové chromatografii, HPLC stává jednou z nejrozšířenějších separačních a analytických metod. Rozvoj chromatografie umožnil vývoj nových účinnějších chromatografických kolon a jejich náplní. Účinnost kolon se zvýšila zavedením pelikulárních náplní, povrchově porézních náplní a zejména mikropartikulárních náplní po zvládnutí techniky jejich plnění. Znovuzrození kapalinové chromatografie bylo způsobeno zvýšeným zájmem o analýzy vysokomolekulárních látek, málo těkavých a termicky labilních látek v biochemii, polymerní chemii, farmacii a potravinářském průmyslu. Rozvojem stacionárních fází s chemicky vázanými fázemi, pak započal růst počet aplikací v oboru HPLC a v současné době je nejpopulárnější technikou HPLC a okolo 90% analytických separací nízkomolekulárních látek se provádí na této fázi.\n\nChromatografický systém zahrnuje tři základní prvky - mobilní fázi, složky vzorku a stacionární fázi. Mobilní fáze unáší složky vzorku ložiskem stacionární fáze. Pojmem stacionární fáze se rozumí ta část chromatografického systému, která splňuje alespoň jednu z těchto vlastností:\n\nPodle typu mobilní fáze můžeme chromatografické techniky rozdělit na chromatografii plynovou, fluidní, plazmovou a kapalinovou.\n\nKapalinovou chromatografii můžeme dále dělit na:\n\nKapalinový chromatograf se skládá z těchto částí:\n\n\nKapalinový chromatograf můžeme mít samozřejmě řadu obměn, některé komponenty lze vyřadit nebo naopak přidat. Při izokratické eluci je mobilní fáze vedena ze zásobníku mobilní fáze do vysokotlakého čerpadla nebo při gradientové eluci se přiváděné proudy ze dvou nebo více zásobníků mísí podle programu ve směšovači, který je zařazený před nebo za vysokotlakým čerpadlem. Odplynění mobilní fáze se provádí v odplyňovači. Dále je mobilní fáze vedena přes zařízení pro dávkování vzorku do chromatografické kolony, která je přímo spojena s detektorem, za nějž může být na výstupu zařazen ještě sběrač jednotlivých frakcí. Z detektoru může být signál veden buď do integrátoru a zapisovače nebo dnes častěji do datové stanice s tiskárnou.\n\nRP-HPLC (angl. \"reverse phase HPLC\") se používá k separaci polárních látek, mezi něž patří většina léčiv, biochemických sloučenin a jiných látek používaných člověkem. Je nejpoužívanější metodou HPLC v praxi. Při této metodě má stacionární fáze nepolární charakter a mobilní fáze je polární. Nejčastějším nosičem stacionární fáze je silikagel, na jehož povrchové hydroxylové skupiny]] se naváže vhodný ligand – např. oktadecylový uhlíkový řetězec (-C18), oktylový uhlíkový řetězec (-C8), kyanoskupina (-CN) aj. Jako mobilní fáze se používají nejčastěji směsi vody či pufru s polárními organickými rozpouštědly (zejména acetonitril či methanol).\nMolekuly solutu interagují se stacionární fází podle své polarity - vysokopolární látky interagují se stacionární fází málo či vůbec a jsou eluovány nejdříve a s klesající polaritou látek vzrůstá jejich retence v koloně. Retence látek vzniká na základě jejich hydrofobních interakcí se stacionární fází.\nZpravidla se pracuje v režimu gradientové eluce (viz níže), při níž se během analýzy snižuje polarita mobilní fáze (vyšším přídavkem organické fáze), což umožňuje rychlejší eluci nepolárních látek z kolony.\n\nJe-li složení mobilní fáze během celé separace konstantní, jde o tzv. izokratickou separaci. Pokud se složení mobilní fáze během měření mění, jde o tzv. gradientovou eluci.\n\nPři izokratické separaci lze pracovat s předem namíchanou odplyněnou mobilní fází a HPLC aparatura nemusí obsahovat směšovač a odplyňovač. Výhodou je také stabilní základní linie výsledného chromatogramu. Ale později eluující složky vytvářejí široké rozmyté píky.\n\nPři gradientové eluci se pracuje s mobilními fázemi odlišného složení, které se míchají ve směšovači HPLC aparatury podle předem zvoleného programu. Toto uspořádání umožňuje rychlou eluci složek silněji zadržených v koloně a jejich píky v chromatogramu jsou potom užší, ostřejší oproti izokratické separací. Díky tomu je možné tyto složky detekovat i při nižších koncentracích. Zároveň je možné vhodnou volbou gradientu optimalizovat separaci mnohosložkových směsí. Nevýhodou je však drift základní linie, nezbytný čas na ekvilibraci kolony na počáteční složení mobilní fáze a možnost použití jen některých typů detektoru.\n\n"}
{"id": "221205", "url": "https://cs.wikipedia.org/wiki?curid=221205", "title": "Antonín Raymond", "text": "Antonín Raymond\n\nAntonín Raymond (Reimann; 10. května 1888, Kladno – 21. listopadu 1976 , Pensylvánie) byl český architekt, který studoval v Praze a žil v Japonsku a USA. Je považován za jednoho ze zakladatelů moderní architektury v Japonsku. Podle architekta Davida Vávry \"je nejplodnější český architekt 20. století a rozhodně jeden z nejoriginálnějších\".\n\nAntonín Raymond (rodným jménem Antonín Reimann) pocházel z rodiny kladenského židovského obchodníka Aloise Reimanna. V místech jeho rodného domu na jižní straně náměstí starosty Pavla dnes stojí bankovní palác (čp. 14), na jehož nároží zmiňuje někdejšího rodáka pamětní deska. Na Kladně žil do roku 1903. Studoval na kladenské reálce, později na České polytechnice v Praze, kterou dokončil v roce 1909.\n\nV následujícím roce emigroval do Spojených států amerických. Od roku 1916 spolupracoval s Frankem Lloydem Wrightem v jeho kancelářích v Taliesin, v Spring Green a na stavbě Imperial Hotelu v Tokiu v roce 1919. Poté zůstal v Japonsku. V letech 1926 až 1939 v Tokyu také působil jako honorární konzul Československa, tedy až do roku, kdy československá diplomacie a ministerstvo zahraničních věcí ČSR bylo zrušeno po okupaci nacistickým Německem. Exekvatur (konzulské povolení) mu japonskou vládou bylo uděleno dne 11. září 1926 a československý konzulát tak Raymond mohl otevřít již 21. září 1926.\n\nMezi lety 1939 a 1949 pracoval opět v USA, kde v roce 1945 v New Yorku založil kancelář spolu s dalším českým architektem Ladislavem Lelandem Radem, nazvanou Raymond & L. L. Rado. Po roce 1948 se vrátil do Japonska, kde pracoval do roku 1973. Poté se znovu vrátil do USA. V roce 1956 byl vyznamenán čestnou medailí od American Institute of Architects a v roce 1964 získal japonský řád Vycházejícího slunce. 27. října 2010 mu město Kladno udělilo čestné občanství in memoriam, slavnostní ocenění za rodinu převzala kladenská archivářka PaedDr. Irena Veverková.\n\n\n\n\n\n\n"}
{"id": "221206", "url": "https://cs.wikipedia.org/wiki?curid=221206", "title": "Chýše", "text": "Chýše\n\nChýše má několik významů: \n\n\n"}
{"id": "221207", "url": "https://cs.wikipedia.org/wiki?curid=221207", "title": "Richard (rozcestník)", "text": "Richard (rozcestník)\n\nRichard může znamenat více věcí:\n\n\n\n\n\n\n\n"}
{"id": "221215", "url": "https://cs.wikipedia.org/wiki?curid=221215", "title": "Anděl Páně", "text": "Anděl Páně\n\nAnděl Páně (lat. \"Angelus Domini\") je tradiční modlitba katolické církve, oslavující zvěstování Panny Marie. Její název je odvozen od prvních dvou slov modlitby. Skládá se ze tří biblických veršů, na které se odpovídá modlitbou Zdrávas Maria, a závěrečné prosby.\n\nModlí se třikrát za den – ráno, v pravé poledne a večer. Obvykle k tomu vyzývá zvonění na zvonici. Při společné nedělní modlitbě \"Anděl Páně\" se na náměstí svatého Petra ve Vatikáně scházejí stovky věřících, kde k nim tradičně hovoří papež a dává jim na závěr svoje požehnání.\n\nVznikl patrně v 11. století z klášterní tradice modlit se při večerním zvonění třikrát Zdrávas, první doložené zmínky o modlitbě jako takové ale pochází až z poloviny 13. století. V současné době je Anděl Páně velmi častou modlitbou, v klášterech je často kombinován s denní modlitbou církve, v některých zemích je vysílán rozhlasem.\n\nVe velikonočním období (od svátku Zmrtvýchvstání Páně po Letnice) se místo Anděla Páně používá hymnus Vesel se, nebes Královno, obě modlitby jsou spojeny s částečnými odpustky.\n\nText začíná: Anděl Páně zvěstoval Panně Marii a ona počala z Ducha svatého.\n\n"}
{"id": "221217", "url": "https://cs.wikipedia.org/wiki?curid=221217", "title": "Swans", "text": "Swans\n\nSwans je americká rocková hudební skupina, založená v období post-punku, originální svou objevnou experimentální tvorbou, jejímž výsledkem byl významný přínos nejen v oblasti noise-rockové hudby, ale i v širokém rámci postindustriální hudební kultury. Její umělecký vliv se projevil nejen ve sféře rocku, kde ovlivnila řadu formací svými, v této sféře novými přístupy k práci se zvukem, ale i v oblasti hudby industriální, kde nejen hudebně, ale i esteticky (částečně též díky typické existenciální poetice textů) přispěla k jejímu postupnému přerodu do fáze postindustriálních konceptů. Swans působili v letech 1982–1997 a po přelomu milénia se vrátili s koncerty i nahrávkami. Vůdčí osobností skupiny byl zpěvák, multiinstrumentalista, textař, básník a spisovatel Michael Gira.\n\nJediným konstantním členem skupiny je její leader Michael Gira. Kromě něj lze za relativně stálé členy považovat zpěvačku a klávesistku Jarboe a kytaristu Normana Westberga. První seskupení (1982–1984) tvořil Michael Gira (zpěv, basová kytara, Jonathan Kane (bicí nástroje) a Sun Hanel (kytara), kterého však ještě v prvním roce působení nahradil Bob Pezzola. Album \"Cop\" bylo již nahráno v obměněné sestavě, kdy za bicí usedl Roli Mosimann a basovou kytaru od Giry převzal Harry Crosby. V roce 1986 přichází zpěvačka a klávesistka Jarboe, která zůstává až do rozpadu souboru v roce 1997. Na albu \"Children of God\" v roce 1987 dochází k dalším změně, kdy baskytaru přebíra Algis Kizys a na bicí nástroje hraje Theodore Parsons. V dalších etapách existence souboru dochází k mnoha dalším personálním přeskupením, které však vzhledem k významu tvorby skupiny nemají tak významný umělecký dopad jako změny v prvních pěti letech existence.\n\nSoubor vznikl v roce 1982 v New Yorku v rámci krátkodobě působící, leč umělecky vlivné post-punkové scény no wave a prakticky ihned po vydání první nahrávky (EP \"Swans\") se stávají zosobněním hudby obnažující, strohé, jdoucí až „na kost“.\n\nV roce 1983 skupina vydává své první album \"Filth\" a okamžitě se tím vyčleňuje jako originální projekt, kde dominuje krutý, nemilosrdný noisový zvuk kytar, jakkoli plný, přesto vyvolávající pocit dokonalé prázdnoty spolu s těžkým valivým rytmem a hlubokým, osudově apokalyptickým Girovým vokálem, který dospívá často až k mrtvolnému chrčivému chvění basových poloh, jakoby odsuzoval vše živé k zániku. Většina Girových textů je existencialistických, padajících do nihilismu, pohrdání sama sebou a světem, který jej obklopuje, ústředními tématy jsou peníze, náboženství a sex.\n\nPrvní období strhujících syrových alb \"Cop\", \"Greed\", \"Holy Money\" kulminuje živou prezentací zvukově až nepozemsky dokonalým vyjádřením prázdnoty na živém albu \"Public Castration Is A Good Idea\". Po připojením klávesistky a zpěvačky Jarboe (1986) získává skupina aranžérsky bohatší dimenzi a toto období završuje v roce 1987 albem \"Children Of God\", které lze považovat za druhý a zřejmě i hlavní vrchol její tvorby. Album představuje skvěle konceptuálně zvládnutou jednotku, kde kontrapunkt Girova zemitého projevu a andělsky křišťálové poloze zpěvu Jarboe v záměrně protichůdně hudebně i filosoficky laděných skladbách, stavící proti sobě chladný nihilismus a náboženskou imaginaci představuje sugestivně obraz trvalé existenciální nejistoty člověka a propast mezi chtěným a reálným.\n\nOd roku 1988 dochází postupně ke změně stylu souboru. Girovi údajně vadila reputace Swans jako nejhlasitější a nejtvrdší skupiny na světě, a rozhodl se, že prokáže, že je schopen tvořit působivou hudbu i bez mocných perkusí a extrémní amplifikace, naopak s opravdovým textem. Zatímco akustičtější a písničkovější album „The Burning World“ (1989) je i Girou označované za selhání, mimo jiné i proto, že bylo nahráno pro velký label, tituly „White Light From The Mouth Of Infinity“ (1991) a „The Great Annihilator“ (1995) se dodnes těší fanouškovské oblibě. Na závěr působení Swans pak Gira vydává unikátní dvoj a půl hodinový experimentální kolos „Soundtracks for the Blind“ (1996), zdaleka hudebně nejobjevnější a kritikou i fanoušky nejopěvovanější výtvor seskupení, jehož status lze bez přehánění označit za kultovní. Toto dvojalbum je jakousi hudební koláží, fiktivním soundtrackem k neexistujícímu filmu, obsahující jak písně pokračující ve vývoji načatém na předchozích albech, tak rozsáhlé, instrumentálně i kompozičně komplexní skladby předznamenávající první vlnu post-rocku (např. The Sound či Helpless Child), to vše pospojované zneklidňujícími nahrávkami zvuků a smyček spadajících na pomezí drone a dark ambientu. Album je oblíbené zejména pro svoji dusivou a bezútěšnou atmosféru. Živý zvuk kapely v jejích posledních letech dokládá dvojalbum „Swans are Dead“ (1998). Po rozpadu skupiny nastupují sólové ambice hlavních protagonostů - Girovo „bokové“ album \"Drainland\", projekty „Body Lovers“, „Angels Of Light“ Michaela Giry a alba Jarboe (Sacrificial Cake, ad.), inklinující k experimentální hudbě a dark-ambientu, oboje však s nekonzistentním uměleckým výsledkem .\n\nSpojením autenticity a nevšední invence se Swans podařilo stát se originálním otiskem v progresivních směrech nejen rockové hudby konce 20. století.\n\nPo rozpadu Swans založil Michael Gira kapelu Angels of Light, jejíž zvuk byl oproti Swans výrazně folkovější a intimnější. V roce 2010 Gira vzkřísil Swans s veskrze novou sestavou - nový zvuk skupiny staví jak na Girových zkušenostech z folkových Angels of Light, tak na tvorbě Swans před svým rozpadem. V jistém ohledu jde návrat ke klasickému velmi hlasitému a repetitivnímu projevu Swans z osmdesátých let, tentokrát však Gira experimentuje s kompozicí skladeb, které nezřídka přesahují časomíru třiceti minut, a téměř orchestrální instrumentací, zahrnující mimo jiné dulcimery, lap steel kytaru nebo dechové a smyčcové nástroje. Projev kapely také není ve srovnání s alby Filth či Cop tak krutý a děsivý - ač si Swans ponechávají svou drsnost a temnost, cílem jejich současné tvorby je slovy frontmana „osvobození a blaho“, slovy hudebního kritika Koryho Growa z Rolling Stone „Swans už nerozdrcují, ale také hypnotizují.\" Skupina ještě v roce 2010 vydává album My Father Will Guide Me Up A Rope To The Sky, v roce 2012 pak kritiky oceňované dvoj album The Seer, roku 2014 následované dalším, kriticky i prodejně ještě úspěšnějším dvojalbem To Be Kind, které se dokonce umístilo na 37. místě hitparády Billboard 200. V červnu roku 2016 pak vyšlo poslední album \"The Glowing Man\" následované prodlouženou závěrečnou tour 2016–2017.\n\n\n\n\n"}
{"id": "221222", "url": "https://cs.wikipedia.org/wiki?curid=221222", "title": "Atomový poloměr", "text": "Atomový poloměr\n\nAtomový poloměr nebo obecněji rozměr atomu je veličina, která není přesně fyzikálně kvantifikována a která není konstantní za všech okolností. Hodnota přiřazená poloměru atomu je závislá na zvolené definici atomového poloměru. Definic existuje větší množství a každá definice je vhodná pro jinou situaci.\n\nDefinovat poloměr atomu je velmi problematické, protože může jít o velikost volného atomu nebo o velikost atomu vázaného v molekule. Druhý případ může být také vyjádřen pomocí iontového poloměru, jako rozdíl mezi velikostí kovalentně a iontově vázaného atomu.\n\nAtomový poloměr je definován pomocí elektronů: Rozměr atomového jádra se pohybuje ve femtometrech, tj. asi 100 000× menší než elektronový obal. Toto je komplikováno faktem, že nelze přesně určit polohu elektronu a neexistencí ostré hranice kolem elektronového obalu.\n\nDíky těmto problémům bylo vyvinuto několik metod pro určení atomového poloměru, některé jsou založeny na experimentálních výsledcích, jiné na teoretických výpočtech. Faktem je, že atomy se chovají jako by měly elektrony uspořádány do vrstev o poloměru 30-300 pm, protože rozměry atomů se předvídatelně mění napříč periodickou tabulkou a tyto změny mají důležitý dopad na chemii jednotlivých prvků.\n\nAtomové poloměry klesají v periodě tabulky prvků při průchodu zleva doprava a stoupají ve skupině se stoupajícím protonovým číslem. To je z části dáno tím, že distribuce elektronů není náhodná. elektrony jsou uspořádány ve slupkách, které se postupně vzdalují od jádra a dokáží pojmout pouze přesně daný počet elektronů. Každá nová perioda odpovídá nově zaplňované elektronové slupce, která je dál od jádra oproti předchozí.\n\nDruhý efekt, který ovlivňuje změnu atomového poloměru je náboj jádra, který stoupá s protonovým číslem. Kladně nabité jádro přitahuje záporně nabitý elektronový obal. V periodě postupně narůstá náboj jádra, ale elektrony zaplňují stále stejnou slupku, to je důvodem poklesu atomového poloměru v periodě.\n\nElektrony z podslupky 4f, která je postupně zaplňována od ceru (Z=58) do lutecia (Z=71), stíní ostatní elektrony od vzrůstajícího náboje jádra málo účinně. Takže se vzrůstajícím nábojem jádra vzrůstá i přitažlivá síla působící na elektronový obal. Díky tomuto efektu je poloměr atomu lanthanoidů menší než poloměr atomu předcházejícího. Lanthanoidová kontrakce je významná pro řadu prvků hafnium – platina, dál je kompenzována relativistickým efektem inertního elektronového páru.\n\nAktinoidová kontrakce je méně významná než lanthanoidová, ale příčiny vzniku jsou stejné.\n\nExperimentální hodnoty atomového poloměru jsou udány v pikometrech s přesností 5 pm.\n\nVypočítané atomové poloměry v pm.\n\n"}
{"id": "221224", "url": "https://cs.wikipedia.org/wiki?curid=221224", "title": "Mistrovství světa v ledním hokeji 1998", "text": "Mistrovství světa v ledním hokeji 1998\n\n62. Mistrovství světa v ledním hokeji 1998 se uskutečnilo v 1. - 17. května 1998 ve Švýcarsku na stadionech v Hallenstadion v Curychu a St. Jakobshalle v Basileji. Zvítězil tým Švédské reprezentace nad Finskem, Češi získali bronz.\n\n62. Mistrovství světa v ledním hokeji 1998 se konalo ve Švýcarsku v Curychu a Basileji ve dnech 1. května – 14. května 1998. Japonsko bylo jako nejlepší tým z Dálného východu přeřazeno z Mistrovství světa skupiny C do skupiny A. Mistrovství vyhrál výběr Švédska.\n\nMistrovství se zúčastnilo 40 mužstev, rozdělených podle výkonnosti do čtyř skupin. V A-skupině startovalo šestnáct účastníků, rozdělených do čtyř čtyřčlenných skupin, z nichž první dva týmy postoupily do dvou čtvrtfinálových skupin, týmy z prvního a druhého místa postoupily do play off. Týmy, které skončily v základní skupině na třetím místě, hrály ve skupině o 9. až 12. místo. Mužstva, které skončila v základní skupině na čtvrtém místě a ve skupině o 9. - 12. místo na 11. a 12. místě, hrála s prvními třemi týmy Mistrovství světa skupiny B kvalifikaci o postup do skupiny A mistrovství světa 1999. Japonsko hrálo v Asijské kvalifikaci.\n Česko - Japonsko 8:2 (2:0, 3:0, 3:2)\n\n1. května 1998 (16:00) – Basilej (St. Jakobshalle)\nBranky Česka: 3:06 Radek Bělohlav, 10:38 Radek Bělohlav, 20:50 Ladislav Lubina, 28:32 Jiří Dopita, 38:02 Pavel Patera, 41:07 David Moravec, 48:08 Pavel Patera), 58:05 František Kučera\nBranky Japonska: 40:30 Kuwabara, 50:38 Yahata.\nRozhodčí: Andersson (SWE) – Garofalo (USA), Jones (CAN)\nVyloučení: 2:6 (2:1, 0:1)\nDiváků: 4 000\n\nČesko: Roman Čechmánek – Jiří Vykoukal, František Kučera, David Výborný, Jiří Veber, Libor Procházka, František Kaberle – Josef Beránek, Robert Reichel, Ladislav Lubina – David Moravec, Jiří Dopita, Radek Bělohlav – Milan Hejduk, Pavel Patera, Martin Procházka.\n\nJaponsko: Imoo – Jamanaka, Kobori, Kawaguči, Daikawa, Katajama, H.Miura, Mijauči – Cučida, Kabajama, Fujita – Kuwabara, Jahata, Sugisawa – Širona, Sakai, Otomo – Macuura, Iwata, Sakata.\n\n1. května 1998 (20:00) – Basilej (St. Jakobshalle)\nBranky Německa: 22:58 Hegen, 25:26 Hegen\nBranky Běloruska: 14:49 Salej, 30:29 Matuškin, 47:21 Romanov, 59:07 Andrejevskij\nRozhodčí: Johnsen (NOR) - Bruun (FIN), Danielsson (SWE)\nVyloučení: 8:6\nDiváků: 5 200\n\n3. května 1998 (16:00) – Basilej (St. Jakobshalle)\nBranky Česka: 10:08 Martin Procházka, 36:07 Ladislav Lubina, 41:04 David Výborný, 55:33 Martin Procházka.\nBranky Běloruska: 20:56 Bekbulatov, 50:38 Kaljužnij\nRozhodčí: Dell (USA) – Bruun (FIN), Danielsson (SWE)\nVyloučení: 5:6 (2:0)\nDiváků: 3 000\n\nČesko: Roman Čechmánek (48. Milan Hnilička) – Jiří Vykoukal, František Kučera, Libor Procházka, František Kaberle, Robert Kántor, Jiří Veber – Josef Beránek, Robert Reichel, Ladislav Lubina – David Výborný, Pavel Patera, Martin Procházka – David Moravec, Jan Hlaváč, Radek Bělohlav.\n\nBělorusko: Mezin – Romanov, Matuškin, Salej, Chmyl, Mikulčik, Stas – Skabelka, Bekbulatov, Andrijevskij – Kovajlov, Galčenjuk, Ložkin – Šitkovskij, Karačun, Antoněnko – D. Pankov, Kaljužnij, V. Pankov.\n\n3. května 1998 (20:00) – Basilej (St. Jakobshalle)\nBranky Německa: 23:42 Rumrich, 27:52 Hegen, 29:34 Draisaitl, 48:34 Hecht, 57:28 Mackay\nBranky Japonska: 8:33 Sakai.\nRozhodčí: Mihálik - Mášik (SVK), Halas (CZE)\nVyloučení: 9:7 (1:1 1:0)\nDiváků: 3 200\n\n5. května 1998 (16:00) – Basilej (St. Jakobshalle)\nBranky Japonska: 14:19 Iwata, 30:12 Sakai, 47:55 Yamanaka, 57:29 Katayama\nBranky Běloruska: 6:27 Šytkouskij, 7:15 Staš, 15:42 Ložkin, 23:23 Pankov, 29:16 Bekbulatov, 29:55 Staš.\nRozhodčí: Järvelä (FIN) - Halas (CZE), Mášik (SVK)\nVyloučení: 9:10 (1:2)\nDiváků: 1 900\n\n5. května 1998 (20:00) – Basilej (St. Jakobshalle)\nBranky Česka: 9:29 Jiří Vykoukal, 18:31 František Kučera, 24:36 David Výborný, 25:00 Radek Bělohlav, 34:03 Radek Bělohlav, 41:14 Martin Procházka, 42:57 Jan Hlaváč, 59:26 Pavel Patera\nBranky Německa: 28:42 Mackay.\nRozhodčí: Acherson – Jones (CAN), Garofalo (USA)\nVyloučení: 6:8 (3:0) + Felski na 10 min.\nDiváků: 5 100\n\nČesko: Milan Hnilička – Jiří Vykoukal, František Kučera, Libor Procházka, František Kaberle, Robert Kántor, Jiří Veber, Josef Beránek, Robert Reichel, Ladislav Lubinaa – David Výborný, Pavel Patera, Martin Procházka – Marián Kacíř, Jiří Dopita, Radek Bělohlav – Jan Hlaváč.\n\nNěmecko: Seliger – Nowak, Goc, Goldmann, Bresagk, Micheller, Mayer, Brüggemann – Rumrich, MacKay, Hegen – Stefan, Draisaitl, Lupzig – Felski, Hecht, Keller – Straube, Zerwesz, Pyka.\n\n Kanada - Rakousko 5:1 (2:0, 0:0, 3:1)\n\n1. května 1998 (16:00) – Curych (Hallenstadion)\nBranky Kanady: 15:05 Primeau, 16:15 Whitney, 41:06 Daze, 43:53 Murphy, 54:03 Mccabe\nBranky Rakouska: 46:01 Wheeldon\nRozhodčí: Bokarev (RUS) - Nater (SUI), Mendlowitz (FRA)\nVyloučení: 9:6 (0:1)\nDiváků: 5 100\n\n1. května 1998 (20:00) – Curych (Hallenstadion)\nBranky Itálie: 3:22 Chitarroni\nBranky Slovenska: 6:42 Jozef Daňo, 10:04 Branislav Jánoš.\nRozhodčí: Dell (USA) - Zacharov (RUS), Vaško (BLR)\nVyloučení: 6:5 (1:1)\nDiváků: 3 500\n\n3. května 1998 (16:00) – Curych (Hallenstadion)\nBranky Slovenska: 47:44 Róbert Švehla, 51:48 Jozef Daňo\nBranky Kanady: 34:12 Blake, 56:00 Primeau\nRozhodčí: Järvelä (FIN) - Zacharov (RUS), Vaško (BLR)\nVyloučení: 12:7 (1:1) + Švehla na 10 min.\nDiváků: 4 500\n\n3. května 1998 (20:00) – Curych (Hallenstadion)\nBranky Itálie: 31:50 Orlando, 33:16 Topatigh, 55:02 Mansi, 55:46 Iob, 58:06 Topatigh\nBranky Rakouska: 57:31 Kalt.\nRozhodčí: Slapke (GER) - Nater (SUI), Mendlowitz (FRA)\nVyloučení: 8:8 (2:0)\nDiváků: 2 900\n\n5. května 1998 (16:00) – Curych (Hallenstadion)\nBranky Rakouska: 49:49 Pusnik.\nBranky Slovenska: 2:33 Ján Pardavý, 5:07 Jozef Daňo, 11:35 Jozef Daňo, 22:51 Branislav Jánoš, 30:31 Jozef Stümpel\nRozhodčí: Dell (USA) - Oswald (GER), Serďuk (KAZ)\nVyloučení: 11:9 (0:1)\nDiváků: 1 800\n\n5. května 1998 (20:00) – Curych (Hallenstadion)\nBranky Kanady: 3:09 Primeau, 4:31 Whitney, 21:20 Linden, 25:45 Bertuzzi, 44:25 Emerson\nBranky Itálie: 18:51 Topatigh, 26:16 Insam.\nRozhodčí: Johnson (NOR) - Bruun (FIN), Danielsson (SWE)\nVyloučení: 2:3 (2:0) + Citarroni na 10 min.\nDiváků: 2 300\n\n USA - Švýcarsko 5:2 (2:0, 2:0, 1:2)\n\n2. května 1998 (16:00) – Curych (Hallenstadion)\nBranky USA: 4:08 Smolinski, 14:28 Hendrickson, 22:45 Smolinski, 27:03 Chorske, 54:03 Mccabe\nBranky Švýcarska: 41:33 Martin Steinegger, 49:39 Mathias Seger.\nRozhodčí: Rejthar - Halas (CZE), Mášik (SVK)\nVyloučení: 12:11 (3:1) + Miller na 5 min.\nDiváků: 10 500\n\n2. května 1998 (20:00) – Curych (Hallenstadion)\nBranky Švédska: 4:05 Fredrik Modin, 4:46 Nichlas Falk, 5:24 Jonas Bergkvist, 5:49 Jörgen Jönsson, 24:07 Mattias Öhlund, 48:59 Fredrik Modin\nBranky Francie: 37:36 Solaux\nRozhodčí: Slapke - Oswald (GER), Serďuk (KAZ)\nVyloučení: 5:7 (1:0)\nDiváků: 7 500\n\n4. května 1998 (16:00) – Curych (Hallenstadion)\nBranky Francie: 20:27 Filippin, 26:42 Zwikel, 34:10 Bonzon\nBranky USA: 12:08 Battaglia\nRozhodčí: Johnson (NOR) - Oswald (GER), Serďuk (KAZ)\nVyloučení: 3:1 (0:1)\nDiváků: 3 100\n\n4. května 1998 (20:00) – Curych (Hallenstadion)\nBranky Švédska: 3:51 Mats Sundin, 32:11 Mats Sundin, 37:40 Mikael Renberg, 50:24 Mats Sundin\nBranky Švýcarska: 23:07 Von Arx, 44:28 Steinegger.\nRozhodčí: Bokarev - Zacharov (RUS), Vaško (BLR)\nVyloučení: 8:8 (0:0, 1:0)\nDiváků: 9 500\n\n6. května 1998 (16:00) – Curych (Hallenstadion)\nBranky USA: 22:07 Smolinski\nBranky Švédska: 2:25 Mikael Johansson, 12:42 Kim Johnsson, 32:47 Mikael Renberg, 39:42 Ulf Dahlén, 56:15 Anders Huusko, 58:11 Ulf Dahlén.\nRozhodčí: Mihálik (SVK) - Zacharov (RUS), Vaško (BLR)\nVyloučení: 6:4 (2:0) + Weinrich na 10 min.\nDiváků: 5 500\n\n6. května 1998 (20:00) – Curych (Hallenstadion)\nBranky Švýcarska: 15:14 Michel Zeiter, 26:20 Patrick Sutter, 32:41 Gian-Marco Crameri, 56:47 Marcel Jenni, 59:36 Marcel Jenni\nBranky Francie: 37:35 Bonzon\nRozhodčí: Andersson (SWE) - Halas (CZE), Mášik (SVK)\nVyloučení: 8:9\nDiváků: 8 900\n\n Rusko - Kazachstán 8:4 (2:1, 5:1, 1:2)\n\n2. května 1998 (16:00) – Basilej (St. Jakobshalle)\nBranky Ruska: 18:19 Alexej Kudašov, 18:56 Oleg Bělov, 20:37 Alexej Kovaljov, 23:18 Michail Sarmatin, 32:45 Oleg Petrov, 35:06 Viktor Kozlov, 37:36 Sergej Berezin, 46:16 Sergej Berezin\nBranky Kazachstánu: 13:02 Pčeljakov, 37:59 Glovackij, 43:10 Kamencev, 54:54 Pčeljakov.\nRozhodčí: Acheson (CAN) - Bruun (FIN), Danielsson (SWE)\nVyloučení: 10:7 (1:2)\nDiváků: 3 400\n\n2. května 1998 (20:00) – Basilej (St. Jakobshalle)\nBranky Finska: 19:45 Jere Karalahti, 22:42 Juah Ikonen, 25:41 Kimmo Timonen, 29:38 Mikko Eloranta, 31:06 Ville Peltonen, 32:35 Antti Törmänen.\nBranky Lotyšska: nikdo\nRozhodčí: Bertolotti (SUI) - Garofalo (USA), Jones (CAN)\nVyloučení: 6:8 (4:0) + Belavskis na 10 min.\nDiváků: 4 100\n\n4. května 1998 (16:00) – Basilej (St. Jakobshalle)\nBranky Lotyšska: 16:29 Kerčs, 22:42 Niživijs, 45:35 Tambijevs, 49:37 Čudinovs, 55:42 Sejejs\nBranky Ruska: 0:42 Alexej Kovaljov, 5:39 Alexej Kovaljov, 10:35 Sergej Petrenko, 13:44 Michail Sarmatin, 24:21 Andrej Nazarov, 39:08 Alexej Kovaljov, 59:45 Andrej Skopincev.\nRozhodčí: Rejthar (CZE) - Garofalo (USA), Jones (CAN)\nVyloučení: 6:6 (3:2, 1:0)\nDiváků: 2 200\n\n4. května 1998 (20:00) – Basilej (St. Jakobshalle)\nBranky Finska: 7:18 Sami Kapanen, 27:28 Marko Kiprusoff, 40:54 Raimo Helminen, 59:13 Ville Peltonen.\nBranky Kazachstánu: nikdo\nRozhodčí: Anderson (SWE) - Nater (SUI), Mendlowitz (FRA)\nVyloučení: 7:17 (4:0) + A. Troščinskij na 5 min.\nDiváků: 2 100\n\n6. května 1998 (16:00) – Basilej (St. Jakobshalle)\nBranky Kazachstánu: 1:24 Borodulin, 47:14 Koreškov\nBranky Lotyšska: 14:28 Tambijevs, 30:19 Tambijevs, 34:30 Vitolinš, 36:14 Ozolinš, 36:29 Znaroks, 38:57 Ignatovics, 45:07 Kerčs.\nRozhodčí: Slapke (GER) - Nater (SUI), Mendlowitz (FRA)\nVyloučení: 7:8 + na 10 min.\nDiváků: 3 400\n\n6. května 1998 (20:00) – Basilej (St. Jakobshalle)\nBranky Ruska: 28:56 Sergej Berezin, 34:07 Sergej Berezin, 38:43 Viktor Kozlov, 41:04 Alexej Kovaljov\nBranky Finska: 7:13 Juah Ikonen, 48:00 Jere Karalahti.\nRozhodčí: Dell (USA) - Oswald (GER), Serďuk (KAZ)\nVyloučení: 9:7 (2:1)\nDiváků: 6 800\n\n Bělorusko - Kanada 2:6 (0:0, 1:5, 1:1)\n\n7. května 1998 (16:00) – Curych (Hallenstadion)\nBranky Běloruska: 30:18 Skabelka, 52:43 Pankov\nBranky Kanady: 22:05 Cross, 24:20 Gratton, 25:09 Whitney, 28:23 Murray Glen, 38:25 Rucchin, 54:57 Jovanovski.\nRozhodčí: Dell (USA) - Halas (CZE), Mášik (SVK)\nVyloučení: 4:6 (1:1)\nDiváků: 1 500\n\n7. května 1998 (20:00) – Curych (Hallenstadion)\nBranky Švédska: 25:28 Mattias Öhlund\nBranky Finska: nikdo\nRozhodčí: Acheson (CAN) - Jones (CAN), Garofalo (USA)\nVyloučení: 6:5 (1:0)\nDiváků: 3 100\n\n9. května 1998 (16:00) – Curych (Hallenstadion)\nBranky Kanady: 16:14 Emerson, 27:16 Gelinas, 47:49 Whitney\nBranky Finska: 26:20 Jere Karalahti, 58:31 Kimmo Timonen, 59:49 Ville Peltonen\nRozhodčí: Slapke (GER) - Zacharov (RUS), Vaško (BLR)\nVyloučení: 10:7 (0:2)\nDiváků: 3 900\n\n9. května 1998 (20:00) – Curych (Hallenstadion)\nBranky Švédska: 25:45 Jörgen Jönsson, 57:50 Mats Sundin\nBranky Běloruska: 55:46 Romanov\nRozhodčí: Mihálik (SVK) - Halas (CZE), Mášik (SVK)\nVyloučení: 1:3 (0:1)\nDiváků: 3 100\n\n10. května 1998 (16:00) – Curych (Hallenstadion)\nBranky Kanady: 16:32 Jovanovski\nBranky Švédska: 4:40 Mikael Renberg, 10:35 Mikael Renberg, 33:17 Jonas Bergkvist, 37:23 Patric Kjellberg, 46:42 Jörgen Jönsson, 49:31 Peter Forsberg, 58:18 Peter Forsberg.\nRozhodčí: Dell (USA) - Halas (CZE), Mášik (SVK)\nVyloučení: 4:3\nDiváků: 4 200\n\n10. května 1998 (20:00) – Curych (Hallenstadion)\nBranky Finska: 20:15 Marko Kiprusoff, 22:24 Mika Alatalo, 31:13 Sami Kapanen, 39:48 Sami Kapanen, 45:43 Antti Törmänen\nBranky Běloruska: 54:41 D. Pankov, 57:22 D. Pankov.\nRozhodčí: Johnson (NOR) - Oswald (GER), Serďuk (KAZ)\nVyloučení: 7:7 (2:1) + Andrijevskij na 10 min.\nDiváků: 2 100\n\n Česko - Slovensko 1:0 (1:0, 0:0, 0:0)\n\n7. května 1998 (16:00) – Basilej (St. Jakobshalle)\nBranky Česka: 10:58 František Kučera.\nBranky Slovenska: nikdo\nRozhodčí: Slapke (GER) – Zacharov (RUS), Vaško (BLR)\nVyloučení: 4:5\nDiváků: 1 700\n\nČesko: Milan Hnilička – Jiří Vykoukal, František Kučera, Libor Procházka, Kabele, Jiří Šlégr, Jiří Veber – Josef Beránek, Robert Reichel, Ladislav Lubina – David Výborný, Pavel Patera, Martin Procházka – David Moravec, Jiří Dopita, Radek Bělohlav – Marián Kacíř, Petr Sýkora, Jan Hlaváč.\n\nSlovensko: Miroslav Šimonovič – Stanislav Jasečko, Ľubomír Sekeráš, Róbert Pukalovič, Ivan Droppa, Róbert Švehla, Jerguš Bača – Jozef Daňo, Jozef Stümpel, Zdeno Cíger – Peter Pucher, Jozef Voskár, René Pucher – Ján Pardavý, Branislav Jánoš, Peter Bartoš – Igor Rataj, Richard Kapuš, Roman Stantien.\n\n7. května 1998 (20:00) – Basilej (St. Jakobshalle)\nBranky Ruska: 55:33 Oleg Petrov, 56:28 Viktor Kozlov\nBranky Švýcarska: 25:00 Marcel Jenni, 31:17 Gian-Marco Crameri, 41:21 Patrick Fischer, 51:58 Michel Zeiter.\nRozhodčí: Anderson (SWE) - Oswald (GER), Serďuk (KAZ)\nVyloučení: 4:7\nDiváků: 5 500\n\n9. května 1998 (16:00) – Basilej (St. Jakobshalle)\nBranky Česka: 8:26 Ladislav Lubina, 23:13 Radek Bělohlav, 39:09 František Kučera\nBranky Švýcarska: 26:32 Peter Jaks\nRozhodčí: Acherson – Jones (CAN), Garafko (USA)\nVyloučení: 9:8 (0:1, 1:0) + Martin Procházka, David Moravec a Sutter na 10 min.\nDiváků: 7 500\n\nČesko: Milan Hnilička – Jiří Vykoukal, František Kučera, Libor Procházka, František Kaberle, Jiří Šlégr, Jiří Veber – Josef Beránek, Robert Reichel, Ladislav Lubina – David Výborný, Pavel Patera, Martin Procházka – David Moravec, Jiří Dopita, Radek Bělohlav – Marián Kacíř, Petr Sýkora, Jan Hlaváč.\n\nŠvýcarsko: David Aebischer – Mark Streit, Dino Kessler, Patrick Sutter, Martin Rauch, Mathias Seger, Martin Steinegger, Edgar Salis – Ivo Rüthemann, Reto von Arx, Sandy Jeannin – Misko Antisin, Gian-Marco Crameri, Marcel Jenni – Patrick Fischer, Michel Zeiter, Claudio Micheli – Peter Jaks, Martin Plüss, Franz Steffen.\n\n9. května 1998 (20:00) – Basilej (St. Jakobshalle)\nBranky Ruska: 17:00 Dmitrij Jerofejev, 27:55 Sergej Berezin, 48:44 Dmitrij Juškjevič, 52:28 Sergej Petrenko, 58:18 Viktor Kozlov, 59:04 Sergej Berezin\nBranky Slovenska: 56:43 Jozef Voskár.\nRozhodčí: Dell (USA) - Bruun (FIN), Danielsson (SWE)\nVyloučení: 6:5 (2:0, 0:1)\nDiváků: 2 900\n\n10. května 1998 (16:00) – Basilej (St. Jakobshalle)\nBranky Česka: 25:31 Pavel Patera, 37:06 Jiří Dopita\nBranky Ruska: 37:19 Oleg Petrov, 44:22 Dmitrij Juškjevič.\nRozhodčí: Acherson (CAN) – Bruun (FIN), Danielsson (SWE)\nVyloučení: 3:4 (0:1)\nDiváků: 3 300\n\nČesko: Milan Hnilička – Jiří Vykoukal, František Kučera, Robert Kántor, František Kaberle, Jiří Šlégr, Jiří Veber – Josef Beránek, Robert Reichel, Ladislav Lubina – David Výborný, Pavel Patera, Martin Procházka – David Moravec, Jiří Dopita, Radek Bělohlav – Marián Kacíř, Petr Sýkora, Jan Hlaváč.\n\nRusko: Oleg Ševcov – Dmitrij Jerofejev, Andrej Skopincev, Sergej Fokin, Marat Davydov, Daniil Markov, Dmitrij Juškjevič, Alexej Kovaljov, Sergej Němčinov, Vitalij Prochorov – Sergej Petrenko, Oleg Bělov, Oleg Petrov – Alexej Morozov, Viktor Kozlov, Sergej Berezin – Andrej Nazarov, Alexej Čupin, Michail Sarmatin.\n\n10. května 1998 (20:00) - Basilej (St. Jakobshalle)\nBranky Švýcarska: 10:11 Misko Antisin\nBranky Slovenska: 18:23 Ján Pardavý\nRozhodčí: Slapke (GER) - Zacharov (RUS), Vaško (SVK)\nVyloučení: 3:6 (0:1)\nDiváků: 7 500\n\n Švédsko - Švýcarsko 4:1 (1:0, 0:0, 3:1)\n\n12. května 1998 (16:00) – Curych (Hallenstadion)\nBranky Švédska: 11:48 Peter Forsberg, 43:47 Peter Forsberg, 47:18 Mats Sundin, 59:55 Patric Kjellberg\nBranky Švýcarska: 40:17 Peter Jaks\nRozhodčí: Mihálik – Mášik (SVK), Halas (CZE)\nVyloučení: 4:6 (0:1) + Jenni na 10 min.\nDiváků: 8 200\n\n12. května 1998 (20:00) – Curych (Hallenstadion)\nBranky Česka: 12:31 Pavel Patera\nBranky Finska: 2:01 Antti Törmänen, 22:44 Ville Peltonen, 40:50 Jarkko Ruutu, 59:27 Sami Kapanen.\nRozhodčí: Andersson – Danielsson (SWE), Jones (CAN)\nVyloučení: 5:7\nDiváků: 6 400\n\nČesko: Milan Hnilička – Jiří Vykoukal, František Kučera, Libor Procházka, František Kaberle, Robert Kántor, Jiří Šlégr, Jiří Veber – Josef Beránek, Robert Reichel, Ladislav Lubina – David Výborný, Pavel Patera, Martin Procházka – David Moravec, Jiří Dopita, Radek Bělohlav – Marián Kacíř, Petr Sýkora, Jan Hlaváč – Patrik Eliáš.\n\nFinsko: Ari Sulander – Kimmo Timonen, Marko Kiprusoff, Jere Karalahti, Kaj Linna, Antti-Jussi Niemi, Toni Lydman – Mikko Eloranta, Raimo Helminen, Ville Peltonen – Marko Tuomainen, Joni Lius, Jarkko Ruutu – Olli Jokinen, Sami Kapanen, Kimmo Rintanen, Antti Törmänen, Juah Ikonen, Mika Alatalo.\n\n14. května 1998 (16:00) – Curych (Hallenstadion)\nBranky Švédska: 4:55 Fredrik Modin, 10:15 Mikael Renberg, 13:42 Ulf Dahlén, 17:02 Christer Olsson, 31:21 Johan Tornberg, 46:12 Niklas Sundström, 48:22 Peter Forsberg\nBranky Švýcarska: 50:22 Dino Kessler, 53:19 Reto von Arx.\nRozhodčí: Dell – Garofalo (USA), Bruun (FIN)\nVyloučení: 6:5 (2:1)\nDiváků: 10 400\n\n14. května 1998 (20:00) – Curych (Hallenstadion)\nBranky Česka: 38:06 Marián Kacíř, 47:10 Marián Kacíř\nBranky Finska: 43:49 Raimo Helminen, 46:10 Jere Karalahti.\nRozhodčí: Acheson (CAN) – Zacharov (RUS), Serďuk (RUS)\nVyloučení: 8:7 (1:2) + Jiří Šlégr na 10 min.\nDiváků: 10 400\n\nČesko: Milan Hnilička – Jiří Vykoukal, František Kučera, Libor Procházka, František Kaberle, Jiří Šlégr, Jiří Veber, Robert Kántor – Petr Sýkora, Robert Reichel, Ladislav Lubina – Patrik Eliáš, Pavel Patera, David Výborný – David Moravec, Jiří Dopita, Radek Bělohlav – Marián Kacíř, Josef Beránek, Jan Hlaváč.\n\nFinsko: Ari Sulander – Kimmo Timonen, Marko Kiprusoff, Jere Karalahti, Kaj Linna, Antti-Jussi Niemi, Toni Lydman, Mikko Eloranta, Raimo Helminen, Ville Peltonen – Marko Tuomainen, Joni Lius, Jarkko Ruutu – Olli Jokinen, Sami Kapanen, Kimmo Rintanen – Antti Törmänen, Juah Ikonen, Mika Alatalo.\n Švédsko - Finsko 1:0 (0:0, 0:0, 1:0)\n\n16. května 1998 (17:00) – Curych (Hallenstadion)\nBranky Švédska: 50:07 Johan Tornberg.\nBranky Finska: nikdo\nRozhodčí: Dell (USA) – Halasa (CZE), Mášik (SVK)\nVyloučení: 4:6\nDiváků: 9 300\n\n17. května 1998 (15:00) – Curych (Hallenstadion)\nRozhodčí: Acheson – Jones (CAN), Garofalo (USA)\nVyloučení: 3:1\nDiváků: 12 500\n\n Česko - Švýcarsko 4:0 (0:0, 3:0, 1:0)\n\n15. května 1998 (20:00) – Curych (Hallenstadion)\nBranky Česka: 20:56 Pavel Patera, 30:39 Patrik Eliáš, 32:28 Martin Procházka, 40:48 Jiří Dopita.\nBranky Švýcarska: nikdo\nRozhodčí: Slapke (GER) – Bruun (FIN), Danielsson (SWE)\nVyloučení: 4:5\nDiváků: 10 100\n\nČesko: Milan Hnilička – Jiří Vykoukal, Jiří Šlégr, Libor Procházka, František Kaberle, Robert Kántor, Jiří Veber – David Moravec, Jiří Dopita, Radek Bělohlav – David Výborný, Pavel Patera, Martin Procházka – Patrik Eliáš, Petr Sýkora, Ladislav Lubina – Marián Kacíř, Josef Beránek, Jan Hlaváč.\n\nŠvýcarsko: David Aebischer – Edgar Salis, Martin Rauch, Patrick Sutter, Martin Steinegger, Mark Streit, Mathias Seger, Olivier Keller, Dino Kessler – Martin Plüss, Gian-Marco Crameri, Marcel Jenni – Peter Jaks, Michel Zeiter , Claudio Micheli – Patrick Fischer, Reto von Arx, Ivo Rüthemann – Misko Antisin, Sandy Jeannin, Franz Steffen.\n\n USA - Německo 1:1 (0:0, 0:0, 1:1)\n\n8. května 1998 (16:00) – Curych (Hallenstadion)\nBranky USA: 59:13 Cullen\nBranky Německa: 48:38 Rumrich\nRozhodčí: Bočkarev (RUS) - Nater (SUI), Mendlowitcz (FRA)\nVyloučení: 8:7\nDiváků: 1 300\n\n8. května 1998 (20:00) – Curych (Hallenstadion)\nBranky Itálie: 39:09 Oberrauch\nBranky Lotyšska: 51:45 Znaroks\nRozhodčí: Mihálik (SVK) - Bruun (FIN), Danielsson (SWE)\nVyloučení: 8:5 (0:1)\nDiváků: 1 200\n\n10. května 1998 (12:00) – Curych (Hallenstadion)\nBranky Itálie: 8:13 Orlando, 19:58 Ramoser, 24:04 Ramoser, 52:33 Mansi.\nBranky USA: nikdo\nRozhodčí: Bertolotti (SUI) - Nater (SUI), Mendlowitcz (FRA)\nVyloučení: 8:6 (3:0)\nDiváků: 1 500\n\n10. května 1998 (12:00) – Basilej (St. Jakobshalle)\nBranky Německa: nikdo\nBranky Lotyšska: 2:35 Niživijs, 17:11 Kerčs, 17:47 Čudinovs, 19:11 Znaroks, 43:32 Cipruss.\nRozhodčí: Rejthar (CZE) - Jones (CAN), Garofalo (USA)\nVyloučení: 8:6\nDiváků: 1 900\n\n11. května 1998 (16:00) – Curych (Hallenstadion)\nBranky Německa: 0:23 Orlando, 7:56 Lupzig, 17:15 Goc, 47:10 Draisaitl\nBranky Itálie: 2:03 Mansi, 4:38 Lupzig, 34:23 Chitarroni, 58:10 Chitarroni.\nRozhodčí: Mihálik (SVK) - Nater (SUI), Mendlowitcz (FRA)\nVyloučení: 6:8 (2:2) + Iob na 10 min.\nDiváků: 1 000\n\n11. května 1998 (20:00) – Curych (Hallenstadion)\nBranky Lotyšska: 23:34 Znaroks, 43:45 Belavskis, 59:59 Znaroks.\nBranky USA: 8:44 Drury, 58:22 Cullen\nRozhodčí: Järvelä (FIN) - Oswald (GER), Serďuk (KAZ)\nVyloučení: 5:4 (1:0)\nDiváků: 1 043\n\n1. Švédsko\nBrankáři: Tommy Salo, Johan Hedberg, Magnus Eriksson.\nObránci: Mattias Öhlund, Kim Johnsson, Jan Mertzig, Niclas Hävelid, Mattias Norström, Hans Jonsson, Johan Tornberg.\nÚtočníci: Christer Olsson, Anders Huusko, Mikael Johansson, Tommy Westlund, Mats Sundin, Nichlas Falk, Jonas Bergkvist, Mikael Renberg, Peter Forsberg, Ulf Dahlén, Peter Nordström, Patric Kjellberg, Jörgen Jönsson, Fredrik Modin, Niklas Sundström.\nTrenéři: Kent Forsberg, Tommy Tomth.\n\n2. Finsko\nBrankáři: Ari Sulander, Jarmo Myllys, Vesa Toskala.\nObránci: Kimmo Timonen, Jere Karalahti, Marko Kiprusoff, Toni Lydman, Janne Laukkanen, Petteri Nummelin, Antti-Jussi Niemi, Kaj Linna.\nÚtočníci: Raimo Helminen, Ville Peltonen, Sami Kapanen, Antti Törmänen, Juah Ikonen, Mika Alatalo, Mikko Eloranta, Kimmo Rintanen, Jarkko Ruutu, Joni Lius, Olli Jokinen, Marko Tuomainen, Toni Mäkiaho.\nTrenéři: Hannu Aravirta, Esko Nokelainen, Jari Kaarela.\n\n3. Česko\nBrankáři: Milan Hnilička, Roman Čechmánek, Martin Prusek.\nObránci: František Kučera, František Kaberle, Jiří Vykoukal, Libor Procházka, Robert Kántor, Jiří Šlégr, Jiří Veber, Václav Burda.\nÚtočníci: Radek Bělohlav, Pavel Patera, Martin Procházka, David Výborný, Ladislav Lubina, Jiří Dopita, Marián Kacíř, Jan Hlaváč, – Robert Reichel, Petr Sýkora, Josef Beránek, David Moravec, Patrik Eliáš, Milan Hejduk.\nTrenéři: Ivan Hlinka, Slavomír Lener a Vladimír Martinec.\n\n4. Švýcarsko\nTrenéři: Kruger, Kolliker, Gustaffson\n\n5. Rusko\nBrankáři: Jegor Podomackij, Maxim Sokolov, Oleg Ševcov.\nObránci: Marat Davydov, Sergej Fokin, Dmitrij Jerofejev, Dmitrij Juškjevič, Daniil Markov, Andrej Skopincev, Sergej Žukov.\nÚtočníci: Sergej Berezin, Oleg Bělov, Alexej Čupin, Alexej Kovaljov, Viktor Kozlov, Alexej Kudašov, Alexej Morozov, Andrej Nazarov, Sergej Němčinov, Sergej Petrenko, Oleg Petrov, Vitalij Prochorov – , Michail Sarmatin.\nTrenér\n\n7. Slovensko\nBrankáři: Pavol Rybár, Miroslav Šimonovič, Miroslav Michalek.\nObránci: Jerguš Bača, Róbert Pukalovič, Ľubomír Višňovský, Ľubomír Sekeráš, Stanislav Jasečko, Ivan Droppa, Róbert Švehla.\nÚtočníci: Roman Stantien, Peter Pucher, Jozef Stümpel, René Pucher, Jozef Voskár, Zdeno Cíger – , Branislav Jánoš, Igor Rataj, Ján Pardavý, Peter Bartoš, Radoslav Kropáč, Richard Kapuš, Jozef Daňo.\nTrenéři: Ján Šterbák a František Hossa.\n\n Kazachstán - Polsko 6:1 (1:0, 4:1, 1:0)\n\n6. listopadu 1997 – Klagenfurt\n\n6. listopadu 1997 – Klagenfurt\n\n8. listopadu 1997 – Klagenfurt\n\n8. listopadu 1997 – Klagenfurt\n\n9. listopadu 1997 – Klagenfurt\n\n9. listopadu 1997 – Klagenfurt\n\n\n Estonsko - Norsko 2:1 (0:0, 1:0, 1:1)\n\n15. dubna 1998 – Jesenice\n\n15. dubna 1998 – Lublaň\n\n15. dubna 1998 – Jesenice\n\n15. dubna 1998 – Lublaň\n\n16. dubna 1998 – Jesenice\n\n16. dubna 1998 – Lublaň\n\n16. dubna 1998 – Jesenice\n\n16. dubna 1998 – Lublaň\n\n18. dubna 1998 – Jesenice\n\n18. dubna 1998 – Lublaň\n\n18. dubna 1998 – Jesenice\n\n18. dubna 1998 – Lublaň\n\n19. dubna 1998 – Jesenice\n\n19. dubna 1998 – Lublaň\n\n19. dubna 1998 – Jesenice\n\n19. dubna 1998 – Lublaň\n\n21. dubna 1998 – Jesenice\n\n21. dubna 1998 – Lublaň\n\n21. dubna 1998 – Jesenice\n\n21. dubna 1998 – Lublaň\n\n22. dubna 1998 – Jesenice\n\n22. dubna 1998 – Lublaň\n\n22. dubna 1998 – Jesenice\n\n22. dubna 1998 – Lublaň\n\n24. dubna 1998 – Jesenice\n\n24. dubna 1998 – Lublaň\n\n24. dubna 1998 – Jesenice\n\n24. dubna 1998 – Lublaň\n\n Rumunsko - Jugoslávie 5:3 (2:0, 1:2, 2:1)\n\n22. března 1998 – Budapešť\n\n22. března 1998 – Budapešť\n\n23. března 1998 – Budapešť\n\n23. března 1998 – Budapešť\n\n25. března 1998 – Budapešť\n\n25. března 1998 – Budapešť\n\n Maďarsko - Čína 7:1 (2:1, 3:0, 2:0)\n\n22. března 1998 – Budapešť\n\n22. března 1998 – Budapešť\n\n23. března 1998 – Dunaújváros\n\n23. března 1998 – Budapešť\n\n25. března 1998 – Budapešť\n\n25. března 1998 – Székesfehérvár\n\n\n Rumunsko - Čína 9:3 (3:0, 4:2, 2:1)\n\n27. března 1998 – Budapešť\n\n27. března 1998 – Budapešť\n\n28. března 1998 – Budapešť\n\n28. března 1998 – Budapešť\n\n\n Korejská republika - Chorvatsko 1:3 (0:2, 0:0, 1:1)\n\n27. března 1998 – Budapešť\n\n27. března 1998 – Dunaújváros\n\n28. března 1998 – Budapešť\n\n28. března 1998 – Székesfehérvár\n\n Izrael - Řecko 16:2 (4:1, 8:0, 4:1)\n\n27. března 1998 – Krugersdorp\n\n27. března 1998 – Krugersdorp\n\n29. března 1998 – Krugersdorp\n\n29. března 1998 – Krugersdorp\n\n30. března 1998 – Krugersdorp\n\n30. března 1998 – Krugersdorp\n\n Austrálie - Turecko 14:1 (6:0, 6:0, 2:1)\n\n27. března 1998 – Pretoria\n\n27. března 1998 – Pretoria\n\n29. března 1998 – Pretoria\n\n29. března 1998 – Pretoria\n\n30. března 1998 – Pretoria\n\n30. března 1998 – Pretoria\n\n\n Izrael - Austrálie 3:6 (2:2, 1:2, 0:2)\n\n1. dubna 1998 – Krugersdorp\n\n1. dubna 1998 – Krugersdorp\n\n2. dubna 1998 – Krugersdorp\n\n2. dubna 1998 – Krugersdorp\n\n\n JAR - Nový Zéland 5:2 (2:1, 1:1, 2:0)\n\n1. dubna 1998 – Pretoria\n\n1. dubna 1998 – Pretoria\n\n2. dubna 1998 – Pretoria\n\n2. dubna 1998 – Pretoria\n\n\n"}
{"id": "221230", "url": "https://cs.wikipedia.org/wiki?curid=221230", "title": "Ussurijské kozácké vojsko", "text": "Ussurijské kozácké vojsko\n\nUssurijské kozácké vojsko (rusky \"Уссури́йское каза́чье во́йско\") bylo kozácké vojsko v Ruském impériu, dislokované v Přímoří, v okolí řek Ussuri, Sungari a jezera Chanka.\n\nUssurijské kozácké vojsko vzniklo v roce 1889 z části jednotek Amurského kozáckého vojska. Později bylo posíleno usedlíky z jiných kozáckých vojsk, zejména Donského kozáckého vojska a Kubáňského kozáckého vojska. Hlavní velení Ussurijského kozáckého vojska bylo umístěno nejprve ve Vladivostoku, poté v Imanu (dnešní Dalněrečensk).\n\nUssurijští kozáci měli v držení 6740 km² půdy. V roce 1916 jich bylo 39 900 osob v celkem šesti stanicích, skládajících se z celkem 76 usedlostí. V dobách míru poskytovali ussurijští kozáci k vojenské službě jeden prapor jízdy o 300 mužích a jednu rotu. Ussurijské kozácké vojsko sloužilo k ochraně hranic, poštovní a policejní službě. Účastnilo se rusko-japonské války. V době první světové války Ussurijské kozácké vojsko poskytlo k vojenské službě celkem 2 514 mužů. V ruské občanské válce většina ussurijských kozáků podporovala bělogvardějce.\n\nUssurijské kozácké vojsko bylo zrušeno v roce 1922. Znovuobnoveno bylo v roce 1990, nikoli však již jako správní jednotka.\n\n"}
{"id": "221231", "url": "https://cs.wikipedia.org/wiki?curid=221231", "title": "Peugeot Partner", "text": "Peugeot Partner\n\nPeugeot Partner je dodávkový osobní automobil a automobil pro volný čas vyráběný od poloviny 90. let 20. století francouzskou společností Peugeot. Dodávková verze nese označení Partner a verze vozu pro volný čas se označuje jako Partner Combi. V Itálii je automobil znám jako Peugeot Ranch. Vozidlo je téměř shodné s Citroënem Berlingo, stejně jako Berlingo se i Peugeot Partner vyrábí ve verzi s elektrickým motorem. Druhá generace byla představena roku 2008. Výroba osobní verze modelu Partner byla ukončena roku 2018. Byla nahrazena modelem Peugeot Rifter. Užitková verze je nadále prodávána pod jménem Partner\n\n\n"}
{"id": "221238", "url": "https://cs.wikipedia.org/wiki?curid=221238", "title": "Ampérův zákon", "text": "Ampérův zákon\n\nAmpérův zákon celkového proudu (někdy psáno jako Ampèrův) je fundamentálním vztahem popisujícím magnetické pole a jeho vztah k elektrickému proudu, kterým je vytvářené.\n\nPro magnetické pole tak představuje obdobný základní zákon, jako je pro elektrostatiku zákon Gaussův.\n\nZákon byl nazván na počest zakladatele teoretické elektrodynamiky André-Marie Ampèra. Je tomu také proto, že ho lze odvodit z Ampèrem objeveného zákona pro magnetickou sílu. (Někdy se však zákon celkového proudu označuje jako \"Oerstedův zákon\".)\n\nZákon byl formulován pro stacionární elektromagnetické pole a James Clerk Maxwell ho dále zobecnil pro nestacionární pole ve své první sadě Maxwellových rovnic.\n\nJako Ampérův zákon bývá v české i zahraniční fyzikální literatuře označováno několik důležitých vztahů, týkajících se magnetického pole a jeho působení.\n\nVšechny níže uvedené vztahy pro Ampérův zákon celkového proudu platí pro vakuum i pro látkové prostředí, je však nutno si uvědomit, že elektrické proudy resp. jejich hustoty na pravých stranách vztahů znamenají odlišné veličiny (i když se často zapisují stejným symbolem bez indexů)!\n\nAmpérův zákon lze zapsat pro stacionární elektromagnetické pole v integrálním tvaru vztahem:\n\nkde\nV oblastech prostoru, kde lze považovat prostorové rozložení elektrického proudu za spojité (v makroskopickém smyslu), popsatelné hustotou celkového elektrického proudu formula_7, lze Ampérův zákon přepsat do diferenciálního tvaru:\n\nVýše uvedené vztahy pro vakuum platí i pro látkové prostředí, je však nutno uvážit, že v látce se nevyskytují pouze volné proudy formula_9, ale také proudy vázané, které souvisejí s magnetizací látky; proto je nutno do celkového proudu započítat i magnetizační proudy formula_10, tedy Ampèrem formálně zavedené elementární proudy, kterými jsou generovány magnetické dipólové momenty částic látky a jimi způsobená magnetizace. (Pro fenomenologickou elektrodynamiku je takový popis plně ekvivalentní popisu pomocí magnetických dipólů, třebaže naráží na interpretační problémy u částic dosud považovaných za bodové.) Je obvyklé zákon přepsat do tvaru s explicitně vyjádřenými pouze volnými proudy:\n\nProtože platí pro magnetizační proudy odpovídající magnetizaci formula_11 vztah\ntak po jeho dosazení do Ampérova zákona celkového proudu\nlze jednoduchou úpravou obdržet vztah:\na po zavedení intenzity magnetického pole formula_15 ho zjednodušit na Ampérův zákon pro volné proudy:\n\nV oblastech prostoru, kde lze považovat prostorové rozložení elektrického proudu za spojité (v makroskopickém smyslu), popsatelné hustotou elektrického proudu, lze Ampérův zákon přepsat do diferenciálního tvaru:\n\nProtože rotace je lineární operátor, plyne z Ampérova zákona celkového proudu, že pro stacionární magnetické pole platí princip superpozice: Stacionární magnetická pole (reprezentovaná magnetickou indukcí formula_18) vytvořená jednotlivými proudy se vzájemně neovlivňují a lze je tedy (vektorově) sčítat.\nAmpérův zákon ve formulaci pro intenzitu magnetického pole je analogický vztahu pro napětí v uzavřené proudové trubici, jen namísto intenzity elektrického pole vystupuje intenzita magnetického pole a obdobou elektromotorického napětí způsobujícího napěťový spád v trubici je celkový volný proud. Této analogie lze s výhodou využít pro řešení magnetických soustav v látkovém prostředí.\n\nZvolíme nyní integrační křivku tak, aby byla totožná s magnetickou indukční čarou. Kolem této čáry si představíme trubici konstantního kolmého průřezu formula_19 takové velikosti, aby v celém tomto průřezu bylo možno považovat magnetickou indukci za konstantní. Tato trubice přitom může procházet prostředím s různou permeabilitou formula_20 – integrál lze rozdělit na součet integrálů přes části s konstantní permealilitou. Ampérův zákon pak můžeme přepsat na tvar:\n\nkde formula_22 je magnetický tok, v tomto případě roven prostému součinu indukce a plochy průřezu (obojí je konstantní).\n\nDefinujeme-li magnetomotorické napětí formula_23 vztahem\na tzv. magnetický odpor (též \"reluktance\") \"i\"-té části vztahem:\ndostaneme jako obdobu Ohmova zákona, tzv. Hopkinsonův zákon:\n\nDíky analogii tak můžeme s magnetickými obvody pracovat stejně jako s elektrickými, včetně použití Kirchhoffových zákonů.\n\nV oblastech prostoru bez volných elektrických proudů se Ampérův zákon ve formulaci pro intenzitu magnetického pole v diferenciálním tvaru redukuje na tvar:\n\nZ něho vyplývá, že magnetostatické pole generované pouze zmagnetovanými tělesy je pole potenciálové a lze k němu zavést skalární magnetický potenciál formula_28. Budou pak platit vztahy obdobné vztahům v elektrostatice:\n\nPlatnost Ampérova zákona ve tvaru\nlze rozšířit i na nestacionární elektromagnetické pole. Jak ukázal Maxwell, je v takovém případě do celkového proudu nutno započítat navíc tzv. posuvný proud, aby byl zákon v souladu se zákonem zachování elektrického náboje.\nPosuvný proud je označení pro součet polarizačního proudu s hustotou formula_33 a tzv. Maxwellova proudu s hustotou formula_34, kde formula_35 je permitivita vakua a formula_36 je elektrická polarizace.\n\nOznačíme-li formula_37 elektrickou indukci, lze zákon přepsat do tvaru pro volné proudy – do tzv. Ampérovy-Maxwellovy rovnice (označované též jako \"zobecněný Ampérův zákon\", nebo jako \"první Maxwellova rovnice\"):\nresp. v diferenciálním tvaru:\n\n\n"}
{"id": "221239", "url": "https://cs.wikipedia.org/wiki?curid=221239", "title": "Sláva Otci", "text": "Sláva Otci\n\nSláva Otci (latinsky Gloria Patri) je jedna z nejpoužívanějších modliteb v katolické, pravoslavné i v mnoha protestantských církvích. Jedná se o oslavu Svaté Trojice připojená na konec různých modliteb, žalmů a hymnů, jedna z forem tzv. doxologie. Modlitba vznikla v řečtině patrně v prostředí nejstarší církve. Druhá část římskokatolické (\"„jako byla na počátku...“\") varianty vznikla v 5. století v západní Evropě jako protest proti arianismu.\n\n\"Sláva Otci i Synu i Duchu svatému,\"\n\n\"jako byla na počátku, i nyní i vždycky a na věky věků.\"\n\n\"Amen.\"\n\n\"Sláva Otci i Synu i Svatému Duchu.\"\n\n\"Teď i vždycky i na věky věků. Amen.\"\n\n"}
{"id": "221240", "url": "https://cs.wikipedia.org/wiki?curid=221240", "title": "Mistrovství světa v ledním hokeji 1999", "text": "Mistrovství světa v ledním hokeji 1999\n\n63. Mistrovství světa v ledním hokeji 1999 se konalo v Norsku v Lillehammeru, Hamaru a Oslu ve dnech 1. května – 16. května 1999. Mistrovství vyhrál výběr České republiky.\n\nMistrovství se zúčastnilo 40 mužstev, rozdělených podle výkonnosti do čtyř skupin. V A-skupině startovalo šestnáct účastníků, rozdělených do čtyř čtyřčlenných skupin, z nichž první dva týmy postoupily do dvou čtvrtfinálových skupin, týmy z prvního a druhého místa postoupily do play off. Týmy, které skončily v základní skupině na třetím místě, hrály ve skupině o 9. až 12. místo. Mužstva, které skončila v základní skupině na čtvrtém místě a ve skupině o 9. - 12. místo na 11. a 12. místě, hrála s prvními třemi týmy Mistrovství světa skupiny B kvalifikaci o postup do skupiny A mistrovství světa 1999. Japonsko hrálo v Asijské kvalifikaci.\n\n Slovensko - Kanada 2:3 (0:2, 2:1, 0:0)\n\n1. května 1999 (14:00) – Hamar (Hamar OL-amfi)\nBranky Slovensko: 29. Ivan Droppa, 27. Jozef Daňo\nBranky Kanady: 3. Brian Savage, 9. Stphane Quintal, 24. Sean O´Donnell\nRozhodčí: Dell - Bruun, Thuden\nVyloučení: 4:5 (1:0)\nDiváků: 3 656\n\n1. května 1999 (18:00) – Hamar (Hamar OL-amfi)\nBranky Norska: 11. Vikingstad, 26. Skroder, 34. Manskow, 54. Andersen, 56. Andersen\nBranky Itálie: 28. Topatigh, 36. Comploi\nRozhodčí: Radbjer (SWE) - Český (CZE), Lauff (SVK)\nVyloučení: 4:5\nDiváků: 4 984\n\n3. května 1999 (16:00) – Hamar (Hamar OL-amfi)\nBranky Itálie: 29:45 Bartolone, 34:29 Bartolone, 46:13 Bartolone, 48:59 Busillo\nBranky Slovenska: 11:57 Ľubomír Kolník, 24:32 Ján Pardavý, 33:11 Marián Hossa, 35:14 Jozef Daňo, 36:22 Ľubomír Kolník, 39:56 Žigmund Pálffy, 58:01 Zdeno Cíger\nRozhodčí: Müller – Bulanov, Vasko\nVyloučení: 10:11 (3:4)\nDiváků: 2 198\n\n3. května 1999 (20:00) – Hamar (Hamar OL-amfi)\nBranky Kanady: 3:11 Stphane Quintal, 31:22 Scott Thornton, 36:10 Rob Blake, 56:56 Adam Graves\nBranky SSSR: 8:30 Jakobsen, 41:04 Nilsen\nRozhodčí: Kurmann (SUI) – Odinš (LAT), Takahaši (JPN)\nVyloučení: 7:7 (1:0) + Ray Whitney 10 min.\nDiváků: 5 035\n\n5. května 1999 (16:00) – Hamar (Hamar OL-amfi)\nBranky Kanady: 4:11 Stphane Quintal, 9:12 Brian Savage, 18:09 Cory Stillman, 18:45 Rob Niedermayer, 36:13 Bryan McCabe\nBranky Itálie: 32:53 Busillo, 40:57 Busillo\nRozhodčí: Šindler (CZE) – Odinš (LAT), Takahaši (JPN)\nVyloučení: 8:7 (1:0)\nDiváků: 3 610\n\n5. května 1999 (20:00) – Hamar (Hamar OL-amfi)\nBranky Norska: 17:05 Skroder, 27:34 Andersen\nBranky Slovenska: 1:07 Marián Hossa, 2:39 Žigmund Pálffy, 7:05 Ľubomír Kolník, 30:31 Žigmund Pálffy, 34:44 Marián Hossa, 40:22 Žigmund Pálffy, 45:49 Marián Hossa, 50:43 Jozef Daňo.\nRozhodčí: Savolainen – Bruun (FIN), Thudén (SWE)\nVyloučení: 6:5 (1:3)\nDiváků: 4 188\n\n Lotyšsko - Švýcarsko 3:5 (2:1, 1:3, 0:1)\n\n2. května 1999 (14:00) – Oslo (Jordal Amfi)\nBranky Lotyšska: 5:13 Semjonovs, 14:44 Kerčs, 35:37 Maticins\nBranky Švýcarska: 0:50 Mathias Seger, 25:23 Mark Streit, 36:36 Mattia Baldi, 38:39 Marcel Jenni, 53:44 Marcel Jenni\nRozhodčí: Šindler – Český (CZE), Lauff (SVK)\nVyloučení: 6:10 (2:0) + Znaroks na 10 min.\nDiváků: 1 803\n\n2. května 1999 (18:00) – Oslo (Jordal Amfi)\nBranky Francie: 53:20 Briand\nBranky Švédska: 14:57 Niklas Sundström, 34:28 Daniel Alfredsson, 36:37 Niklas Sundström, 54:10 Pär Djoos\nRozhodčí: Karabanov (RUS) – Odinš (LAT), Takahaši (JPN)\nVyloučení: 8:4 (1:0)\nDiváků: 2 515\n\n4. května 1999 (16:00) – Oslo (Jordal Amfi)\nBranky Lotyšska: 2:29 Cipruss, 15:25 Žoltoks, 21:00 Beljavskis, 27:24 Niživijs, 44:07 Semjonovs, 47:34 Beljavskis, 55:39 Cipruss, 59:45 Cipruss\nBranky Francie: 12:41 Ouellet, 16:00 Briand, 18:28 Bozon, 34:33 Perez, 37:37 Allard\nRozhodčí: Mihálik – Lauff (SVK), Český (CZE)\nVyloučení: 11:13 (4:2) + Poudrier na 5 min a do konce utkání.\nDiváků: 4 262\n\n4. května 1999 (20:00) – Oslo (Jordal Amfi)\nBranky Švédska: 0:30 Markus Näslund, 3:41 Niklas Sundström, 24:44 Daniel Alfredsson, 26:27 Markus Näslund, 36:26 Markus Näslund, 39:59 Jan Larsson\nBranky Švýcarska: 56:04 Patrick Fischer\nRozhodčí: Müller (GER) – Bulanov (RUS), Vasko (BLR)\nVyloučení: 8:13 (2:0) + Christer Olsson na 10 min.\nDiváků: 4 806\n\n6. května 1999 (16:00) – Oslo (Jordal Amfi)\nBranky Švýcarska: 11:16 Patrick Fischer, 15:00 Mark Streit, 15:33 Mark Streit, 35:45 Patrick Fischer, 36:41 Patric Della Rossa, 52:28 Reto von Arx\nBranky Francie: nikdo\nRozhodčí: Auger (CAN) – Odinš (LAT), Takahaši (JPN)\nVyloučení: 9:10 (3:0, 1:0)\nDiváků: 2 753\n\n6. května 1999 (20:00) – Oslo (Jordal Amfi)\nBranky Švédska: 5:49 Niklas Sundström, 31:33 Michael Nylander, 36:19 Samuel Påhlsson, 49:21 Pär Djoos\nBranky Lotyšska: 13:47 Fanduls, 50:13 Čudinovs, 51:38 Žoltoks\nRozhodčí: Dell (USA) – Český (CZE), Lauff (SVK)\nVyloučení: 10:12 (2:2, 0:1) + Markus Näslund na 10 min.\nDiváků: 4 795\n\n Česko - Rakousko 7:0 (2:0, 3:0, 2:0)\n\n1. května 1999 (14:00) – Oslo (Jordal Amfi)\nBranky Česka: 7. Tomáš Vlasák, 14. David Výborný, 29. Libor Procházka, 36. Libor Procházka, 40. Viktor Ujčík, 49. František Kaberle, 57. Jan Hlaváč\nBranky Rakouska: nikdo\nRozhodčí: Auger – Cloutier (CAN), Garofalo (USA)\nVyloučení: 6:8 (4:0)\nDiváků: 626\n\nČesko: Roman Čechmánek – Libor Procházka, František Kaberle, Jaroslav Špaček, František Kučera, Pavel Kubina, Ladislav Benýšek – Martin Ručinský, Pavel Patera, Martin Procházka – Viktor Ujčík, David Výborný, Jan Hlaváč – Jan Čaloun, Roman Šimíček, Tomáš Vlasák – Radek Dvořák, David Moravec, Roman Meluzín.\n\nRakousko: Divis – Hohenberger, Unterlaugger, Lavoie, Searle, Kasper, Ulrich, Lakos, Güntner – Trattnig, Pusnik, Nasheim – Kalt, Ressmann, Podloski – Perthaler, Schaden, Brandner – Lanzinger, Krumpschmid, König.\n\n1. května 1999 (18:00) – Oslo (Jordal Amfi)\nBranky USA: 2. Tom Bissett, 14. Ted Donato, 19. Trent Klatt, 32. Barry Richter, 40. Eric Weinrich, 49. Dan Keczmer, 56. Tom Bissett\nBranky Japonska: 36. Sakai\nRozhodčí: Kurmann (SUI) - Bulanov (RUS), Vasko (BEL)\nVyloučení: 3:3 (0:1)\nDiváků: 536\n\n3. května 1999 (16:00) – Oslo (Jordal Amfi)\nBranky Česka: 3:25 Martin Procházka, 4:03 Viktor Ujčík, 11:15 David Výborný, 19:30 Libor Procházka, 20:34. František Kaberle, 25:19 Jan Hlaváč, 29:15 Jan Čaloun, 31:46 Jan Hlaváč, 35:35 Martin Ručinský, 37:17 Viktor Ujčík, 38:04 Jan Čaloun, 56:27 Libor Procházka\nBranky Japonska: 1:23. Jahata, 17:07 Suzuki\nRozhodčí: Savolainen (FIN) – Garsjö (NOR), Mandioni (SUI)\nVyloučení: 4:7 (4:0)\nDiváků: 1 025\n\nČesko: Roman Čechmánek – Libor Procházka, František Kaberle, Jaroslav Špaček, František Kučera, Pavel Kubina, Ladislav Benýšek, Jiří Vykoukal – Martin Ručinský, Pavel Patera, Martin Procházka – Viktor Ujčík, David Výborný, Jan Hlaváč – Jan Čaloun, Roman Šimíček, Tomáš Vlasák – Radek Dvořák, David Moravec, Roman Meluzín.\n\nJaponsko: Imoo (41. Iwasaki) – Daikawa, Kawaguči, Kobori, Jamanaka, Isožima, Nakažimaja, Takagi, Katajama – Sakai, Kabajama, Širono – Sakata, Jahata, Sugisawa – Suzuki, Iwata, Yule – Macuura, Murakami, Sató.\n\n3. května 1999 (20:00) – Oslo (Jordal Amfi)\nBranky USA: 18:19 Chris Tamer, 28:36 Bryan Smolinski, 32:48 Ted Donato, 37:53 Barry Richter, 41:29 Bryan Smolinski\nBranky Rakouska: 40:13 Lavoie, 44:07 Trattnig\nRozhodčí: Radbjer – Thudén (SWE), Bruun (FIN)\nVyloučení: 7:10 (1:1)\nDiváků: 1 065\n\n5. května 1999 (16:00) – Oslo (Jordal Amfi)\nBranky Česka: 2:47 Tomáš Vlasák, 17:41 Jan Čaloun, 24:15 Viktor Ujčík, 51:06 Pavel Patera\nBranky USA: 18:26 David Emma, 25:12 Tom Bissett, 33:07 Dan Keczmer\nRozhodčí: Johnsen – Garsjö (NOR), Mandioni (SUI)\nVyloučení: 6:8 (3:0)\nDiváků: 1 800\n\nČesko: Roman Čechmánek – Libor Procházka, František Kaberle, Jaroslav Špaček, František Kučera, Pavel Kubina, Ladislav Benýšek – Martin Ručinský, Pavel Patera, Martin Procházka – Viktor Ujčík, David Výborný, Jan Hlaváč – Jan Čaloun, Roman Šimíček, Tomáš Vlasák – Radek Dvořák, David Moravec, Roman Meluzín.\n\nUSA: Parris Duffus – Scott Lachance, Eric Weinrich, Barry Richter, Bret Hedican, Dan Keczmer, Chris Tamer – Mike Knuble, Bryan Smolinski, David Emma – Tom Bissett, Matt Cullen, Ted Donato – Craig Johnson, David Legwand, Tom Chorske – Kelly Miller, Darby Hendrickson, Trent Klatt.\n\n5. května 1999 (20:00) – Oslo (Jordal Amfi)\nBranky Japonska: 11:21 Nakajimaya, 53:07 Suzuki\nBranky Rakouska: 0:36 Pusnik, 8:05 Pusnik, 15:14 König, 59:23 Pusnik\nRozhodčí: Karabanov – Bulanov (RUS), Vasko (BLR)\nVyloučení: 5:5 (1:1, 0:1) + Kabayama na 10 min.\nDiváků: 1 756\n\n Bělorusko - Rusko 2:2 (1:1, 1:0, 0:1)\n\n2. května 1999 (14:00) – Hamar (Hamar OL-amfi)\nBranky Běloruska: 5:34 Romanov, 31:04 Andrejevskij\nBranky Ruska: 4:19 Alexej Jašin, 45:02 Sergej Těrtyšnyj\nRozhodčí: Johnsen – Garsjo, Mandioni\nVyloučení: 4:5\nDiváků: 1 010\n\n2. května 1999 (18:00) – Hamar (Hamar OL-amfi)\nBranky Finska: 27:54 Saku Koivu, 44:23 Olli Jokinen, 52:23 Saku Koivu\nBranky Ukrajiny: 24:15 Klementěv\nRozhodčí: Mihálik – Cloutier, Garofalo\nVyloučení: 1:10 (1:0, 1:0) + Zavalnjuk na 10 min.\nDiváků: 1 812\n\n4. května 1999 (16:00) – Hamar (Hamar OL-amfi)\nBranky Ruska: 22:58 Maxim Afinogenov, 24:24 Alexej Jašin, 38:06 Alexej Jašin, 40:58 Andrej Markov\nBranky Ukrajiny: 12:22 Synkov\nRozhodčí: Dell (USA) – Cloutier (CAN), Garofalo (USA)\nVyloučení: 9:10 (2:1, 1:0)\nDiváků: 1 127\n\n4. května 1999 (20:00) – Hamar (Hamar OL-amfi)\nBranky Finska: 6:52 Marko Kiprusoff, 17:25 Olli Jokinen, 23:03 Jere Karalahti, 34:43 Teemu Selänne\nBranky Běloruska: 47:03 Chmyľ\nRozhodčí: Auger (CAN) – Garsjoe (NOR), Mandioni (SUI)\nVyloučení: 7:8 (1:1)\nDiváků: 2 214\n\n6. května 1999 (16:00) – Hamar (Hamar OL-amfi)\nBranky Ukrajiny: 0:15 Litvinenko\nBranky Běloruska: 1:21 V.Pankov, 4:35 Antonenko, 32:42 Andrejevski, 38:03 Kovaljov, 39:47 Antonenko, 55:32 D.Pankov\nRozhodčí: Kurmann (SUI) – Bruun (FIN), Thudén (SWE)\nVyloučení: 8:8 (1:0)\nDiváků: 1 242\n\n6. května 1999 (20:00) – Hamar (Hamar OL-amfi)\nBranky Ruska: 6:51 Alexej Jašin, 18:15 Alexej Jašin, 35:35 Alexej Jašin\nBranky Finska: 50:09 Saku Koivu, 57:04 Marko Tuomainen, 59:58 Jere Karalahti\nRozhodčí: Müller (GER) – Cloutier (CAN), Garofalo (USA)\nVyloučení: 8:6 (1:1)\nDiváků: 3 468\n\n Kanada - Švýcarsko 8:2 (2:0, 4:1, 2:1)\n\n7. května 1999 (16:00) – Hamar (Hamar OL-amfi)\nBranky Kanady: 7:10 Jeff Friesen, 8:24 Rob Niedermayer, 25:34 Adam Graves, 26:14 Cory Stillman, 35:06 Scott Walker, 39:27 Scott Thornton, 47:53 Scott Thornton, 58:36 Scott Thornton\nBranky Švýcarska: 20:54 Reto von Arx, 56:44 Patrick Fischer.\nRozhodčí: Mihálik (SVK) – Bulanov (RUS), Vasco (BLR)\nVyloučení: 8:3 (2:0)\nDiváků: ?\n\n7. května 1999 (20:00) – Hamar (Hamar OL-amfi)\nBranky Finska: 24:37 Olli Jokinen, 27:49 Kimmo Timonen, 39:33 Saku Koivu, 52:21 Teemu Selänne\nBranky USA: 5:52 Trent Klatt, 20:18 Trent Klatt, 41:53 Tom Chorske\nRozhodčí: Radbjer (SWE) – Český (CZE), Lauff (SVK)\nVyloučení: 5:11 (3:0)\nDiváků: 2 436\n\n9. května 1999 (14:00) – Hamar (Hamar OL-amfi)\nBranky Finska: 9. Ville Peltonen, 11. Toni Sihvonen, 17. Kimmo Rintanen, 28. Teemu Selänne, 39. Tomi Kallio\nBranky Švýcarska: 30. Mark Streit\nRozhodčí: Auger - Cloutier (CAN), Garofalo (USA)\nVyloučení: 8:9 (1:1)\nDiváků: 2 130\n\n9. května 1999 (18:00) – Hamar (Hamar OL-amfi)\nBranky Kanady: 11. Adam Graves, 24. Claude Lapointe, 30. Scott Walker, 39. Ray Whitney\nBranky USA: 53. Mike Mottau\nRozhodčí: Johnsen (NOR) - Český (CZE), Lauff (SVK)\nVyloučení: 5:1 (0:1, 1:0)\nDiváků: 1 489\n\n10. května 1999 (16:00) – Hamar (Hamar OL-amfi)\nBranky Kanady: 20:43 Jeff Friesen, 33:49 Rob Blake\nBranky Finska: 2:10 Kimmo Rintanen, 11:24 Jere Karalahti, 21:25 Mikko Eloranta, 26:55 Jere Karalahti\nRozhodčí: Dell (USA) – Garsjö (NOR), Mandioni (USA)\nVyloučení: 11:13 (1:2)\nDiváků: 1 950\n\n10. května 1999 (20:00) – Hamar (Hamar OL-amfi)\nBranky USA: 10:25 Bryan Smolinski, 18:55 Mike Mottau, 41:20 Matt Cullen\nBranky Švýcarska: nikdo\nRozhodčí: Mihálik (SVK) – Bruun (FIN), Thudén (SWE)\nVyloučení: 4:5 (1:0)\nDiváků: 413\n\n Česko - Rusko 1:6 (1:3, 0:0, 0:3)\n\n7. května 1999 (16:00) – Oslo (Jordal Amfi)\nBranky Česka: 1:10 Tomáš Vlasák\nBranky Ruska: 10:40 Alexej Jašin, 13:28 Ravil Gusmanov, 16:50 Sergej Petrenko, 45:05 Maxim Sušinskij, 49:26 Alexander Prokopjev, 58:35 Alexej Jašin\nRozhodčí: Dell (USA) – Garsjö (NOR), Mandioni (SUI)\nVyloučení: 14:12 (0:3) + Tomáš Vlasák a Roman Šimíček na 10 min.\nDiváků: 4 200\n\nČesko: Roman Čechmánek (17. Milan Hnilička) – Libor Procházka, František Kaberle, Jaroslav Špaček, František Kučera, Pavel Kubina, Ladislav Benýšek, Jiří Vykoukal – Martin Ručinský, Pavel Patera, Martin Procházka – Viktor Ujčík, David Výborný, Jan Hlaváč – Jan Čaloun, Roman Šimíček, Tomáš Vlasák – Radek Dvořák, David Moravec, Roman Meluzín.\n\nRusko: Jegor Podomackij – Sergej Těrtyšnyj, Sergej Bautin, Alexander Khavanov, Andrej Markov, Vitalij Višněvskij, Andrej Jachanov, Dmitrij Bykov, Artur Okťabrjev – Oleg Petrov, Alexej Jašin, Ravil Gusmanov – Maxim Afinogenov, Alexander Prokopjev, Sergej Petrenko – Valerij Karpov, Alexander Barkov, Dmitrij Subbotin – Maxim Sušinskij, Alexej Kudašov, Michail Sarmatin.\n\n7. května 1999 (20:00) – Oslo (Jordal Amfi)\nBranky Švédska: 30:11 Markus Näslund, 39:25 Thomas Johansson\nBranky Slovenska: 49:06 Zdeno Cíger.\nRozhodčí: Savolainen (FIN) – Cloutier (CAN), Garofalo (USA)\nVyloučení: 7:7 (1:0, 0:1)\nDiváků: 4 938\n\n9. května 1999 (14:00) – Oslo (Jordal Amfi)\nBranky Česka: 16:05 Jan Čaloun, 18:40 Petr Sýkora, 22:35 Martin Ručinský, 24:31 David Výborný, 32:56 Roman Šimíček, 34:42 Pavel Patera, 48:01 Jan Hlaváč, 52:17 Radek Dvořák\nBranky Slovenska: 7:37 Richard Kapuš, 11:04 Žigmund Pálffy\nRozhodčí: Müller (GER) – Bruun (FIN), Thudén (SWE)\nVyloučení: 8:6 (2:0, 1:0)\nDiváků: 2 700\n\nČesko: Milan Hnilička – Libor Procházka, František Kaberle, Jiří Vykoukal, František Kučera, Jaroslav Špaček, Pavel Kubina – David Moravec, Pavel Patera, Martin Procházka – Viktor Ujčík, David Výborný, Jan Hlaváč – Radek Dvořák, Petr Sýkora, Martin Ručinský – Jan Čaloun, Roman Šimíček, Tomáš Vlasák.\n\nSlovensko: Miroslav Šimonovič (25. Igor Murín,) – Ľubomír Višňovský, Radoslav Hecl, Zdeno Chára, Ľubomír Sekeráš, Stanislav Jasečko, Vladimír Vlk, Daniel Babka – Ľubomír Kolník, Richard Kapuš, Zdeno Cíger – Žigmund Pálffy, Jozef Daňo, Marián Hossa – Peter Pucher, René Pucher, Richard Šechný – Peter Bartoš, Ján Pardavý\n\n9. května 1999 (18:00) – Oslo (Jordal Amfi)\nBranky Švédska: 3. Michael Nylander, 17. Daniel Alfredsson, 23. Daniel Alfredsson, 24. Markus Näslund\nBranky Ruska: 59. Maxim Afinogenov\nRozhodčí: Kurmann - Mandioni (SUI), Garsjö (NOR)\nVyloučení: 6:9 (3:1)\nDiváků: 4 936\n\n10. května 1999 (16:00) – Oslo (Jordal Amfi)\nBranky Slovenska: 29:15 Zdeno Chára, 36:13 Marián Hossa\nBranky Ruska: 42:36 Sergej Petrenko, 46:54 Ravil Gusmanov\nRozhodčí: Radbjer (SWE) – Garofalo (USA), Cloutier (CAN)\nVyloučení: 10:7 (2:1, 0:1) + Richard Kapuš na 10 min.\nDiváků: 2 136\n\n10. května 1999 (20:00) – Oslo (Jordal Amfi)\nBranky Česka: 28:01 Martin Procházka, 33:12 Viktor Ujčík\nBranky Švédska: nikdo\nRozhodčí: Auger (CAN) – Bulanov (RUS), Vasko (BLR)\nVyloučení: 10:8 (1:0)\nDiváků: 4 415\n\nČesko: Milan Hnilička – Libor Procházka, František Kaberle, Jiří Vykoukal, František Kučera, Jaroslav Špaček, Pavel Kubina – David Moravec, Pavel Patera, Martin Procházka - Viktor Ujčík, David Výborný, Jan Hlaváč – Radek Dvořák, Petr Sýkora, Martin Ručinský – Jan Čaloun, Roman Šimíček, Tomáš Vlasák.\n\nŠvédsko: Tommy Salo – Thomas Johansson, Anders Eriksson, Christer Olsson, Kim Johnsson, Pär Djoos, Hans Jonsson, Jan Huokko – Markus Näslund, Nichlas Falk, Samuel Påhlsson – Daniel Alfredsson, Jörgen Jönsson, Michael Nylander – Ove Molin, Jan Larsson, Jesper Mattsson – Peter Nordström, Henrik Sedin, Daniel Sedin.\n Finsko - Švédsko 3:1 (0:0, 2:1, 1:0)\n\n12. května 1999 (16:00) – Lillehammer (Håkons Hall)\nBranky Finska: 23:38 Marko Tuomainen, 29:09 Raimo Helminen, 50:17 Jere Karalahti\nBranky Švédska: 33:38 Niklas Sundström\nRozhodčí: Mihálik (SVK) – Cloutier (CAN), Garofalo (USA)\nVyloučení: 5:9 (1:1) + Aki-Petteri Berg. na 5 min a do konce utkání, Marko Tuomainen na 10 min.\nDiváků: 6 535\n\nFinsko: Sulander - Karalahti, Timonen, Numminen, Kiprusoff, Niemi, Lydman, Martikainen, Berg - Selänne, Koivu, Tuomainen - Törmänen, Helminen, Peltonen - Kallio, Sihvonen, Lind - Eloranta, Jokinen, Rintanen.\n\nŠvédsko: Salo - T.Johansson, Eriksson, Olsson, Johnsson, Djoos, Jonsson, Huokko - Mattsson, Falk, Nordström - Nylander, Jönsson, Alfredsson - Näslund, Sundström, Pahlsson - Molin, J.Larsson, Daniel Sedin.\n\n12. května 1999 (20:00) – Lillehammer (Håkons Hall)\nBranky Česka: 53:43 Pavel Kubina\nBranky Kanady: 4:01 Wade Redden, 35:35 Cory Stillman\nRozhodčí: Müller (GER) – Bruun (FIN), Thudén (SWE)\nVyloučení: 8:9\nDiváků: 6 189\n\nČesko: Milan Hnilička – Libor Procházka, František Kaberle, Jiří Vykoukal, František Kučera, Jaroslav Špaček, Pavel Kubina – David Moravec, Pavel Patera, Martin Procházka – Viktor Ujčík, David Výborný, Jan Hlaváč – Radek Dvořák, Petr Sýkora, Martin Ručinský – Tomáš Kucharčík, Roman Šimíček, Tomáš Vlasák.\n\nKanada: Ron Tygnutt – Rob Blake, Wade Redden, Stphane Quintal, Doug Bodger, Derek Morris, Bryan McCabe, Sean O´Donnell – Ray Whitney, Rob Niedermayer, Adam Graves – Brian Savage, Cory Stillman, Jeff Friesen – Scott Walker, Claude Lapointe, Scott Thornton – Shane Doan, Patrick Marleau, Ryan Smyth.\n\n13. května 1999 (16:00) – Lillehammer (Håkons Hall)\nBranky Česka: 7:33 Pavel Kubina, 12:13 Pavel Patera, 31:01 Martin Ručinský, 48:39 Radek Dvořák, 49:28 Radek Dvořák, 59:37 David Výborný\nBranky Kanady: 5:50 Cory Stillman, 22:59 Patrick Marleau, 41:47 Scott Thornton, 42:11 Adam Graves\nSamostatné nájezdy: Martin Procházka, Martin Ručinský, Roman Šimíček, Jaroslav Špaček – Brian Savage, Ray Whitney, Cory Stillman.\nRozhodčí: Dell (USA) – Bruun (FIN), Thudén (SWE)\nVyloučení: 7:5 (1:1)\nDiváků: 6 579\n\nČesko: Milan Hnilička (70. Roman Čechmánek) – Libor Procházka, František Kaberle, Jiří Vykoukal, František Kučera, Pavel Kubina, Jaroslav Špaček – David Moravec, Pavel Patera, Martin Procházka – Viktor Ujčík, David Výborný, Jan Hlaváč – Radek Dvořák, Petr Sýkora, Martin Ručinský – Tomáš Kucharčík, Roman Šimíček, Tomáš Vlasák.\n\nKanada: Ron Tygnutt – Rob Blake, Wade Redden, Stphane Quintal, Doug Bodger, Derek Morris, Bryan McCabe, Sean O´Donnell – Ray Whitney, Rob Niedermayer, Adam Graves – Brian Savage, Cory Stillman, Jeff Friesen – Scott Walker, Claude Lapointe, Scott Thornton – Shane Doan, Patrick Marleau, Ryan Smyth.\n\n13. května 1999 (20:00) – Lillehammer (Håkons Hall)\nBranky Švédska: 26:37 Jörgen Jönsson, 53:04 Jörgen Jönsson\nBranky Finska: 51:58 Juha Lind, 66:25 Toumainen\nRozhodčí: Auger – Cloutier (CAN), Garofalo (USA)\nVyloučení: 5:4 (1:0, 1:2)\nDiváků: 7 379\n\nŠvédsko: Salo - Huokko, Eriksson, Olsson, Johnsson, Djoos, Jonsson - Näslund, Sundström, Pahlsson - Nylander, Jönsson, Alfredsson - Molin, J.Larsson, Daniel Sedin - Mattsson, Falk, Nordström - Henrik Sedin.\n\nFinsko: Sulander - Karalahti, Timonen, Nummelin, Kiprusoff, Niemi, Lydman, Martikainen, Berg - Selänne, Koivu, Tuomainen - Törmänen, Helminen, Peltonen - Kallio, Sihvonen, Lind - Eloranta, Jokinen, Rintanen.\n Česko - Finsko 3:1 (1:0, 1:0, 1:1)\n\n15. května 1999 (19:00) – Lillehammer (Håkons Hall)\nBranky Česka: 10:35 František Kaberle, 37:20 Martin Ručinský, 59:29. Radek Dvořák\nBranky Finska: 54:42 Juha Lind\nRozhodčí: Kurmann – Mandioni (SUI), Thudén (SWE)\nVyloučení: 5:3\nDiváků: 8 949\n\nČesko: Milan Hnilička – Libor Procházka, František Kaberle, Jiří Vykoukal, František Kučera, Pavel Kubina, Jaroslav Špaček - David Moravec, Pavel Patera, Martin Procházka – Viktor Ujčík, David Výborný, Jan Hlaváč – Radek Dvořák, Petr Sýkora, Martin Ručinský – Tomáš Kucharčík, Roman Šimíček, Tomáš Vlasák.\n\nFinsko: Ari Sulander – Jere Karalahti, Kimmo Timonen, Petteri Nummelin, Marko Kiprusoff, Antti-Jussi Niemi, Tony Lydman, Kari Martikainen, Aki-Petteri Berg – Teemu Selänne, Saku Koivu, Marko Tuomainen – Antti Törmänen, Raimo Helminen, Ville Peltonen – Tomi Kallio, Toni Sihvonen, Juha Lind – Mikko Eloranta, Olli Jokinen, Kimmo Rintanen.\n\n16. května 1999 (16:00) – Lillehammer (Håkons Hall)\nBranky Česka: 30:47 Viktor Ujčík, 76:32 Jan Hlaváč\nBranky Finska: 1:41 Antti-Jussi Niemi, 5:35 Juha Lind, 21:51 Tuomaninen, 46:52 Ville Peltonen\nRozhodčí: Kurmann – Mandioni (SUI), Thudén (SWE)\nVyloučení: 8:4 (0:1)\nDiváků: 9 187\n\nČesko: Milan Hnilička – Libor Procházka, František Kaberle, Jiří Vykoukal, František Kučera, Pavel Kubina, Jaroslav Špaček - David Moravec, Pavel Patera, Martin Procházka – Viktor Ujčík, David Výborný, Jan Hlaváč – Radek Dvořák, Petr Sýkora, Martin Ručinský – Tomáš Kucharčík, Roman Šimíček, Tomáš Vlasák.\n\nFinsko: Mika Kiprusoff – Jere Karalahti, Kimmo Timonen, Petteri Nummelin, Marko Kiprusoff, Antti-Jussi Niemi, Tony Lydman, Kari Martikainen, Aki-Petteri Berg – Teemu Selänne, Olli Jokinen, Marko Tuomainen – Mikko Eloranta, Raimo Helminen, Ville Peltonen – Tomi Kallio, Toni Sihvonen, Juha Lind – Antti Törmänen, Kimmo Rintanen.\n Švédsko - Kanada 3:2 (2:0, 1:0, 0:2)\n\n15. května 1999 (14:00) – Lillehammer (Håkons Hall)\nBranky Švédska: 12:14 Markus Näslund, 14:53 Christer Olsson, 37:57 Jörgen Jönsson\nBranky Kanady: 41:18 Brian Savage, 48:49 Adam Graves\nRozhodčí: Savolainen – Bruun (FIN), Takahaši (JPN)\nVyloučení: 7:9 (1:1) + Cory Stillman na 10 min.\nDiváků: 8 811\n\n Lotyšsko - Rakousko 2:5 (1:4, 1:0, 0:1)\n\n8. května 1999 (14:00) – Hamar (Hamar OL-amfi)\nBranky Lotyšska: 13:50 Tambijevs, 23:03 Cipruss\nBranky Rakouska: 2:47 Krümpschmid, 8:23 Unterluggauer, 10:15 Schaden, 12:09 Ressmann, 55:14 Perthaler\nRozhodčí: Karbanov (RUS) – Bruun (FIN), Trudén (SWE)\nVyloučení: 6:7 (2:1)\nDiváků: 630\n\n8. května 1999 (18:00) – Hamar (Hamar OL-amfi)\nBranky Běloruska: 31:21 Karačun, 41:31 Cypljakov\nBranky Norska: nikdo\nRozhodčí: Šindler (CZE) – Odinš (LAT), Takahaši (JPN)\nVyloučení: 8:8\nDiváků: 1 800\n\n10. května 1999 (16:00) – Lillehammer (Håkons Hall)\nBranky Běloruska: 16:44 Leontjev, 30:34 Kovaljov, 40:48 Kaljužnij\nBranky Rakouska: 47:40 Podloski, 58:19 Ulrich\nRozhodčí: Šindler (CZE) – Odinš (LAT), Takahaši (JPN)\nVyloučení: 12:9 (0:1, 1:0) + Ressman a Krumpschmid na 10 min.\nDiváků: 995\n\n10. května 1999 (20:00) – Lillehammer (Håkons Hall)\nBranky Lotyšska: 2:13 Fanduls, 3:06 Žoltoks, 18:50 Skrastins, 29:34 Miticins, 46:57 Žoltoks, 48:56 Fanduls, 57:22 Kerčs\nBranky Norska: 37:55 Trygg\nRozhodčí: Savolainen (FIN) – Český (CZE), Lauff (SVK)\nVyloučení: 6:8 (2:0)\nDiváků: 2 000\n\n11. května 1999 (16:00) – Lillehammer (Håkons Hall)\nBranky Běloruska: 13:35 V. Pankov, 32:52 Cypljakov\nBranky Lotyšska: 55:27 Cipruss\nRozhodčí: Radbjer (SWE) – Mandioni (SUI), Takahaši (JPN)\nVyloučení: 9:9 (1:0, 0:1) + V. Pankov na 5. min a do konce utkání.\nDiváků: 300\n\n11. května 1999 (20:00) – Lillehammer (Håkons Hall)\nBranky Norska: nikdo\nBranky Rakouska: 3:03 Lavoie, 34:50 Krumpschmid, 35:17 Trattnig\nRozhodčí: Savolainen (FIN) – Cloutier (CAN), Garofalo (USA)\nVyloučení: 7:6 (0:1)\nDiváků: 1 800\n\n Česko\nBrankáři: Roman Čechmánek, Milan Hnilička, Martin Prusek.\nObránci: František Kučera, Ladislav Benýšek, Libor Procházka, František Kaberle, Jiří Vykoukal, Pavel Kubina, Jaroslav Špaček.\nÚtočníci: Jan Hlaváč, David Výborný, – Pavel Patera, Martin Procházka, Viktor Ujčík, David Moravec, Roman Meluzín, Tomáš Kucharčík, Tomáš Vlasák, Roman Šimíček, Jan Čaloun, Radek Dvořák, Martin Ručinský, Petr Sýkora.\nTrenéři: Ivan Hlinka, Josef Augusta a Vladimír Martinec.\n\n Finsko\nBrankáři: Mika Kiprusoff, Ari Sulander, Vesa Toskala.\nObránci: Marko Kiprusoff, Petteri Nummelin, Kimmo Timonen, Aki-Petteri Berg, Kari Martikainen, Antti-Jussi Niemi, Tony Lydman, Jere Karalahti.\nÚtočníci: Teemu Selänne, Saku Koivu, Olli Jokinen, Raimo Helminen, Antti Törmänen, Ville Peltonen, Tomi Kallio, Mikko Eloranta, Toni Sihvonen, Juha Lind, Kimmo Rintanen, Marko Tuomainen.\nTrenér: Hannu Aravirta, Esko Nokelainen, Jari Kaarela.\n\n Švédsko\nBrankáři: Johan Hedberg, Petter Rönnqvist, Tommy Salo.\nObránci: Pär Djoos, Anders Eriksson, Jan Huokko, Thomas Johansson, Kim Johnsson, Hans Jonsson, Christer Olsson.\nÚtočníci: Daniel Alfredsson, Nichlas Falk, Jan Larsson, Jesper Mattsson, Ove Molin, Peter Nordström, Markus Näslund, Michael Nylander, Samuel Påhlsson, Daniel Sedin, Henrik Sedin, Niklas Sundström, Jörgen Jönsson.\nTrenéři: Sune Bergman, Stefan Lundh a Stefan Lunner.\n\n4. Kanada\nBrankáři: Ron Tygnutt, Rick Tabaracci, Fred Brathwaite.\nObránci: Doug Bodger, Rob Blake – , Stphane Quintal, Sean O´Donnell, Wade Redden, Bryan McCabe, Derek Morris.\nÚtočníci: Adam Graves, Claude Lapointe, Ray Whitney, Cory Stillman, Shane Doan, Scott Walker, Scott Thornton, Chris Szysky, Jeff Friesen, Patrick Marleau, Rob Niedermayer, Brian Savage, Éric Dazé, Ryan Smyth.\nTrenéři: Mike Johnston, Willie Desjardins a Dave King.\n\n5. Rusko\nBrankáři: Andrej Carev, Jegor Podomackij, Alexej Volkov.\nObránci: Sergej Bautin, Dmitrij Bykov, Alexander Khavanov, Andrej Jachanov, Andrej Markov, Artur Okťabrjev, Sergej Těrtyšnyj, Vitalij Višněvskij.\nÚtočníci: Maxim Afinogenov, Alexander Barkov, Ravil Gusmanov, Alexej Jašin – , Valerij Karpov, Alexej Kudašov, Sergej Petrenko, Oleg Petrov, Alexander Prokopjev, Michail Sarmatin, Dmitrij Subbotin, Maxim Sušinskij.\nTrenér: Alexander Jakušev.\n\n6. USA\nBrankáři: Parris Duffus, Tim Thomas.\nObránci: Mike Mottau, Chris Tamer, Bret Hedican, Barry Richter, Dan Keczmer, Scott Lachance, Eric Weinrich.\nÚtočníci: Mike Knuble, Tom Bissett, Kelly Miller, Matt Cullen, David Emma, Darby Hendrickson, Tom Chorske, David Legwand, Ted Donato, Bryan Smolinski, Trent Klatt, Craig Johnson, Jay Pandolfo.\nTrenér: Terry Murray.\n\n7. Slovensko\nBrankáři: Miroslav Šimonovič, Igor Murín, Rastislav Rovnianek.\nObránci: Radoslav Hecl, Zdeno Chára, Stanislav Jasečko, Vladimír Vlk, Ľubomír Višňovský, Ivan Droppa, Ľubomír Sekeráš, Daniel Babka.\nÚtočníci: René Pucher, Peter Pucher, Richard Kapuš, Ján Lipiansky, Zdeno Cíger – , Marián Hossa, Ján Pardavý, Peter Bartoš, Richard Šechný, Ľubomír Kolník, Jozef Daňo, Žigmund Pálffy.\nTrenér: Ján Šterbák.\n\n8. Švýcarsko\nBrankáři: Reto Pavoni, Paul Jaks, David Aebischer.\nObránci: Martin Steinegger, Patrik Sutter, Mark Streit, Benjamin Winkler, Philippe Marquis, Olivier Keller, Mathias Seger.\nÚtočníci: Mattia Baldi, Ivo Rüthemann, Patric Della Rossa, Reto von Arx, Gian-Marco Crameri, Martin Plüss, Patrick Fischer, Geoffrey Vauclair, Michel Zeiter, Marcel Jenni, Sandro Rizzi, Sandy Jeannin.\nTrenér: Ralph Krüger.\n\n USA - Kazachstán 3:0 (0:0, 2:0, 1:0)\n\n5. listopadu 1998 - Klagenfurt\n\n5. listopadu 1998 - Klagenfurt\n\n7. listopadu 1998 - Klagenfurt\n\n7. listopadu 1998 - Klagenfurt\n\n8. listopadu 1998 - Klagenfurt\n\n8. listopadu 1998 - Klagenfurt\n\n Německo - Slovinsko 1:1 (0:0, 1:1, 0:0)\n\n5. listopadu 1998 - Lublaň\n\n5. listopadu 1998 - Lublaň\n\n7. listopadu 1998 - Lublaň\n\n7. listopadu 1998 - Lublaň\n\n8. listopadu 1998 - Lublaň\n\n8. listopadu 1998 - Lublaň\n\n Čína - Korea 0:1 (0:0, 0:0, 0:1)\n\n4. září 1998 – Tokio\n\n5. září 1998 – Tokio\n\n6. září 1998 – Tokio\n\n Slovinsko - Velká Británie 1:2 (0:0, 1:1, 0:1)\n\n8. dubna 1999 – Odense\n\n8. dubna 1999 – Rødovre\n\n8. dubna 1999 – Odense\n\n8. dubna 1999 – Rødovre\n\n9. dubna 1999 – Odense\n\n9. dubna 1999 – Rødovre\n\n9. dubna 1999 – Odense\n\n9. dubna 1999 – Rødovre\n\n11. dubna 1999 – Odense\n\n11. dubna 1999 – Rødovre\n\n11. dubna 1999 – Odense\n\n11. dubna 1999 – Rødovre\n\n12. dubna 1999 – Odense\n\n12. dubna 1999 – Rødovre\n\n12. dubna 1999 – Odense\n\n12. dubna 1999 – Rødovre\n\n14. dubna 1999 – Odense\n\n14. dubna 1999 – Rødovre\n\n14. dubna 1999 – Odense\n\n14. dubna 1999 – Rødovre\n\n15. dubna 1999 – Odense\n\n15. dubna 1999 – Rødovre\n\n15. dubna 1999 – Odense\n\n15. dubna 1999 – Rødovre\n\n17. dubna 1999 – Odense\n\n17. dubna 1999 – Rødovre\n\n17. dubna 1999 – Odense\n\n17. dubna 1999 – Rødovre\n\n Nizozemsko - Bulharsko 13:0 (3:0, 6:0, 4:0)\n\n5. dubna 1999 – Eindhoven\n\n5. dubna 1999 – Eindhoven\n\n6. dubna 1999 – Eindhoven\n\n6. dubna 1999 – Eindhoven\n\n8. dubna 1999 – Eindhoven\n\n8. dubna 1999 – Tilburg\n\n Rumunsko - Korejská republika 8:3 (3:1, 0:2, 5:0)\n\n5. dubna 1999 – Tilburg\n\n7. dubna 1999 – Eindhoven\n\n8. dubna 1999 – Eindhoven\n\n Litva - Nizozemsko 1:6 (0:3, 0:2, 1:1)\n\n10. dubna 1999 – Eindhoven\n\n10. dubna 1999 – Tilburg\n\n11. dubna 1999 – Tilburg\n\n11. dubna 1999 – Eindhoven\n\n Chorvatsko - Korejská republika 5:5 (2:2, 1:3, 2:0)\n\n10. dubna 1999 – Eindhoven\n\n11. dubna 1999 – Eindhoven\n\n Řecko - Španělsko 0:6 (0:3, 0:2, 0:1)\n\n14. dubna 1999 – Krugersdorp\n\n15. dubna 1999 – Krugersdorp\n\n16. dubna 1999 – Krugersdorp\n\n Turecko - Austrálie 1:20 (0:8, 1:3, 0:9)\n\n14. dubna 1999 – Krugersdorp\n\n15. dubna 1999 – Krugersdorp\n\n16. dubna 1999 – Krugersdorp\n\n Island - Izrael 0:11 (0:5, 0:4, 0:2)\n\n14. dubna 1999 – Krugersdorp\n\n15. dubna 1999 – Krugersdorp\n\n16. dubna 1999 – Krugersdorp\n Austrálie - Izrael 0:2 (0:1, 0:0, 0:1)\n\n18. dubna 1999 – Krugersdorp\n\n19. dubna 1999 – Krugersdorp\n\n20. dubna 1999 – Krugersdorp\n\n JAR - Belgie 1:6 (0:0, 1:5, 0:1)\n\n18. dubna 1999 – Krugersdorp\n\n19. dubna 1999 – Krugersdorp\n\n20. dubna 1999 – Krugersdorp\n\n Turecko - Island 2:3 (1:1, 1:1, 0:1)\n\n18. dubna 1999 – Krugersdorp\n\n19. dubna 1999 – Krugersdorp\n\n20. dubna 1999 – Krugersdorp\n\n"}
{"id": "221243", "url": "https://cs.wikipedia.org/wiki?curid=221243", "title": "Mistrovství světa v ledním hokeji 2000", "text": "Mistrovství světa v ledním hokeji 2000\n\n64. Mistrovství světa v ledním hokeji 2000 se konalo v Rusku v Petrohradě ve dnech 29. dubna – 14. května 2000. Mistrovství vyhrál výběr Česka.\n\nMistrovství se zúčastnilo 42 mužstev, rozdělených podle výkonnosti do čtyř skupin. V A-skupině startovalo šestnáct účastníků, rozdělených do čtyř čtyřčlenných skupin, z nichž první tři týmy postoupily do dvou osmifinálových skupin,týmy z prvního až čtvrtého místa postoupily do play off. Mužstva, které skončila v základní skupině na čtvrtém místě, hrála ve skupině o udržení. Japonsko v případě, že skončilo na sestupovém místě hrálo v Asijské kvalifikaci.\n\n Česko\nBrankáři: Roman Čechmánek, Dušan Salfický, Vladimír Hudáček.\nObránci: Petr Buzek, František Kučera, Michal Sýkora, Martin Štěpánek, Ladislav Benýšek, František Kaberle, Radek Martínek.\nÚtočníci: Jiří Dopita, – Robert Reichel, Jan Tomajko, David Výborný, Tomáš Vlasák, Václav Prospal, Pavel Patera, Martin Procházka, Martin Havlát, Václav Varaďa, Michal Broš, Petr Čajánek, Martin Špaňhel.\nTrenéři: Josef Augusta a Vladimír Martinec.\n\n Slovensko\nBrankáři: Pavol Rybár, Ján Lašák, Miroslav Lipovský.\nObránci: Ľubomír Sekeráš, Ivan Droppa, Stanislav Jasečko, Zdeno Chára, Peter Podhradský, Ľubomír Višňovský, Martin Štrbák, Radoslav Suchý.\nÚtočníci: Miroslav Šatan – , Ľubomír Hurtaj, Richard Kapuš, Peter Bartoš, Vlastimil Plavucha, Miroslav Hlinka, Ján Pardavý, Peter Pucher, Michal Hreus, Ľubomír Vaic, Ronald Petrovický, Ľuboš Bartečko, Michal Handzuš.\nTrenér: Ján Filc.\n\n Finsko\nBrankáři: Pasi Nurminen, Ari Sulander, Vesa Toskala.\nObránci: Aki-Petteri Berg, Jere Karalahti, Jyrki Lumme, Toni Lydman, Antti-Jussi Niemi, Janne Ninimaa, Petteri Nummelin.\nÚtočníci: Antti Aalto, Raimo Helminen, Jukka Hentunen, Olli Jokinen, Tomi Kallio, Niko Kapanen, Juha Lind, Ville Peltonen, Kimmo Rintanen, Toni Sihvonen, Esa Tikkanen, Marko Tuomainen, Tony Virta.\nTrenér: Hannu Aravirta.\n4. Kanada\nBrankáři: José Théodore, Fred Brathwaite, Jamie Ram.\nObránci: Patrick Traverse, Chris Phillips, Jeff Finley, Adrian Aucoin, Larry Murphy, Peter Allen, Robyn Regehr, Yannick Tremblay, Ed Jovanovski.\nÚtočníci: Brendan Morrison, Mike Johnson, Trevor Letowski, Brad Isbister, Mike Sillinger – , Dean McAmmond, Martin Lapointe, Jamal Mayers, Steve Sullivan, Peter Schaffer, Kris Draper, Curtis Brown, Todd Bertuzzi, Ryan Smyth.\nTrenéři: Tom Renney, Butch Goring a Mike Pelino\n\n5. USA\nBrankáři: Damian Rhodes, Robert Esche\nObránci: Mike Mottau, Eric Weinrich, Phil Housley, Hal Gill, Chris O´sullivan, Chris Loungo\nÚtočníci: Ben Clymer, Chris Tancill, David Legwand, Brian Gionta, Darby Hendrickson, Jeff Halpern, Mike Peluso, Jeff Nielsen, Steve Konowalchuk, Steve Heinze, Derek Plante, Eric Boguniecki, Sean Haggerty, Jason Blake\nTrenéři:\n\n6. Švýcarsko\nBrankáři: Reto Pavoni, Martin Gerber\nObránci: Julien Vauclair, Patrik Sutter, Mark Streit, Martin Steinegger, Olivier Keller, Edgar Salis, Patrick Fischer, Mathias Seger, Rolf Ziegler\nÚtočníci: Flavien Conne, Claudio Micheli, Rossa Della, Alain Demuth, Reto von Arx, Gian-Marco Crameri, Jean-Jacques Aeschilimann, Michel Zeiter, Marcel Jenni, Ivo Rüthemann, Thomas Ziegler, Michel Riesen\nTrenéři:\n\n7. Švédsko\nBrankáři: Andreas Hadelov, Mikael Tellqvist, Tommy Salo.\nObránci: Peter Andersson, Ricard Persson, Rikard Franzen, Mattias Norstrom, Bjorn Nord, Mikael Magnusson, Daniel Tjarnqvist.\nÚtočníci: Kristian Gahn, Per-Johan Axelsson, Daniel Sedin, Mikael Hakansson, Samuel Pahlsson, Peter Nordstrom, Henrik Sedin, Jörgen Jönsson, Kristian Huselius, Fredrik Lindquist, Jonas Ronnqvist, Fredrik Modin, Michael Nylander.\nTrenéři: Stephan Lundh, Hardy Nilsson.\n\n8. Lotyšsko\nBrankáři: Arturs Irbe\nObránci: Rodrigo Lavins, Victor Ignatjev, Normunds Sejejs, Igors Bondarevs, Karlis Skrastins, Atvars Tribuncovs, Andrejs Maticins\nÚtočníci: Vjačeslavs Fanduls, Alexandrs Belavskis, Juris Opulskis, Sergejs Senins, Gregorijs Pantelejevs, Leonids Tambijevs, Aleksandrs Niživijs, Janis Sprukts,\nHarijs Vitolinš, Alexandrs Kerčs, Herbert Vasiljevs, Artis Abols, Alexandrs Semjonovs, Aigars Cipruss\nTrenéři:\n\n9. Bělorusko\nBrankáři: Andrèj Mezin\nObránci: Oleg Chmyl, Alexander Makritskij, Oleg Romanov, Igor Matuškin, Ruslan Salej, Juri Krivokhiža, Sergej Stas, Vladimir Kopat\nÚtočníci: Alexander Andrijevskij, Viktor Karačun, Andrej Kovalev, Vasilij Pankov, Andrej Skabelka, Alexej Kaljužnyj, Dmirij Starostěnko, Dmitrij Dudzik, Vladimir Cyplakov, Dmitrij Pankov, Vitalij Valuj, Alexander Galčeňjuk\nTrenéři:\n\n10. Norsko\nBrankáři: Robert Schistad, Vidar Wold\nObránci: Martin Sellgren, Tommy Jakobsen, Svein Nörstebö, Martin Knold, Johny Nilsen, Mats Trygg, Ketil Wold, Joakim Saether\nÚtočníci: Geir Svendsberget, Mads Hansen, Morten Fjeld, Stig Vesterheim, Marius Trygg, Ole Dahlström, Per Skroder, Paal Johnsen, Trond Magnussen, Sjur Nilsen, Anders Fredriksen, Tore Vikingstad\nTrenéři:\n\n11. Rusko\nBrankáři: Ilja Bryzgalov, Jegor Podomackij.\nObránci: Maxim Galanov, Sergej Gončar, Alexander Chavanov, Igor Kravčuk, Andrej Markov, Dmitrij Mironov, Alexej Žitnik.\nÚtočníci: Maxim Afinogenov, Pavel Bure – , Alexander Charitonov, Alexej Jašin, Valerij Kamenskij, Andrej Kovalenko, Viktor Kozlov, Alexej Kudašov, Andrej Nikolišin, Oleg Petrov, Alexander Prokopjev, Maxim Sušinskij, Alexej Žamnov.\nTrenér: Alexander Jakušev, Zinetula Biljaletdinov a Vladislav Treťjak.\n\n12. Itálie\nBrankáři: Andrea Carpano, Mike Rosati\nObránci: Georg Comploi, Carlo Lorenzi, Michele Strazzabosco, Armin Helfer, Ingemar Gruber, Christopher Bartolone\nÚtočníci:Bruno Zarrillo, Dino Felicetti, Leo Insam, Mario Chitarroni, Stefan Zisser, Armando Chelodi, Toni De, Maurizio Mansi, Toni De, Giuseppe Busillo, Lucio Topatigh, Vezio Sacratini, Roland Ramoser, Stefano Margoni\nTrenéři:\n\n13. Rakousko\nBrankáři: Reinhard Divis\nObránci:Gerhard Unterluggauer, Dominic Lavoie, Thomas Searle, Peter Kasper, Herbert Hohenberger, André Lakos, Martin Ulrich\nÚtočníci:Christoph Brandner, Gerald Ressmann, Matthias Tratting, Phiilipp Lukas, Mario Schaden, Martin Hohenberger, Günther Lanzinger, Simon Wheeldon, Wolfgang Kromp, Grego Baumgartner, Christian Perthaler, Arthur Marczell, Dieter Kalt\nTrenéři:\n\n14. Ukrajina\nBrankáři: Jevgenij Brul, Igor Karpenko\nObránci: Dmitrij Jakušin, Sergii Klymentjev, Oleg Polkovnikov, Oleksander Savitsky, Gennadij Razin, Artem Ostrouško, Boris Protšenko\nÚtočníci: Vasyl Bobrovnikov, Vadim Šakrajčuk, Ruslan Bezšasnij, Andrij Vojuš, Konstantin Kalmikov, Vitalij Lytvyněnko, Valentyn Oletsky, Bogdan Savenko, Oleksej Lozarenko, Sergei Varlamov, Olexander Matvijčuk, Olexander Jakovenko, Vjačeslav Zavalňjuk\nTrenéři:\n\n15. Francie\nBrankáři: Fabrice Lhenry, Cristobal Huet, Patrick Rolland\nObránci: Jean Soghomonian, Gregory Dubois, Karl Dewolf, Denis Perez, Baptiste Amar, Jean-Christphe Filippin, Vincent Bachet\nÚtočníci: Stephane Barin, Arnaud Briand, Maurice Rozenthal, Laurent Meunier, Francois Rozenthal, Philippe Bozon, Yorick Treille, Pierre Allard, Joseph Ouellet, Anthony Mortas, Richard Aimonetto, Jonathan Zwikel, Benoit Bachelet\nTrenéři:\n\n16. Japonsko\nBrankáři: Shinichi Iwasaki, Dusty Imoo\nObránci: Kengo Ito,\nFumitaka Miyauchi, Makuto Kawašima, Takajuki Kobori, Tatsuki Katayama, Jutaka Kawaguči, Akihito Isojima, Hirojuki Miura\nÚtočníci: Josake Kon, Yutaka Ono, Hideji Tsuchida, Takahito Suzuki, Jasunori Iwata, Tomohito Kobajaši, Kijoši Fujita, Taro Nihei, Jošikazu Kabajama, Ryan Kuwabara, Chris Jule, Masakazu Sato\nTrenéři:\n\n Kazachstán - Lotyšsko 3:6 (0:2, 2:2, 1:2)\n\n11. listopadu 1999 – Sheffield\n\n11. listopadu 1999 – Sheffield\n\n13. listopadu 1999 – Sheffield\n\n13. listopadu 1999 - Sheffield\n\n14. listopadu 1999 – Sheffield\n\n14. listopadu 1999 - Sheffield\n\n Dánsko - Itálie 5:3 (1:1, 2:2, 2:0)\n\n11. listopadu 1999 - Amiens\n\n11. listopadu 1999 - Amiens\n\n13. listopadu 1999 - Amiens\n\n13. listopadu 1999 - Amiens\n\n14. listopadu 1999 - Amiens\n\n14. listopadu 1999 – Amiens\nBaráž (o posledního postupujícího)\n\n14. prosince 1999 – Eindhoven\n\n Čína - Korea 4:2 (0:2, 2:0, 2:0)\n\n3. září 1999 – Aomori\n\n4. září 1999 – Aomori\n\n5. září 1999 - Aomori\n\n Velká Británie - Estonsko 5:6 (2:3, 2:2, 1:1)\n\n12. dubna 2000 – Katowice\n\n12. dubna 2000 – Katowice\n\n12. dubna 2000 – Katowice\n\n12. dubna 2000 – Katowice\n\n13. dubna 2000 – Katowice \n\n13. dubna 2000 – Katowice\n\n13. dubna 2000 – Katowice \n\n13. dubna 2000 – Katowice\n\n15. dubna 2000 – Katowice\n\n15. dubna 2000 – Katowice\n\n15. dubna 2000 – Katowice\n\n15. dubna 2000 – Katowice\n\n16. dubna 2000 – Katowice\n\n16. dubna 2000 – Katowice\n\n16. dubna 2000 – Katowice \n\n16. dubna 2000 – Katowice\n\n18. dubna 2000 – Katowice\n\n18. dubna 2000 – Katowice\n\n18. dubna 2000 – Katowice\n\n18. dubna 2000 – Katowice\n\n19. dubna 2000 – Katowice\n\n19. dubna 2000 – Katowice \n\n19. dubna 2000 – Katowice\n\n19. dubna 2000 – Katowice\n\n21. dubna 2000 – Katowice\n\n21. dubna 2000 – Katowice\n\n21. dubna 2000 – Katowice\n\n21. dubna 2000 – Katowice\n\n Španělsko - Maďarsko 2:7 (1:2, 0:3, 1:2)\n\n20. března 2000 – Peking \n\n21. března 2000 – Peking \n\n22. března 2000 – Peking \n\n Bulharsko - Rumunsko 1:9 (1:2, 0:2, 0:5)\n\n20. března 2000 – Peking \n\n21. března 2000 – Peking\n\n22. března 2000 – Peking \n\n Jugoslávie - Litva 0:8 (0:2, 0:4, 0:2)\n\n20. března 2000 – Peking\n\n21. března 2000 – Peking \n\n22. března 2000 – Peking\n\n Chorvatsko - Čína 0:5 (0:1, 0:2, 0:2)\n\n24. března 2000 – Peking \n\n25. března 2000 – Peking\n\n26. března 2000 – Peking\n\n Rumunsko - Litva 5:5 (0:1, 3:1, 2:3)\n\n24. března 2000 – Peking\n\n25. března 2000 – Peking\n\n26. března 2000 – Peking\n\n Bulharsko - Jugoslávie 3:3 (0:1, 3:0, 0:2)\n\n24. března 2000 – Peking\n\n25. března 2000 – Peking \n\n26. března 2000 – Peking\n\n Turecko - Island 0:10 (0:2, 0:3, 0:5)\n\n10. dubna 2000 – Reykjavík\n\n11. dubna 2000 – Reykjavík\n\n12. dubna 2000 – Reykjavík\n\n Lucembursko - Austrálie 0:7 (0:4, 0:2, 0:1)\n\n10. dubna 2000 – Reykjavík\n\n11. dubna 2000 – Reykjavík\n\n12. dubna 2000 – Reykjavík\n\n Mexiko - Belgie 0:5 (0:2, 0:0, 0:3)\n\n10. dubna 2000 – Reykjavík\n\n11. dubna 2000 – Reykjavík\n\n12. dubna 2000 – Reykjavík\n\n Austrálie - Belgie 3:7 (0:2, 2:2, 1:3)\n\n14. dubna 2000 – Reykjavík\n\n15. dubna 2000 – Reykjavík\n\n16. dubna 2000 – Reykjavík\n\n Nový Zéland - JAR 2:7 (1:3, 1:2, 0:2)\n\n14. dubna 2000 – Reykjavík\n\n15. dubna 2000 – Reykjavík\n\n16. dubna 2000 – Reykjavík\n\n Lucembursko - Mexiko 1:7 (0:2, 1:2, 0:3)\n\n14. dubna 2000 – Reykjavík\n\n15. dubna 2000 – Reykjavík\n\n16. dubna 2000 – Reykjavík\n\n"}
{"id": "221247", "url": "https://cs.wikipedia.org/wiki?curid=221247", "title": "Arpeggione", "text": "Arpeggione\n\nArpeggione je starší šestistrunný smyčcový hudební nástroj.\n\nPodobá se částečně kytaře (jeho hmatník je opatřen pražci) a violoncellu (jeho struny jsou napnuty tak, že neleží všechny v jedné rovině a hraje se na ně smyčcem). Na rozdíl od violoncella arpeggione nemá bodec a drží se mezi koleny podobně jako viola da gamba.\n\nArpeggione bylo poprvé sestaveno ve Vídni roku 1823 a bylo částečně rozšířeno jen po dobu několika let. Jedinou významnou dochovanou skladbou je sonáta pro arpeggione a klavír D.821 od Franze Schuberta. V současnosti je tato sonáta interpretována většinou na violoncello nebo violu.\n"}
{"id": "221263", "url": "https://cs.wikipedia.org/wiki?curid=221263", "title": "Tibesti", "text": "Tibesti\n\nTibesti je pohoří vulkanického původu, které se nachází v pouštní oblasti severního Čadu a malou plochou zasahuje také na území jižní Libye.\n\nNejvyšším vrcholem pohoří a zároveň celé Sahary je neaktivní vulkán Emi Koussi (3415 m). Dalšími významnými vrcholy jsou např. Kegueur Terbi (3376 m), Tarso Taro (3325 m), aktivní vulkány Pic Tousside (3265 m) a Soborom (3100 m).\n\nOblast pohoří je díky vyšší nadmořské výšce vlhčí než okolní části Sahary a průměrné roční srážky se tak pohybují okolo 120 mm.\n\nV pohoří se nacházejí světoznámé skalní malby z období 5. až 3. tisíciletí př. n. l., které znázorňují život zdejších obyvatel (zejména lov zvěře) a ukazují tuto oblast Sahary v době, kdy zde panovalo výrazně vlhčí klima.\n\n\n"}
{"id": "221266", "url": "https://cs.wikipedia.org/wiki?curid=221266", "title": "Svatyně Atago (Tokio)", "text": "Svatyně Atago (Tokio)\n\nSvatyně Atago (: 愛宕神社, \"Atago-džindža\") je šintoistická svatyně v tokijské čtvrti Minato v Japonsku. Byla postavena v roce 1603 (osmý rok éry Keičó) na příkaz šóguna Iejasua Tokugawy. Současná podoba svatyně je výsledkem přestavby z roku 1958.\nSvatyně se nachází na kopci Atago, který se tyčí do výše 26 metrů nad hladinu moře. Kdysi skvělý výhled na Tokio je dnes zakryt vysokými budovami v okolí. Velmi známé je strmé schodiště vedoucí ke svatyni, které má zpodobňovat úspěch v životě. Příkré schodiště se nazývá \"Otokozaka\" (mužský svah) a má 86 schodů; vedle se nachází mírnější schodiště nazývané \"Onnazaka\" (ženský svah) se 109 schody.\n\nPodle legendy se mladý samuraj odvážil vyjet po schodech na svém koni, aby doručil šógunovi švestkové květy. Koni trvala cesta nahoru pouhou minutu, ale cesta dolů plných 45 minut a kůň byl poté zcela vyčerpán.\n\nSvatyně byla postavena, aby chránila obyvatele před ohněm, protože díky svému výhledu mohla rychle vyhlásit poplach. Proto bylo hlavním božstvem zde uctívaným božstvo ohně \"Homusubi no Mikoto\". Mezi další uctívaná božstva patří \"Mizuhanome no Mikoto\" (božstvo vody), \"Ójamazumi no Mikoto\" (božstvo hor) a \"Jamato Takeru no Mikoto\" (božstvo vojenství).\n\n"}
{"id": "221268", "url": "https://cs.wikipedia.org/wiki?curid=221268", "title": "Triple DES", "text": "Triple DES\n\nTriple DES (označovaná jako TDES či 3DES) je bloková šifra založená na šifrování Data Encryption Standard (DES), které se jako vícenásobné šifrování aplikuje třikrát, čímž zvyšuje odolnost proti prolomení.\n\nPůvodní DES má délku klíče 56 bitů, což se postupem času stalo nedostatečným a klasický DES tak byl ohrožen útoky hrubou silou. Triple DES byl nejjednodušším způsobem, jak odolnost DESu zvýšit díky většímu klíči bez nutnosti přejít na zcela nový algoritmus.\n\nOproti zcela nově navrženým algoritmům (např. AES) je ale TDES mnohem pomalejší, a proto se od jeho používání pomalu ustupuje.\n\nTriple DES je trojnásobnou aplikací šifry DES. Přestože nejjednodušší variantou šifrování by bylo opakovat tři šifrovací operace DES po sobě (tzv. varianta EEE), v praxi se používá varianta označovaná EDE, která nejprve zašifruje otevřený text prvním klíčem, výsledek \"dešifruje\" druhým klíčem a tento výsledek zašifruje třetím klíčem:\nkde formula_2 je šifrovací operace DES, formula_3 je dešifrovací operace DES, formula_4 jsou jednotlivé podklíče (které dohromady dávají klíč TDES), formula_5 je otevřený text a formula_6 je šifrový text.\n\nDůvodem takovéhoto uspořádání je zpětná kompatibilita s klasickým DESem: Pokud se pro všechny tři podklíče použije stejná hodnota, je výsledkem běžné zašifrování jednoduchým DESem s tímto klíčem.\n\nDešifrování pak probíhá obdobně:\n\nJe třeba si uvědomit, že základní schéma TDES funguje díky tomu, že DES není grupa (přesněji řečeno, množina funkcí formula_8 vytvořená přes všechny klíče není grupa). Pokud by bylo, opakovaným použitím šifry by se vyšší bezpečnosti nedosáhlo (opakované použití by bylo ekvivalentní jedinému použití s nějakým jiným klíčem).\n\nTDES umožňuje tři varianty složitosti (délky klíče) podle způsobu tvorby tří podklíčů pro klasický DES:\n\nV první (nejčastěji používané) variantě má klíč délku 3 × 56 = 168 bitů. Ve druhé variantě má klíč efektivní délku pouze 112 bitů; schéma se třemi aplikacemi DES, přičemž jsou dva klíče shodné, je nutné – pokud by se opravdu použilo jen dvojí opakování DES, výsledek by byl mnohem méně bezpečný, neboť by v takovém případě existovaly útoky typu meet-in-the-middle. Třetí varianta je ekvivalent klasického DESu s délkou klíče 56 bitů (první a druhá operace se vzájemně zruší), tedy varianta umožňující zpětnou kompatibilitu pouhou volbou klíčů bez nutnosti podpory dvou různých šifrovacích algoritmů. Tato varianta je již samozřejmě považována za nebezpečnou.\n\n\n"}
{"id": "221274", "url": "https://cs.wikipedia.org/wiki?curid=221274", "title": "Hlubotisk", "text": "Hlubotisk\n\nHlubotisk (také \"intaglio\" či \"tisk z hloubky\") je tisková technika pracující na principu tisku z hloubky. Tisková forma je reliéfní a tiskové prvky jsou zahloubeny pod úroveň prvků netisknoucích – je tomu tedy opačně než u tisku z výšky. Tisková místa jsou zaplněna řídkou rychle zasychající barvou a při tisku dochází k převzetí barvy potiskovaným materiálem, ponejvíce papírem. K fixaci barvy na papíru dochází odpařením těkavých rozpouštědel.\n\nPodobně jako u knihtisku existuje také nepřímý hlubotisk. Podle typu formy může být hlubotisk plochý nebo rotační, i když v poslední době naprosto převládá rotační hlubotisk. Hlubotisk se používá jen k tisku vysokých nákladů z důvodů náročnosti technologie přípravy a vysokých nákladů na výrobu tiskové formy (laserová gravura, chromování). V zájmu vysokých rychlostí tisku se jedná prakticky jen o kotoučový nekonečný tisk, proto bývají hlubotiskové linky osazovány výsekovou jednotkou s automatickým snášecim a vykládacim zařízením.\n\nTento princip se poprvé k tisku uplatnil v 15. století v podobě mědirytu. Do měděné destičky se obraz zahluboval rydlem, samozřejmě ručně. Z mědirytiny se posléze vyvinuly další varianty grafických technik jako mědilept, suchá jehla, akvatinta aj. Podobnou technikou je pak ocelorytina či ocelotisk. Tato technika se pro velkou výdržnost tiskové formy, dobrou reprodukci jemných pérovek a obtížnou napodobitelnost používá při tisku cenin.\n\nDále do kategorie tisku z hloubky patří tamponový tisk. Jedná se o nepřímý tisk pomocí silikonového pružného tampónu, který ze zahloubené ploché formy přenáší barvu většinou na vícerozměrné předměty. Využívá se především při potisku reklamních a jiných předmětů (propisky, zapalovače, hrnečky).\n\n\"Rotační stírací hlubotisk\" vynalezl v roce 1890 Karel Klíč. Tato tisková technika byla odvozena z Klíčova vynálezu heliogravury, kde byl obraz přenášen na měděnou destičku s přitaveným asfaltovým práškem pomocí světlocitlivého tzv. pigmentového papíru, na který byl obraz nakopírován z tónového diapozitivu. Tisknoucí prvky jsou pak zahloubeny leptáním FeCl. Asfaltový prášek vytvořil zrno potřebné k reprodukci polotónu před vynálezem autotypie.\n\n\"Klasický hlubotisk\" využívá také pigmentového papíru a leptání, ale asfaltové zrno je nahrazeno tzv. hlubotiskovou sítí, která obraz rozdělí do pravidelných linek – tzv. nosných můstků, které pak při tisku slouží jako opěrný systém pro hlubotiskový stěrač. Barva nanesená na tiskovou formu se totiž z netisknoucích míst musí odstranit právě tímto stěračem.\n\nKlasický hlubotisk využívá tisknoucích prvků o stejné velikosti, ale s různou hloubkou. Tónové odstíny pak nejsou vyjádřeny velikostí bodů, jako u jiných moderních tiskových technik, ale množstvím (nánosem) transparentní tiskové barvy. Tímto způsobem lze optimálně reprodukovat tónové předlohy.\n\nZ \"klasického\" hlubotisku byl později odvozen hlubotisk \"autotypický\". Tónový diapozitiv byl zde nahrazen autotypickým (rastrovým) a tisknoucí prvky měly tedy různou velikost a stejnou hloubku. Formy se stále leptaly. Odpadlo kopírování hlubotiskové sítě, která nebyla potřeba díky autotypické síti diapozitivu.\n\nPoslední a dnes nejpoužívanější variantou je hlubotisk \"poloautotypický\", kde jsou tisknoucí prvky ryty diamantovou kónickou jehlou a liší se tedy velikostí i hloubkou.\n\nZákladem tiskové formy je ocelový válec, na nějž se galvanicky vylučují vrstvy dalších kovů – niklu, mědi a následně po zhotovení obrazu ještě chromu.\n\nKovy se na ocelový válec vylučují v elektrolytu – vodivém roztoku (většinou roztoky kyselin HNO, HSO…), prostřednictvím stejnosměrného elektrického proudu (viz druhá příloha). Katodou je v vždy pokovovaný válec, anodou například granule z mědi.\n\nOcelové jádro se nejprve ponikluje, pak se nanáší základní vrstva mědi, následně většinou dělicí vrstva a pak tzv. \"Ballardova slupka\". Jedná se o tenkou vrstvu mědi, do které se vytvoří tisknoucí prvky a následně se povrch pochromuje. Po tisku je možné pochromovanou Ballardovu slupku naříznout a díky dělicí vrstvě sloupnout. Následuje další galvanické nanášení slupky, tvorby tisknoucích prvků atd…\n\nExistují i jiné varianty, ale Ballardův systém je asi nejpoužívanější.\n\nU klasického hlubotisku se na speciální papír s vrstvou zcitlivené želatiny nakopírovala negativní hlubotisková síť a následně obraz tónového diapozitivu. Pak se vrstva s vykopírovaným obrazem přenesla na povrch poměděného válce a přes reliéf želatiny se leptalo. Díky tónovému podkladu byla želatina různě utvrzena a proto se při dodržení správného času leptání docílilo různé hloubky tisknoucích prvků.\n\nU autotypického hlubotisku se ovrstvoval přímo formový válec (většinou ovrstvovacím prstencem), na vrstvu se pak nakopíroval autotypický diapozitiv a následovalo leptání FeCl.\n\nU poloautotypického hlubotisku se používají elektronicky řízené rycí automaty, které zhotovují jamky diamantovou jehlou, která kmitá obrovskou rychlostí (4000 kmitů za sekundu i více). Obraz se ryje ve šroubovici. Rycí jehla se posouvá po délce otáčejícího se válce.\n\nDříve měly rycí automaty snímací část pro skenování předlohy a rycí část. Dnes není snímací část nutná, ryje se na základě digitálních dat v počítači. Tisknoucí prvky se také mohou zhotovovat vypalováním laserem či elektronovým paprskem. Dominantní technologií je však dnes rytí diamantem.\n\nU všech technologií se forma po zhotovení tisknoucích prvků a případných korekturách ještě galvanicky chromuje pro větší výdržnost.\n\nVětšinou se setkáme s \"kotoučovými \"hlubotiskovými stroji, ať už v obalovém tisku, nebo při tisku periodik. Výjimku tvoří například archové stroje pro potisk obalů na cigarety, či některé speciální stroje pro tisk cenin. Setkat se můžeme i se stroji, které tiskové techniky kombinují (opět např. u cenin).\n\nZákladní části hlubotiskových strojů se např. od ofsetových příliš neliší. Rozdíl je v konstrukci tiskové jednotky. Ta se skládá z \"tlakového\", většinou volně zavěšeného \"kovového válce\", \"formového válce\", \"stěrače\" a \"barevníku\". Každá tisková jednotka má své sušicí zařízení s intenzivním odsáváním nasyceného vzduchu. Odsátý vzduch nasycený odpařenými rozpouštědly je veden do rekuperačního zařízení, kde se z něj zpětně získávají rozpouštědla za vzniku tepla, které lze použít například pro vytápění tiskárny.\n\nBarevníky hlubotiskových strojů jsou relativně jednoduché. Barva má velmi nízkou viskozitu a není ji třeba roztírat. Velmi často se jedná o jeden ponorný navalovací válec, který se brodí v barvě a tu nanáší na válec formový. V barvě však může být částečně ponořen přímo válec formový a nebo se používají varianty, kdy je barva na formový válec nastřikována tryskami. Moderní barevníky jsou vybaveny zásobníkem s cirkulací a filtrací barvy. Často jsou barevníky se zásobníky mobilní a lze je přemisťovat mezi tiskovými jednotkami.\n\nDůležitou součástí jednotky je stěrač (rakle). Jedná se o většinou ocelový nůž. Který stírá přebytečnou barvu z netisknoucích prvků. Stěrač má velký vliv na kvalitu tisku. Jeho postavení (pozitivní, negativní), sklon, přítlak a také boční pohyb, který stěrač musí vykonávat, ovlivňuje množství nanášené barvy a tudíž i gradační hodnoty tisku, kontrast, ostrost…Stěrače jsou dnes k formovému válci přistavovány pneumaticky. Jejich přítlak je tedy regulován pomocí stlačeného vzduchu.\n\nV hlubotisku bývají tiskové jednotky řazeny za sebou, tlakový válec je v horní části jednotky, pod ním je válec formový a barevník je úplně vespod. Pás papíru je bezprostředně po tisku veden nad tiskovou jednotku, kde je vertikálně umístěné sušicí a odsávací zařízení. Díky sušení jsou jednotlivé tiskové věže velmi vysoké, samotná tisková část je však pouze v jejich spodní části.\n\nKotoučové stroje pak mají samozřejmě odvíječe (často s automatickou výměnou rolí), vtahovací jednotky atd. podobně jako jiné kotoučové stroje. Na konci stroje bývá integrovaný skládací aparát, řezání na archy či navíjení do role. Všechny varianty se v hlubotisku používají – záleží na tištěném sortimentu. Samozřejmostí jsou elektronická zařízení pro kontrolu vedení pásu strojem, soutisku a vybarvení.\n\n\n"}
{"id": "221275", "url": "https://cs.wikipedia.org/wiki?curid=221275", "title": "Marie Anna Habsburská (1610)", "text": "Marie Anna Habsburská (1610)\n\nMaria Anna Habsburská (13. ledna 1610, Štýrský Hradec – 25. září 1665, Mnichov), byla rodem rakouská arcivévodkyně a sňatkem bavorská vévodkyně a regentka.\n\nMarie Anna se narodila jako páté dítě/druhá dcera habsburského následníka trůnu Ferdinanda II. a jeho první manželky Marie Anny Bavorské. Z jejích starších sourozenců se dospělosti dožil pouze starší bratr, pozdější císař a král, Ferdinand III. Mladší sestra Cecilie Renata se provdala za polského krále Vladislava IV. a mladší bratr Leopold Vilém se stal místodržitelem v Nizozemí.\nRoku 1635 zemřela Alžběta Renata Lotrinská, první manželka bavorského kurfiřta Maxmiliána I. z rodu Wittelsbachů. Z tohoto více než 40 let trvajícího manželství nevzešli žádní potomci, bezdětný kurfiřt se proto poohlížel po nové manželce, která by mu porodila dědice. Volba padla na jeho neteř Marii Annu. \nSvatba se konala ve Vídni 15. července 1635 a jejich manželství bylo přes velký věkový rozdíl (37 let) šťastné.\n\nMarie Anna se velmi zajímala o politiku a je obecně pokládána za velmi zdatnou a obratnou ženu. Stála po manželově boku a byla mu nápomocna ve vladařských povinnostech, což v tehdejší době nebylo pro ženu obvyklé. Po Maxmiliánově smrti v roce 1651 využila své vrozené schopnosti i získané zkušenosti jako regentka svého staršího syna Ferdinanda Marii. I poté, co kurprinc dosáhl roku 1654 plnoletosti, zůstala jeho rádkyní, a roku 1664 podnítila svého syna k tomu, aby svou zemi postavil pod patronát sv. Josefa. Do konce života byla členem státní rady, nejvyššího vládního grémia, třebaže v něm neměla žádné hlasovací právo\n\nPo smrti svého manžela obývala část mnichovské rezidence, kde také 25. září roku 1665 ve věku 55 let zemřela. K poslednímu odpočinku byla uložena v mnichovském kostele sv. Michala, její srdce pak odpočívá v poutní kapli v Altötting.\n\nMarie Anna splnila naděje svého manžela a do roka mu porodila vytouženého dědice, o dva roky později pak ještě dalšího syna. První porod ji však natolik vysílil, že ztratila schopnost mluvit; uzdravování probíhalo pomalu a za pomoci relikvií sv. Františka z Pauly. Jako výraz díků založil Maxmilián v Neunburg vorm Wald klášter věnovaný tomuto světci. \n\n"}
{"id": "221317", "url": "https://cs.wikipedia.org/wiki?curid=221317", "title": "Derby", "text": "Derby\n\nDerby je město v anglickém regionu East Midlands. Rozkládá se na březích řeky Derwent a je obklopeno hrabstvím Derbyshire. Podle výsledků sčítání z roku 2001 byl počet obyvatel města 233 700.\n\nHistorie města je spojena s vládou Římanů, Sasů i Vikingů. Římský tábor \"Derventio\" se pravděpodobně nacházel u \"Little Chesteru\", kde je nyní fotbalové hřiště. Později se stal jedním z \"pěti distriktů\" (opevněných měst) \"Danelawu\".\n\nOblíbená verze původu názvu uvádí, že jméno pochází z dánského a keltského výrazu \"Djúra-bý\", zaznamenaného v anglosaských pramenech jako \"Deoraby\" (jelení vesnice). Jiná verze ale uvádí, že název města je odvozen z původního římského pojmenování \"Derventio\". Na některých starých mapách (například Speedova mapa z roku 1610) je ale také uváděno pojmenování \"Darby\" nebo \"Darbye\". Derby je jedno z několika málo anglických měst, jejichž název má původ z dob Vikingů (dalším je například York z vikinského \"Jórvík\"). Derby nedávno oslavilo 2 000 výročí založení.\n\nNové archeologické objevy (2004) potvrdily, že Vikingové a Anglosasové zřejmě existovali vedle sebe, na dvou územních jednotkách oddělených vodou. Anglosaská kronika (cca 900) uvádí, že \"Derby je rozděleno vodou\". Tyto oblasti byly známy jako \"Northworthy\" a \"Deoraby\" a nacházely se na severní části Derby.\n\nV době občanské války bylo město obsazeno parlamentními silami, vedenými sirem Johnem Gellem, který byl jmenován guvernérem Derby roku 1643. Tyto jednotky se účastnily obrany Nottinghamu, obsazení Lichfieldu, bitvy u \"Hopton Heathu\" a v mnoha jiných válečných střetech v Nottinghamshire, Staffordshire a Cheshire a stejně tak i v obraně Derby proti útoku královské armády.\n\nJakobitský pretendent Karel Eduard Stuart se utábořil v Derby 4. prosince 1745 na své cestě na jih k převzetí anglického trůnu. Karel navštívil hospodu \"George Inn\", kde měl svůj hlavní stan vévoda z Devonshire, a požadoval úhradu nákladů za svých 9 000 vojáků. Ubytoval se v \"Exeter House\" kde svolával \"válečnou radu\". Replika místnosti ozdobená původními panely z \"Exeter House\" je instalována v centrální knihovně v centru města. Každý rok na počátku prosince společnost \"Charles Edward Stuart Society\" pořádá víkend kulminující průvodem přes centrum města a rekonstrukcí bitvy u \"Cathedral Green\".\n\nDerby a Derbyshire byly jedním z center průmyslové revoluce V roce 1717 bylo Derby místem výstavby první vodou poháněné továrny na výrobu hedvábí v Británii. Autory stavby byli John Lombe a George Sorocold poté co Lombe, jak se všeobecně předpokládá, ukradl tajemství výroby hedvábí v Piemontu.\n\nRoku 1759 si Jedediah Strutt patentoval a postavil přípravek nazývaný \"Derby Rib\", který způsobil revoluci ve výrobě punčoch. Tato pomůcka byla využita v pletacím stroji pro výrobu žebrovaných punčoch.\n\nRoku 1771 Richard Arkwright, Samuel Need a Jedediah Strutt postavili první vodou poháněnou přádelnu v \"Cromfordu\" v Derbyshire a využili tak formu energie, která byla katalyzátorem průmyslové revoluce.\n\nNa počátku dalšího století se Derby stalo významným centrem strojírenství a některé továrny jako například \"James Fox\" exportovaly strojní součásti i do Ruska. Roku 1840 v Derby začala působit společnost \"North Midland Railway\" a poté co se spojila s \"Midland Counties Railway\" a \"Birmingham and Derby Junction Railway\" do \"Midland Railway\" se Derby stalo sídlem její centrály.\n\nDerby bylo jedním z distriktů, kterých se dotkla správní reforma z roku 1835 a roku 1888 se stalo městem nezávislým na hrabství. Roku 1877 se součástí města staly \"Little Chester\" a \"Litchurch\" a roku 1890 \"New Normanton\" a \"Rowditch\". Roku 1968 na doporučení místní hraniční komise byly do Derby začleněny venkovské obvody \"Belper\", \"Repton\" a Jihovýchod Derbyshire. Tato expanze významně zvýšila počet obyvatel z původního počtu 132 408 v roce 1961 na 219 578 v roce 1971.\n\nDerby byl udělen roku 1977 královnou Alžbětou II., u příležitosti 25 výročí nástupu na trůn, status města. Předtím bylo Derby jedním z mála měst Anglie, která neměla status města, ačkoli se v nich nachází katedrála.\n\nDerby hrálo specifickou roli v dějinách dělnického hnutí – bylo jedním z dvou míst kde zvítězila ve všeobecných volbách roku 1900 nedávno vytvořená strana zastupující dělníky (\"Labour Representation Committee\").\n\nDerby se také stalo důležitým kulturním centrem hluchých. Mnoho takto postižených lidí se přestěhovalo do Derby, z důvodu početné komunity používající znakovou řeč. Odhaduje se, že procento těchto lidí je v Derby asi trojnásobné oproti národnímu průměru a že pouze v Londýně žije více ohluchlých lidí. Škola \"Royal School for the Deaf\" na \"Ashbourne Road\" poskytuje výuku ve znakové řeči a angličtině.\n\nDva největší zaměstnavatelé v Derby – Rolls-Royce a Toyota jsou představitelé strojírenského odvětví. Svou národní centrálu má v Derby i internetová a telefonní banka Egg. Dalšími společnostmi jsou Bombardier – výrobce vlakových souprav a letadel, Alstom – produkující výměníky tepla a \"Qibla Cola Company\".\n\nDerby bylo po léta i významným železničním centrem, kde sídlila centrála \"Midland Railway\" a železniční dílny a vývojové středisko British Rail. I když se již význam Derby v železničním oboru snížil, stále zde existuje výroba vlakových souprav, některé železniční společnosti zde mají své dílny a železniční stanice Derby si stále udržuje strategický význam v rámci železniční sítě.\n\nTradičně bylo Derby hlavním městem hrabství Derbyshire, ačkoli v poslední době se jeho centrem stal Matlock. Od 1. dubna 1997 se Derby stalo samostatnou správní jednotkou (\"unitary authority\"), tedy status podobný tomu který mělo do roku 1974, kdy bylo městem vyňatým z působnosti hrabství a ostatní části hrabství byly řízeny z Matlocku.\n\nDerby je rozděleno do 17 obvodů:\n\n\nPoloha Derby v centru země má výrazný podíl na tom, že město má velmi hustou síť dopravních spojení s okolím. Dálnice \"M1\" prochází asi 15 km na východ od města, a spojuje Derby na jih s Londýnem a na sever s Sheffieldem a Leedsem. Dalšími důležitými dopravními tepnami jsou \"A6\" (historicky hlavní silnice z Londýna do Carlisle, Leicesteru a Manchesteru), \"A38\" (z Bodminu do Mansfieldu přes Bristol a Birmingham), \"A50\" (z Warringtonu do Leicesteru přes Stoke-on-Trent), \"A52\" (z Newcastle under Lyme do Mablethorpe a dále do Nottinghamu) a \"A61\" (z Derby do Thirsku přes Sheffield a Leeds).\n\nDerby bylo spojeno s okolím železnicí od roku 1840 kdy byla důležitou železniční křižovatkou dvou hlavních tratí z Londýna do Yorkshire a na severovýchod. Současná železniční stanice v Derby – \"Derby Midlands\", zajišťuje častá spojení do Londýna, severovýchod a severozápad, poskytovaná dopravci \"Midland Mainline\", \"Virgin Trains\" a \"Central Trains\". Ve městě ještě existují dvě malé místní železniční stanice \"Peartree\" a \"Spondon\".\n\nVětev \"Derbyshire and North Staffordshire Extension\" trati \"Great Northern Railway\" původně vedla přes \"Derby Friargate Station\" z Colwicku a Nottinghamu do Eggintonu. Po jejím uzavření byla část trati na západ od Derby využívána British Rail jako zkušební dráha. Z původní trati se dochovalo pouze několik málo úseků a litinový most přes \"Friargate\".\n\nLetiště East Midlands se nachází asi 24 km od centra města a Derby je nejbližším městem od letiště. Letiště odbavuje spoje na vnitrostátní i evropské linky několika nízkonákladových dopravců jako jsou například Ryanair a EasyJet.\n\nPůvodní hlavní autobusové stanoviště bylo navrženo místním architektem C. H. Aslinem ve stylu art deco. Postaveno bylo roku 1933 a uzavřeno, přes protesty ochránců životního prostředí a památkářů, roku 2005. Unikátní budova kavárny má být rekonstruována v \"Crich Tramway Museum\". Na místě, kde se nacházelo původní stanoviště má vyrůst malé autobusové stanoviště.\n\nMístní a příměstská autobusová doprava je zajišťována mnoha dopravci ale nejdůležitějšími jsou \"Trent Barton\" a \"Arriva Midlands\". Spojení města dálkovými autobusy není příliš významné i když se Derby nachází na hlavní trase společnosti National Express z Londýna do Manchesteru a z Yorkshire na jihozápad. Dále jsou zde významné místní linky mezi Manchesterem a Nottinghamem, a úspěšná linka zajišťována společností \"Red Arrow\".\n\nKoncert symfonické hudby, každoročně pořádaný pod širým nebem v \"Darley Parku\", je jedním z největších svého druhu. Je jedním z mnoha koncertů pořádaných souborem \"Sinfonia Viva\", místním komorním orchestrem. Skupina \"Derby Jazz\" je zástupcem tohoto žánru v Derby a je považována za jednu z vůdčích jazzových skupin Velké Británie. V létě koncem července je každý rok pořádán rockový festival \"Ponce in the Park\".\n\n\"Derby Playhouse\" má pravidelně pochvalné recenze v tisku, zvláště v posledních letech za představení Stephena Sondheima.\n\n\"QUAD\" je nové centrum výtvarného umění a médií, které v současné době prochází rekonstrukcí, která má být ukončena roku 2008. Nová budova má obsahovat dvě digitální kina, dvě galerie pro sbírky současného výtvarného umění, umělecké studio a temnou komoru.\n\nDerbyské arboretum bylo prvním veřejně přístupným parkem v zemi a je považován za jednu z inspirací newyorského Central Parku. V 90. letech byl v dosti zanedbaném stavu ale nedávno prošel výraznou obnovou.\n\nDerby je také známým centrem punkové kultury a tato skutečnost se odráží v tom, že v místním \"Vic Inn\" pořádají koncerty přední kapely stylů punk, ska a hardcore. Každý rok je na \"Bass Recreation Ground\" pořádán festival \"Derby Punx Picinic\". V posledních letech tuto událost zhlédne až 1 000 příznivců punku z East Midlands i celé Velké Británie.\n\nMístní tisk reprezentuje deník \"Derby Telegraph\", týdeníky \"Derby Trader\" a \"Derby Express\", doručované zdarma do domácností, deník \"Metro\" distribuovaný zdarma především v centru města (ale jen s malým obsahem místních informací) a týdeník \"Derbyshire Times\" (zaměřený hlavně na zprávy ze severní části hrabství).\n\nRegionální rozhlasová pobočka BBC – \"BBC Radio Derby\" vysílající pro Derbyshire a Staffordshire sídlí v Derby na \"St. Helen's Street\". Tato rozhlasová stanice má asi 150 000 pravidelných posluchačů. Ve městě také vysílá soukromá stanice \"Ram FM\" s počtem 120 000 pravidelných posluchačů a možností poslechu prostřednictvím Internetu. Tato stanice je pořadatelem velkých místních akcí například \"Darley Park Concert\", \"City Bonfire and Fireworks\", \"Christmas Lights Switch On\" a \"Race For Life\".\n\nKromě státem podporovaných škol v Derby existují čtyři soukromé školy vyžadující placení školného. \"Derby Grammar School\" chlapecká škola založená roku 1994 s úmyslem pokračovat v tradici \"Derby School\", uzavřené roku 1989, jedné z nejstarších škol v Anglii; \"Derby High School\" s druhým stupněm pouze pro dívky a prvním pro chlapce; \"Ockbrook School\" pro dívky ve věku 3 až 18 let a pro chlapce ve věku 3 až 11 let a \"Micheal House Steiner School\".\n\nV Derby se také nachází \"Landau Forte College\" \"City Academy\", částečně podporovaná státem. Je jednou z patnácti městských technologických fakult založených konzervativní vládou na přelomu 80. a 90. let 19. století, a v září 2006 byla převedena pod \"City Academy\". University of Derby je městskou univerzitou.\n\nMezi známé sportovní kluby v Derby je možno zařadit Derby County F.C., který v sezóně 2007/08 hrál v Premier League. Tento klub vyhrál první divizi (tehdy nejvyšší soutěž v Anglii) v letech 1972 a 1975. Pohár FA vyhrál tento klub v roce 1946. Jeho domovským stadiónem je od roku 1997 Pride Park Stadium.\n\nKriketový \"Derbyshire County Cricket Club\" sídlí na \"County Ground\" v Derby a hraje zde téměř všechny své domácí zápasy. V Derby také působí několik ragbyových klubů, například \"Derby RFC\" a \"Derby City RLFC\".\n\nMístní katedrála se vyznačuje druhou nejvyšší věží mezi katedrálami v zemi.\n\nDerbyské vězení je turistická atrakce založena na hladomorně vězení hrabství Derbyshire, které pochází z roku 1756.\n\nDerbyské průmyslové muzeum se nachází v místní továrně na hedvábí a zobrazuje průmyslové dědictví a technologické úspěchy Derby, včetně leteckých motorů Rolls Royce, železnice, hornictví, lomů a sléváren.\n\nPickfordovo domácí muzeum bylo vybudováno architektem Josefem Pickfordem roku 1770. Bylo jeho domovem a obchodním centrem. Derbyské muzeum a umělecká galerie vystavuje obrazy od Josefa Wrighta, nádherné výrobky místní porcelánky a archeologické nálezy.\n\n\n"}
{"id": "221333", "url": "https://cs.wikipedia.org/wiki?curid=221333", "title": "Macau", "text": "Macau\n\nMacau může znamenat:\n\n"}
{"id": "221336", "url": "https://cs.wikipedia.org/wiki?curid=221336", "title": "Marie Anna Bavorská", "text": "Marie Anna Bavorská\n\nNositelky jména Marie Anna Bavorská:\n\n"}
{"id": "221337", "url": "https://cs.wikipedia.org/wiki?curid=221337", "title": "Miklós Duray", "text": "Miklós Duray\n\nMiklós Duray (* 18. července 1945 Lučenec) je slovenský geolog, publicista a maďarský menšinový politik, člen strany SMK-MKP, bývalý československý disident a signatář Charty 77, po sametové revoluci poslanec Sněmovny národů Federálního shromáždění a předseda menšinové politické formace Együttélés.\n\nStřední školu absolvoval roku 1962 ve Fiľakovu, vystudoval geologii na Univerzitě Komenského v Bratislavě, kde promoval roku 1971. V roce 1977 získal doktorát. Působil pak v odborných ústavech. Už jako student se zapojil do politických aktivit. Koncem 60. let byl předákem organizace maďarských studentů. Po roce 1970 byl jako politicky nespolehlivý vystaven pronásledování komunistickým režimem. Za normalizace byl jedním z mála občanů Slovenska, kteří podepsali Chartu 77. Během 80. let byl opakovaně zadržován a propuštěn na základě mezinárodního tlaku. Angažoval se v obhajobě lidských práv a menšinových práv slovenských Maďarů. V letech 1988-1989 pobýval na Indiana University of Pennsylvania v USA.\n\nK roku 1990 je profesně uváděn jako geolog podniku \"Doprastav Bratislava\", bytem Bratislava.\n\n30. ledna 1990 zasedl v rámci procesu kooptací do Federálního shromáždění po sametové revoluci do slovenské části Sněmovny národů (volební obvod č. 89 - Komárno, Západoslovenský kraj) jako bezpartijní poslanec, respektive poslanec za hnutí Együttélés, na jehož vzniku se počátkem roku 1990 podílel. Zakládající sjezd 31. března 1990 ho zvolil předsedou Együttélés. Tato formace se vymezovala proti Maďarské nezávislé iniciativě, jež spolupracovala s hnutím Verejnosť proti násiliu a Duray ji kritizoval za nedostatečné hájení maďarských menšinových zájmů.\n\nMandát ve FS obhájil ve volbách roku 1990 za Együttélés a zasedal pak ve společném parlamentním klubu, který utvořilo Együttélés a Maďarské kresťanskodemokratické hnutie. Opětovně byl zvolen i ve volbách roku 1992 a ve Federálním shromáždění setrval do zániku Československa v prosinci 1992.\n\nPo vzniku samostatného Slovenska se do tamního zákonodárného sboru (Národní rada Slovenské republiky) dostal v parlamentních volbách roku 1994 za kandidátní listinu Maďarská koalícia. Opětovně byl zvolen v parlamentních volbách roku 1998, nyní za střechovou organizaci Strana maďarskej koalície - Magyar Koalíció Pártja. Za ni mandát obhájil i v parlamentních volbách roku 2002 a parlamentních volbách roku 2006. V parlamentu zasedal až do roku 2010, kdy v parlamentních volbách 2010 Strana maďarskej koalície nezískala parlamentní zastoupení.\n\n\n\n"}
{"id": "221338", "url": "https://cs.wikipedia.org/wiki?curid=221338", "title": "Racek středomořský", "text": "Racek středomořský\n\nRacek středomořský (\"Larus michahellis\") je jedním z druhů velkých racků, patřících do okruhu racka stříbřitého (\"Larus argentatus\"), se kterým byl v minulosti spojován. Podobně jako u dalších velkých racků mají dospělí jedinci šedá záda, šedá křídla s černými špičkami letek a žlutý zobák s červenou skvrnou na dolní čelisti. Nohy dospělých ptáků jsou jasně žluté. Mladí jedinci jsou převážně hnědí s tmavě skvrnitými zády. Hnízdí převážně v oblasti Středozemního moře, dále v přilehlých částech Atlantského oceánu a Černého moře.\n\nPodobně jako další velké druhy racků pelichá racek středomořský dvakrát do roka – před zimou probíhá pelichání částečné, na konci hnízdění pak pelichání úplné. S postupem věku jsou tak rozlišitelné čtyři typy šatu – juvenilní/1. roku, šat 2. roku, šat 3. roku a šat adultní. Ve všech šatech se racek středomořský podobá příbuzným druhům, určování v terénu vyžaduje dobré podmínky pozorování a zaznamenání kombinace více znaků. Obecně je racek středomořský mohutný racek se štíhlou zadní částí těla, často výrazně hranatou hlavou a mohutným hákovitým zobákem. Nohy jsou delší než u racka stříbřitého, složená křídla zasahují dále za ocas.\n\nV šatu juvenilním a prvního roku je hlava a spodina bělavá, hřbet a křídla hnědá se světlou kresbou jednotlivých per. Od příbuzných druhů se liší tmavou maskou kolem oka, kontrastně skvrnitou spodinou křídel, kresbou velkých loketních letek a tmavými vnitřními ručními letkami. Ocasní páska kontrastuje s bílým kořenem ocasu a na konci je bíle lemovaná. Zobák je černý, duhovka tmavá.\n\nV šatu druhého roku je hřbet šedý, křídla stále s hnědými pery, hlava a spodina jsou čistě bílé. Oko začíná být světlé, kolem oka a na bocích může stále zůstávat patrné skvrnění. Zobák je světlejší, s tmavou špičkou.\n\nV šatu třetího roku už ptáci připomínají dospělé, jen rozsah černé kresby na křídlech je větší a často mají zachovány zbytky tmavé ocasní pásky. Na krajní ruční letce se může objevit malá bílá skvrna u špičky.\n\nDospělí ptáci mají bílou hlavu, tělo a ocas, šedý hřbet a šedá křídla s černou kresbou ručních letek. Tato kresba je na krajní letce nejrozsáhlejší a směrem dovnitř se zmenšuje; na rozdíl od racka stříbřitého zasahuje obvykle na šest letek. Ve srovnání s rackem bělohlavým zasahuje černé zbarvení na letkách blíže ke kořenům per, černá kresba je tak rozsáhlejší. U špičky krajní letky je bílá skvrna různého rozsahu, u populací z Jaderského moře je častější celá bílá špička. Zobák je oranžový, s červenou skvrnou na dolní čelisti (zasahuje i na horní čelist). Duhovka je světlá, nohy žlutavě zabarvené. V zimě se může objevit skvrnění v okolí oka a tmavá kresba na zobáku.\n\nVolání zní jako „aau--kja-kja-jak“, při vyrušení „gag-ag-ag“, varování opakované „kiou“. Hlas je podobný racku žlutonohému, hlubší a chraptivější než u racka stříbřitého. Volání se skládá z 14-25 slabik (oproti 8-14 slabikám u racka stříbřitého).\n\nV minulosti byl racek středomořský společně s rackem bělohlavým (\"Larus cachinnans\") považován za pouhý poddruh racka stříbřitého (\"Larus argentatus\"). Novější výzkumy nejprve ukázaly, že jde o dva samostatné druhy a středomořská populace byla považována za poddruh racka bělohlavého (jako \"Larus cachinnans michahellis\"). Další výzkumy ukázaly, že i tyto dvě populace jsou nezávislými druhy.\nStudie v Turecku dále ukázaly, že přes občasné křížení existuje jen omezený genetický tok mezi rackem středomořským a východními populacemi, které byly odděleny jako samostatný druh, racek arménský (\"Larus armenicus\"). Následující studie jižních žlutonohých populací ukázala, že jde o zcela samostatné, geneticky izolované skupiny. Jedním centrem původu jsou atlantské ostrovy, odkud racci dvakrát kolonizovali oblast Středozemního moře. První kolonizací vznikl racek arménský, jehož DNA je výrazně starší; při druhé kolonizaci pak vznikl dnešní racek středomořský. Oproti tomu východní populace velkých žlutonohých racků pocházejí z aralsko-kaspického centra, kde se v dávné době vyvinul dnešní racek bělohlavý. V dobách meziledových došlo k jeho rozšíření na sever, kde vytvořil izolované formy \"heuglini/taimyrensis\" a při zpětné kolonizaci původního areálu pak formu \"barabensis\". Tyto středoasijské formy nejsou s rackem středomořským přímo příbuzné.\n\nAtlatské a středomořské populace jsou si geneticky velmi podobné, není tedy důvod rozlišovat je jako samostatné druhy. Pozornost si zaslouží populace, hnízdící na pobřeží Portugalska a severního Španělska, někdy rozlišovaná jako ssp. \"cantabricus\". \nMimo genetických analýz bylo dalším poznatkem, podporujícím samostatnost obou (pod)druhů, nalezení kontaktní zóny na pobřeží Černého moře v roce 1996. Severně od rumunské Constancy byly zjištěny dvě populace, lišící se zbarvením, vzhledem i způsobem hnízdění. Racci středomořští zde hnízdí na střechách (již více než 100 let), zatímco racci bělohlaví v pobřežních lagunách. Přes dlouhodobý vzájemný kontakt zůstaly oba druhy izolované a nekříží se.\n\nV současné době jsou obvykle rozlišovány dva poddruhy:\n\nHnízdní areál zahrnuje pobřežní a jezerní oblasti od Francie a Holandska po Balkánský poloostrov a Polsko, mimo to hnízdí na ostrovech v Atlantském oceánu (Azory, Madeira, Kanárské ostrovy), na pobřeží severní Afriky od Mauretánie po Egypt, na východním pobřeží Středozemního moře (Izrael, Libanon) a na jihozápadním pobřeží Černého moře na sever po Rumunsko.\n\nV polovině sedmdesátých let 20. století se začali šířit racci ze středomořského pobřeží Francie a odtud kolonizovali atlantské pobřeží. Koncem 90. let hnízdilo na atlantském pobřeží na sever po Normandii 80 párů; další ptáci hnízdí ve vnitrozemí Francie na sever po Massif Central.\n\nV Británii zahnízdil pták ve smíšeném páru s rackem žlutonohým v roce 1992, první čistý pár byl zaznamenán v roce 1995. Od té doby hnízdí téměř každoročně, v posledních letech v průměru pět párů (většina smíšených), bez náznaků další expanze.\n\nV Belgii bylo hnízdění čistých párů zaznamenáno poprvé v roce 2002, kdy dva páry vyvedly celkem šest mláďat v přístavu Zeebrugge; další dva ptáci zde hnízdili ve smíšených párech s rackem stříbřitým a rackem žlutonohým. Jde o první hnízdění čistých párů na pobřeží Severního moře.\n\nOd roku 1985 hnízdí smíšené páry v Nizozemsku, první čistý pár byl zaznamenán v roce 2011. Oba rodiče byli kroužkovaní – samec pocházel z Itálie, samice ze Švýcarska. Vyvedené mládě bylo 14. července 2012 pozorováno na skládce odpadků v Norfolku (Velká Británie).\n\nPodobně jako u kolonizace atlantského pobřeží stála na počátku kolonizace vnitrozemí populace středomořského pobřeží Francie. V polovině sedmdesátých let 20. století se začala šířit na sever podél údolí řeky Rhôny do Švýcarska. V Itálii kolonizovali Gardské jezero.\n\nV roce 1987 zahnízdil poprvé na bavorské straně dolního Innu; v roce 1990 byla nalezena dvě hnízda u Ebensee v Rakousku a v roce 1991 zahnízdil poprvé na rakouské straně Innu. V současné době hnízdí v Rakousku každoročně do 10 párů (mimo oblast Linze také na Bodamském jezeře a v okolí Neziderského jezera). V roce 1984 zahnízdil poprvé na Slovensku.\n\nV Polsku byl racek středomořský poprvé zaznamenán v 80. letech 20. století, původní záznamy o hnízdění nerozlišují tento druh od racka bělohlavého. V současné době hnízdí podle v Polsku všeho 5-10 párů, včetně smíšených párů s rackem bělohlavým a rackem stříbřitým. Samice, hnízdící v roce 2004 se samcem racka bělohlavého u Jankowic byla kroužkována v roce 1997 jako mládě v kolonii v severní Itálii jižně Benátek. V roce 2012 hnízdily v Polsku 4 páry, z toho tři smíšené – všechny na jezeře Mietkowském.\n\nŠíření hnízdního areálu podél pobřeží Atlantského oceánu a do vnitrozemí předcházela expanze nehnízdících ptáků v době pohnízdní potulky.\n\nV Británii (konkrétně v Essexu) začal být racek středomořský pravidelným hostem od začátku 70. let 20. století; v srpnu a září 1973-74 bylo v ústí Temže pozorováno až 12 ex. Ptáci přiletovali začátkem července a zůstávali do poloviny října, jednotliví pak přezimovali. Od poloviny 80. let došlo k nárůstu počtu, v roce 1989 přesáhl 150 ex. a v roce 1991 zde bylo zjištěno více než 400 ex. Vrchol výskytu spadal do přelomu srpna a září. V Kentu byl poprvé pozorován 22. srpna 1974, od roku 1982 začaly počty ptáků výrazně stoupat. Vrchol výskytu byl zjištěn mezi 10. a 29. červencem.\n\nV Belgii se vyskytuje každoročně především koncem léta až několik stovek jedinců. V Rakousku se pravidelně vyskytují stovky ptáků, především na Dunaji a Emži; v oblasti Abwindenu a Astenu se na podzim zdržuje až 700 ptáků.\n\nDo vnitrozemí začali pronikat ptáci v sedmdesátých letech 20. století podél řeky Rhôny nejprve do Švýcarska a pak dále do Rakouska. V devadesátých letech zaletovalo po vyhnízdění na Ženevské jezero ve Švýcarsku až 10 000 ex., až 1 000 ex. bylo pozorováno na Neziderském jezeře a přes 500 ex. na Bodamském jezeře. Řada ptáků zde v současné době přezimuje; např. v letech 1998-2007 zimovalo ve Švýcarsku v průměru 2 710 racků středomořských.\n\nVzácně zaletuje na pobřeží Skandinávie; ve Švédsku byl do roku 1997 pozorován 12×, od té doby se vyskytuje pravidelně od července do listopadu (max. 40 ex. v roce 2000 v provincii Skane). Podobný charakter má výskyt v Dánsku.\n\nZatoulaní ptáci byli zaznamenáni v Estonsku, Norsku, Finsku a na Islandu.\n\nPrvním záznamem z území Severní Ameriky je zástřel jedince 16. srpna 1973 na Madeleine Islands v kanadské provincii Quebec. Tento jedinec byl původně považován za křížence mezi rackem americkým (\"Larus smithsonianus\") a rackem žlutonohým (\"Larus fuscus\") poddruhu \"graellsii\", opětovné prošetření dokladu potvrdilo, že jde o racka středomořského, patřícího k ssp. \"atlantis\". Druhým záznamem bylo pozorování dospělého ptáka od 16. ledna do 15. dubna 1985 na Newfoundlandu, třetím byl pravděpodobně se vracející dospělý pták ve státě Washington v zimách 1989/90 až 1992/93. Od té doby je v malých počtech pozorován na východním pobřeží na jih po Floridu a Texas.\n\nRacci, kteří se začali objevovat v 80. letech na Ostravsku patří s největší pravděpodobností k tomuto druhu. V současné době jsou velká hejna až několika tisíc ptáků známa z Ostravska a Břeclavska. Ptáci se objevují od konce června, výskyt vrcholí v srpnu a září, většina se od října vrací zpátky na jih.\n\nV ČR pravidelně hnízdí v počtu do 5 párů. První hnízdění bylo zaznamenáno v roce 1990 na Novomlýnských nádržích, hnízdo se dvěma vejci bylo zničeno. Od roku 1996 zde hnízdí pravidelně (1996 – 1 pár, 1997 – asi 2 páry, 1998 – 3 páry, 1999-2000 5-7 párů). Mimo to hnízdil v roce 1998 na Starém jezeře na Třeboňsku, v roce 2002-2003 na rybnících u Hodonína.\n\nRacek středomořský je stálý až potulný pták. Podle převažujících názorů byly středomořské populace původně stálé, migrace se vyvinula až během expanze areálu ve druhé polovině 20. století. Přelety mladých ptáků na větší vzdálenosti se začaly objevovat až v 70. letech 20. století. V současné době ptáci pravidelně táhnou po vyhnízdění k severu, kde starší ptáci pelichají a po dokončení pelichání se v říjnu vracejí zpět do oblasti hnízdišť.\n\nPtáci, hnízdící na pobřeží Atlantského oceánu v jihovýchodním Biskajském zálivu (ssp. \"lusitanicus\") jsou převážně stálí, 69% bylo zaznamenáno do 50 km od hnízdních kolonií, nejdelší zaznamenaný tah byl 680 km. Nejvzdálenější nálezy pocházejí z jihozápadního pobřeží Francie (Olonne), východního Španělska (okolí Valencie) a středního Portugalska.\n\nV západním Středomoří byl racek středomořský považován za stálého, protože nebyl pozorován jeho tah přes Gibraltarskou úžinu. Při kroužkování ptáků na Columbretských ostrovech bylo zjištěno, že se mladí ptáci po dosažení vzletnosti posunují na sever podél pobřeží Středozemního moře a po dosažení pobřeží Francie přeletují kontinentem na pobřeží Atlantiku, kde se rozptylují od severního Portugalska po Bretaň. Dospělí ptáci jsou stálí nebo se posunují na sever později v sezóně.\n\nPtáci, hnízdící na pobřeží Chorvatska, táhnou v létě a na podzim převážně na sever na pobřeží Baltského a Severního moře; největší zaznamenaná vzdálenost byla 1958 km. Mimo okolní státy bylo nejvíce ptáků zaznamenáno v Rakousku a dále v Maďarsku, Německu a Polsku; na severním pobřeží byli chorvatští ptáci zaznamenáni od severovýchodní Francie po Lotyšsko. Mladí ptáci opouštějí kolonie v červenci; v zimě se většina ptáků vrací do oblasti Středomoří, část jednoletých ptáků zůstává na severu i v zimě a během následujícího jara. Starší ptáci se v zimě zdržují do 200 km od hnízdních kolonií. V hnízdní době jsou pozorování ze střední a severní Evropy jen sporadická.\n\nMladí ptáci severoafrické populace (Alžírsko) využívají podle prvních výsledků kroužkování dvě tahové cesty. Jedinci z východního Alžírska táhnou na sever až severozápad do východního Španělska a poté vnitrozemím do Biskajského zálivu. Ptáci ze západního Alžírska táhnou stejným směrem do Alboránského moře a Cádizského zálivu na jihu Španělska, kde tráví léto. Koncem podzimu a v zimě se vracejí zpět do severní Afriky.\n\nCelková populace je odhadována na 630 až 768 tisíc párů, z toho v Evropě hnízdí 310 až 580 tisíc párů.\n\nVe Španělsku hnízdilo po roce 2000 celkem asi 100 tisíc párů (z toho 66 tisíc na atlantském pobřeží, 33 566 párů na středomořském pobřeží a 4037-4656 párů na Kanárských ostrovech. Na Azorských ostrovech byla v roce 2004 populace odhadnuta na 4249 párů, což představuje 60% nárůst oproti roku 1984. V Portugalsku hnízdilo v polovině 90. let 22 510 párů, dalších 10 až 30 tisíc párů pak na Gibraltaru.\n\nNa středomořském pobřeží Francie hnízdilo v roce 1920 asi 300 párů, od té doby počty rostly: 1950 – 2 000 párů, 1970 – 9 000 párů, 1983 – 21 700 párů, kolem 1990 – asi 24 000 párů. Na atlantském pobřeží hnízdilo v polovině 90. let 80 párů.\n\nV Itálii hnízdilo v devadesátých letech asi 30 tisíc párů, dalších 4 400 párů hnízdilo na Korsice a 8 750 párů na Sardinii.\n\nV letech 1988-1992 proběhlo sčítání na koloniích v severovýchodním Jaderském moři mezi Istrií a severní Dalmácií, sečteno bylo 12 257 až 14 167 párů.   devadesátých let byly populace na Balkáně odhadovány takto: Chorvatsko – 50 tisíc párů, Řecko – 15 tisíc párů, Bulharsko – 4 274 párů (1992).\n\nVe vnitrozemí hnízdilo ve Švýcarsku v letech 2007-2011 celkem 794-1029 párů.\n\nNa Blízkém východě existují malé kolonie v Libanonu, 20-25 párů hnízdí v Izraeli. Na pobřeží Afriky hnízdí (údaje z devadesátých let) 10 párů v Mauretánii, 6 325 párů v Maroku, 2 500 párů v Alžírsku, 600-700 párů v Tunisku, několik stovek párů v Libyi; malé kolonie existují také v Egyptě.\n\nRacci středomořští často zakládají hnízdní kolonie na ostrovech, přednost dávají ostrovům nerušeným lidskou činností, větším a vzdálenějším od pobřeží. Ke stavbě hnízd si vybírají vyvýšená místa s hustší vegetací, vzdálenější od břehů ostrova. Jedním z hlavních faktorů k tomuto výběru je podle všeho ochrana před zaplavením hnízda. V jižní Francii hnízdí převážně na velkých vápencových ostrovech u pobřeží; upřednostňují přitom ostrovy v blízkosti preferovaných zdrojů potravy. Velikost kolonie je různá, v největší francouzské kolonii hnízdí až 6 111 párů; velké kolonie jsou podle výzkumů také nejstarší. Rovněž v Maroku hnízdí především na skalnatých ostrovech a strmých útesech, přičemž se vyhýbají rušení člověkem, ale drží se v dostupu k antropickým zdrojům.\n\nBěhem růstu populace racků středomořských došlo k širšímu využívání hnízdění na budovách přímo ve městech; například v Itálii došlo k širšímu využití tohoto prostředí od konce osmdesátých let 20. století. Ve městě Livorno bylo zaznamenáno obvykle izolované hnízdění (na každé střeše jediný pár), racci se však chovali koloniálně při obraně hnízd. Hnízdění ve městech vede k růstu často nepříznivých interakcí s člověkem.\n\nAsi měsíc před snášením vajec přiletují ptáci na místo hnízdění a začínají tokat. Snůška se skládá ze 2-3 vajec na kterých sedí rodiče 27-31 dnů. Mláďata se líhnou na přelomu dubna a května (Livorno, Itálie), vzletnosti dosahují 35-40 dnů od vylíhnutí a krátce poté se osamostatňují. Hnízdí jednou do roka.\n\nRacci středomořští využívají rozmanité zdroje potravy, svou strategii přizpůsobují momentální potravní nabídce. K potravě patří především ryby, bezobratlí, měkkýši, vejce, drobní obratlovci. Velkou roli v potravě hrají odpadky na skládkách. Studie z oblasti Benátek ukázala, že racci využívají obvykle více zdrojů potravy, jak přírodních, tak antropogenních. Potrava nevyvedených mláďat nebyla závislá na odpadcích. Racci v Biskajském zálivu krmí svá mláďata převážně rybami (60% potravy), druhým důležitým zdrojem jsou odpadky (30%). Dospělí ptáci loví ve větší míře také kraby. Na středomořském pobřeží Španělska tvořili podstatnou část potravy mláďat drobní bezobratlí, ptáci široce využívali také skládky a odpady z rybářského průmyslu.\n\nRacci středomořští mohou být také významnými predátory – na ostrově Selvagem Grande tvořili hlavní část jejich potravy buřňáčci běločelí (\"Pelagodroma marina\"), následovaní suchozemskými plži a dalšími druhy buřňáků. Energeticky představovali mořští ptáci 82,5 % potravy místní populace. V západním Středomoří je racek středomořský na některých místech významným predátorem buřňáčka malého (\"Hydrobates pelagicus\"), v deltě Ebra ve velké míře vybírá hnízda rybáků obecných. V kolonii u ostrova Malta je rovněž hlavní potravou buřňáček malý, mimo to využívají místní racci jako zdroj potravy ptáky, přeletující na jarním tahu Středozemní moře (kořistí se mimo jiné stává rorýs obecný, slavík obecný, linduška lesní, křepelka polní, bekasina otavní, slípka zelenonohá a další druhy menších ptáků). Je pravděpodobné, že omezení antropických zdrojů v budoucnosti povede ke zvýšené predaci mořských ptáků.\n\nJednou ze strategií, kterou používají racci středomořští, je kleptoparazitismus – ptáci ve smíšených koloniích napadají jiné druhy, které přinášejí mláďatům potravu a okrádají je o ni. V malé míře byl zaznamenán kleptoparazitismus například vůči rackům Audouinovým v západním Středomoří.\n\n"}
{"id": "221342", "url": "https://cs.wikipedia.org/wiki?curid=221342", "title": "Jan Kořenský", "text": "Jan Kořenský\n\nJan Kořenský (* 24. května 1937, Hradec Králové) je český jazykovědec, zabývající se gramatikou češtiny, obecnou lingvistikou, metodologií lingvistiky, teorií znaku, teorií textu a procesuální gramatikou.\n\nNejvýraznější současný představitel české metodologické reflexe lingvistického výzkumu, zasahující do diskuzí o gramatikách a gramatice češtiny, rozsahu a obsahu pojmu gramatika přirozeného jazyka.\n\nŽák českých bohemistů Bohuslava Havránka, Miroslava Komárka, Oldřicha Králíka a Miloše Dokulila.\n\nSpoluautor Mluvnice češtiny, podílející se zásadním způsobem na její koncepci.\n\nIniciátor (2. pol. 80. let) rozsáhlého teoretického výzkumu zaměřeného na základní pojmy pražského lingvistického strukturalismu a jejich reflexi v dalších vývojových etapách.\n\nPropagátor pozitivně interdisciplinárních přístupů k popisu řeči.\n\n\nV současné době působí jako:\n\n\n"}
{"id": "221344", "url": "https://cs.wikipedia.org/wiki?curid=221344", "title": "Bitva u Hondshoote", "text": "Bitva u Hondshoote\n\nBitva u Hondschoote byla jednou z bitev francouzských revolučních válek. Bitva se odehrála 8. září 1793 mezi francouzskou republikánskou armádou, kterou vedli generálové Jean Nicolas Houchard a Jean-Baptiste Jourdan, a armádou 1. koalice vedenou princem Fridrichem a generálem Fraytagem u města Hondschoote v departmentu Nord. Skončila vítězstvím Francie.\n"}
{"id": "221348", "url": "https://cs.wikipedia.org/wiki?curid=221348", "title": "Vladimír Šťastný", "text": "Vladimír Šťastný\n\nVladimír Šťastný (17. března 1841 Rudíkov – 20. srpna 1910 Obřany u Brna) byl český kněz a básník. Používal též pseudonym Josef Ruda.\n\nNarodil se v domě čp. 34 (obecní škola) v obci Rudíkov na Třebíčsku. Studoval teologii, působil jako kaplan v Židlochovicích, prefekt brněnského biskupského semináře, učitel na 1. českém gymnasiu v Brně. Byl zakladatelem časopisu Obzor a starostou literární jednoty Dědictví sv. Cyrila a Methoděje.\n\n\n\n"}
{"id": "221352", "url": "https://cs.wikipedia.org/wiki?curid=221352", "title": "Eulerova síla", "text": "Eulerova síla\n\nEulerova síla je zdánlivá setrvačná síla vyvolaná zrychleným otáčivým pohybem soustavy. V případě, že úhlová rychlost je konstantní, Eulerova síla vymizí.\n\nVýpočet: formula_1\n\nkde F je setrvačná síla, \"m\" je hmotnost tělesa, ε je vektor úhlového zrychlení otáčení soustavy, r je vzdálenost (poloměr otáčení) tělesa od osy otáčení a × označuje vektorový součin.\n\n"}
{"id": "221354", "url": "https://cs.wikipedia.org/wiki?curid=221354", "title": "S&amp;M (album)", "text": "S&amp;M (album)\n\nS&M je deváté album skupiny Metallica, které bylo nahráno naživo během dvou vystoupení 21. a 22. dubna 1999 se „San Francisco Symphony“. Setlist obsahuje skladby od alba \"Ride the Lightning\" až po \"ReLoad\", jako i dvě nové skladby: \" – Human\" a \"No Leaf Clover\". Skladba \"− Human\" (\"Minus Human\") nebyla hraná nikdy bez orchestru, ale \"No Leaf Clover\" je skupinou běžně hrána na koncertech s orchestrálním intrem puštěným z pásky.\n\nSkladatel Michael Kamen složil kompletní symfonické aranžmá.\n\nNázev alba je vlastně hra se slovy. \"S\" jako \"symfonický„ je vytvořeno z převráceného houslového klíče a “M\" jako \"Metallica\" je vytvořeno z původního loga kapely. S&M je i známá zkratka pro sadismus a masochismus. Někteří fanoušci si myslí, že název alba může být i pocta skladbě s takovým názvem od kapely Thin Lizzy, jedné z těch, které Metallicu ovlivnili.\n\nBěhem koncertu James přeměňuje skladbu \"Of Wolf And Man\" na \"Of Wolfgang And Man\" jako odkaz na Wolfganga Amadea Mozarta.\n\n\n\nMetallica koncert nahrála na video a vydala ho jako DVD a VHS. Video bylo režírované Waynem Ishamem. VHS verze obsahuje jen video koncertu, čímž dvou-DVD má 5.1 zvuk, 41 minutový dokument o koncertu, dva hudební klipy No Leaf Clover; \"Cut & Slice\" verzi a \"Maestro Edit.\"\nDVD také obsahuje čtyři skladby nahrané z více uhlů, při kterých se dá vidět na každého člena kapely samostatně (Of Wolf And Man, Fuel, Sad But True a Enter Sandman).\n\nMetallica\n\nSan Francisco Symphony\n"}
{"id": "221355", "url": "https://cs.wikipedia.org/wiki?curid=221355", "title": "Load", "text": "Load\n\nLoad nebo LOAD může označovat:\n\n"}
{"id": "221357", "url": "https://cs.wikipedia.org/wiki?curid=221357", "title": "Liaoningosaurus", "text": "Liaoningosaurus\n\nLiaoningosaurus (\"ještěr z Liao-ningu\") je nejmenším známým ankylosauridním dinosaurem. Žil na území dnešní Číny asi před 122 miliony let. Holotyp (\"IVPP V12560\") je kostra nedospělého jedince, který měřil pouhých 34 cm. Je tak zdaleka nejmenším známým zástupcem své skupiny, jejímž největším představitelem je naopak populární \"Ankylosaurus\". Přesné rozměry tohoto dinosaura v době dospělosti však nejsou známé.\n\n\"Liaoningosaurus\" byl vědecky popsán v roce 2001 ze sedimentů souvrství Yixian, která pochází časově z křídového stupně Barremu (asi před 130 až 122 miliony let). Tento ankylosaur vykazuje směsici podivných znaků, které z něho dělají poněkud špatně identifikovatelný taxon. V roce 2016 byla publikována studie o novém jedinci, který měl ve své břišní dutině zachovány kostry ryb. Pokud je správná interpretace nálezu, pak jde možná o první známý doklad masožravosti u ptakopánvých dinosaurů.\n\n"}
{"id": "221362", "url": "https://cs.wikipedia.org/wiki?curid=221362", "title": "Amurské kozácké vojsko", "text": "Amurské kozácké vojsko\n\nAmurské kozácké vojsko (rusky \"Амурское казачье войско\") bylo kozácké vojsko v Ruském impériu, dislokované v okolí řeky Amur.\n\nAmurské kozácké vojsko vzniklo na začátku druhé poloviny 19. století ze zabajkalských kozáků a horníků z okolí Něrčinska. První stanice amurských kozáků Chabarovskaja (\"Хабаровская\") vznikla v roce 1858. V roce 1860 byla vydán výnos o zřízení Amurského kozáckého vojska. Hlavní velení Amurského kozáckého vojska bylo v Blagoveščensku.\n\nAmurští kozáci měli v držení 64 000 km² půdy a bylo jich 42 200 osob v celkem 120 usedlostech. V dobách míru poskytovali amurští kozáci k vojenské službě jeden pluk jízdy a jednu rotu, v době války dva pluky jízdy, jednu rotu, pět zvláštních setnin a jednu rezervní setninu a jeden prapor (celkem 3 600 mužů). Amurské kozácké vojsko sloužilo k ochraně hranic v okolí řek Amur a Ussuri. K ochraně hranic v okolí řeky Ussuri vzniklo v roce 1889 zvláštní Ussurijské kozácké vojsko. Amurské kozácké vojsko se účastnilo potlačení Boxerského povstání v Číně, rusko-japonské války a první světové války. V ruské občanské válce velká část amurských kozáků podporovala bolševiky.\n"}
{"id": "221363", "url": "https://cs.wikipedia.org/wiki?curid=221363", "title": "Seznam údolí na Měsíci", "text": "Seznam údolí na Měsíci\n\nToto je seznam údolí na Měsíci.\n\n\n"}
{"id": "221364", "url": "https://cs.wikipedia.org/wiki?curid=221364", "title": "Gruzínské lari", "text": "Gruzínské lari\n\nGruzínské lari je zákonným platidlem kavkazského státu Gruzie. Jeho ISO 4217 kód GEL. Jedna setina lari se nazývá tetri. Slovo \"lari\" v gruzínštině znamená poklad nebo i majetek, \"tetri\" je historický název gruzínského platidla ze 13. století.\nNa území Gruzie se nacházejí dvě proruské separatistické oblasti, které jsou de iure součástí Gruzie, ale prakticky gruzínská vláda nad těmito oblastmi kontrolu nemá. Abcházie a Jižní Osetie jako neoddělitelné části Gruzie mají z mezinárodního hlediska jako jediné platidlo gruzínské lari, ve skutečnosti se zde ale v každodenním platebním styku používá pouze ruský rubl.\n\n\nBankovky v oběhu mají hodnoty 1, 2, 5, 10, 20, 50, 100 a 200 lari.\n\nPrvní mince vyražené v roce 1995 měly hodnoty 1, 2, 5, 10, 20 a 50 tetri. V roce 2006 k nim přibyly mince o hodnotách 1 a 2 lari, zároveň se u mince 50 tetri změnil design. Všechny mince z roku 1995 mají stejnou lícovou stranu.\n\n"}
{"id": "221368", "url": "https://cs.wikipedia.org/wiki?curid=221368", "title": "Seznam povrchových útvarů na Měsíci", "text": "Seznam povrchových útvarů na Měsíci\n\nKromě hor, moří, kráterů a údolí se na měsíčním povrchu nachází ještě mnoho zajímavých útvarů a právě ty jsou zahrnuty do tohoto seznamu.\n\n\"Catena\" je řetězec impaktních kráterů.\n\"Dorsa\" je systém hřbetů a vrás.\n\"Dorsum\" je systém hřbetů a vrás.\n\"Promontorium\" je mys v měsíčním moři.\n\"Reiner Gamma\" je zvláštní útvar na povrchu Měsíce v Oceánu bouří (Oceanus Procellarum) vynikající oproti okolí vysokou odrazivostí (albedem).\n\"Rima\" je trhlina, brázda v měsíčním povrchu.\n\"Rimae\" je systém trhlin či brázd.\n\n\"Rupes\" je zlom na měsíčním povrchu.\n\n"}
{"id": "221370", "url": "https://cs.wikipedia.org/wiki?curid=221370", "title": "Leutersdorf (Sasko)", "text": "Leutersdorf (Sasko)\n\nLeutersdorf je obec v německém Sasku, v územní části Horní Lužice v zemském okrese Zhořelec, nacházející se přímo na hranicích s Českou republikou u českého města Varnsdorf. Má obyvatel.\n\nČást dnešního území obce bylo až do roku 1848 českou enklávou v saském území.\n\nV okolí obce působila koncem osmnáctého století loupežnická banda Jana Karáska.\n\n\n\n\n"}
{"id": "221372", "url": "https://cs.wikipedia.org/wiki?curid=221372", "title": "Seznam měst v Senegalu", "text": "Seznam měst v Senegalu\n\nToto je seznam měst v Senegalu.\n\nSeznam je řazen podle počtu obyvatel a obsahuje města s populací nad 10 000.\n\n"}
{"id": "221379", "url": "https://cs.wikipedia.org/wiki?curid=221379", "title": "Tokyo Tower", "text": "Tokyo Tower\n\nTokyo Tower (: 東京タワー, \"Tókjó tawá\"; : \"Tokijská věž\") je věž v parku Šiba v tokijské čtvrti Minato v Japonsku. Je 332,6 m (1091 stop) vysoká, což z ní dělá druhou nejvyšší samonosnou ocelovou věž v Japonsku. V letech byla nejvyšší stavbou Japonska, ale v březnu 2010 ji o toto prvenství připravila věž Tokyo Sky Tree, která je vysoká 634 m.\n\nDesign věže je inspirován podobou Eiffelovy věže v Paříži. I když je o 8,6 metrů vyšší než Eiffelova věž (32,6 metrů když se započítá i televizní anténa), její hmotnost činí pouze 4000 tun oproti asi 7000 tunám Eiffelovy věže.\n\nPodle předpisů o bezpečnosti letecké dopravy je věž natřena bílou a oranžovou barvou. Od soumraku do půlnoci je věž osvětlena oranžovým světlem. Barva osvětlení je při zvláštních příležitostech měněna, např. při japonské premiéře filmu \"Matrix Reloaded\" zářila věž zelenou barvou.\n\nProtože je obklopena jen nižšími budovami, lze věž vidět z mnoha míst centrálního Tokia jako jsou Roppongi Hills, Tokijský záliv, východní zahrady Císařského paláce a jižní promenády stanice Šindžuku.\n\n\n"}
{"id": "221380", "url": "https://cs.wikipedia.org/wiki?curid=221380", "title": "Alva", "text": "Alva\n\nAlva je mužské i ženské křestní jméno románského původu. Zřejmě bylo přejato ze španělského prostředí a vykládá se jako „blondýn, bělavý“. Je obdobou jména Albín.\n\nPodle jiných pramenů jde o švédskou a norskou ženskou podobu jména Alf, jež znamená elf. Jedná se též o přepis biblického mužského jména Alvah (עַלְוָה), jež znamená \"Jeho Výsost\". V současnosti je Alva oblíbené jméno ve Švédsku, kde v roce 2012 patřilo k nejoblíbenějším jménům pro novorozené holčičky.\n\nPodle českého kalendáře má svátek 1. března.\n\nAl, Alvík, Alvouš\n\n\n"}
{"id": "221382", "url": "https://cs.wikipedia.org/wiki?curid=221382", "title": "Datlíčci", "text": "Datlíčci\n\nDatlíčci (\"Picumninae\") je podčeleď šplhavců z čeledi datlovitých.\n\nJsou to malí (9-13 cm) krátkoocasí ptáci. Vyskytují se v tropech, většina druhů v Jižní Americe, tři žijí v Asii a jeden v Africe. Je známo 30 druhů ve dvou rodech (\"Picumnus\" a \"Sasia\"; český název pro oba je datlíček). K podčeledi \"Picumninae\" býval také řazen datel antilský (\"Nesoctites micromegas\"), podle fylogenetických analýz ale netvoří s datlíčky monofyletickou skupinu a je řazen jako jediný druh do zvláštní podčeledi \"Nesoctitinae\". Samotná monofylie \"Picumninae\" není ještě zcela prokázaná.\n\nDatlíček trpasliší (\"Sasia africana\"), jediný africký zástupce skupiny, je někdy řazen do zvláštního rodu \"Verreauxia\".\n\n\n"}
{"id": "221386", "url": "https://cs.wikipedia.org/wiki?curid=221386", "title": "Mariánské sousoší (Písek)", "text": "Mariánské sousoší (Písek)\n\nMariánské sousoší je mariánský sloup umístěný na Alšově náměstí v Písku.\n\nToto sousoší bylo postaveno roku 1715 jako projev díků za uchránění města Písek před morem a za zrušení daní.\n\nDalší zajímavostí na tomto náměstí je nejužší dům v Písku. Stojí vedle budovy spořitelny a jeho název byl „V nebi“. Ve vedlejším domě „U labutě“ bydlel August Sedláček, když studoval na gymnáziu.\n"}
{"id": "221387", "url": "https://cs.wikipedia.org/wiki?curid=221387", "title": "Amanda", "text": "Amanda\n\nAmanda je ženské křestní jméno latinského původu. Vykládá se jako „milovaná, milováníschopná“. Jeho českou obdobou je jméno Milena nebo Miluše.\n\nPodle českého kalendáře má svátek 24. ledna.\n\n\n"}
{"id": "221388", "url": "https://cs.wikipedia.org/wiki?curid=221388", "title": "Krutihlav", "text": "Krutihlav\n\nKrutihlav je rod ptáků z čeledi datlovitých. Jsou známy dva druhy, evropský krutihlav obecný (\"Jynx torquilla\") a subsaharský krutihlav rezavokrký (\"Jynx ruficollis\"). Jde o jediný rod podčeledi Jynginae, která stojí zcela na bázi datlovitých.\n"}
{"id": "221389", "url": "https://cs.wikipedia.org/wiki?curid=221389", "title": "Kristýna (jezero)", "text": "Kristýna (jezero)\n\nKristýna je jezero na severu České republiky, v Libereckém kraji, asi 1,5 km severozápadně od Hrádku nad Nisou a 1 km od trojstyku hranic České republiky, Německa a Polska. Jedná se o zatopený lignitový důl o rozloze cca 14 ha, největší hloubka je asi 28 m.\n\nVodní plocha má vejčitý tvar. Břehy jsou porostlé trávou, na jižním a severním břehu lesy a nachází se zde i písčitá pláž. Podél západního břehu protéká Lužická Nisa. Dno klesá postupně.\n\nVyužívá se k rekreaci. Kromě koupání je možné se věnovat také windsurfingu a plachtění. Nachází se zde autokemp a je možné se ubytovat v chatkách.\n\nPovrchová těžba byla skončena v 1968-69. Od roku 1970 byl důl postupně zatápěn.\n\n\n"}
{"id": "221390", "url": "https://cs.wikipedia.org/wiki?curid=221390", "title": "Prokop Miroslav Haškovec", "text": "Prokop Miroslav Haškovec\n\nProkop Miroslav Haškovec (1. února 1876 v Bechyni – 20. prosince 1935 v Brně) byl literární historik, profesor románské filologie, překladatel. Bratr zakladatele československé neurologie profesora Ladislava Haškovce.\n\nPo studiu gymnázia v Jindřichově Hradci a v Českých Budějovicích absolvoval další studia na Karlově univerzitě (UK) v Praze a na univerzitách v Paříži a v německém Heidelbergu. Jako žák Jana Gebauera, Jana Urbana Jarníka a také Josefa Zubatého na UK se začal zejména zajímat o srovnávací filologii (komparatistiku) a významní pedagogové ještě více podpořili jeho lingvistickou zvídavost.\n\nPo studiích nastoupil pedagogickou dráhu jako středoškolský profesor v Pardubicích, Českých Budějovicích a v Praze, kde pak působil (od 1908) jako docent francouzské literatury UK. V roce 1920 přešel jako řádný profesor románské filologie na Masarykovu univerzitu v Brně, v letech 1925–1926 zde byl děkanem filozofické fakulty.\n\nProfesor Haškovec byl iniciátor-zakladatel (v letech 1908–1909) překladatelské skupiny Jihočeská Theléma – kroužku mladých romanistů; publikoval (např. práce \"Rabelais, studie literárně historická\", \"Byla-li George Sandová v Čechách, …\"); byl také spoluredaktorem či redaktorem a účastnil se bohatého spolkového života; v letech 1918–1921 byl předsedou \"Cercle francais de Praque\" a poté v Brně předsedou \"Alliance Francaise\", jako student založil a byl předsedou \"Českoruského sdružení\".\n\nJako badatel, romanista a překladatel se Prokop M. Haškovec zaměřoval zejména na starší francouzskou literaturu; věnoval se i francouzsko-českým literárním a kulturním stykům a za své zásluhy o propagaci kulturních styků byl jmenován rytířem Řádu čestné legie, za svoji činnost v prohlubování a utužování styků také řádem sv. Sávy.\n\n\n\n"}
{"id": "221391", "url": "https://cs.wikipedia.org/wiki?curid=221391", "title": "Amáta", "text": "Amáta\n\nAmata je ženské křestní jméno latinského původu. Vykládá se jako „milá, milovaná“. Jeho českou obdobou je jméno Milena nebo Miluše.\n\nPodle maďarského kalendáře má svátek 5. ledna.\n\n\n\n"}
{"id": "221394", "url": "https://cs.wikipedia.org/wiki?curid=221394", "title": "Kostel Nejsvětější Trojice (Písek)", "text": "Kostel Nejsvětější Trojice (Písek)\n\nKostel Nejsvětější Trojice v Písku je pozdně gotická stavba ze 16. století. Kostel se nalézá uvnitř městského hřbitova, založeného roku 1549 na levém břehu Otavy v úrovni ostrova, na Pražském Předměstí poblíž dnešních ulic Na Výstavišti a Svatotrojická. Hřbitov přestal sloužit svému účelu v roce 1950 a měl být zrušen. K likvidaci hřbitova a vybudování Pietního parku došlo v roce 1973. Kostel Nejsvětější Trojice byl vystavěn v roce 1576. K zpřístupnění upraveného parku a objektu kostela pro veřejnost došlo v roce 1977. Kostel je častým dějištěm výstav, koncertů a slavnostních společenských akcí. Těsně západně vedle hřbitova dnes stojí zimní stadion.\n\nPři vstupu hlavním vchodem jsou po levé straně pochováni francouzští důstojníci, kteří padli v bitvě u Budějovické - Mariánské kapličky. V současné době je tento hřbitov zrušen a slouží jako symbolický se zachovanými náhrobky významných osobností.\n\nUvnitř kostela se nachází renesanční kazatelna. Vnitřní výzdoba kostela a vybavení bylo vážně poškozeno během katastrofálních povodní v roce 2002, které Písek zasáhly.\n\nV kostele jsou umístěny třímanuálové varhany z majetku Jiřího Hanzelky. Vznikly roku 1966 jako opus 3340 firmy Rieger - Kloss.\n\n\nV roce 2018 se uvažovalo o návratu původních kostelních oltářů na místo varhan, které by mohly být přesunuty do koncertní síně.\n"}
{"id": "221397", "url": "https://cs.wikipedia.org/wiki?curid=221397", "title": "Zabajkalské kozácké vojsko", "text": "Zabajkalské kozácké vojsko\n\nZabajkalské kozácké vojsko (rusky \"Забайка́льское каза́чье во́йско\") bylo kozácké vojsko v Ruském impériu, dislokované v Zabajkalsku.\n\nZabajkalské kozácké vojsko vzniklo v roce 1851. Jeho členy byli vedle slovanských kozáků a osadníků i příslušníci původních národností žijících v Zabajkalsku, zejména Burjaté a Evenkové (Tunguzové). Hlavním úkolem Zabajkalského kozáckého vojska byla ochrana hranic s Čchingským impériem. V roce 1916 bylo zabajkalských kozáků celkem 265 000, z čehož 14 500 mužů bylo ve vojenské službě.\n\nZabajkalské kozácké vojsko se účastnilo potlačení Boxerského povstání v Číně, rusko-japonské války a první světové války. V ruské občanské válce bojovala část zabajkalských kozáků proti bolševikům pod vedením atamana Semjonova a barona Ungern von Sternberga.\n\nZabajkalské kozácké vojsko bylo zrušeno v roce 1920.\n"}
{"id": "221402", "url": "https://cs.wikipedia.org/wiki?curid=221402", "title": "Jynx", "text": "Jynx\n\nJynx může být:\n\n"}
{"id": "221406", "url": "https://cs.wikipedia.org/wiki?curid=221406", "title": "Nantes", "text": "Nantes\n\nNantes je město v západní Francii ležící na řece Loiře, zhruba 50 km od pobřeží Atlantského oceánu. Jde o hlavní město regionu Pays de la Loire. V \"Nantes\" žije více než 292 000 obyvatel, což z něho činí 6. nejlidnatější město země. V celé metropolitní oblasti žije podle sčítání z roku 1999 711 000 lidí. Ve městě se nachází mezinárodní letiště, které je se zbytkem města spojeno tramvajovými a autobusovými linkami.\n\nPrvotními obyvateli oblasti byli Keltové. V roce 56 před K. obsadil Nantes Julius Caesar. Ve 3 .st. byla okolo města postavena obranná zeď, jejíž pozůstatky se dochovaly do současné doby. Po pádu Západořímské říše se Nantes stalo součástí Francké říše. Bylo důležitým opěrným bodem proti pronikání Bretonců z oblasti Bretaňského poloostrova. V 10. st. město na čas získali Vikingové.\n\nHistoricky významný je přístav v Nantes na řece Loiře, který byl v 18. a 19. století jedním z nejfrekventovanějších v Evropě. Díky obchodu se zámořím a hlavně s otroky v této době město nesmírně zbohatlo. Dokumentují to zachovalé měšťanské domy s ozdobnými architektonickými prvky. Se zvyšující se nákladní kapacitou zámořských lodí, které kvůli ponoru trupu musí kotvit v ústí řeky Loire, ztratil přístav svou bývalou slávu a velikost.\n\nNantes leží na obou březích řeky Loiry, historická část města \"Centre-Ville\" leží na pravém břehu řeky. V těsné blízkosti a západně od hlavního nádraží \"Gare d'Orleáns\". K hlavním památkám v Nantes náleží katedrála St-Pierre-et-Paul a Vévodský hrad Chateau des Ducs de Bretagne. Centrum města leží západně od hradu a katedrály, k hlavním náměstím náleží Place du Buffay, Place St. Croix, Place Royale a Place du Commerce.\n\nKatedrála \"St-Pierre-et-Paul\" se začala stavět v roce 1434 a byla dokončena až v roce 1893. Vyniká zejména gotickým portálem se sochařskou výzdobou. Vévodský hrad, \"Chateau des Ducs de Bretagne\" je goticko-renesanční opevnění z 13. až 16. st. V jednom z paláců hradu je námořní muzeum \"Musée des Salorges\". Západně od hradu leží náměstí \"Place du Buffay\" s kavárnami a prostory pro městské trhy a \"Place St. Croix\" s barokním kostelem \"Saint Croix\". A opět západně po jedné z hlavních ulic starého města, pěší zóně s obchody, \"Rue de la Barillerie\" a \"Rue de d'Oreláns\", se dostaneme na historické náměstí \"Place Royale\" z roku 1790 s fontánou z roku 1865. Na menším náměstí severovýchodně pak stojí neogotický kostel \"Saint-Nicolas de Nantes\" z let 1844 - 69. Jižně od Place Royale leží \"Place du Commerce\" s řadou kaváren a východně leží náměstí \"Place Graslin\" s budovou nanteské opery Théâtre Graslin z konce 18. st.\n\nZvláště v okolí Place Royale, ulice \"Crébillon\" a \"Cambronne\" jsou významné historické měšťanské domy z 18. st.\n\n\"Počet obyvatel\"\n\n\n\nTreillières, Orvault, La Chapelle-sur-Erdre, Carquefou, Saint-Herblain, Sainte-Luce-sur-Loire, Bouguenais, Rezé, Saint-Sébastien-sur-Loire, Basse-Goulaine a Vertou.\n\n\n\n"}
{"id": "221407", "url": "https://cs.wikipedia.org/wiki?curid=221407", "title": "Melanerpes", "text": "Melanerpes\n\nMelanerpes (datel) je rod ptáků z čeledi datlovitých. Je známo 22 druhů. Všichni žijí na americkém kontinentě. Nejbližším příbuzným rodem je \"Xiphidiopicus\" s jediným druhem datlem kubánským (\"Xiphidiopicus percussus\").\n\n"}
{"id": "221409", "url": "https://cs.wikipedia.org/wiki?curid=221409", "title": "Žluna", "text": "Žluna\n\nŽluna (\"Picus\") je rod datlovitých ptáků. Živí se hmyzem jako ostatní datlovití, občas pozřou i ovoce nebo vejce. Oproti datlům a strakapoudům tráví na stromech méně času, občas loví i v mraveništích či termitištích. Je známo 14 druhů, v Česku žijí dva – žluna zelená a žluna šedá.\n\n"}
{"id": "221413", "url": "https://cs.wikipedia.org/wiki?curid=221413", "title": "Amatus", "text": "Amatus\n\nAmatus je mužské křestní jméno latinského původu. Jde o mužskou variantu jména Amáta. Vykládá se jako „milovaný“. Jeho českou obdobou je jméno Miloš.\n\nPodle českého kalendáře má svátek 25. ledna.\n\n"}
{"id": "221414", "url": "https://cs.wikipedia.org/wiki?curid=221414", "title": "Strakapoud", "text": "Strakapoud\n\nStrakapoud je český název pro rod datlovitých ptáků \"Dendrocopos\" a zároveň pro všechny ptáky z rodu \"Picoides\" kromě skupiny tří druhů \"Picoides sensu stricto\", které v češtině označujeme jako datlíci. Je známo 33 druhů strakapoudů, v Česku jich žije 5 (strakapoud bělohřbetý, strakapoud jižní, strakapoud malý, strakapoud prostřední a strakapoud velký).\n\nStrakapoud malý je někdy řazen do rodu \"Picoides\".\n\n"}
{"id": "221416", "url": "https://cs.wikipedia.org/wiki?curid=221416", "title": "Tridentská mše", "text": "Tridentská mše\n\nTridentská mše je forma mše svaté římského ritu, sloužené podle typických misálů vydaných za tímto účelem od roku 1570 do roku 1962. Svůj název (spíše lidový než řádný) dostala od ducha doby druhé poloviny 16. století, kdy promulgoval v souladu s rozhodnutím tridentského koncilu papež Pius V. nový římský misál, který byl od té doby vůbec poprvé platný pro celou latinskou církev. Tato rituální forma (ritus) byla zároveň nejvíce užívaným ritem západní latinské církve – tj. hlavní formou slavení mše svaté v západní církvi – až do doby, kdy byla po 2. vatikánském koncilu zavedena mše Pavla VI. v prosinci 1969. Tato vydání navazovala na mnohem starší liturgickou praxi zachycenou v misálech římské diecéze, sahající v téměř nezměněné podobě k papeži sv. Řehoři Velikému a tato podoba tzv. gregoriánská, navazuje až na prvokřesťanskou římskou liturgickou praxi. Např. Credo bylo vyhlášeno Chalcedonským koncilem léta Páně 451 v návaznosti na koncil Konstantinopolský r. 381, avšak svůj původ má v starším vyznání I. nicejského koncilu z r. 325. V téměř každé zemi se tato mše sloužila výhradně v latině, ale je také známo, že od dob Tridentského koncilu bylo povoleno buď částečně nebo úplně užívání některého lidového jazyka. V převážně chorvatských diecézích také bylo například na konci 19. povoleno sloužení mše ve staroslověnštině a speciálních výsad v této věci dosáhly také české země.\n\nPo roce 1969 v římsko-katolické církvi bylo užívání této podoby římského ritu cíleně eliminováno, což neplatí pro některé skupiny duchovních i laiků, které jsou obecně hanlivě nazývány \"tradicionalisté\". Tuto situaci mírně upravil papež Jan Pavel II. roku 1984 všeobecným indultem a následně v roce 2007 papež Benedikt XVI. svým motu proprio Summorum pontificum nazval užívání tzv. \"tridentské mše\" podle jejího posledního ritualního vyjádření edicí obsaženou v misálu z roku 1962 jako tzv. mimořádnou, resp. starší formu (\"forma extraordinaria, usus antiquior\") římského ritu, zatímco pokoncilní mše Pavla VI. je jím uznána jako forma novější, řádná a standardní.\n\nNěkteré tradicionalistické skupiny (např. Kněžské bratrstvo svatého Pia X.) odmítají reformy ritu, které následovaly po druhém vatikánského koncilu a pozdějších dodatečných změn a nepovažují novou mši za vhodnou a přiměřenou, případně přímo zpochybňují její právoplatnost. Tridentská mše tak pro ně zůstává jedinou formou římského ritu. Kromě toho existují různé další kněžské a řeholní instituty, které si zachovaly výhradně starší formu slavení eucharistie (mezi nimi dominantní Kněžské bratrstvo svatého Petra, Institut Krista Krále a Institut Filipa Neriho).\n\nReforma Tridentského koncilu ujednotila slavení liturgie podle starších liturgických předpisů, zvláště misálu užívaného římskou kurií. Tento způsob sloužení mše vychází z Římského misálu, vydaného Piem V. roku 1570, a představoval běžně užívanou podobu římského ritu až do liturgické reformy Druhého vatikánského koncilu, a římského misálu, vydaného roku 1970 papežem Pavlem VI. I po této liturgické reformě však bylo možné na individuální úrovni sloužit liturgii podle posledního předkoncilního misálu Jana XXIII. z roku 1962.\n\nTridentská mše se stala po druhém vatikánském koncilu předmětem tvrdých sporů mezi tzv. liberály a tradicionalisty. Tradicionalisté obvykle považují novou podobu římského ritu zavedenou po koncilu za pokleslou a znevažující (případně dokonce neplatnou) a požadují návrat církve k tridentské mši (nebo alespoň možnost si vybrat).\n\nLiberálové, kteří změny prosadili, proti tomu trvali na nové formě natolik, že prosadili i rozsáhlé restrikce omezující sloužení tridentské mše (především šlo o nutnost mít k tomu výslovný souhlas biskupa), že v mnoha diecézích se stala pro věřící nepřístupná, neboť liberálně orientovaní biskupové buďto její veřejné sloužení nepovolovali, nebo je omezovali natolik, že výsledek byl téměř tentýž.\n\nTuto situaci částečně změnilo motu proprio \"Summorum pontificum\" papeže Benedikta XVI. z roku 2007, které prohlásilo mešní řád misálu Jana XXIII. za mimořádnou formu římského ritu, kterou za určitých podmínek smí (a někdy dokonce i má) sloužit každý kněz, aniž by musel biskupa o svolení žádat, faktem však je, že někteří liberální biskupové dekret ignorují: v březnu 2009 např. kardinál Hoyos, prefekt Kongregace pro klérus, oficiálně napomínal manilského arcibiskupa kardinála Rosalese za nepřijatelně restriktivní výklad dokumentu a upozorňoval jej, že je povinen dokument aktivně prosazovat. Dalším příkladem je kanadský biskup André Rivest, který se přímo postavil proti dokumentu a tridentskou mši ve své diecézi zakázal.\n\nTridentská mše svatá je sloužena výhradně v latinském jazyce. Národního jazyka je povoleno užít při čteních z Písma. Oproti pokoncilní mši celebrant (kněz, biskup) pronáší více modliteb potichu. Věřící přitom mohou text sledovat v misálku, či sami tiše rozjímat. Jak věřící, tak celebrant jsou obráceni jedním směrem, (pokud je to možné) k východu jako symbolu přicházejícího Krista, nebo směrem ke Kristu ve svatostánku. Celebrant se na věřící obrací jen v okamžicích, kdy mluví přímo k nim. Mluví-li k Bohu, stojí celebrant jako zástupce lidu před ním a všichni jsou obráceni jedním směrem. Tridentská mše svatá je taktéž bohatější na gesta (křižování, klanění, líbání oltáře, atd.) Podle způsobu slavení tridentské mše mluvíme o mši slavné, zpívané, tiché, recitované. Při slavné mši je kromě celebranta přítomen ještě jáhen a podjáhen. Koncelebrace se na rozdíl od řádné formy římského ritu při tzv. tridentské mši (až na svěcení kněžstva, kdy svěcenci koncelebrují se světitelem) nekoná.\nPrvní část mše se nazývá mší katechumenů, neboť je to ta část celé mše svaté, na které mohli být přítomni i katechumeni, kteří se již neúčastnili následujících částí, kde dochází k proměňování a přijímání (to však není současnou praxí, i katechumeni se mohou účastnit celé mše).\n\nPoté, co se kněz oblékne do liturgických rouch, přistupuje k oltáři, položí na něj kalich a misál a sestoupí zpátky dolů. Dole u stupňů oltáře nejdříve vyjadřuje modlitbou svou touhu sloužit mši, vyznává své hříchy (Stupňová modlitba) a prosí Boha za jejich odpuštění. Při tom mu tiše odpovídá ministrant, který zastupuje přítomný lid. Poté následuje krátká modlitba (\"Introit\" – Vstup), s kterou kněz přistupuje k oltáři, následována další prosbou o smilování v podobě \"Kyrie\". Následně, dovoluje-li to liturgická doba, se vzdává chvála modlitbou \"Gloria\". Po skončení následuje modlitba, která je dle misálu určena na daný den (Orace – Modlitba). Poté kněz čte (či zpívá) výňatek z Písma, obvykle z některého apoštolského listu (Epištola). Po ní následuje část evangelia, při kterém lid stojí. Je-li na daný den předepsáno, zpívají lid se scholou a celebrantem střídavě \"Credo\", popř. v nezpívané mši jej recituje sám celebrant.\n\nDruhá podstatná část se nazývá bohoslužbou věřících, protože účast na ní byla určena pouze těm, kdo Krista přijali a v jeho jménu byli pokřtěni. Nazývá se takto celá zbývající část mše svaté od offertoria přes mešní kánon až po závěrečné evangelium na jejím konci. Než se proto začalo samotné obětování, byli katechumeni z chrámu propuštěni a následně se začala modlitba věřících za obecné potřeby Církve, která však již byla od 6. století z římské liturgie vypuštěna. Jako nepatrný zbytek se z nich zachovala v tomto místě jen aklamace \"Dominus vobiscum\" a výzva \"Oremus\" bez další hlasité modlitby.\n\nNa začátku obětování kněz pozdravuje věřící slovy: „Dominus vobiscum!“ (Pán s vámi). Lid se s ním spojuje: „Et cum spiritu tuo!“ (I s duchem tvým). Zatímco chór (je-li přítomen, jinak kněz předčítá) zpívá \"Offertorium\", které je pro každou mši jiné, odkrývá kalich s hostií a nalévá do něj víno a kapku vody. Chléb a víno následně obětuje Bohu. Žehná dary a vzývá Ducha svatého, popř. ještě kadidlem okuřuje oltář. Následně si za pomoci ministranta omývá ruce, přičemž opět prosí Boha o smilování. Poté, co dokončí modlitby a prosby o přímluvu ke světcům, obrací se k věřícím a slovy „Orate fratres ut meum ac vestrum sacrificium acceptabile fiat apud Deum, Patrem omnipotentem“ (Modlete se bratři, aby se má i vaše oběť zalíbila Bohu, Otci všemohoucímu) je vyzývá, aby jej modlitbou podporovali. Ministrant (dle místních zvyků popř. celý lid) odpoví a následuje tzv. \"Secreta\" (Tichá modlitba), která je pro každou mši různá. Její zakončení přechází přímo do \"Preface\" (Předmluva). Celá část obětování pak končí zpěvem \"Sanctus\".\n\nMešním kánonem začíná starobylá neproměnná část mše, jejíž obsah se skládá ze slov Páně, apoštolských podání nebo z přídatků papežů. Od počátku 7. století se však již žádné změny na kánonu neděly. V řádné formě po II. vatikánském koncilu mu odpovídá 1. eucharistická modlitba (2., 3., a 4. eucharistická modlitba se zde nepoužívá).\n\nPo vzpomínce a přímluvách za všechny živé, kterým má mše svatá prospět (\"Memento vivorum\"), a ve společenství se všemi svatými pak kněz slovy Ježíše Krista, dle víry církve, proměňuje přítomné dary chleba a vína v Tělo a Krev Páně. Před proměněnou hostií pokleká a pozdvihuje ji, aby se poklonil i přítomný lid. Podobně se děje s kalichem.\n\nPo proměňování kněz vzpomíná na mrtvé a prosí, aby taktéž on a přítomní lidé došli spásy. Po ukončení těchto modliteb přichází čas na Modlitbu Páně (\"Pater noster\"), kterou kněz pronáší sám nahlas, lid se připojuje až na poslední prosbu modlitby „sed libera nos a malo“ (ale zbav nás od zlého). Následuje prosba o smilování v podobě \"Agnus Dei\", čímž počíná část Přijímání (\"Communio\").\n\nNejdříve kněz prosí o milost, aby vhodně přijímal, a poté vyjadřuje pokoru třikrát opakovanými slovy pokorného setníka z evangelia: „Dómine, non sum dignus, ut intres sub tectum meum: sed tantum dic verbo, et sanábitur anima mea.“ (Pane, nejsem hoden, abys vešel pod mou střechu, ale řekni jen slovo a má duše bude uzdravena.) Hostii ukazuje i ministrantům a lidem, kteří taktéž třikrát opakují, přičemž se bijí v prsa, slova setníka. Při přijímání věřící poklekají u mřížky. Kněz před podáním dělá nad věřícím s hostií znamení kříže a pronáší slova: „Corpus Domini nostri Iesu Christi custodiat animam tuam in vitam aeternam. Amen.“ (Tělo našeho Pána Ježíše Krista zachovej duši tvou k životu věčnému. Amen.) Věřící nic neodpovídá (na rozdíl od \"Mše Pavla VI.\", kde odpovídá \"Amen\"), pouze vkleče přijme hostii přímo do úst.\n\nPo přijímání kněz ještě jednou děkuje Bohu za vykonanou oběť, pronáší závěrečnou modlitbu, v tiché modlitbě vzdává díky Nejsvětější Trojici a nakonec dává lidu požehnání. Mše končí závěrečným evangeliem – závěrečným pronášením začátku Janova evangelia: „In principio erat Verbum...“ (Na počátku bylo Slovo... atd.), kdy při slovech \"Et Verbum Caro factum est ...\" (A Slovo se stalo Tělem ...) všichni poklekají na jedno koleno. Po skončení evangelia se odpoví „Deo gratias“ (Bohu díky) a tím celá mše končí.\n\nV českých zemích, kde se dlouho o možnostech dalšího sloužení tridentské mše mnoho mezi věřícími nevědělo, lidé žili až do roku 1989 více méně v domnění, že její sloužení je již zakázané a že jediným možným bohoslužebným ritem latinské církve je pokoncilní obřad mše Pavla VI. V litoměřické diecézi celebroval kontinuálně tradičním způsobem až do své smrti v roce 2005 P. Antonín Mikel. Bylo také pár starých kněží, kteří dostali dovolení celebrovat i nadále podle vydání římského misálu z roku 1962, ti celebrovali soukromě. Zřejmě nejspíš i vzhledem k místním tradicím se do nového ritu v mnoha regionech přenesla řada prvků z ritu předchozího. Prvním, kdo vůbec začal po liturgické reformě u nás opětovně sloužit veřejně mši svatou podle předkoncilního misálu, byl s největší pravděpodobností současný metropolitní kanovník Jan Gerndt, který si roku 1984 na základě papežského indultu vyžádal od kardinála Františka Tomáška povolení k jejímu soukromému sloužení, které následně obdržel.\n\nV průběhu devadesátých let se postupně vytvořilo několik oficiálních a neoficiálních iniciativ, které si zvolily prosazování tradiční mše sv. do svého hlavního nebo sekundárního programu. Hlavní se v tomto ohledu stalo občanské sdružení Una Voce Česká republika, vzniklé v červenci 1997 v pražských Emauzích, jejímž prvním předsedou byl pedagog a publicista Michal Semín. Většina iniciativ však byla poměrně brzy ovlivněna jak postoji, tak i pastorací Kněžského bratrstva sv. Pia X. (FSSPX), která zásahla i do Una Voce a vedla v roce 2001 nejprve k odchodu celé řady jeho členů a následně i k postupnému utlumení a následnému dlouholetému přerušení činnosti této organizace. Její činnost následně byla obnovena až na podzim 2012.\n\nPo vysvěcení prvního českého kněze FSSPX Tomáše Stritzka, došlo k vytvoření prvního výraznějšího duchovního centra tradičněkatolické komunity hlásící se výhradně k liturgickému slavení tridentské mše, kterým se stala nejdříve kaple Panny Marie Růžencové s kněžským domem, která byla následně roku 2012 přetvořena na první český priorát FSSPX, ve kterém nyní působí tři kněží. K bratrstvu se od roku 2004 hlásila celá řada laických iniciativ mezi nimiž se stal hlavním orgánem \"Institut svatého Josefa\" vedený Michalem Semínem, časopis Katolík Revue (do 2005) a následně i časopis Te Deum (od 2006) a třetí Serafinský řád sv. Františka z Asissi, který vznikl z podnětu slezských věřících a českého minority Františka Juchelky. Po prohlášení priora FSSPX z jara 2013 a následnému kázání o svátku Božího Těla proti laicismu, který dle něj měl být přítomen také v organizaci tohoto institutu, o rok později, ve kterém dotyčný sdělil své rozhodnutí, že již nehodlá dále s těmito organizacemi \"spolupracovat\", následně Institut sv. Josefa společně s Serafinskými františkány pozastavil činnost. Časopis Te Deum i přes tuto obtíž pokračuje dál a věnuje se jak otázkám nauky a církve a apoštolátu, tak i liturgické spiritualitě.\n\nPoměrně krátkým projektem byla česká pobočka sdružení katolické tradiční mládeže Juventutem, která působila na území České a slovenské republiky v letech 2008–2010 a rozpadla se převážně z toho důvodu, že značná část členů z hnutí odešla, aby se svěřila pastoraci u FSSPX.\n\nOd roku 2001 také s několika přestávkami v Česku působí Kněžské bratrstvo svatého Petra (FSSP), jehož tři kněží mezi lety 2000–2001 dokonce působili na území litoměřické diecéze. FSSP pořádala poté na českém území převážně letní akce pro mládež jako jsou pobyty, tábory nebo formační semináře (Břevnovské dny na počátku července), které dělá ve spolupráci s Una Voce nebo s katolickým Orlem, župou Svatováclavskou. Na přelomu let 2016/2017 začal po svém vysvěcení do ČR na rozličná místa pravidelně dojíždět sloužit mše a dávat katecheze první český kněz FSSP Jakub Václav Zentner. V kněžském semináři v bavorském Wigratzbadu se v té době připravovali ke kněžství dva další čeští bohoslovci a jeden moravský diecézní kněz podstupoval doplňující formaci nutnou pro přijetí do bratrstva. Od října 2018 Jakub V. Zentner FSSP trvale působí v českobudějovické diecézi v kostele Obětování Panny Marie a v Římově.\n\nOd roku 2000 postupně stoupá mezi věřícími zájem o pravidelné sloužení mše sv. Prvními místy, kde byla tridentská mše ještě na základě papežského indultu sloužena byly Litoměřice a Brno, následované postupem času Prahou a Plzní. Po roce 2007 a promulgaci motu proprio Summorum pontificum, postupně další místa přibývala (Ostrava, Frýdek-Místek, Žlutice, Třebíč, Řeznovice, Kostelany nad Moravou, Štětí nad Labem, Pohled, Olomouc, Opava). Většinou tyto mše slouží buď již znalí duchovní nebo ti, co prošli školením, které uspořádali tvůrci webu \"Krása liturgie\" v srpnu 2011. Na podzim 2011 se pro návrat k předkoncilním liturgickým formám rozhodli také členové Cisterciáckého opatství Naší Paní ve Vyšším Brodě, kde se od té doby slouží denně mše sv. podle misálu z roku 1962.\n\nPontifikální mše sv. podle misálu z roku 1962 se v České republice sloužila již vícekrát, ovšem z českých biskupů ji zatím veřejně sloužil pouze Mons. Jan Baxant, biskup litoměřický. Ostatní připadají na vrub zahraničních návštěv: Doma Josefa Vollberga O.C.S.O., opata mariawaldského, Mons. Athanasia Schneidera O.R.C., pomocného biskupa z Astany, a kardinála Burkeho, patrona Maltézského řádu, J. E. Bernarda Fellaye FSSPX, generálního představeného FSSPX, J. E. Bernard Tissier de Mallerais FSSPX.\n\n\n\n"}
{"id": "221419", "url": "https://cs.wikipedia.org/wiki?curid=221419", "title": "Oxid ceričitý", "text": "Oxid ceričitý\n\nOxid ceričitý je žlutobílý prášek s chemickým vzorcem CeO. Je používán v keramice, pro výrobu broušeného skla a pro zvýšení citlivosti fotosenzitivního skla. Také se používá při jemném leštění optických prvků. Cer se používá pro samočinné čištění stěn pecí jako uhlovodíkový katalyzátor během vysoké teploty čisticího procesu.\n\nOxid ceričitý velmi účinně vstřebává ultrafialové záření, zatímco je průhledný pro viditelné světlo. Mohl by proto nahradit oxid zirkoničitý a oxid titaničitý jako účinné složky v opalovacích krémech, pokud by měl nižší fotokatalickou aktivitu. Nicméně tyto tepelné katalytické vlastnosti mohou být sníženy pokrytím částic amorfním oxidem křemičitým nebo nitridem boritým.\n\nOxid ceričitý je mírně hygroskopický (pohlcuje vlhkost) a je schopen vázat malá množství oxidu uhličitého z atmosféry.\n"}
{"id": "221427", "url": "https://cs.wikipedia.org/wiki?curid=221427", "title": "Bukáček", "text": "Bukáček\n\nBukáček je český název pro dva rody brodivých volavkovitých ptáků – \"Ixobrychus\" a \"Zebrilus\". První rod obsahuje 9 druhů, druhý je monotypický. Nejbližšími příbuznými bukáčků jsou bukači, na bázi celé podčeledi bukačů (\"Botaurinae\") stojí bukáček vlnkovaný. V Česku žije bukáček malý.\n\n"}
{"id": "221429", "url": "https://cs.wikipedia.org/wiki?curid=221429", "title": "Rainbow Bridge (Tokio)", "text": "Rainbow Bridge (Tokio)\n\nRainbow Bridge (: レインボーブリッジ, \"Reinbó-buridždži\"; : \"Duhový most\") je visutý most klenoucí se přes severní část Tokijského zálivu mezi přístavištěm Šibaura a Odaibu v tokijské čtvrti Minato. Dokončen byl v roce 1993.\n\nHlavní část mostu má délku 798 metrů, přičemž nejdelší, prostřední pole má 570 metrů a dva krajní pole po 114 metrech.\n\nMost bylo možné vidět například ve filmu z roku 2003 \"Ztraceno v překladu\" nebo ve filmu \"Kill Bill\" v části, kde O-Ren Ishii a její gang přijíždějí k závěrečnému souboji do \"Domu modrých listů\".\n\n"}
{"id": "221434", "url": "https://cs.wikipedia.org/wiki?curid=221434", "title": "Botaurus", "text": "Botaurus\n\nBukač (\"Botaurus\") je rod volavkovitých ptáků. Jsou poměrně velcí, ale velmi nenápadní, žijí skrytě v porostu rákosu. Jsou známy 4 žijící druhy a jeden druh fosilní, v Česku žije bukač velký. Nejbližšími příbuznými bukačů jsou bukáčci rodu \"Ixobrychus\".\n\n"}
{"id": "221436", "url": "https://cs.wikipedia.org/wiki?curid=221436", "title": "Jan Karel Hraše", "text": "Jan Karel Hraše\n\nJan Karel Hraše (2. dubna 1840 Rataje u Bechyně – 6. května 1907 Náchod) byl český pedagog – ředitel škol, archeolog, spisovatel, historik, zakladatel muzea v Náchodě.\n\nNarodil se v rodině mlynáře, absolvoval hlavní školu (německou) v Českém Krumlově, potom gymnázium v Písku a Filozofickou fakultu – historii v Praze (1861–1864). Od mládí se zajímal o archeologii, již v roce 1864 zkoumal mimo jiné také pohanská pohřebiště okolo jihočeské říčky Smutné, v Bechyni na zámku uspořádal archeologickou sbírku (1868–1870). Velký vliv na něho měly přednášky Jana Erazima Vocela.\n\nPo absolvování pražské filozofické fakulty učil na reálkách v Litoměřicích (do 1868) a pak v Náchodě a od roku 1871. Zde byl ředitelem měšťanských škol, v letech 1873–1890 okresním školním inspektorem. \nV Náchodě založil městské muzeum (1881), pro něž nastřádal mnoho movitých památek, a dále uspořádal městský archiv. Byl dlouholetým c. a k. konzervátorem památkové péče hradeckého, chrudimského a čáslavského kraje. V roce 1885 byl jmenován dopisujícím členem \"c. a k. ústřední komise pro zachování památek\" (Vídeň) a členem Archeologického sboru Českého musea. Do Národního muzea rovněž daroval několik pozoruhodných památek z oborů archeologie a uměleckého řemesla z východních či severních Čech.\nJan Karel Hraše již v mládí psal do časopisů (např. \"Lumír\", \"Český lid\", \"Otavan\") a brzy se stal významným spisovatelem a uznávaným historikem; psal také pod pseudonymem Jan Smutný (podle říčky Smutné u rodné obce). Je též autorem příruček a přehledů pro školy. Dodnes jsou vydávána některá jeho díla.\nV Náchodě (kde je i pochován) se konal k 100. výročí úmrtí \"„Slavnostní literárně hudební večer k poctě Jana Karla Hraše“\", ve škole byla odhalena pamětní deska, v muzeu byla uspořádána výstava jeho archeologické a sběratelské činnosti.\n\nV lesíku Na Homoli, jižně od obce Rataje, objevil historik a spisovatel Jan Karel Hraše desítky mohyl. Nejen pohanské hroby lákají až do současnosti ke vsi archeology, kteří chtějí stopy minulosti přiblížit veřejnosti. Proto u Ratají vznikla nová naučná stezka věnovaná právě tomuto zdejšímu rodákovi.\n\nDo vsi tak zavítalo několik badatelů, kteří chtěli být u otevření stezky. Trasa je pro pěší a cyklisty na horských kolech. Jde o místa, na nichž v 60. a 70. letech 19. století Jan Karel Hraše působil a podnikal své první průzkumy.\n\nPatnáctikilometrová trasa tak začíná u Hrašeho rodného domku, nemine Valy ratajské, tedy pozůstatek středověkého tvrziště, zbylé mohyly a turisté mohou pokračovat do Haškovcovy Lhoty a k panelům zachycujícím archeologické metody, pravěk na Ratajsku neboli Hrašovu pravěkou krajinu. Trasa má sedm zastavení a na dřevěných panelech jsou umístěné fotografie a informace o Hrašeho nálezech.\n\nKromě archeologů stojí také za realizací naučné stezky samotná obec. Projekt je vyvrcholením dlouholeté spolupráce s jihočeskými archeology.\nTrvá asi od roku 2002, kdy tady prováděli výzkum a lidé začali díky nim blíže poznávat osobnost Jana Karla Hraše. Během let byla na jeho rodný dům umístěna pamětní deska, uspořádána výstava jeho nálezů a nakonec otevřena naučná stezku.\n\n\n\n\n"}
{"id": "221437", "url": "https://cs.wikipedia.org/wiki?curid=221437", "title": "Bukač", "text": "Bukač\n\nBukač je české jméno pro několik rodů brodivých ptáků z čeledi volavkovitých. Jde o zástupce podčeledi \"Tigrisomatinae\" a čtyři zástupce podčeledi bukačů \"Botaurinae\" (tj. mimo bukáčků).\n\n\nJako bukači se v češtině také někdy nazývají i další volavkovití ptáci:\n"}
{"id": "221439", "url": "https://cs.wikipedia.org/wiki?curid=221439", "title": "Walliské Alpy", "text": "Walliské Alpy\n\nWalliské Alpy, také Penninské Alpy (, , )\npředstavují vedle skupiny Mont Blanc nejvýznamnější a také nejvíce vyhledávanou oblast Alp. Obrovské území tohoto gigantického valu vysokých štítů a mohutných ledovců je geograficky rozděleno mezi Švýcarsko a Itálii. Na území \"Walliských Alp\" se nachází více jak 35 vrcholů vyšších 4000 metrů. Pohoří se tak svou průměrnou výškou zařazuje na první místo v Evropě.\n\nSever území je dán tokem řeky Rhôna, který odděluje \"Walliské Alpy\" od Bernských Alp. Jižní okraj je tvořen hlubokým údolím Valle d'Aosta. To tvoří hranici mezi \"Walliskými\" a Grajskými Alpami. Krátkou západní hranici s masivem Mont Blanc tvoří údolí Val Ferret. Na východě je od Lepontských Alp dělí řeka Toce (Val Antigorio, Val d´Ossola a Lago Maggiore).\n\nGeologicky je pohoří tvořeno hned několika typy hornin – vulkanickými, sedimentárními a metamorfovanými. Typickým zástupcem je zelený serpentit a amfibolity. V masivu Monte Rosy však můžeme narazit na několik minerálů – arsenopyrit, argentifer a další.\n\nPohoří pro svou velkou rozlohu (8 300 km²) a mnohdy zcela odlišnou tvář dělíme na několik celků.\n\n\"Walliské Alpy\" jsou nejvíce zaledněným masivem Alp. Většina velkých ledovců je soustředěna na sever území (Švýcarsko). Největšími ledovci jsou Findelgletscher, Glacier Otemma, Zmuttgletscher, Gornergletscher. Jejich povrch je dnes 112 km². Na italské straně je zalednění minimální. Pouze v oblasti hlavního hřebene najdeme v pásmu Matterhorn – Breithorn – Monte Rosa.\n\n\nTuristicky je pohoří velmi dobře zpřístupněno. Do závěru všech severních dolin vedou dobré silnice, podhorské obce a sportovní střediska jsou připravena ubytovat mnoho tisíc hostů. Největší turistický nápor narazíme především ve dvou nejslavnějších centrech pohoří – Saas-Fee a v Zermattu. Zde je preventivně zaveden zákaz vjezdu motorových vozidel. Jezdí zde originální elektromobily. Opak je v dolinách Aniviers, Hérens, Bagnes či Binntal. V nich narazíme na člověka jen zřídka. V dolinách Valtournenche, Gressoney, Valsesia a Anzasca je díky lanovkám možno snadno a pohodlně dospět až k ledovému dechu hor. Vzhledem k profilu pohoří s množstvím velmi vysokých hor, těžko schůdných sedel a ledovci, se běžná turistika příliš neprovozuje. Jedná se zde o vysokohorskou turistiku či horolezectví.\n\n\n"}
{"id": "221440", "url": "https://cs.wikipedia.org/wiki?curid=221440", "title": "Lakšmí Mittal", "text": "Lakšmí Mittal\n\nLakšmí Mittal (लक्ष्मी निवास मित्तल) (často se i v českém tisku používá anglický přepis jména Lakshmi Mittal; * 15. června 1950, Sadulpur, Rádžastán, Indie) je šéf a majoritní akcionář firmy ArcelorMittal, největší ocelářské skupiny na světě. Jeho jméno je odvozeno dle hinduistické bohyně Lakšmí.\nOtec byl nepříliš významným obchodníkem a v nevelkém domě žilo 20 příslušníků širší rodiny. Na lepší časy se začalo blýskat až v okamžiku, kdy vstoupil do obchodního partnerství v malé ocelárně v Kalkatě. Vydělával již dost peněz na to, aby mohl Lakšmímu zaplatit i studium ekonomie. Ten se po studiích vrátil do rodinného podniku a pomáhal při jeho expanzi do Indonésie, nicméně zakrátko se rozhodl jít svojí vlastní cestou.\n\nMittalovo heslo zní „časy se mění, ocel je věčná“. Mittalova strategie byla založena především na restrukturalizaci a modernizaci upadajících oceláren. Levně koupil, zainvestoval a z prodělávajících továren se rázem staly továrny ziskové. Zároveň však myslel i na suroviny, a proto jeho snahou bylo zakoupit co nejvíce dolů na železnou rudu a uhlí. Díky tomu mohl dosáhnout podílu až 40% samozásobitelství, což je nejvíce v oboru.\n\nK nejzajímavějším převzetím patří Mittalovy akvizice v Irsku, kde koupil ocelárnu za 1 libru (asi 40 korun) spolu s jejími dluhy a v Kazachstánu, kde dokázal z naprosto ztrátové ocelárny v Temirtau udělat ziskový podnik produkující téměř sedm milionů tun oceli ročně.\n\nV roce 2003 koupil Mittal ostravskou Novou huť. Do množství zemí, kde podniká, tak přibyla i Česká republika, kde zaměstnává zhruba devět tisíc lidí. O dva roky později se pak jeho společnost stala největším výrobcem oceli poté, co koupil americkou International Steel Group.\n\nV roce 2006 se nejdiskutovanějším tématem ocelářského světa stala Mittalova snaha o „nepřátelské“ převzetí světové dvojky v oboru, Arceloru. Záležitost byla uzavřena 25. června 2006, kdy správní rada Arceloru schválila sloučení s holdingem Mittal. Skupina ArcelorMittal se stala největší ocelářskou skupinou na světě, která vyrábí asi 110 milionů tun oceli ročně.\n\nMittal je znám svým sklonem k utrácení, za rodinné sídlo ve viktoriánském stylu v Londýně, utratil neuvěřitelných 128 milionů dolarů, což je největší částka, kterou kdy kdo za nákup nemovitosti k soukromému bydlení zaplatil. Zároveň neskrblí ani při podpoře labouristické strany. V roce 2003 věnoval Tonymu Blairovi na kampaň 125.000 liber. A šestidenní pompézní svatba jeho dcery Vanishi ve Versailles se s cenou 55 milionů dolarů stala nejdražší svatbou všech dob. Jeho jmění bylo v roce 2006 odhadováno na cca 25 miliard dolarů (Mittalova rodina vlastní 88 % akcií Mittal Steel).\n\nV roce 2007 vydělal několik miliard a jeho majetek je nyní odhadován na 32 miliard dolarů.\n\n"}
{"id": "221444", "url": "https://cs.wikipedia.org/wiki?curid=221444", "title": "Aden Abdullah Osman Daar", "text": "Aden Abdullah Osman Daar\n\nAden Abdullah Osman Daar, známý též jako Aden Adde (1908 Beledweyne, Italské Somálsko – 8. června 2007 Nairobi, Keňa), byl somálský politik, v letech 1960–1967 první prezident Somálska.\n\nOsman se narodil roku 1908 v Beledweyne. Své vzdělání získal na státní škole v Mogadišu, které tehdy bylo hlavním městem Italského Somálska. V letech 1929–1941 zastával různá úřednická místa ve správě kolonie. Současně se věnoval vlastním obchodům. V únoru 1944 založil Somálský klub mladých (později byl přejmenován na Somálskou ligu mladých), stal se členem jeho vedení a v roce 1946 byl jmenován tajemníkem sekce této strany v rodném Belet Weyne.\n\nJako zástupce Somálského klubu mladých (SYL) byl v letech 1951–1956 přerušovaně v Teritoriální radě a v roce 1953 byl jmenován viceprezidentem této rady. V roce 1954 se stal předsedou SYL, úřad zastával do r. 1956. Když byla r. 1956 Teritoriální rada změněna v Zákonodárné shromáždění, byl do něho zvolen ve všeobecných volbách za okres Belet Weyne a shromáždění ho zvolilo svým předsedou. V květnu 1958 byl znovu zvolen do funkce předsedy SYL a tento úřad zastával společně s funkcí předsedy Zákonodárného shromáždění do 1. července 1960. Post předsedy si udržel i poté, co se Zákonodárné shromáždění změnilo ve shromáždění ústavodárné.\n\nJako předseda tohoto shromáždění vyhlásil Osman 1. července 1960 nezávislost Somálska a následné sjednocení dřívějšího Italského a Britského Somálska. Národním shromážděním byl na jeden rok zvolen prozatímním prezidentem a následně byl na tu samou funkci zvolen na dalších šest let. Své zájmy zaměřil na legislativu, ekonomiku a sociální oblast. Mluvil italsky, anglicky a arabsky. Hrál důležitou roli v domácí i zahraniční politice.\n\nOsman odstoupil z úřadu po porážce ve volbách r. 1967. Byl první z vůdců mladých afrických zemí, který tak učinil, a zároveň posledním v Somálsku. O dva roky později uchopil moc v zemi Mohamed Siad Barre a udržel si ji až do r. 1991, kdy ho svrhla armáda. To předznamenalo čtrnáctileté období anarchie v zemi, která přetrvává dodnes.\n\nAden Abdullah Osman zemřel 8. června 2007 ve věku 99 let v nemocnici v keňském Nairobi. Zanechal po sobě osm dětí. Na jeho počest bylo ještě téhož roku přejmenováno mezinárodní letiště Mogadišu na „mezinárodní letiště Adena Abdullaha Osmana“.\n"}
{"id": "221446", "url": "https://cs.wikipedia.org/wiki?curid=221446", "title": "Ilýrie", "text": "Ilýrie\n\nIlýrie (albánsky \"Iliria\"; řecky Iλλυρία, \"Illyría\"; latinsky \"Illyricum\") bylo ve starověku území rozkládající se na západě dnešního Balkánského poloostrova, jež obývaly divoké kmeny Ilyrů – starověkého národa indoevropského původu, dorozumívajícího se ilyrskými jazyky.\n\nVymezení kmenů, které lze s jistotou označit za ilyrské, činí historikům dodnes vážné potíže, neboť před dobytím Římany se Ilyrové nikdy zcela nesjednotili, a proto nelze přesně stanovit hranice jejich země. Například Delmatové, kteří jazykově náleželi k Ilyrům, byli jen po určitý čas poddanými ilyrských králů, přičemž během vlády Gentia, posledního ilyrského krále, nabyli opět nezávislosti. Samotní Římané označovali za Ilýrii západní část Balkánského poloostrova kromě Řecka. Mezi Ilyry byly řazeny také některé poměrně odlišné etnické skupiny jako Liburni či Panonové. Už ve starověku se navíc pro území západního Balkánu často užívalo i názvu Dalmácie.\n\nPrvní historické zmínky o Ilyrech pocházejí z počátku 5. století př. n. l. od řeckého historika Hekataia z Mílétu, který popsal několik ilyrských kmenů, mezi nimi například Japygy (sídlící v jižní Itálii) či Taulanty. Hérodotos označil Ilyry ve svých Dějinách za sousedy Triballů, Dardánů a Makedoňanů.\n\nPůvod Ilyrů se pokouší vysvětlit dvě teorie: podle první a převládající došlo patrně v době eneolitu k proniknutí indoevropských kmenů na Balkán, kde se smísily s místním obyvatelstvem a výsledkem toho byl vznik Ilyrů a Thráků. K etnogenezi těchto národů mělo tudíž dojít až na Balkáně. Dále ovšem existuje starší teorie tzv. „ilyrské invaze“, podle níž měla někdy po roce 1300 př. n. l. nastat velká migrace ilyrských kmenů z rovin střední Evropy (z dnešního Maďarska) směrem na jihozápad, do prostoru jejich pozdějšího osídlení. Hojný výskyt názvů thráckého původu v Ilýrii vedl mnoho badatelů k závěru, že původními obyvateli tohoto území byli Thrákové, kteří byli později buď podrobeni, nebo vytlačeni právě Ilyry. Tento vpád měl zapříčinit přesun thráckých kmenů na východ, tím však byli dominovým efektem uvedeni do pohybu jednak Frygové, kteří se následně usadili v centrální Malé Asii, a jednak Dórové, čímž začala dórská invaze do Řecka.\n\nV době železné se Ilyrové žijící v horských oblastech věnovali pastevectví dobytka, zatímco v nížinách se pozvolna prosazovalo zemědělství. Ilyrská společnost se členila do rodových svazů. Na základě archeologických nálezů lze doložit, že jednotlivým kmenům vládli lokální náčelníci, jejichž rodiny zaujímaly vůči ostatnímu obyvatelstvu privilegované sociální postavení.\n\nV náboženství Ilyrů sehrávalo významnou roli obětování lidí. Podle starověkého historika Arriána prý ilyrský náčelník Kleitus před tím, než svedl bitvu s Alexandrem Velikým, obětoval tři chlapce, tři dívky a tři berany. O vlastních božstvech toho není mnoho známo. Ilyrské město \"Rhizón\" (nynější Risan v Černé Hoře) mělo prý vlastního ochránce jménem Medauras, jenž byl vyobrazován jako jezdec na koni nesoucí dlouhé kopí. Podle řecké mytologie byl Illyrios, syn Kadma a Harmonie, vládcem Ilýrie a praotcem všech Ilyrů.\n\nV 6. století př. n. l. se na pobřeží Ilýrie začali usazovat první řečtí osadníci. Vzájemné vztahy mezi Ilyry a řeckými obcemi (\"poleis\") sice nenabývaly vždy jen mírových podob, přesto docházelo od jejich vzniku k šíření řeckého kulturního vlivu v Ilýrii. Domorodé elity nakupovaly od Řeků jejich keramiku a jiné luxusní výrobky. Ve velkých a bohatě vybavených mohylových hrobech v severní Albánii a v okolí Ohridského jezera bylo nalezeno mnoho artefaktů jako třeba zbraně, různé ornamenty, kusy oděvů či keramické nádoby, včetně zboží importovaného z Řecka. Ilyrové věřili, že všechny tyto předměty jsou nezbytné k cestě zemřelé osoby do posmrtného života. Sílící řecký vliv se projevoval také ve vzniku a výstavbě prvních opevněných sídel (například \"Byllis\" nebo \"Berat\"). Současně probíhaly zásadní změny v hospodářství a ve struktuře ilyrské společnosti. Řemesla a obchod získávala na významu a Ilyrové se postupem času stále více orientovali na námořní plavbu v Jaderském moři. V souvislosti s tím nastal rovněž rozmach pirátství.\n\nOd konce 5. století př. n. l. se v Ilýrii zformovalo mnoho drobných knížectví, která se příležitostně slučovala v mocnější, avšak obvykle jen krátkodobě trvající státní útvary. Zhruba od 4. století př. n. l. vzrůstá počet písemných zpráv řeckých historiků týkajících se Ilyrů. Z této doby je znám také ilyrský král Bardyllis, který válčil s Molossy v Épeiru. V roce 359 př. n. l. zahynul v boji s ním makedonský král Perdikkás III. Klíčovými městy jeho království byl \"Lissus\" (dnešní Lezha, Albánie) a \"Epidamnos\" (taktéž známý jako \"Dyrrhachium\", dnes Durrës). Nicméně Perdikkův nástupce Filip II. Makedonský dokázal Bardyllise rozhodně porazit, načež Makedoňané získali kontrolu nad územím sahajícím až k Ohridskému jezeru. V roce 335 př. n. l. odrazil Filipův syn Alexandr Makedonský vojsko ilyrského náčelníka Kleita. Ilyrští kmenoví vůdci a vojáci poté doprovázeli Alexandra na jeho výpravě proti perské říši.\n\nPo Alexandrově smrti bylo nezávislé ilyrské království obnoveno. V roce 312 př. n. l. obsadil král Glaukias Epidamnos. Ve druhé polovině 3. století př. n. l. se jádro ilyrského království nacházelo poblíž dnešního albánského města Skadar (starověká \"Scodra\"), přičemž zahrnovalo velkou část severní Albánie, Černou Horu a Hercegovinu. Za královny Teuty napadli Ilyrové římské obchodní lodě plavící se v Jaderském moři, čímž poskytli Římanům záminku k vojenskému zásahu na Balkáně. V následných ilyrských válkách, odehrávajících se v letech 229 až 219 př. n. l., si Římané podmanili ilyrské osady v údolí řeky Neretvy a účinně tak odstranili hrozbu pirátství. Ilýrie si nicméně nadále udržela nezávislost. Za vlády Gentia, jenž byl posledním ilyrským králem, však od Ilyrů odpadli v roce 180 př. n. l. Dalmatové. Po porážce Gentiova vojska v roce 168 př. n. l. se Římané zmocnili jeho hlavního města Scodry. Ilyrský král byl zajat a o tři roky později přiveden do Říma. Jižní Ilýrie se po roce 167 př. n. l. stala formálně nezávislým římským protektorátem. Rovněž Dalmatové byli někdy kolem roku 156 př. n. l. přinuceni poddat se Římu.\n\nPro Římany měla Ilýrie značný strategický a hospodářský význam. Na pobřeží leželo mnoho důležitých obchodních středisek. Hlouběji ve vnitrozemí se pak nacházela bohatá naleziště zlata, stříbra a železné rudy. V Ilýrii začínala klíčová římská silnice na Balkáně: via Egnatia, která vedla z města Dyrrhachium až do Byzantia na východě. V 1. století př. n. l. zde byla ustavena římská provincie \"Illyricum\", jež zaujímala pruh území od města Lissus až k poloostrovu \"Histria\" na severu. V roce 59 př. n. l. bylo Illyricum společně s Předalpskou Galií a Galií Narbonensis svěřeno do správy Juliu Caesarovi. Vnitrozemní oblasti si Římané podrobili teprve za Augusta, kdy byly hranice Illyrica posunuty během panonských válek (\"Bellum Pannonicum\") až k řece Dunaji.\n\nPoté, co Tiberius rozdrtil v roce 9 nebezpečné panonské povstání, do něhož se zapojili i Ilyrové, byla provincie Illyricum rozpuštěna a její teritorium rozděleno mezi nově utvořené provincie \"Pannonia\" na severu a \"Dalmatia\" na jihu. Od tohoto momentu zůstávaly místní kmeny loajální vůči Římu, což přispělo k pozvolnému rozšíření latinské kultury a romanizaci obyvatelstva. Zdejší muži, kteří byli z dřívějších dob proslulí pro svoji agresivní náturu a vojenskou zdatnost, sloužili velice ochotně jako vojáci v římských legiích. Za císařství se proto Ilýrie stala jedním z klíčových rezervoáru lidských zdrojů pro římskou armádu. Z tohoto regionu pocházelo mnoho význačných římských císařů, mezi něž náleželi Decius, Claudius II. Gothicus, Aurelianus, Diocletianus, Konstantin Veliký, stejně jako byzantští císaři Anastasius I. a Justinián I. Buď za Konstantina, nebo za vlády jeho syna Constantia II. byla z italské prefektury vydělena prefektura Illyricum, která zahrnovala Noricum, Panonii, Krétu a celý Balkánský poloostrov, kromě Thrákie.\n\nOd 5. století trpěla Ilýrie ničivými útoky Vizigótů, Hunů a Ostrogótů. Když pominula doba nájezdů těchto barbarských kmenů, objevili se na západním Balkáně Slované. Ti se mezi 6. a 8. stoletím trvale usadili na někdejším území Ilyrů a postupně asimilovali zbytky místního obyvatelstva, které přečkalo předchozí vpády. V současnosti se v této oblasti nacházejí státy Slovinsko, Chorvatsko, Bosna a Hercegovina, Černá Hora a Srbsko. Asimilaci se ubránily pravděpodobně pouze kmeny v jižní Ilýrii – na území dnešní Albánie – které si tak zřejmě zachovaly svůj původní jazyk.\n\nUžívání slova \"Illyria\" bylo znovu vzkříšeno za Napoleona Bonaparta, který vytvořil tzv. ‚Ilyrské provincie‘, jež v letech 1809 až 1813 náležely k území Francie. Po skončení napoleonských válek až do roku 1849 nesla jedna z částí rakouského císařství označení Ilyrské království. Především v chorvatských politických a literárních kruzích vznikla v 19. století idea ilyrismu – panslovanská myšlenka nezávislosti a sjednocení všech jižních Slovanů.\n\nTeorie příbuzenství starověkých Ilyrů a současných Albánců zůstává dosud velice sporná. Hlavně albánští, ale i někteří zahraniční historikové jsou toho názoru, že albánština je moderní verze někdejšího ilyrského jazyka. Protože se ale dochovalo jen velmi málo nápisů v ilyrštině, je značně obtížné prokázat spojitost mezi těmito jazyky. Vedle teorie ilyrského původu Albánců se také zvažuje možnost jejich pozdějšího příchodu do kdysi Ilyry osídlených oblastí. Nejpravděpodobnější se jeví varianta, podle níž sice existuje určitá vazba mezi Ilyry a dnešními Albánci, nicméně přítomnost Ilyrů na území dnešní Albánie představovala jen jeden z řady prvků působících v rámci etnogeneze albánského národa.\n\n\n"}
{"id": "221447", "url": "https://cs.wikipedia.org/wiki?curid=221447", "title": "Ilyrové", "text": "Ilyrové\n\nIlyrové (lat. \"Illyrii\" nebo \"Illyri\") byli starověký národ indoevropského původu, zahrnující obyvatelstvo starověké Ilýrie (tzn. zhruba dnešní jižní a střední Dalmácie, Bosny, Černé Hory, Albánie a Epiru). Jejich jazykem byla ilyrština a na jejím základě byli mnozí k Ilyrům nepřesně řazeni.\n\nPojem „Ilyrové“ je souhrnný název více kmenů. Do Ilyrského kmenového svazu patřili Japodi (žijící na severozápadě bývalé Jugoslávie), Dalmáti (Dalmácie), Liburni (severně od ostrova Krk), Histrové (Istrijský poloostrov), Dokleáti (jih Černé Hory, ve středověku zvaný Duklja) a další. Na území severozápadního Balkánu došlo k jejich stmelení v jeden etnický celek.\n\nIlyrové se ve velké míře živili chovem ovcí a mořským i sladkovodním rybolovem. Jistou úlohu sehrávalo i pirátství. Díky bohatým ložiskům stříbra měli rozvinutou těžbu a hutnictví; stříbro bylo exportováno do Řecka, odkud se zase dovážely zbraně. Předpokládá se obchod s jantarem ze severu. Pod řeckým vlivem se od 4. století př. n. l. razily stříbrné mince.\n\nMezi typy ilyrských sídlišť patřila hradiště, nížinné otevřené osady a tzv. palafyty – nákolní stavby. Ilyrové byli pochováváni pod mohylami, které mohly mít v průměru až 100m. Typický byl skříňkový centrální hrob. Mezi nejznámější mohylníky patří např. Trebenište a Stična.\n\n\n"}
{"id": "221451", "url": "https://cs.wikipedia.org/wiki?curid=221451", "title": "Josef Vaněk (politik)", "text": "Josef Vaněk (politik)\n\nJosef Vaněk (14. června 1887 Třebíč – 23. května 1944 Buchenwald) byl československý politik, poslanec Národního shromáždění za Československou stranu národně socialistickou a dlouholetý starosta Třebíče.\n\nV prosinci roku 2018 byla vydána kniha o životě Josefa Vaňka, autorkou je studentka Gymnázia Třebíč Sabina Lászlová.\n\nJosef Vaněk byl třebíčským starostou v letech 1925–1939. K významným počinům jeho funkčního období nutno mj. přičíst, že ku příležitosti oslav 600. výročí udělení rozsáhlých městských privilegií byl vybudován 13 kilometrů dlouhý přivaděč vody z Heraltic s vodojemem na Strážné hoře; byl členem ústředního výboru těchto oslav.\n\nPůsobil jako meziválečný člen Moravskoslezského zemského zastupitelstva. V parlamentních volbách v roce 1929 získal za Československou stranu národně socialistickou poslanecké křeslo v Národním shromáždění.\n\nJako politicky činný český vlastenec se stal obětí nacistické okupační moci: v září 1939 byl zatčen a odvlečen do koncentračního tábora v Buchenwaldu. Tam v květnu 1944 jeho život skončil.\n\nJméno Josefa Vaňka nese malé náměstí v třebíčské části v Domcích.\n\n"}
{"id": "221456", "url": "https://cs.wikipedia.org/wiki?curid=221456", "title": "Bukači", "text": "Bukači\n\nBukači je skupina tří rodů volavkovitých ptáků. Obsahuje 14 žijících druhů, dva z nich (bukač velký a bukáček malý) žijí i v Česku. Na bázi stojí rod \"Zebrilus\" s jediným druhem, bukáčkem vlnkovaným. Slovem bukač se v češtině označují i zástupci jiných skupin volavkovitých.\n"}
{"id": "221458", "url": "https://cs.wikipedia.org/wiki?curid=221458", "title": "Chang-čou", "text": "Chang-čou\n\nChang-čou (; čínsky: ; pinyin: Hángzhōu) je město v Čínské lidové republice, v jejímž administrativním systému je hlavním a zároveň nejlidnatějším městem provincie Če-ťiang. Leží asi 200 km jihojihozápadně od Šanghaje na řece Čchien-tchang, jejíž estuárovité ústí vytváří takzvaná changčouská zátoka (), který odděluje města Šanghaj a Ning-po. Chang-čou nabylo na významu díky tomu, že leží na jižním konci dodnes využívaného Velkého kanálu a zároveň bylo po většinu posledního tisíciletí jedno z nejproslulejších a nejbohatších měst Číny.\n\nChang-čou je subprovinčním městem a tvoří jádro changčouské metropolitní oblasti, která je v Číně čtvrtou největší. Podle údajů z šestého sčítání lidu Čínské lidové republiky měla tato metropolitní oblast 21,1 milionů obyvatel na ploše 34 585 km. V changčouské prefektuře pak v roce 2015 bylo registrováno 9 018 000 obyvatel.\nMěsto je cílem mnoha turistů. Mezi turisticky zajímavá místa v Chang-čou patří jak nadherné okolí Západního jezera (), tak i kulturní dědictví reprezentované starobylými pagodami, chrámy a parky. Městským stromem je kafrovník lékařský (\"Cinnamomum camphora\") a rostlinou osmant vonný (\"Osmanthus fragrans\").\n\nV září 2015 bylo oznámeno, že bude Chang-čou pořádat Asijské hry v roce 2022 a stane se tak po Asijských hrách v roce 1990 v Pekingu a v roce 2010 v Kantonu teprve třetím čínským městem, kde se budou konat.\n\nChang-čou začíná v současné době upevňovat svou pozici technologického střediska a sídlí zde internetový obchod Alibaba. V roce 2016 se zde konal jedenáctý summit skupiny G20.\n\nV okrese Jü-jao, který se nachází 100 kilometrů jihovýchodně od Chang-čou, před sedmi tisíci lety sídlili lidé slavné kultury Che-mu-tu z období neolitu. Právě v tomto období se poprvé v jihovýchodní Číně pěstovala rýže. Podle archeologických vykopávek také víme, že se před pěti tisíci lety nalézala v blízkém okolí současného města sídliště liangčouské kultury. První částí města, která byla poprvé zmíněna v dokumentech, je čtvrť Jü-chang.\n\nV roce 589 se Chang-čou stalo vládním střediskem správního celku čou s názvem Chang, čímž získalo právo mít městské hradby, které byly vystavěny o dva roky později. Podle tradice, kterou dodržely například i města Kanton či Fu-čou, město převzalo jméno správního celku, který řidilo, a tak vznikl název města Chang-čou. Chang-čou bylo na jižním konci Velkého čínského kanálu, který vede až do Pekingu. Tento kanál se postupem času měnil, ale nakonec své plné délky dosáhl již v roce 609.\n\nZa dynastie Tchang byl guvernérem Chang-čou Po Ťü-i, který už v té době byl slavným básníkem a jeho zásluhy v Chang-čou mu přinesly chválu a pověst skvělého guvernéra. Všiml si, že zemědělská půda v okolí je závislá na vodě ze Západního jezera, ale díky tomu, že to předchozí guvernéři úplně zanedbávali, se stará hráz úplně propadla. Jezero se díky tomu tak vysušilo, že místní farmáře postihlo období vážného sucha. Po proto nařídil stavbu silnější a vyšší hráze s přehradou, aby se tak mohl řídit tok vody a vyřešil se problém se zavlažováním.\n\nŽivobytí místních se tak v následujících letech zlepšilo. Po Ťü-i si ve svém volném čase rád užíval krás Západního jezera a chodil sem takřka denně. Také nařídil vybudování cesty přes jezero, aby se přes něj nemuselo přejíždět jen loďkami. Tato cesta proto byla později na jeho počest pojmenována \"Poova cesta\". Poté nechal okolo hráze vysadit vrby a další stromy.\n\nChang-čou je jedním ze sedmi starověkých hlavních měst Číny. Nejdříve bylo hlavním městem království Wu-jüe mezi léty 907 až 978 během období Pěti dynastií a deseti říší. V té době se jmenovalo Si-fu a bylo jedním ze třech kulturních center v jižní Číně společně s Nankingem a Čcheng-tu. Vládci království Wu-jüe byli známí mecenáši umění, především pak pokud šlo o umění či architekturu v buddhistických klášterech. Chang-čou se také stalo kosmopolitním centrem, které lákalo vzdělance z celé Číny, a navázalo diplomatické vztahy nejen se sousedními čínskými státy, ale i s Japonskem, Koreou a s říší Liao.\n\nV roce 1089, když byl guvernérem města další slavný básník, Su Š’, nechal postavit další cestu přes Západní jezero, která je dnes taktéž na jeho počest pojmenována \"Suova cesta\". Na jejím vybudování pracovalo 200 000 dělníků a měří 2,8 km. Obě cesty vedoucí přes jezero byly postaveny z bahna na dně jezera. Císaři Čchien-lungovi se zde rád procházel především brzy ráno na jaře. Před několika desítkami tisíc let bylo jezero lagunou, ze které se však díky naplaveninám vytvořilo jezero. V roce 1975 byly provedeny vrty, při kterých se našly sedimenty z dávné laguny, což tuto teorii o historii jezera potvrdilo. Lidská činnost na jezeře zabránila tomu, aby se něj staly bažiny. Ze západní a severní strany je jezero obklopeno kopci. Na kopci Pao-š', který leží severně od jezera, stojí pagoda Pao-čchu.\n\nBěhem dynastie Sung v Chang-čou žili arabští obchodníci, jelikož se v té době obchodovalo více na moři než na pevnině. Ve městě se tak dají najít arabské nápisy z 13. a 14. století. Později, během dynastie Jüan došlo k perzekuci Muslimů. Byly zakázány jejich tradice, což vedlo k tomu, že se účastnili povstání proti Mongolům. Egyptský obchodník nechal v Chang-čou vystavět mešitu Feng-chuang-š'. V roce 1345 město navštívil Abú Abdallah ibn Battúta, kterého zde zaujalo především velké množství krásných dřevených lodí. Zúčastnil se zde také hostiny, kteoru pořádal Qurtai, mongolský správce města, kterému se podle Battúty líbily dovednosti čínských kejklířů. Battúta prohlásil, že Chang-čou je největším městem, které kdy na Zemi viděl.\n\nChang-čou bylo zvoleno novým hlavním městem dynastie Jižní Sung v roce 1132, kdy většinu severní Číny obsadili Džürčeni během války mezi dynastiemi Ťin a Sung. Z původního hlavního města Kchaj-feng se sungský dvůr musel stáhnout v roce 1129 na jih poté, co město obsadili Džürčeni roku 1127. Z Kchaj-fengu se pak Sungové přesunuli do Nankingu, novodobého Šang-čchiou a poté do Jang-čou v roce 1128. Sungská vláda chtěla mít Chang-čou pouze jako dočasné hlavní město, ale postupně se z něj stalo veliké obchodní a kulturní centrum dynastie Sung. Změnilo se z poměrně průměrného a nevýznamného města na jedno z nejdůležitějších a nejbohatších na světě. Jakmile bylo Sungům jasné, že už nemají naději na znovudobytí severní Číny, zřídili více vládních budov v Chang-čou, aby město více odpovídalo statutu císařského hlavního města, které není pouze přechodné.\n\nOd počátku 12. století bylo Chang-čou hlavním městem až do roku 1276, kdy došlo k invazi Mongolů. Během této doby se město jmenovalo Lin'an (臨安). Sloužilo jako sídlo císařské vlády a centrum obchodu a zábavy. Během tohoto období se také město stalo centrem čínské civilizace, jelikož to, co bylo za \"střední Čínu\" považováno kdysi, bylo nyní obsazeno džürčenskou dynastií Ťin.\n\nMnoho filozofů, politiků a literátů, z nichž někteří jsou mezi nejslavnějšími básníky v čínské historii (jako například Su Š’, Lu Jou a Sin Čchi-ťi), sem přišlo strávit zbytek svého života. V Chang-čou se také narodil a je zde i pochován vědec Šen Kua (1031–1095). Jeho hrob lze najít ve čtvrti Jü-chang.\n\nBěhem dynastie Severní Sung došlo k nárůstu obyvatelstva díky příchodu uprchlíků z dobytého severu, rozmachu obchodu a rozvoji úředních a vojenských zařízení a město se tak rozšířilo daleko za své hradby z 9. století. Podle \"Encyclopædia Britannica\" mělo město v té době přes 2 miliony obyvatel, zatímco historik Jacques Gernet odhaduje, že v roce 1276 mělo Chang-čou přes milion obyvatel. (Oficiální údaje podle sčítání lidu z roku 1270 zaznamenaly asi 186 330 rodin s trvalým pobytem a pravděpodobně nezapočítaly vojáky a obyvatele bez trvalého pobytu.) Má se za to, že mezi léty 1180 až 1315 a 1348 a 1358 bylo Chang-čou největším městem na světě.\n\nV Chang-čou často hrozily díky velkému počtu obyvatel a dřevěným (často několikapatrovým) budovám požáry. Větší požáry zničily značnou část města v letech 1132, 1137, 1208, 1229, 1237 a 1275, a malé požáry se tu děly takřka každý rok. Jen při požáru v roce 1237 bylo zničeno 30 000 domů. Vláda tak proti této hrozbě vytvořila propracovaný protipožární systém, který zahrnoval výstavbu strážních věží a používání lucern a vlajek, aby se tak mohlo snadno identifikovat, kde požár vznikl. Následně pak vždy bylo vysláno přes 3000 vojáků, aby oheň uhasili.\n\nChang-čou v roce 1276 obléhala a poté dobyla mongolská armáda vedená Kublaj-chánem a o tři roky později pak došlo k pádu celé říše. Novým hlavním městem dynastie Jüan se stalo Ta-tu (dnešní Peking).\n\nMá se za to, že benátský obchodník Marco Polo navštívil Chang-čou ke konci 13. století. Ve své knize zmiňuje, že je toto město \"větší než jakékoliv jiné na světě\" a nazývá ho Quinsai\",\" což je název, který je odvozen od jména Sing-caj (\"přechodné sídlo\"), jak se městu přezdívalo za dynastie Jižních Sungů. Polo se dále zmiňuje: \"Počet a bohatství kupců a množství zboží, které se jim dostalo do rukou, bylo tak ohromné, že by nikdo nemohl kdy odhadnout, kolik toho vlastně bylo.\" Je možné, že do jisté míry i přeháněl, protože tvrdil, že město mělo průměr asi zhruba sta mil (tento odhad je však možná, pokud tím myslel čínskou míli, která je 3/8 jedné italské míle) a že je zde 12 000 kamenných mostů. Někteří však tvrdí, že jde pouze o chybu v pozdějším přepisu knihy, kde se z \"12 bran\" stalo omylem \"12 000 mostů\".\n\nChang-čou bylo důležitým přístavním městem až do poloviny éry dynastie Ming, ale místní přístav se postupně zanesl naplaveninami. Za dynastie Čching bylo město sídlem císařské vojenské posádky.\n\nV letech 1856 a 1860 okupovala Chang-čou Nebeská říše velkého míru a napáchala zde výrazné škody.\n\nZa doby Čínské republiky bylo Chang-čou mezi léty 1928 až 1949 pod správou Kuomintangu. 3. května 1949 však do města vstoupila Čínská lidová osvobozenecká armáda a vládu zde převzali komunisté.\n\nPo reformách, které v roce 1978 provedl Teng Siao-pching, využilo Chang-čou své pozice v deltě řeky Jang-c’-ťiang pro svůj vlastní rozvoj. V současné době je jedním z nejbohatších čínských měst.\n\nChang-čou se nachází v severozápadní části provincie Če-ťiang, v jižní až střední části delty řeky Jang-c’-ťiang a na jižním konci Velkého čínského kanálu, který vede až do Pekingu. Jeho správní území sahá na západě do hornatých částí provincie An-chuej a na východě až k pobřežní oblasti u changčouské zátoky. Centrum města se rozléhá okolo východní a severní strany Západního jezera a severně od řeky Čchien-tchang.\n\nChang-čou má vlhké subtropické podnebí (Cfa podle Köppenovy klasifikace podnebí), kde se střídají čtyři odlišná období. To se vyznačuje velmi horkými a vlhkými léty a chladnými, oblačnými a suchými zimami (s občasným sněžením). Průměrná roční teplota je 17,0 °C a denní průměrné teploty se pohybují od 4,6 °C v lednu do 28,9 °C v červenci. Průměrný roční srážkový úhrn je 1 438 mm. Zatímco v červnu bývá město postiženo monzunovými dešti typickými pro východní Asii, v srpnu až září zde bývají tajfunové bouře, i když zde samotné tajfuny běžně neudeří. Ty však většinou postihují oblast na jižním pobřeží provincie Če-ťiang.\n\nOd roku 1951 byly místní extrémy zaznamenány 6. února 1969 (−9.6 °C) a 9. srpna 2013 (41.6 °C). Ročně je místní délka slunečního svitu 1 709,4 hodin, přičemž v březnu je pravděpodobnost slunečného dne 30% a 51% v srpnu.\n\nSubprovinční město Chang-čou má 9 obvodů, 2 městské okresy a 2 okresy. Šest centrálních městských čtvrtí má rozlohu 683 km a žije zde 3 560 400 obyvatel. Tři příměstské části pak mají rozlohu 4 193 km a 3 399 300 obyvatel.\n\nEkonomika Chang-čou rapidně vzrůstá od roku 1992, kdy se město otevřelo. V rámci východní Číny je považováno za důležitou výrobní základnu a logistické středisko.\n\nV roce 2001 mělo město HDP 156,8 miliard RMB, což ho v tomto ohledu umístilo na druhé místo mezi všemi provinčními městy, přičemž na prvním místě bylo Kuang-čou. Od té doby se místní HDP více než ztrojnásobilo a v roce 2016 dosáhlo hodnoty 1,105 bilionů RMB, a HDP na osobu se zvýšilo z 3 025 USD na 18 282 USD.\n\nNalézá se zde mnoho sektorů jako například lehký, zemědělský, textilní, lékařský, informační, automobilový, elektronický, telekomunikační, chemický a potravinášký průmysl či těžké strojírenství.\n\nEkonomická a technická rozvojová zóna Chang-čou byla založena v roce 1993, kdy ji Státní rada schválila jako národní rozvojovou zónu. Má rozlohu 104,7 km a mezi průmysly, které jsou zdě nejvíce podporovány, patří elektonický a informační průmysl, biomedicína, strojírenství, výroba domácích spotřebičů a zpracování potravin.\n\n27. dubna 2000 schválila Státni rada založení Vývozní zóny Chang-čou. Je jednou z prvních zón svého druhu, jedinou v provincii Če-ťiang a má rozlohu 2.92 km. Nachází se poblíž changčouského přístavu a letiště Siao-šan.\n\nChangčouská Hi-Tech Industrial Development Zone (volně přeloženo: zóna pro rozvoj pokročilých technologií) byla zřízena v březnu 1991 a od té doby se stala jedním z nejvýznamnějších inovačních a průmyslových center v oblasti pokročilých technologií v provincii Če-ťiang. V roce 2013 se v zóně nacházelo přes 1 100 softwarových vývojářů a outsourcovaných podniků. Společnosti jako Motorola, Nokia či Siemens si zde zřídily svá VaV centra. V roce 2011 vzrostlo HDP zóny o 13,1% a mělo tak hodnotu 41,63 miliard RMB, což tvoří 5,9% celkového HDP Chang-čou. Tato zóna se prezentuje jako čínské Silicon Valley. Své hlavní sídlo zde má i Alibaba Group, která je největším B2B portálem na světě a zároveň největší internetovou stránkou v Číně co se tržní hodnoty týče.\n\nV roce 2016 se v Chang-čou konal summit skupiny G20.\n\nChang-čou je známé díky svým památkám a přírodě, a je taktéž často považováno za jedno z nejkrásnějších a nejmalebnějších čínských měst. I když se město v posledních letech výrazně rozvíjí, stále si zachovává své historické a kulturní dědictví. Turismus je tak stále důležitou součástí changčouské ekonomiky. Jednou z nejoblíbenějších atrakcí je Západní jezero, které je památkou UNESCO, a kde se nachází mnohé z changčouských historických a scénických míst. Vedle jezera se pak nachází mnoho pagod, kulturních míst a přírodních oblastí. Přes jezero vedou dvě cesty.\n\nDalší zajímavosti:\nV březnu 2013 vyhlásila Changčouská komise pro turismus online kampaň na Facebooku s názvem \"Moderní Marco Polo\". Během dalšího roku se do ní zapojilo přes 26 000 soutěžících, kteří se chtěli stát prvním zahraničním velvyslancem pro cestovní ruch v Chang-čou. Vítězem byl nakonec 20. května 2014 vyhlášen Liam Bates, který tak vyhrál smlouvu na 40 000€ a stal se tak prvním cizincem, kterého čínská vláda jmenovala na takto oficiální post.\n\n\n\nV roce 1848 za dynastie Čching bylo Chang-čou popsáno jako pevnost islámu v Číně, jelikož se zde nacházelo hned několik mešit s arabskými nápisy. Jeden příslušník etnické skupiny Chuejů z Ning-po řekl jednomu Angličanovi, že Chang-čou je opravdu velkou základnou pro muslimy v porovnání s jeho mešitou v Ning-po, kde se schází pouze 30 rodin. Dvě z nejvýznamnějších mešit v Chang-čou jsou mešita Fénixe a Velká mešita.\n\nNa přelomu 16. a 17. století bylo město důležitým centrem judaismu v Číně a je možné, že odsud pochází současná židovská komunita v Kchaj-fengu. Kdysi zde existovala synagoga, ale dnes po ní nezbyla žádná stopa.\n\nDva ze tří pilářů čínského katolictví pocházely z Chang-čou. Na začátku 21. století ve městě došlo k perzekuci Křesťanů.\n\nPůvodní obyvatelé Chang-čou mluví stejně jako obyvatelé provincie Če-ťiang a jižní části provincie Ťiang-su changčouským dialektem, který je sám dialektem jazyka Wu. V jednotlivých oblastech se však changčouský dialekt liší. Přesto se v oblasti mluví převážně standardní čínštinou, která je oficiálním jazykem země.\n\nV Chang-čou se nachází několik muzeí regionálního i národního významu. Národní muzeum čínského hedvábí (中国丝绸博物馆), které se nachází poblíž Západního jezera, je jedním z prvních muzeí na státní úrovni a zároveń největší muzeum hedvábí na světě. Čínské národní muzeum čaje (中国茶叶博物馆) se specializuje na čaj a jeho kulturu. Muzeum provincie Če-ťiang (浙江博物馆) má přes 100 000 exponátů týkajících se lidských studií, výzkumu a kulturních památek.\n\nMá se za to, že changčouská kuchyně představuje jídla typická pro provincii Če-ťiang, která je jednou z osmi nejdůležitějších čínských kuchyní. Místní se shodují na tom, že tento způsob úpravy jídla je \"čerstvý, jemný, měkký, hladký a má jemnou vůni.\" Jídla jako jsou nudle pchien er čchuan (片儿川), ryba ze Západního jezera na octu (西湖醋鱼), vepřové z Tung-pcho (东坡肉), lung-ťingské krevety (龙井虾仁), žebrákovo kuřecí (叫化鸡), pařená rýže s vepřovým zabaleným v lotosových listech (荷叶粉蒸肉), dušené bambusové výhonky (油焖笋), pudink z lotosového kořene (藕粉) a rybí polévka sestry Sung (宋嫂鱼羹) patří mezi ta nejznámější z changčouské kuchyně.\n\nV Chang-čou existuje mnoho divadel, kde se hraje především opera. Šaosingská opera, která pochází z čeťiangského Šeng-čou, je druhým nejrozšířenějším druhem opery v Číně.\n\nČaj je důležitou součástí changčouské ekonomiky a kultury. Chang-čou je známo tím, že odsud pochází Lung-ťing (Dračí studna), který je jedním z nejslavnějších druhů zeleného čaje. Jeho nejznámější a údajně nejlepší odrůdou je Si-hu Lung-ťing, který se pěstuje ve vesnici Lung-ťing poblíž Chang-čou.\n\nChangčouská vláda výrazně investuje do propagace turismu a umění, přičemž se klade důraz na výrobu hedvábí, deštníků a skládacích vějířů.\n\nChangčouské letiště Siao-šan město spojuje nejen s mnoha čínskými městy, ale i s různými mezinárodními destinacemi jako jsou například Thajsko, Japonsko, Jižní Korea, Malajsie, Vietnam, Singapur, Tchaj-wan, Nizozemsko, Katar a USA. Regionální linky pak létají do Hongkongu a Macaa. Letiště Siao-šan se běžně drží mezi deseti letišti, kterými v Číně projde nejvíce cestujících. Má dva terminály, Terminál A a Terminál B. Na terminálu A, který je menší, se odbavují mezinárodní a regionální lety, zatímco terminál B odbavuje pouze domácí lety. Letiště se nachází těsně za městem ve čtvrti Siao-šan a s centrem ho spojuje přímá autobusová linka. Existují plány na rozšíření letiště, díky kterým se má vybudovat druhá runway a třetí terminál. Došlo by tak k nárůstu kapacity tohoto rychle se rozvíjejícího letiště, které také slouží jako druhé centrum pro leteckou společnost Air China. Zároveń se také buduje vyvýšená expresní letištní dálnice nad již existující dálnicí, která spojuje letiště a centrum. V druhé fázi výstavby linky 1 changčouského metra se plánuje její prodloužení až na letiště.\n\nV Chang-čou se protíná několik nejvytíženějších železničních koridorů v Číně, od severovýchodu na jihozápad přes Chang-čou vede vysokorychlostní trať Šanghaj – Kchun-ming (i starší (železniční trať Šanghaj – Kchun-ming), na sever vede vysokorychlostní trať Nanking – Chang-čou a na jihovýchod vysokorychlostní trať Chang-čou – Ning-po. Hlavním nádražím je Železniční stanice Chang-čou - východ (hovorově \"východní nádraží\"), které je jedním z hlavních železničních uzlů v Číně. Má 15 nástupišť a čínská železniční rychlodráha odsud provozuje linky do Šanghaje, Nankingu, Čchang-ša, Ning-po a dalších. Přibližně každých 20 minut od 6:00 do 21:00 odsud vyjíždějí linky do Šanghaje. Rychlovlaky do Šanghaje však odjíždí pouze každou hodinu a cesta trvá 50 minut pokud se jedná o přímý spoj nebo 59 až 75 minut, pokud jde o spoj se zastávkami. Z Chang-čou se však dá dostat do většiny velkých čínských měst. Nádraží se zbytkem města spojují linky metra 1 a 4. Železniční stanice Chang-čou (hovorově \"nádraží ve městě\") byla v polovině roku 2013 zavřena pro opravy, ale nedávno se znovu otevřela.\n\nPřímá vlaková spojení spojují Chang-čou s více než 50 městy, včetně 12 denních spojů do Pekingu, přes 100 spojů do Šanghaje a dosahují až do Urumči. Čínská železniční rychlodráha byla uvedena do provozu 26. října 2010 a v provozu jsou vlakové soupravy CRH 380A(L), CRH 380B(L) a CRH380CL. Ty cestují rychlostí 350 km/h a zvládnou tak například 202 km za 45 minut.\n\nCentrální (na východ od centra, nahradila bývalou východní stanici), severní, jižní a západní autobusové stanice město spojují s městy v provincii Če-ťiang i okolních provinciích.\n\nChang-čou má efektivní veřejnou dopravu, která zahrnuje dieselové autobusy, trolejbusy, dieselově-elektrické autobusy a taxi. První linka metra byla uvedena do provozu ke konci roku 2012. Chang-čou je známé svou sítí metrobusů, které spojují centrum s mnohými příměstskými oblastmi a které i v centru mají své speciální silniční pruhy. Oblibě se také těší kola a motorová kola. Chang-čou má také rozšířený systém veřejných kol, který je zadarmo.\n\nDalším oblíbeným způsobem dopravy je taxi, která podléhají přísným opatřením.\n\nMetro v Chang-čou se začalo stavět v březnu 2006 a první linka byla otevřena 24. listopadu 2012. Linka 1 spojuje centrum s příměstskými oblastmi od Siang-chu až k ulici Wen-ce a Lin-pchingu. V červnu 2015 pak byla dokončena jihovýchodní část linky 2 (která začíná ve čtvrti Siao-šan a končí na jihu centra) a krátká část linky 4 (méně než 10 zastávek, spojuje linky 1 a 2). Očekává se, že celkově bude metro mít 10 linek, přičemž většina z nich je stále ve výstavbě.\n\nDíky přítomnosti mnoha institucí vyššího vzdělávání má Chang-čou velkou studentskou populaci. Mezi místní univerzity patří:\n\n\"„Na Nebesích je ráj. Na zemi jsou Su-čou a Chang-čou.“\" – čínské přísloví\n\nMarco Polo ve své knize popisuje Su-čou jako \"\"město na zemi\"\" a Chang-čou jako \"\"město na nebi\"\". Dále o něm píše, že je to \"„nezpochybnitelně nejjemnější a nejvznešenější na světě.“\" Během summitu G20 v roce 2016 se Chang-čou prezentovalo právě jako \"ráj na zemi\".\n\n\"„Narodit se v Su-čou, žít v Chang-čou, jíst v Kuang-čou, zemřít v Liou-čou.“\" – čínské přísloví\n\nSu-čou se považuje za město velmi vzdělaných, civilizovaných a krásných lidí, Chang-čou je zase známé svou scenérií, Kuang-čou svým jídlem a v Liou-čou se vyrábějí dřevěné rakve, které údajně mají zpomalit rozklad těla.\n\n"}
{"id": "221461", "url": "https://cs.wikipedia.org/wiki?curid=221461", "title": "35. policejní a granátnická divize SS", "text": "35. policejní a granátnická divize SS\n\n35. SS und Polizei Grenadier Division byla jednou z divizí Waffen-SS během II. světové války. Za své neobvyklé jméno vděčí skutečnosti, že její základ tvořily jednotky SS Polizei Regiment 29 (\"SS-Polizei-Grenadier-Regiment 89\"), SS Polizei Regiment 30 (\"SS Polizei Grenadier Regiment 90\") a SS Polizei Regiment 14 (\"SS Polizei Grenadier Regiment 91\"), jež byly přesunuty do Waffen-SS. Divize byla zformována na jaře 1945, ale nikdy nedosáhla plného stavu.\n\nJako součást německé 9. Armee se 16. až 19. dubna 1945 zúčastnila bojů na Seelowských výšinách 90 kilometrů východně od Berlína. 26. dubna se celá 9. Armee dostalo do obklíčení při protiútoku u městečka Halbe. 27. dubna byl zničen štáb divize a zabit SS-Standartenführer Rüdiger Pipkorn. Ze zbytků jednotek 9. Armee se vytvořily dvě Kampfgruppe, kterým se podařilo 28. dubna z obklíčení probojovat. 29. dubna je ale Sověti znovu obklíčili. Přesto se pokoušeli probojovat k Labi a vzdát se Američanům. To se 1. až 3. května povedlo několika malým skupinám, ale většina přeživších mužů padla 7. května do sovětského zajetí.\n\nVrchní velení\n\n\nNáčelník štábu\n\nSS-Sturmbannführer Wilhelm Büthe (? – ? březen 1945)\n\nProviantní důstojníci\n\nSS-Obersturmführer Herbert Holtz (? duben 1945 – ?)\n\n\n\n"}
{"id": "221463", "url": "https://cs.wikipedia.org/wiki?curid=221463", "title": "Eibau", "text": "Eibau\n\nEibau (lužickosrbsky Jiwow) je dřívější obec Německu, v Sasku, v Horní Lužici v zemském okrese Zhořelec, poblíž na hranic Českou republikou u českého města Jiříkov. Leží na státní silnici B96 mezi Žitavou a Löbau. První historická zmínka je z roku 1352.\n\n\n"}
{"id": "221464", "url": "https://cs.wikipedia.org/wiki?curid=221464", "title": "Jmeniny v Polsku", "text": "Jmeniny v Polsku\n\nJmeniny (\"\") jsou v Polsku často slaveny stranou od narozenin. Většina kalendářů obsahuje několik jmen na každý den. Při oslavě jmenin se obvykle přátelé a rodina sejdou u oslavence doma u společného oběda, podobně jako u oslavy narozenin. Občas se zpívá píseň „Sto lat“ (většinou zpívaná při oslavě narozenin). Oslavenec dostává dárky jako při narozeninách. Oslavy jmenin jsou někdy v Polsku populárnější než oslavy narozenin.\n\n"}
{"id": "221467", "url": "https://cs.wikipedia.org/wiki?curid=221467", "title": "A Perfect Circle", "text": "A Perfect Circle\n\nA Perfect Circle je americká alternativně rocková a art rocková hudební skupina, existující od roku 1999. Založena kytaristou Billy Howerdel a frontmanem kapely Tool Maynard James Keenan.\n\n\n\n"}
{"id": "221470", "url": "https://cs.wikipedia.org/wiki?curid=221470", "title": "Čínský jüan", "text": "Čínský jüan\n\nČínský jüan (čínsky: 元 nebo 圆; pinyin: yuán), oficiálním názvem žen-min-pi (čínsky: 人民幣; pinyin: rénmínbì; volný překlad: \"lidová měna\"), je oficiální platidlo v Čínské lidové republice. Měna je vydávána Čínskou lidovou bankou. Oficiální zkratkou měny je CNY, ale často je používána také zkratka RMB. V běžném zápise se název nahrazuje symbolem ¥, tedy stejným znakem jako japonský jen.\n\nVztah mezi pojmy renminbi a jüan je podobný vztahu mezi pojmy šterlink a libra. Dá se říci, že jüan je základní jednotkou čínské měny, neboli renminbi.\n\nČínský jüan má dvě podjednotky: ťiao a fen:\n\nV současné době je v oběhu již v pořadí pátá série platidel.\n\nSamotné slovo jüan znamenal kruhová mince čili peníz nebo měna a v době, kdy za Dynastie Čching začal být užíván, označoval primárně minci stříbrnou. Slouží k obecnému označování měn, například euro je v čínštině zváno Oūjüan (欧元), tedy evropský peníz, americký dolar je zván Měijüan (美元), tedy americký peníz.\n\nV květnu 2012 získal čínský jüan od Mezinárodního měnového fondu status globální rezervní měny.\n\nSměnný kurs čínského jüanu býval v minulosti (do roku 2005) pevně fixován na americký dolar v kursu $1 = ¥8,28. Poté byl kurs nejprve upraven na $1 = ¥8,11 a následně byl pro směnný kurs jüanu vytvořen měnový koš – jako hlavní měny jsou v něm zastoupeny americký dolar, euro, japonský jen a jihokorejský won; jako vedlejší měny (s menším vlivem na výsledný kurs) jsou zastoupeny britská libra, thajský baht, ruský rubl, australský dolar, kanadský dolar a singapurský dolar.\n\nSměnný kurs čínského jüanu vůči české koruně byl podle ČNB např. 2.1.2009 v poměru ¥1 = 2,836 Kč, 14.1.2010 ¥1 = 2,631 Kč a 10.9.2013 byl kurz ¥1 = 3,198 Kč.\n\n"}
{"id": "221474", "url": "https://cs.wikipedia.org/wiki?curid=221474", "title": "Mogol", "text": "Mogol\n\nGiulio Rapetti (* 17. srpna 1936, Milán), uměleckým jménem Mogol je italský hudební textař. Je známý svojí spoluprací s Luciem Battistim, jeho otec, Mariano Rapetti, byl ředitelem nahrávací společnosti Ricordi.\n"}
{"id": "221483", "url": "https://cs.wikipedia.org/wiki?curid=221483", "title": "Clausthaler", "text": "Clausthaler\n\n\nVelmi úspěšné nealkoholické pivo vařené podle Reinheitsgebot.\n\n\n"}
{"id": "221484", "url": "https://cs.wikipedia.org/wiki?curid=221484", "title": "Tchajwanský dolar", "text": "Tchajwanský dolar\n\nTchajwanský dolar, resp. oficiálním názvem nový tchajwanský dolar (tradiční čínština: 新臺幣 nebo 新台幣; pinyin: Xīntáibì), je oficiálním platidlem v Čínské republice. Oficiální zkratka měny je TWD, v běžném zápise se název nahrazuje zkratkou NT$. Měna je vydávána Ústřední bankou Čínské republiky. Tchajwanský dolar má dvě podjednotky: 1 NT$ = 10 ťiao (角) = 100 fenů (分).\n\nNový tchajwanský dolar je vydáván Ústřední bankou Čínské republiky od 15. června 1949 (nešlo ještě o „tchajwanský dolar“, neboť vznik Čínské lidové republiky a rozštěpení Číny nastaly až 1. října 1949), kdy byl stanoven kurs pro výměnu za starou měnu v poměru 40 000 : 1. Úkolem nové měny bylo zastavit hyperinflaci – důsledek občanské války.\n\nMince i bankovky jsou produkovány přímo v Čínské republice pod dohledem Ústřední banky Čínské republiky. V oběhu jsou bankovky v nominálních hodnotách 2000, 1000, 500, 200 a 100 NT$. Mince jsou raženy v následujících hodnotách: 50, 20, 10, 5, 1 NT$ a 5 ťiao. V oběhu se málo vyskytují bankovky v hodnotách 2000 a 200 NT$ a mince v hodnotách 20 NT$ a 5 ťiao.\n\nSměnný kurs tchajwanského dolaru vůči české koruně byl podle ČNB 19. června 2007 v poměru 1 NT$ = 0,643 Kč.\n\n"}
{"id": "221491", "url": "https://cs.wikipedia.org/wiki?curid=221491", "title": "Lurdy", "text": "Lurdy\n\nLurdy (francouzsky \"Lourdes\") je jihofrancouzské město ležící v podhůří Pyrenejí v departementu Hautes-Pyrénées. V roce 1858 zde došlo k mariánskému zjevení mladé Bernadettě Soubirousové, a brzy poté se Lurdy staly jedním z nejdůležitějších římskokatolických poutních míst světa. Později exhumované a v městečku Nevers vystavené tělo Bernadetty Soubirousové zůstalo dodnes neporušeno.\n\nV roce 1989 bylo uznáno zázračné uzdravení Delíziy Cirolli. V deseti letech jí lékaři objevili osteosarkom – zhoubnou rakovinu kostí. K divu nedošlo přímo v Lurdech: až dva měsíce po jejich návštěvě se dívka jedno ráno probudila a cítila se zdravá. Kontrolní vyšetření ukázala, že po sarkomu není ani památky. Delíziin lékař, profesor Quintino Mollca, nemohl uzdravení uvěřit. Dodnes není schopen tuto věc vysvětlit.\nKazuistiku zde vyléčených pacientů zkoumá lékařský úřad Bureau des Constatations Médicales (BCM).\n\n\n"}
{"id": "221493", "url": "https://cs.wikipedia.org/wiki?curid=221493", "title": "Lennart Meri", "text": "Lennart Meri\n\nLennart Meri (29. března 1929 Tallinn – 14. března 2006 Tallinn) byl estonský spisovatel, historik, filmový režisér a politik, který byl v letech 1992–2001 estonským prezidentem.\n\n\"Lennart Meri\" se narodil v Tallinnu jako syn estonského diplomata Georga Meriho a Alice-Brigitty Engmannové. Se svou rodinou opustil Estonsko ve velmi útlém věku a vzdělání tak získával v Berlíně, Paříži či Londýně. Se svou rodinou se nicméně nacházel v Estonsku v době počátku okupace země Sovětským svazem v červnu 1940. V roce 1941 byla Meriho rodina deportována na Sibiř a sdílela tak stejný osud jako tisíce dalších Estonců, Litevců a Lotyšů.\n\nBěhem svého pobytu v exilu se \"Meri\" začal zajímat o další ugrofinské jazyky, které kolem sebe slyšel. Jeho zaujetí etnickou a kulturní spřízněností ugrofinské rodiny se později stalo častým námětem jeho prací. Meriho rodina léta na Sibiři přežila a žila i nadále v Estonsku. V roce 1953 dokončil \"Lennart Meri\" studium na Univerzitě v Tartu.\n\nPolitičtí představitelé Merimu nepovolili, aby pracoval jako historik, působil tedy jako dramatik ve Vanemuine, nejstarším divadle v Estonsku. Svou první knihu, která byla veřejností přijata velmi dobře, napsal po své cestě do pohoří Ťan-šan v centrální Asii a do pouště Karakúm v roce 1958.\n\nJeho snímky byly sice v Sovětském svazu zakazovány, v západním světě však oceňovány. Ve finských školách byly jeho filmy a texty používány jako studijní materiály. V sedmdesátých a osmdesátých letech cestoval do oblasti Sibiře a sovětského dálného východu a své zkušenosti posléze zděloval v mnoha knihách, které byly v této době v Estonsku velmi populární. Díky svým vynikajícím jazykovým znalostem také často překládal zahraniční autory. V roce 1988 založil nevládní Estonský institut (\"Eesti Instituut\") sloužící k prohlubování kontaktů se západem a k vysílání estonských studentů do zahraničí.\n\nPo prvních svobodných volbách v roce 1990 se stal ministrem zahraničních věcí. V této funkci se obklopil mladými vzdělanými lidmi, většinou anglicky hovořícími. Jeho snahou bylo vytvořit otevřený komunikační kanál směrem na západ a prezentovat Estonsko co nejlépe na mezinárodní scéně. 6. října 1992 byl zvolen druhým prezidentem Estonské republiky a 20. září 1996 byl znovuzvolen.\n\n\"Lennart Meri\" byl dvakrát ženatý. Z těchto manželství vzešly tři děti: synové Mart Meri (* 1959) a Kristjan Meri (* 1966) a dcera Tuule Meri (* 1985). Jeho následovníky jsou již také čtyři pravnuci.\n\n\nV roce 2009 byl na jeho počest pojmenováno letiště v Tallinnu ().\n\n"}
{"id": "221494", "url": "https://cs.wikipedia.org/wiki?curid=221494", "title": "Barèges", "text": "Barèges\n\nBarèges je jihofrancouzská obec ležící v Pyrenejích v departementu Hautes-Pyrénées. Nachází se ve výšce asi 1250 m nad mořem a je významným rekreačním centrem jednak pro své teplé minerální prameny a jednak pro možnost lyžování.\n\n\"Počet obyvatel\"\n"}
{"id": "221495", "url": "https://cs.wikipedia.org/wiki?curid=221495", "title": "Volavka", "text": "Volavka\n\nVolavka je český název pro několik rodů brodivých ptáků z čeledi volavkovitých. Dohromady tvoří podčeleď volavek \"Ardeinae\". Do české fauny patří šest druhů: volavka popelavá, volavka červená, volavka bílá, volavka stříbřitá, volavka vlasatá, volavka rusohlavá.\n\n\n"}
{"id": "221498", "url": "https://cs.wikipedia.org/wiki?curid=221498", "title": "Kvakoši", "text": "Kvakoši\n\nKvakoši (\"Nycticoracinae\") je skupina brodivých ptáků z čeledi volavkovitých. Obsahuje tři rody, v Česku žije jediný druh – kvakoš noční.\n\n"}
{"id": "221501", "url": "https://cs.wikipedia.org/wiki?curid=221501", "title": "Kvakoš", "text": "Kvakoš\n\nKvakoš je český název pro dva rody brodivých volavkovitých ptáků, \"Nycticorax\" a \"Gorsachius\". V odborné literatuře se můžeme setkat s označením této skupiny jako tribu Nycticoracini. V současnosti žije sedm druhů kvakošů, několik dalších jich ale v historické době vymřelo. V Česku se vyskytuje kvakoš noční. Spolu s volavčíkem (někdy nazývaným také kvakoš člunozobý) tvoří kvakoši podčeleď \"Nycticoracinae\".\n\n"}
{"id": "221504", "url": "https://cs.wikipedia.org/wiki?curid=221504", "title": "Nehet", "text": "Nehet\n\nNehet je tvrdé zakončení prstů, které slouží jako ochrana a prostředník přenosu tlaku na prsty s okolím, jelikož umožňuje okolní kůži lépe přenášet informace o dotýkaných věcech. Nehty se vyskytují na všech prstech, a to jak na rukou tak i nohou. Rychlost růstu nehtů je na rukou zhruba 0,1 mm za den a na nohou 3 až 4x pomalejší. S věkem se růst mírně zpomaluje. Celý pak naroste za 6-12 měsíců (například po stržení). Nehet obvykle dosahuje tloušťky 0,5 až 1 mm.\n\nNehet je rohová nehtová ploténka, která je tvořena zrohovatělými buňkami. Je průhledná, tenká a skládá se ze 3 až 4 různě zrohovatělých (a tvrdých) vrstev, které leží na nehtovém lůžku. Je tlustá 0,50 až 0,75 mm. Skládá se ze tří vrstev:\ndorzální nehet – tvrdý keratin, intermediální nehet – měkký keratin, ventrální nehet – hyponychiální keratin. Vyrůstá z kořene nehtu a posouvá se po nehtovém lůžku (velmi citlivé) až k volnému okraji nehtu. Vlastní nehet vyrůstá zpod zadního nehtového valu – matrix, která je přímým pokračováním nehtového lůžka. Lůžko nehtu, po které se posouvá nehtová ploténka, je měkká tkáň odpovídající zárodečné vrstvě pokožky.\n\nV dolní části nehtové ploténky je poloměsíčitá skvrna bělavé barvy, nazývaná lunula – měsíček. Zde je nehet nejvíc připevněn a je u každého jednotlivce jinak velký. Nehtová ploténka tu obsahuje množství dutinek, které jsou světlejšího zabarvení.\nNehet ohraničují postranní valy. Kožní nehtový val (\"paronychium\") přirůstá k nehtu nadnehtovou kůžičku (v oblasti lunuly se nazývá \"eponychium\", pod volným okrajem nehtu zpředu \"hyponychium\"). Spojení nehtu s lůžkem obstarává v kořenové matrix i na klenbě valu nedokonale zrohovatělá vrstva \"epidermální\", která se nazývá \"lůžkový nehet\". Jeho rohové buňky mají dosti tuku, proto je měkký.\n\nLidé si nehty většinou zastřihávají, aby se jim neulamovaly, či je okusují. V některých civilizacích (stará Čína) bylo módní lakování nehtů, které nosily dlouhé i několik centimetrů. Chránili je před zlomením tím, že na nich nosili stříbrná, umělecky zdobená pouzdra (především vysoce postavené ženy nehty nestříhaly vůbec na znamení toho, že nemusí pracovat); V současnosti je rozšířena móda lakovat si nehty, či si případně nalepovat umělé. Na umělé nehty je také ale potřeba dávat pozor, protože ne všechny jsou zdravotně nezávadné.\n\nNehty bývají velice často postihovány nemocemi nejrůznějších charakterů. Mnohdy se jedná o poruchy růstů, které jsou většinou zapříčeněny genetickými dispozicemi. Běžně se například setkáváme s plísněmi. Nejznámějším, někdy však neprávem opomíjeným problémem je patrně zarostlý nehet (lat. \"unguis incarnatus\", jinak \"onychokryptóza\"). Kolem tohoto onemocnění koluje velké množství chybných informací. Léčení (např. prostřednictvím špon na nehty) vyžaduje individuální přístup, jelikož každý nehet je jiný, a tak některé postupy nemusí vždy zaručeně fungovat.\n\n"}
{"id": "221506", "url": "https://cs.wikipedia.org/wiki?curid=221506", "title": "Zápěstí", "text": "Zápěstí\n\nLidské zápěstí (, \"carpus\") je část horní končetiny mezi rukou a předloktím, která umožňuje prostorovou pohyblivost ruky. Skládá se z několika malých kostí, které se poměrně snadno poškodí při pádu. Zranění zápěstí jsou tak velmi častá a nebezpečná. Při sportování se často používají chrániče zápěstí a to převážně u sportů, kde hrozí pád sportovce na ruce.\n\nZe spodní strany zápěstí prochází několik žil, které jsou snadno viditelné okem.\n\nKostra zápěstí je tvořena souborem osmi kostí (carpů), které jsou překlenuty k dlaňové straně tuhým vazivem. Kosti jsou seřazeny ve dvou řadách (proximální a distální).\n\nKůstky jsou kost člunkovitá (\"os scaphoideum\"), kost poloměsíčitá (\"os lunatum\"), kost trojhranná (\"os triquetrum\"), kost hrášková (\"os pisiforme\"), kost mnohohranná větší (\"os trapezium\"), kost mnohohranná menší (\"os trapezoideum\"), kost hlavatá (\"os capitaum\"), kost hákovitá (\"os hamatum\").\n\n"}
{"id": "221508", "url": "https://cs.wikipedia.org/wiki?curid=221508", "title": "Volavčík člunozobý", "text": "Volavčík člunozobý\n\nVolavčík člunozobý (\"Cochlearius cochlearius\") je volavkovitý pták příbuzný kvakošům (tvoří s nimi podčeleď kvakoši). Podle některých vědců je ale natolik zvláštní, že ho zařazují do zvláštní monotypické čeledi \"Cochlearidae\", tedy zcela mimo volavky.\n\nŽije v porostech mangrove, v močálech od Mexika po Peru a Brazílii. Je to noční pták velký zhruba 54 cm. Živí se rybami, korýši a hmyzem. Snáší 2-4 vajíčka.\n\nVolavčík člunozobý je v rámci Evropy chován v necelých třiceti zoo. V Česku tento druh chovají dvě zoo: Zoo Praha a Zoo Zlín. Prvoodchov mezi českými zoo si připsala Zoo Praha v roce 1999.\n\nPrvní jedinec tohoto druhu se v Zoo Praha objevil v roce 1950. K úspěšnému odchovu došlo v roce 1999. Jednalo se zároveň o český prvoodchov. V roce 2017 se podařilo odchovat čtyři mláďata. Ke konci roku 2017 bylo chováno sedm jedinců.\n\nAktuálně jsou volavčíci umístěni v expozičním celku Ptačí mokřady v dolní části zoo.\n"}
{"id": "221513", "url": "https://cs.wikipedia.org/wiki?curid=221513", "title": "Dlaň", "text": "Dlaň\n\nDlaň (\"palmare\") je část ruky, která umožňuje člověku sevřít uchopený předmět. Skládá se z pěti kostí, které navazují na jednotlivé prsty.\n\n"}
{"id": "221516", "url": "https://cs.wikipedia.org/wiki?curid=221516", "title": "SMS Kaiserin", "text": "SMS Kaiserin\n\nSMS Kaiserin byla německou bitevní lodí třídy Kaiser sloužící během první světové války. Byla v pořadí třetí lodí této třídy a jedinou v historii německého námořnictva s tímto jménem. Společně s ostatními jednotkami své třídy, byla \"Kaiserin\" za první světové války součástí 3. eskadry bitevních lodí. Účastnila se například Druhé bitvy u Helgolandské zátoky. Po uzavření příměří byla loď internována ve Scapa Flow a 21. června 1919 ji zde potopila vlastní posádka. Ke dnu zde kleslo celé jádro německého loďstva. Vrak lodi byl vyzdvižen a sešrotován v roce 1936.\n\n"}
{"id": "221519", "url": "https://cs.wikipedia.org/wiki?curid=221519", "title": "SMS Kaiser (1911)", "text": "SMS Kaiser (1911)\n\nSMS Kaiser byla německá bitevní loď třídy Kaiser, sloužící během první světové války v Německém císařském námořnictvu (Hochseeflotte).\n\nKaiser bojoval v bitvě u Jutska v roce 1916 a v druhé bitvě u Helgoladské zátoky v roce 1917. Po skončení války byl stejně jako většina lodí německého námořnictva v britské námořní základně na Orknejských ostrovech Scapa Flow. 21. června 1919 zde loď potopila vlastní posádka. Vrak lodi byl postupně vyzvednut a sešrotován v letech 1929 až 1937.\n\n\n"}
{"id": "221525", "url": "https://cs.wikipedia.org/wiki?curid=221525", "title": "Srdečná dohoda", "text": "Srdečná dohoda\n\nSrdečná dohoda ( \"Entente cordiale\") byla smlouva o koloniích uzavřená mezi Francií a Velkou Británií na zámku v Clouds nedaleko Londýna 8. dubna 1904. Jednalo se o 3 konvence, jejich prostřednictvím byly odstraněny britsko-francouzské rozpory v mimoevropských oblastech (Francie získala volné ruce pro svou politiku v Maroku, zatímco Británie získala volné ruce v Egyptě, jehož součástí byl od roku 1899 i Súdán). Dohoda ukončila \"tradiční\" nepřátelství obou velmocí, vytvořila předpoklady pro další spolupráci a spojenectví a stala se zárodkem Trojdohody.\n\nKoloniální rozpory mezi Francií a Velkou Británií vyvrcholily na podzim roku 1898 Fašodskou krizí, po které se francouzský ministr zahraničních věcí Théophile Delcassé rozhodl ustoupit Velké Británii, neboť si byl vědom, že bez její podpory není schopen prosadit žádné významnější cíle své zahraniční politiky. Po rozpoutání rusko-japonské války (1904) došlo k intenzivnějším jednáním mezi oběma evropskými koloniálními velmocemi. Francie ani Velká Británie se nechtěly války na Dálném Východě účastnit (obě totiž byly vázány spojeneckými smlouvami s bojujícími stranami: rusko-francouzská a britsko-japonská aliance). Definitivní vyřešení sporů tak korunovala vzájemná dohoda z 8. dubna 1904. Nedořešeny byly jen malé otázky (Nové Hebridy, Newfoundland, západní Afrika), ale podstatné bylo především jádro smlouvy, které sestávalo z „koloniálního obchodu“. Francie se vzdala svých mocenských ambicí v Egyptě výměnou za možnost svého nerušeného zájmu v Maroku. Současně se obě země dohodly na svobodné plavbě Suezským průplavem (resp. došlo k potvrzení konvence z roku 1888, která tento status určila), a svoboda plavby byla přiznána také Gibraltarskému průlivu. Marocký Tanger získal status mezinárodního města.\n\nDalšími dvěma konvencemi došlo ke kompromisnímu vyřešení otázky Siamu a Nového Foundlandu. Siam byl rozdělen podél řeky Menam, a zatímco západní část připadla Velké Británii, východní část, která se nacházela v blízkosti Francouzské Indočíny, se stala francouzskou sférou vlivu. Pokud jde o Nový Foundland, Francie si podržela práva rybolovu v tamních vodách, ale vzdala se svých privilegií a výsad na pobřeží, za což získala teritoriální zisky v západní Africe a rovněž rozšíření práv plavby po Čadském jezeře. Velká Británie uznala francouzský protektorát nad Madagaskarem.\n\nDohodu podepsali francouzský velvyslanec v Londýně Paul Cambon a britský ministr zahraničí lord Lansdowne.\n\nPůvodní text dohody neměl žádné další politické či vojenské implikace a nebyl namířen proti Německu. Jeho jednání v průběhu Marockých krizí však prohloubilo francouzsko-anglickou spolupráci, jež vyústila do společných jednání generálních štábů s potencionalitou aktivního konfliktu s Německem. Formální spojeneckou smlouvu Francie a Velká Británie podepsaly až po zahájení první světové války.\n\n"}
{"id": "221526", "url": "https://cs.wikipedia.org/wiki?curid=221526", "title": "Jiřická lípa", "text": "Jiřická lípa\n\nJiřická lípa (také známa jako lípa Jana Želivského) je památný strom, který roste v obci Jiřice na Humpolecku.\n\n\nStaří obyvatelé vyprávějí, že lípa mívala mohutně rozvětvené kořeny, které šly až přes cestu. Protože přes ně jezdily povozy a chodili pěší, začala lípa usychat. Při stavbě nové silnice neopomněli Jiřičtí lípu, navršili na kořeny půdu a vybudovali kolem ní taras. Od té doby lípa (i přes několik zásahů bleskem) zmlazuje.\n\nDále se lípě v roce 2002 věnoval místní okrašlovací spolek.\n\nNež odešel Jan Želivský do Prahy, působil jako farář v Jiřicích. Často si prý pod lípou povídal s místními obyvateli a nejednou se sešlo obyvatel víc a z rozprávky se stalo kázání.\n\nPověst říká, že si před mnoha lety vyšla hraběnka z Orlíku na návštěvu na tvrz do Speřic. Zdržela se dlouho do večera a po cestě domů ji přepadla noc. V místě současných Jiřic ještě byly husté lesy a hraběnka, která se v nich ztratila, tu musela přenocovat. Když se druhý den v pořádku vrátila domů, nechala v místě svého noclehu zasadit lípu.\n\nPodle pověsti měla být lípa poražena, ale sotva se jí dřevaři dotkli, objevila se krev. Dřevaři práci zastavili a lípa tak stojí dodnes.\n\nPo památné lípě byl nazván i místní občasník \"Jiřická lípa\". V lípě se může pohodlně usadit až 6 osob, celková kapacita dutiny činí 10 osob. Stromu byl věnován prostor v televizním pořadu Paměť stromů, konkrétně v dílu č.3: Slovanská lípa vs. germánský dub.\n\n\n\n"}
{"id": "221528", "url": "https://cs.wikipedia.org/wiki?curid=221528", "title": "Virumaa", "text": "Virumaa\n\nVirumaa (zkráceně též Viru, latinsky \"Vironia\", švédsky a německy \"Wierland\", staronordicky \"Virland\", česky \"Vironsko\") je historický kraj Estonska, jejíž území dnes leží ve dvou krajích Lääne-Virumaa a Ida-Virumaa. \n\nVironsko bylo sídelní oblastí Vironců, jednoho z baltofinských kmenů, z nichž se později zformoval estonský národ. V jazyce severních sousedů, pro něž bylo Vironsko branou ke všem dalším Estonci obývaným územím, se označení \"Viro\" přeneslo na celé Estonsko.\n\n"}
{"id": "221534", "url": "https://cs.wikipedia.org/wiki?curid=221534", "title": "Klimov M-105", "text": "Klimov M-105\n\nKlimov M-105 (později Klimov VK-105) byl pístový letecký motor z konstrukční vývojové kanceláře, kterou vedl inženýr Vladimir J. Klimov. Ten při konstrukci motoru využil svých zkušeností ze zavádění licenční výroby motoru Hispano-Suiza 12Y (v sovětském Rusku vyráběném jako typ M-100) a z vývoje jeho zdokonalené výkonnější verze, M-103. Nový motor sice vycházel z licenčního typu Hispano-Suiza, ale měl celou řadu zdokonalení (mj. nový tříventilový rozvod a dvourychlostní převod kompresoru), kterým typ vlastní cestou přivedl k výkonům na úrovni posledních motorů HS-12Y-51 (o výkonu 1100 k) a prvních prototypů motoru Hispano-Suiza HS-12Z (89ter).\n\nPrvní sériově vyráběné verze dosahovaly vzletového výkonu 1 100 k (809 kW). Motory M-105P či M-105PA („pušečnyj“ — kanónový, umožnil montáž kanónu mezi bloky válce motoru, zbraň střílela dutým hřídelem vrtule) poháněly stíhací letouny Jak-1, Jak-7, LaGG-1 a LaGG-3. Vývoj motoru ovšem pokračoval i během druhé světové války, byť byl do značné míry limitován snahou co nejvíce využít stávající výrobní přípravky, speciální nástroje aj.; konstruktéři tak byli nuceni jít cestou menších „evolučních“ změn, aby nedošlo k dočasnému přerušení či omezení výroby. Snahy byly (vcelku zákonitě, vývoj šel obdobnými cestami na celém světě) zaměřeny jednak na snížení pracnosti výroby a materiálové náročnosti, tedy na zvýšení produktivity práce a snížení výrobní ceny, jednak na udržení a další zvýšení spolehlivosti motoru, a nakonec na „snadno dosažitelné“ (tedy bez rozsáhlých změn konstrukce, které by si vyžádaly výraznější změny na výrobních linkách) zvýšení výkonu motoru. Tím ovšem nebyl vývoj zastaven zcela, vznikla řada prototypů, ovšem větší změny se promítly spíše do konstrukcí navazujících, kupř. na prototypech do výroby nezavedeného motoru M-106, či až na sklonku války do série zavedených motorů VK-107.\n\n\n\n\nM-105P\n\nVK-105PF (uvedeny pouze odlišnosti od M-105P, ostatní údaje jsou shodné)\n\n\n"}
{"id": "221545", "url": "https://cs.wikipedia.org/wiki?curid=221545", "title": "Leonid Rogozov", "text": "Leonid Rogozov\n\nLeonid Ivanovič Rogozov (14. března 1934 – 21. září 2000) byl ruský chirurg, který je slavný tím, že sám sobě vyoperoval apendix. Stalo se tak 29. dubna 1961 v extrémních podmínkách stanice v Antarktidě.\n\nLeonid Rogozov byl v roce 1961 jediným lékařem na polární sovětské stanici Novolazarevská v Antarktidě, která byla v důsledku zimních bouří zcela odříznutá od světa. V dubnu se u něj začaly projevovat příznaky akutní apendicitidy, kterou bylo bezpodmínečně nutné vyřešit operací. Vzhledem k nedostupnosti jiného řešení doktoru Rogozovovi nezbylo, než se – pouze za pomoci lokální anestezie – sám operovat. Během operace, která trvala půldruhé hodiny a během níž dvakrát omdlel, si apendix sám vyoperoval. Aby vůbec viděl na operační oblast, musel použít zrcátko.\n\nSovětská propaganda tento případ využila jako doklad toho, co všechno vydrží ruský člověk. V petrohradském Muzeu Arktidy a Antarktidy jsou vystaveny chirurgické nástroje, kterými Rogozov operaci provedl.\n\nLeonid Rogozov se po návratu z polární stanice podruhé oženil a to s českou lékařkou Marcelou (jejich svatba byla v lednu 1969 v Ledči nad Sázavou). Rozvedli se ale po 6 letech. Jejich synem je další uznávaný lékař, Vladislav Rogozov (* 1969), který působil na Klinice anesteziologie a resuscitace v Institutu klinické a experimentální medicíny v Praze. Nyní žije v britském Sheffieldu. Jejich dcera Jelena Vojtková (* 1971) je uznávanou soukromou praktickou lékařkou a žije s rodinou v Ústí nad Labem.\n\nZa prvního člověka v historii, který provedl podobnou operaci, je považován americký chirurg Evan O'Neill Kane (1861–1932). Ten sám sobě vyoperoval apendix v lokální anestezii 15. února 1921, zejména aby prokázal možnost záchrany pacientů nesnášejících celkovou anestezii.\n\n"}
{"id": "221548", "url": "https://cs.wikipedia.org/wiki?curid=221548", "title": "René Wiesner", "text": "René Wiesner\n\nRené Wiesner (13. dubna 1904 Křimice – 13. února 1974 Bridgend) byl český stavební inženýr, specialista na sklobetonové konstrukce.\n\nRené Wiesner byl stavební inženýr, odborník na projekty sklobetonových konstrukcí, které používaly skleněné vlýsky a kameny značky Verlith vyráběné Sklárnou Fischmann Synové, akc. Spol, Praha, Zlatnická ulice v třicátých letech 20. století. Wiesner měl kancelář na Karlově náměstí a pracoval s inženýrem Arnoštem Astem. Spolupracoval i s řadou významných avantgardních českých architektů, například s Františkem Zelenkou (Skleněný dům v ulici Palackého), Evženem Rosenbergem, Františkem Roithem, Bohumírem Kozákem, a Antonínem Černým (Assicurazioni Genereli & Moldavia Genereli budova a Broadway pasáž), Františkem Kubelkou (Husův sbor, Praha 7). Pracoval také s Jaromírem Krejcarem a Jaroslavem Josefem Polívkou na Československém pavilonu pro pařížskou výstavu v roce 1937. Před vypuknutí války odjel René Wiesner do Velké Británie.\n\n"}
{"id": "221557", "url": "https://cs.wikipedia.org/wiki?curid=221557", "title": "Tassili", "text": "Tassili\n\nTassili (berbersky: التاسيلي, : Tassili n'Ajjer) je pohoří v jihovýchodní části alžírské Sahary. Nachází se asi 1 300 km na jih od hlavního města Alžíru, severovýchodně od pohoří Ahaggar. Jde o částečně vulkanický masív, tvořený krystalickými horninami a prvohorními břidlicemi.\n\nV pohoří se nacházejí světoznámé skalní malby (téměř 15 000) z období neolitu, které znázorňují život zdejších obyvatel (zejména lov zvěře) a ukazují tuto oblast Sahary v době, kdy zde panovalo výrazně vlhčí klima typické pro oblast savan.\n\nZnačná část pohoří je součástí národního parku Tassili n'Ajjer, který byl v roce 1982 vyhlášen součástí světového dědictví UNESCO.\n\n\n"}
{"id": "221564", "url": "https://cs.wikipedia.org/wiki?curid=221564", "title": "Paul Sereno", "text": "Paul Sereno\n\nPaul Sereno (* 11. října 1957) je americký paleontolog, který se od začátku 90. let 20. století proslavil objevy dinosaurů z celého světa, jmenovitě Severní Ameriky, Jižní Ameriky, Afriky i Asie. Mezi jeho nejznámější objevy patří dinosauří rody \"Eoraptor\" (jeden z nejstarších známých dinosaurů), \"Deltadromeus\", \"Jobaria\", \"Afrovenator\", \"Carcharodontosaurus\" (první dobře zachovaná lebka), \"Rajasaurus\", první dobře zrekonstruovaný \"Nigersaurus\", tyranosauroid \"Raptorex\" nebo obří krokodýl \"Sarcosuchus\" a africký ptakoještěr. Popsal také dinosaury ze zkamenělin dovezených dříve do USA, například rod \"Pegomastax\" z Jihoafrické republiky nebo \"Afromimus\" z Nigeru. Na Sahaře také odkryl velké pohřebiště z doby kamenné, a prováděl na něm výzkum již od roku 2000 (jak bylo odhaleno v září roku 2008).\n\nSereno momentálně žije a pracuje v Chicago Field Museum a na Univerzitě v Chicagu, (USA). Patří k nejpopulárnějším postavám světové paleontologie. V roce 1997 byl prestižní anketou v časopisu \"People\" dokonce zařazen mezi 50 nejpřitažlivějších lidí světa. O dva roky později se zúčastnil chicagského maratonu, kde doběhl mezi neatletickými VIP osobnostmi na čtvrtém místě ve skvělém čase 3:16 hod. Dr. Sereno je také aktivním účastníkem projektu pro podněcování zájmu o vědu u mladistvých s názvem \"Project Exploration\".\n\n\n"}
{"id": "221569", "url": "https://cs.wikipedia.org/wiki?curid=221569", "title": "Alexandr Brandejs", "text": "Alexandr Brandejs\n\nAlexandr Brandejs (; 7. září 1848 Hřebečníky u Rakovníka – 19. května 1901 Praha) byl statkář, podnikatel, mecenáš a přítel předních českých umělců poslední třetiny 19. století.\n\nAlexandr Brandejs měl velký statek v Suchdole u Prahy. Žil na suchdolském zámečku, kde měl velkou sbírku umění, a kam zval české umělce, které také finančně podporoval. Scházela se zde většina umělců generace Národního divadla. Na Suchdol přijížděli Mikoláš Aleš, František Ženíšek, Václav Brožík, Josef Václav Myslbek, Emanuel Krescenc Liška, Antonín Chittussi, Antonín Lhota, Jakub Schikaneder, architekti Jan Zeyer a Antonín Wiehl a také spisovatelé Julius Zeyer a Jaroslav Vrchlický. Ženíšek, Schikaneder, Brožík a Aleš zanechali portréty členů rodiny Brandejse. Myslbek použil Brandejsova koně Tigra jako model pro sochu sv. Václava na Václavském náměstí.\n\nAleš vzpomínal na Brandejsovu rodinu: \"„Byla to rodina vzácná, rodina pro umění a pro jeho vyznavače tak zanícená, tak ušlechtile zapálená, že by druhé hned tak nenašel.“\"\n\n"}
{"id": "221579", "url": "https://cs.wikipedia.org/wiki?curid=221579", "title": "Řecké vojenské letectvo", "text": "Řecké vojenské letectvo\n\nŘecké vojenské letectvo (: Πολεμική Αεροπορία) je část řeckých ozbrojených sil.\n\nŘecké vojenské letectvo vzniklo v roce 1911, zúčastnilo se obou balkánských válek. Původně se skládalo z armádního letectva a námořního letectva ale v roce 1930 se stalo samostatnou částí. V roce 1931 byla založena Letecká akademie. V roce 1940 se řecké letectvo úspěšně bránilo italskému útoku během Řecko-italské války, ale bylo zničeno v dubnu 1941 po útocích Luftwaffe. Po osvobození se účastnilo Řecké občanské války, kde sehrálo důležitou roli.\n\nV současnosti (rok 2008) má řecké letectvo 358 strojů v aktivní službě. Níže je přehled všech strojů včetně zálohy.\n\n\n\n\n\n\n\n\n\n\n\n"}
{"id": "221581", "url": "https://cs.wikipedia.org/wiki?curid=221581", "title": "Robert Curl", "text": "Robert Curl\n\nRobert Floyd Curl Jr. (narozen 23. srpna 1933, Alice, Texas, USA) je profesor chemie na Rice University. V roce 1996 byl za objev Fullerenů (společně s Richardem Smalleyem také z Rice University a Haroldem Krotem z University of Sussex) oceněn Nobelovou cenou za chemii.\n\nNarodil se ve městě Alice v Texasu, na Rice University v roce 1954 obdržel titul B.A. a v roce 1957 obdržel titul Ph.D. na University of California. Momentálně se věnuje vývoji ve fyzikální chemii, genotypu DNA a sekvenčním informacím a dalším věcem.\n\n"}
{"id": "221584", "url": "https://cs.wikipedia.org/wiki?curid=221584", "title": "Ferdinand I.", "text": "Ferdinand I.\n\nFerdinand I. je jméno těchto panovníků:\n\nCísařové\n\nKrálové\n\nVévodové\n"}
{"id": "221586", "url": "https://cs.wikipedia.org/wiki?curid=221586", "title": "30. granátnická divize SS (2. ruská)", "text": "30. granátnická divize SS (2. ruská)\n\n30. Waffen-Grenadier Division der SS (russische Nr. 2) byla vytvořena v srpnu 1944 v Polsku z Schutzmannschaft-Brigade Siegling. Důstojníci a poddůstojníci byli Němci, ale většinu mužstva tvořili Rusové. Byli zde také Bělorusové, Ukrajinci, Arméni, Tataři a nejméně jeden Čech.\n\nV srpnu 1944 byla divize poslána do Francie, kde bojovala s francouzským hnutím odporu. V září se divize připojila ke všeobecnému ústupu zpět do třetí říše a v prosinci 1944 došlo na švýcarských hranicích k jejímu rozpuštění. Důstojníci byly přeřazeni do 38. SS-Panzergrenadier Division „Nibelungen“, spolehliví vojáci do Waffen-Grenadier-Brigade der SS (weißruthenische Nr. 1) a nespolehliví do ROA generála Vlasova.\n\nBěhem celé existence 30. Waffen-Grenadier Division der SS (russische Nr. 2) docházelo k masové dezerci, vyhýbání se boji a také došlo ke vzpouře dvou praporů, při níž byli zabiti mnozí důstojníci a poddůstojníci.\n\n\nPodle:\n\n"}
{"id": "221587", "url": "https://cs.wikipedia.org/wiki?curid=221587", "title": "Harold Kroto", "text": "Harold Kroto\n\nSir Harold Walter Kroto, FRS, rodným jménem Harold Krotoschiner, (narozen 7. října 1939, Wisbech, Cambridgeshire, Anglie – 30. dubna 2016) byl anglický chemik a jeden z laureátů Nobelovy ceny za chemii za rok 1996. Od roku 2004 pracuje na Florida State University a dlouhou dobu pracoval a profesuru získal na University of Sussex.\n\nHarold Kroto se narodil 7. října 1939 ve Wistbechu v hrabství Cambridgeshire. Jeho otec pocházel z Polska a matka z Německa, ve 30. letech však emigrovali do Anglie, protože Heinz Krotoschiner byl židovské národnosti. Počátkem 50. let bylo rodinné jméno zkráceno na Kroto.\n\nMladý Harold začal navštěvovat Bolton School, kde byl jeho spolužákem slavný herec Ian McKellen, známý například z filmů Pán prstenů (filmová trilogie) nebo X-Men. Na střední škole se Kroto začal zajímat o chemii, fyziku a matematiku, proto v roce 1958 nastoupil na The University of Sheffield, která v té době byla proslulá jako vynikající chemické pracoviště. Zde získal v roce 1961 bakalářský titul v oboru chemie a o tři roky později získal také doktorát v oblasti molekulární spektroskopie. V rámci doktorátu provedl výzkum na látce zvané dioxid triuhlíku, což ho vedlo k zájmu o sloučeniny, které obsahují řetězce uhlíku. \n\nKroto se na univerzitě začal zajímat i o jiné chemické disciplíny, především ho zaujala kvantová chemie, později také astrochemie. Zajímal se i o sport, během svého působení na Univerzitě v Sheffieldu zaznamenal významné úspěchy v tenisu a byl také předsedou univerzitní atletické organizace. Kromě toho byl též redaktorem univerzitního časopisu.\n\nPo dokončení doktorátu pracoval Kroto dva roky u National Research Council, poté strávil rok v Bellových laboratořích, kde se zabýval Ramanovou spektroskopií a kvantovou chemií. \n\nV roce 1967 nastoupil na University of Sussex, kde začal vyučovat a věnoval se zde i výzkumu, především spektroskopii a sloučeninám uhlíku. Například trojnou vazbu uhlíku na fosfor, nebo sloučeniny uhlíku se sírou či selenem.\nRoku 1975 byl jmenován řádným profesorem. V témže roce s kolegou Waltonem zkoumali dlouhé lineární uhlíkové řetězce pomocí mikrovlnného záření. Později byl kanadskými astronomy učiněn objev těchto řetězců v mezihvězdném prostoru a v atmosférách některých hvězd zvaných červení obři.\n\nO 10 let později využil Kroto svých předchozích výsledků s dlouhými uhlíkovými řetězci a astronomická pozorování kanadských kolegů a společně s kolegy, kterými byli například Robert Curl a Richard Smalley, simuloval laboratorně podmínky v atmosférách červených obrů. Tento experiment prokázal, že složité molekuly uhlíku se mohou tvořit i spontánně z kondenzovaného uhlíku ve hvězdné atmosféře.\nNásledně Kroto a kolegové objevili složitou molekulu uhlíku C60, která tvoří sférické struktury tvořené z 12 pětiúhelníků a 20 šestiúhelníků, ve vrcholu každého se nachází atom uhlíku. Tuto molekulu Kroto nazval Buckminsterfullerene podle slavného architekta a designéra jménem Buckminster Fuller. Poté Kroto začal zkoumat vlastnosti této molekuly, zejména se zajímal o její význam v chemii a materiálovém inženýrství.\n\nV letech 2002-2004 byl Kroto ředitelem Royal Society of Chemistry, ovšem v roce 2004 opustil Sussex a přijal místo na Florida State University. Zde se dále věnoval výzkumu par uhlíku, systémů nanostruktur a také výzkumu fullerenů, metalofullerenů a polycyklických aromatických uhlovodíků ve hvězdách, v mezihvězdném prostoru a kosmickém prachu.\n\nZa objev a výzkum vlastností fullerenů získal v roce 1996 Nobelovu cena za chemii. Dalšími držiteli byli Richard Smalley a Robert Curl. V témže roce byl povýšen do šlechtického stavu.\n\nKromě vlastního výzkumu byl i schopným popularizátorem vědy, často přednášel pro veřejnost a účastnil se různých akcí na základních a středních školách. Roku 1995 založil nadaci Vega Science Trust, která má za cíl natáčet kvalitní vědecké dokumentární filmy, přednášky, diskuze, rozhovory s nositeli významných vědeckých ocenění a také tvorbu vzdělávacích programů pro školy. Za dobu existence nadace vytvořila téměř 300 videí, z nichž některé vysílala dokonce i BBC News. Všechny programy nadace jsou volně přístupné na internetové stránce ve 165 zemích světa.\nV roce 2009 založil druhou nadaci GEOSET, zaměřující se na podporu vzdělávání přírodních věd a technických oborů. Nadace například vytvořila jednotné úložiště pro vzdělávací programy předních světových univerzit a vědeckých institucí.\n\nKromě své vědecké a popularizační práce byl i poloprofesionálním designérem. Navrhl mnoho plakátů, log a přebalů knih. Je i držitelem některých ocenění za design.\n\nHarold Kroto byl ženatý s Margareth Hunter, již si vzal v době studia v Sheffieldu, měli dva syny. \n\nByl ateistou a humanistou, angažoval se v British Humanist Association. V roce 2003 podepsal Humanistický manifest, o sedm let později podepsal otevřený dopis proti návštěvě papeže Benedikta XVI. ve Velké Británii.\n\nAktivně se podílel i na chodu skeptické organizace The Committee for Skeptical Inquiry.\n\n"}
{"id": "221589", "url": "https://cs.wikipedia.org/wiki?curid=221589", "title": "Zpívající revoluce", "text": "Zpívající revoluce\n\nJako zpívající revoluce se označuje postupný nenásilný politický převrat v Estonsku, Lotyšsku a Litvě v letech 1987–1990, který vedl k obnovení suverenity těchto tří států po období sovětské okupace. Termín byl poprvé použit estonským aktivistou a umělcem Heinzem Valkem v článku, jenž vyšel týden po 10. a 11. červnu 1988, kdy proběhla masová noční zpěvná demonstrace na jednom z tallinnských festivalů .\n\n"}
{"id": "221594", "url": "https://cs.wikipedia.org/wiki?curid=221594", "title": "Postindustriální hudba", "text": "Postindustriální hudba\n\nPostindustriální hudba či jen postindustriál (též „post-industriál“) je název pro široký umělecký směr, v hudbě definovaný jako soubor všech stylů, které byly rozvíjeny počínaje rokem 1980, jenž mají tvůrčí návaznost či vztah k termínu \"industriální hudba\" tak, jak byl poprvé použit v polovině sedmdesátých let umělci vydavatelství Industrial Records. Jedná o skupinu Throbbing Gristle, která je jeho zakladatelem. Ačkoli na toto téma bylo ze strany členů souboru vyřčeno mnoho, včetně filosofických a hudebně-teoretických tezí, industriální hudba byla jimi do jisté míry oprávněně definována v podstatě jako \"to, co děláme my\" či \"to, co zní podobně jako my\".\n\nObecně lze říci, že postindustriální hudba je velmi rozmanité, těžko uchopitelné a dokonale podchytitelné množství stylů a hudebních technik elektronické a experimentální hudby přímo či nepřímo inspirované industriálem. V současnosti k ní počítáme především dark ambient, power electronics, martial industrial, EBM, neofolk, dark industrial a celou škálu experimentálních hudebních technik. V posledním desetiletí se těchto stylů zmocnil samozřejmě i pop, který vzhledem ke své obecné povaze minimálně tvůrčího a především komerčního média opatrně postupně vstřebává řadu prvků industriální a postindustriální hudby.\n\n"}
{"id": "221597", "url": "https://cs.wikipedia.org/wiki?curid=221597", "title": "Glamour", "text": "Glamour\n\nGlamour (angl. půvab) je fotografický žánr, který se snaží zachytit krásu, půvab a přitažlivost ženského těla. Do tohoto fotografického žánru patří spoře oděná či polonahá těla, ale glamour není explicitní jako erotická fotografie nebo dokonce pornografie – choulostivější partie jsou vhodně zakryty oblečením, případně i jinou částí těla.\n\nNěkdy se glamour blíží módní fotografii, ale rozdíl se dá najít v tom, že u glamouru není primární důraz na oblečení, ale na modelku; též, u glamour se modelka dívá častěji do objektivu, což by u módní fotografie, která má prodávat módu, mohlo odpoutávat pozornost zákazníka od inzerovaného oblečení.\n\nDo žánru glamour se též řadí fotografie zcela oblečené modelky, ale zpracováním musí u diváka vyvolat určitý pocit erotična a sexuálního napětí. Pohled na to, jak má vypadat glamourová fotografie, se v průběhu let měnil a mění. Mezi nejznámější světové fotografy glamour patří například Rolando Goméz, v Česku pak třeba Jiří Růžek nebo Filip Matušinský.\n\nTakzvané francouzské pohlednice jsou malé pohlednice vyrobené z tvrdého papíru s fotografií nahé nebo částečně nahé ženy. Tyto kartičky byly vyráběny ve velkém množství, především ve Francii na konci 19. a počátku 20. století. Termín však vznikl v USA, kde takové pohlednice nebyly legální. Kartičky byly prodávány jako pohlednice, ale hlavním cílem nebylo zasílání poštou, protože by byly zakázány. Odebírali je pouliční prodejci, obchody s tabákem a řada dalších dodavatelů za účelem dalšího prodeje sběratelům a turistům.\n\nAlfred Cheney Johnston (1885–1971) byl americký fotograf glamourových snímků, známý především portréty modelek taneční revue Ziegfeld Follies. V zobrazování tanečnic pro revue, takzvaných Ziegfeld-girls, projevil velkou zručnost - jeho oblečené modelky vypadaly jako nahé. Ve dvacátých letech portrétoval mnoho hvězd stříbrného plátna, včetně Dolly Sisters, Gloria Swanson, Mae Marsh, Fairbank Twins a Lillian a Dorothy Gish. Jeho fotografie měly velký vliv na image Hollywoodu tehdejšího desetiletí.\n\nČasopis Playboy pomáhá celosvětovým změnám v glamourové fotografii. Jako první časopis se soustředil na spoře oděné modelky s cílem zaujmout mainstreamového spotřebitele. V prosinci 1953 Hugh Hefner publikoval v první edici Playboye fotografie Marilyn Monroe.\n\n\nBudoir označuje fotografický styl s budoirem (ve smyslu nábytku a/nebo místnosti) v záběru snímku. Charakteristikou tohoto stylu, který může být na pomezí mezi styly glamour či fashion, je snaha vystihnout intimitu a bezprostřednost u modelky (muži a páry jsou méně časté) v jejím soukromí, modelka je často na snímku zastižena při převlékání nebo ve spodním prádle, většinou bez explicitní nahoty.\n\nFotografové fotografující v tomto stylu zahrnují jména jako například Kathleen Meyers, Clara Bow, Mae West či Jean Harlow.\n\nTrash the dress je styl portrétní fotografie, při které je v kontrastu elegantní oblečení a prostředí, ve kterém se fotografuje. Obecně se fotografuje ve stylu svatební, módní fotografie nebo glamour. Na rozdíl od klasiky se často odehrává na neobvyklých místech - jako jsou například střechy domů, skály, vrakoviště aut, skládky, pole, u zdi s graffiti nebo v opuštěných budovách. Žena je často oblečená v plesových nebo svatebních šatech, které se mohou během fotografování namočit, umazat a v extrémních případech také roztrhat nebo zničit. Hlavní účinek těchto snímků je zapůsobit atmosférou tradičních krásných svatebních šatů v kontrastu ve zcela netypickém prostředí. Vzhledem k netradičnímu prostředí, ve kterém se fotografuje, je dobré více dbát na bezpečí všech zúčastněných.\n\n"}
{"id": "221602", "url": "https://cs.wikipedia.org/wiki?curid=221602", "title": "Tvrdost vody", "text": "Tvrdost vody\n\nTvrdost vody je vlastnost, která vyjadřuje obsah rozpuštěných nerostů (nejčastěji CaO a MgO) ve vodě. Tvrdost vody má význam pro její využití jako pitné i užitkové vody. Je zdrojem tvorby vodního i kotelního kamene a ovlivňuje i chuťové vlastnosti vody.\nMůže být trvalá a přechodná. Trvalá obsahuje rozpuštěné chloridy, sírany, dusičnany a křemičitany. Přechodná obsahuje rozpuštěný Ca(HCO) (hydrogenuhličitan vápenatý). Po jeho vysrážení vzniká CaCO (uhličitan vápenatý), což je vodní kámen.\n\nPřechodnou tvrdost vody lze, na rozdíl od tvrdosti trvalé, odstranit varem.\n\nV českých zemích se tvrdost vody měřila v tzv. německých stupních, kde jeden stupeň odpovídá 10 mg CaO/litr nebo 7,2 mg MgO/litr. Podle současných norem se vyjadřuje jako suma vápníku a hořčíku v mmol/l. Tato norma však byla zavedena poměrně nedávno. 1 mmol/l odpovídá 5,61 německého stupně. Voda s tvrdostí do 0,7 mmol/l se považuje za velmi měkkou, nad 3,75 mmol/l za velmi tvrdou.\n\nMeze tvrdosti vody na stránkách společnosti Pražské vodovody a kanalizace:\n\nČSN 83 0616 jakost teplé vody a ČSN 75 7111 Pitná voda (zrušena bez náhrady) stanoví, že tvrdost teplé vody nesmí překročit 6°dH.\n\n"}
{"id": "221604", "url": "https://cs.wikipedia.org/wiki?curid=221604", "title": "Frame Relay", "text": "Frame Relay\n\nFrame Relay (FR) je telekomunikační služba pro přenos datových paketů vyvinutá v letech 1984-1992 jako protokol pro přístup k datové síti ISDN. Je založena na přepínání rámců; umožňuje multiplexování rámců různých odesilatelů a příjemců na jednu linku a dosahuje přenosové rychlosti od 56 kbit/s do 45 Mbit/s.\n\nFrame Relay bylo standardizováno Mezinárodní telekomunikační Unií (ITU) v doporučeních I.122, I.233 a I.370 a Q.921, Q.922 a Q.933. Vývoj poté převzalo Frame Relay Forum, které se později proměnilo v Broadband Forum.\n\nFrame Relay bylo vyvinuto jako nástupce X.25. Na rozdíl od X.25 pokrývá pouze vrstvy 1 a 2 RM OSI, tj. fyzickou a linkovou vrstvu. Protože nevyžaduje novou komunikační strukturu (zpravidla stačil upgrade softwaru pro stávající router, případně malý upgrade softwaru a hardwaru systému X.25 pro přepojování paketů), v mnoha zemích se rychle prosadilo jako přenosová technologie, kterou stále (v roce 2018) nabízejí telekomunikační operátoři pro propojení lokálních sítí pomocí rozlehlé počítačové sítě (WAN). Z pohledu telekomunikačních operátorů je výhodou, že mohou nabídnout zákazníkům virtuální (oddělené) datové okruhy bez toho, že by zákazník měl přístup do vnitřní struktury sítě, přes kterou jsou data přenášena.\n\n\"Frame Relay\" nahradilo starší X.25, která byla provozována na analogových linkách s relativně velkou chybovostí, a která zajišťovala opravu chyb na několika vrstvách, což vedlo k velké režii a těžkopádnosti.\n\nFrame Relay definuje stejně jako X.25 rozhraní pro připojení uživatele do sítě. Frame Relay vzniklo zjednodušením X.25, které bylo na jedné straně umožněno používáním digitálních linek s nízkou chybovostí, na druhé straně používáním protokolů vyšších vrstev, které opravu chyb zahrnují.\n\nStejně jako X.25 poskytuje Frame Relay také spojovaný mechanismus přenosu. Vytváření spojení se obvykle provádí pomocí signalizace v uživatelském přenosovém kanálu, ale existuje možnost používat i signalizaci samostatným signalizačním kanálem (např. D-kanálem v ISDN).\n\nHlavní rozdíl mezi Frame Relay a X.25 je přístup k opravám chyb. V Frame Relay neprovádí opakovaný přenos ztracených nebo chybně přenesených datových paketů, ale pouze kontroluje platnost adres a výskyt bitových chyb. Oprava chyb přenosu je přenechána na aplikačních protokolech vyšších vrstev.\n\n\"Frame Relay\" umožňuje přizpůsobit pronajímanou šířku pásma jednotlivým síťovým aplikacím. Dovoluje proto efektivnější a jednodušší využití často drahé přenosové rychlosti WAN sítí. Pro zajištění redundance sítě může být použitá úplná i částečná vícecestná topologie trvalých virtuálních okruhů.\n\nPři návrhu \"Frame Relay\" bylo přihlédnuto požadavku na nízkou chybovost digitálních přenosových systémů, a proto protokol nepoužívá žádné opravné mechanismy (při nalezení chyby je rámec bez náhrady zahozen). Opravu chyb Frame Relay svěřuje vyšším vrstvám (viz model OSI). Technologie Frame Relay poskytuje kontrolu zahlcení ve formě zpráv s oznámením.\n\n\nProtokol Frame Relay je použit mezi směrovačem zákazníka a přepínačem, který většinou patří poskytovateli služeb. Mezi těmito dvěma zařízeními je vytvořen trvalý virtuální okruh, trvalý proto, že koncové body jsou neustále stejné a virtuální proto, že po celé cestě sítí není použito žádné vyhrazené fyzické připojení. Poskytovatel místo toho naprogramuje své přepínače tak, aby zajistil, že data vstupují do sítě Frame Relay ze serveru A a opouští ji ze serveru B.\n\nTento princip se v základu podobá klasickému využití pronajaté linky mezi serverem A a B. Skutečnost je však taková, že technologie přepínání paketů s sebou nese další náklady, díky neexistenci vyhrazených fyzických okruhů. To umožňuje poskytovali zařídit flexibilní šířku pásma. Služba Frame Relay vyžaduje zakoupení určité garantované minimální rychlosti přenosu Committed Information Rate (CIR) pro každý trvalý virtuální okruh. Koncový zákazník může navíc zakoupit hodnotu shlukového přenosu, což je maximální rychlost přenosu dat, přičemž poskytovatel negarantuje zvýšení rychlosti nad rámec CIR (záleží na zatížení sítě). V případě překročení této hodnoty je u všech následujících rámců v hlavičce Frame Relay nastaven bit FECN (Forward Explicit Congest Notification), což je bit, který říká, že CIR byl překročen.\n\nFormát rámců LAPF používaných ve Frame Relay vychází z HDLC a je popsán v doporučení ITU-T Q.922 s četnými odkazy na doporučení ITU-T Q.921.\n\nMechanismus rozšířených adres z HDLC umožňuje, aby LAPF používalo více než jednobytové adresní pole – LAPF používá 2, 3 nebo 4bytové adresní pole, které obsahuje identifikaci virtuálního okruhu DLCI a jiné řídící informace:\n\nBit C/R určuje, zdali rámec je HDLC příkaz (C) nebo odpověď (R).\n\nPomocí bitů BECN a FECN signalizuje síť zahlcení virtuálního okruhu odesílateli a příjemci.\n\nNastavením bitu DE signalizuje zařízení ukončující virtuální okruh, že rámec může být zahozen, aby se předešlo zahlcení sítě.\n\nZpůsob přenosu IPv4, IPv6 nebo PPP datagramů v rámcích Frame Relay je popsán v RFC-1490, RFC-2427 a RFC-1973.\n\nRychlé přepojování paketů ( ) umožňuje přenášet velké objemy dat s vysokou přenosovou kapacitou. Jde o koncepci pro rychlý přenos dat, při které se přes jedno fyzické spojení realizuje více virtuálních. FR protokol je zjednodušená forma protokolu vrstvy 2 LAP-D. Pracuje až na 2 Mbit/s. FR koncepce je modifikace X.25 s tím, že je odstraněno HDLC úsekové potvrzování.\n\nJednou z nevýhod Frame Relay je, že ze své podstaty není schopné podporovat proměnné přenosové profily, o nichž se předpokládá, že budou hrát důležitou roli v budoucích sítích. Pro typické širokopásmové aplikace s různými přenosovými profily je proto FR pouze omezeně použitelné.\n\n\n\n\n"}
{"id": "221605", "url": "https://cs.wikipedia.org/wiki?curid=221605", "title": "Subpixel", "text": "Subpixel\n\nSubpixel je základním elementem každého pixelu zobrazovacího zařízení.\n\nPro aktivní zobrazení libovolné barvy a odstínu viditelného spektra je zapotřebí tří základních barev, např. RGB (Červená – Red, Zelená – Green, Modrá – Blue). Tyto barvy jsou geometricky uspořádány tak aby jejich aditivním mícháním docházelo k splynutí do jedné barvy každého samostatného pixelu. \n\nTento způsob barevného zobrazování je použit u všech barevných CRT i LCD monitorů. Rozdílem mezi jednotlivými monitory bývá uspořádání barevných subpixelů a rastrové masky.\n"}
{"id": "221615", "url": "https://cs.wikipedia.org/wiki?curid=221615", "title": "Hanuš Hachenburg", "text": "Hanuš Hachenburg\n\nHanuš Hachenburg (12. července 1929 Praha-Bubeneč – 10. července 1944 Osvětimi-Birkenau) byl mladý básník terezínského ghetta (domova č. 1 v budově L 417, kde dnes sídlí Muzeum ghetta Terezín) a jeden z nejvýraznějších přispěvatelů časopisu \"Vedem\", jehož poezie patří k vrcholům umělecké tvorby nejen tohoto časopisu, ale celého ghetta.\n\nHanuš Hachenburg se narodil v Praze, Bubenči jako jediné dítě Jiřího Hachenbura (1892–1941, též oběť holocaustu) a jeho manželky Elišky, rozené Epsteinové (1904–1943). Manželství rodičů bylo rozloučeno, Hanuš Hachenburg se v roce 1938 dostal do židovského sirotčince na Vinohradech. \n\nHanuš později sám napsal, že tento pětiletý pobyt byl pro něj, „dítě poněkud rozmazlené, podivných názorů a způsobů, opovrhujících chudou žebráckou holotou“, velmi těžký. V sirotčinci Hanuš napsal své první básně, protože „jsem se musel někomu svěřit a svěřil jsem se papíru.“\n\n24. října 1942 byl Hanuš odtransportován do Terezína, kde byl nejprve zařazen na Domov 2. Tam si ho všiml vychovatel Waltr Eisinger a prosadil jeho přeřazení na Domov 1. Hanuš se stal poměrně pravidelným přispěvatelem časopisu \"Vedem\", své příspěvky signoval zkratkou Ha- nebo Akademie. Ve \"Vedem\" uveřejňoval nejen své mimořádně hluboké básně, ale i úvahy, postřehy a povídky. Velmi zajímavý je například článek, ve kterém Hanuš upozorňuje na problémy Republiky ŠKID – zesměšňování autorů píšících do Vedem. Pro konkurs časopisu Vedem Hanuš vytvořil i divadelní loutkovou hru Hledáme strašidlo. Jeden z pamětníků – kluků z Domova 1 vzpomínal, jak Hanuš sedával nad svými básněmi s Waltrem Eisingerem a společně je pilovali. Dnes jsou Hanušovy texty uveřejněné ve \"Vedem\", spolu se vzpomínkami několika pamětníků, tím jediným, co po něm zůstalo.\n\nDne 18. prosince 1943 byl Hanuš i se svou matkou Eliškou Hachenburgovou odtransportován do Osvětimi. V té době ještě neexistovala železniční vlečka vedoucí až přímo do Birkenau, Hanuš jel proto z kmenového osvětimského tábora do Birkenau na nákladním autě. Terezínští židé z tohoto transportu byli umístěni do takzvaného Rodinného tábora. Rodinný tábor byl tvořen pouze lidmi ze zářijového a prosincového (Hanušova) terezínského transportu. Tyto transporty neprošly úvodní selekcí a na rozdíl od ostatních táborů, zde žili rodiny pohromadě (muži a ženy s dětmi spali na oddělených barácích, mohli se však v rámci tábora setkávat). Lidé z Rodinného tábora si mohli ponechat i část zavazadel a měli také další výhody. Vychovatel Alfred „Freddy“ Hirsch v táboře dokonce vymohl zřízení „Dětského bloku“. Byl to barák, ve kterém se udržovalo poměrně teplo a kde mohly děti (do čtrnácti let) trávit celý den. Nebyly zde pryčny jako na ostatních barácích, ale židle stojící po obvodu. Děti zde dokonce recitovaly básně nebo hrály divadlo. Stěny bloku byly prý pomalované výjevy z pohádek. Není jisté, zda se Hanuš do dětského bloku dostal, bylo mu tehdy už přes čtrnáct let. V Birkenau Hanuš složil báseň \"Gong\", která zde podle vyprávění měla takovou popularitu, že se ji vězni učili nazpaměť. Tato báseň se však nedochovala. V červenci 1944 uplynula prosincovému transportu šestiměsíční lhůta. Na rozdíl od transportu zářijového zde proběhla selekce a část mužů a žen z tábora byla vybrána pro práci. \n\nHanuš Hachenburg byl zavražděn pravděpodobně 10. července 1944 v plynových komorách Osvětimi-Birkenau.\n\nSvé básně, které začal psát od svých dvanácti let, byly nepochybně formovány dramatickými okamžiky jeho života. Jeho poezie, psaná na útržky papírů pod pseudonymem \"Ha–\", zpočátku vykazovala určitou přirozenou dětskou naivitu a představivost, velmi brzy ale zkoušel volný rým, dával svým básním dramatickou strukturu a dialogový charakter. Vedle Petra Ginze patřil mezi největší talenty \"Vedemu\".\n\nPodle pamětníků údajně složil ještě v Osvětimi báseň \"Gong\", která získala takovou popularitu, že zde kolovala mezi vězni (inspirací se stal gong, který ráno probouzel vězně). Pro jinou jeho báseň, plnou představivosti a metonymických přirovnání, jej inspirovala stavba železniční vlečky do koncentračního tábora a první příjezd vlaku necelé tři měsíce před jeho smrtí.\n\nStihl se také ještě uvést na poli dramatu - v roce 1943 napsal divadelní hru \"Hledáme strašidlo\" (uveřejněnou také v časopise \"Vedem\"), kterou po více než půl století našel a oživil Gary Friedman. V České republice dle původního textu z časopisu Vedem uvedli studenti a učitelé Gymnázia Přírodní škola (obnovená premiéra 2016). \n\nDílo Hanuše Hachenburga je zčásti uveřejněno v knize Marie Rút Křížkové, Kurta Jiřího Kotouče a Zdeňka Ornesta: \"Je mojí vlastí hradba ghett? Básně, próza a kresby terezínských dětí\". Hanušovu divadelní loutkovou hru nastudoval v roce 2001 australský loutkař Gary Friedman, v roce 2008 o hře i o Hanušovi natočil dokumentární film \"Looking for a Monster\". V roce 2010 byl v rámci projektu \"Stolpersteine\" Hanušovi položen pamětní kámen, který leží před budovou bývalého sirotčince v ulici Belgická 67/25 v Praze na Vinohradech. Jméno Hanuše Hachenburga a datum jeho smrti je součástí obrazu Leo Tangumy, jenž se nachází na denverském letišti. Básně Hanuše Hachenburga byly v roce 2010 zásluhou studentů Přírodní školy vydány ve sbírce \"Hned vedle bílá barva mráčků.\" O tři roky později vyšla v nakladatelství Baobab dvoujazyčná česko-anglická verze básnické sbírky s předmluvou Madeleine Albright. Ve stejném roce kniha získala ocenění Nejkrásnější kniha roku, kterou každoročně uděluje Památník národního písemnictví. V roce 2011 byla Hanušova loutková hra nastudována studenty \"Přírodní školy\". Vzdálení příbuzní Hanuše Hachenburga žijí v USA, Francii i v Praze.\n\nUkázky originálů díla Hanuše Hachenburga a časopisu \"Vedem\" jsou dostupné online na stránce \"Hanuš Hachenburg\" databáze obětí holocaustu a na webových stránkách o časopise Vedem.\n\n\n\n"}
{"id": "221624", "url": "https://cs.wikipedia.org/wiki?curid=221624", "title": "Pražec (hudba)", "text": "Pražec (hudba)\n\nPražec je součást některých strunných hudebních nástrojů upevněná příčně na jejich krku, obvykle po celé šíři. Na současných hudebních nástrojích se jedná vesměs o kovové pásky vsazené do hmatníku. Historické a některé mimoevropské hudební nástroje používají na místě pražců části strun ovázané okolo krku.\n\nPražce rozdělují krk na části které odpovídají hudebním intervalům, nejčastěji na půltóny. Jedna oktáva pak odpovídá vzdálenosti dvanácti pražců. Tisknutím strun prsty mezi pražci jsou zkracovány znějící části strun, čímž se dosahuje změny hraného tónu.\n\nJako první pražec se bere první příčná tyčka, ne ale však ta, co odděluje hlavu kytary od hmatníku, to se nazývá nultý pražec.\n\nPro lepší orientaci na hmatníku bývají některé pražce označeny tečkou, případně jiným symbolem (více info v sekci hmatník):\n\n"}
{"id": "221626", "url": "https://cs.wikipedia.org/wiki?curid=221626", "title": "Maršrutka", "text": "Maršrutka\n\nMaršrutka (rusky, ukrajinsky a bělorusky \"маршрутка\" (, , маршрутнае таксі), méně oficiálně ve všech uvedených jazycích též maršutka (\"маршутка\"), albánsky \"furgon\") je rozšířený druh veřejné dopravy hlavně v zemích bývalého Sovětského svazu, Balkánu a Turecka. Jedná se o sdílené taxi, které jezdí na stanovené trase, avšak v nepravidelných intervalech – ze zastávky někdy odjíždí až poté, kdy je plně obsazeno. V některých zemích či městech fungují maršrutky jako běžná linková minibusová doprava s pevně stanovenými trasami i označenými zastávkami jako doplněk k páteřní síti kapacitní hromadné dopravy, v menších městech často tvoří základ MHD. \n\nTento druh dopravy se rozvinul zejména po rozpadu Sovětského svazu na konci 20. století, kdy došlo k útlumu a chátrání sítí veřejné dopravy. Například v jihoukrajinském Melitopolu, městě se 150 000 obyvateli, představují maršrutky v současnosti jediný druh městské dopravy. V bohatších baltských státech a Polsku se těší menší popularitě.\n\n"}
{"id": "221629", "url": "https://cs.wikipedia.org/wiki?curid=221629", "title": "Bellovy laboratoře", "text": "Bellovy laboratoře\n\nBellovy laboratoře (také známy jako Bell Labs a předtím jako AT&T Bell Laboratories a Bell Telephone Laboratories) jsou součástí výzkumné a vývojové organizace Alcatel-Lucent a dříve byly součástí Bell System Spojených států.\n\nBellovy laboratoře si zvolily za ústředí Murray Hill v New Jersey v USA. Provádějí výzkum a vývoj zařízení po celém světě. Jde o největší koncentraci zařízení v severní části New Jersey.\n\nBell Telephone Laboratories založil v roce 1925 Walter Gifford, který se později stal prezidentem AT&T, jako samostatný celek, který by převzal práci vedenou Western Electric´s engineering. Vlastnictví Bell Labs bylo rovnoměrně rozděleno mezi AT&T a Western Electric. Jeho nejdůležitější prací bylo navrhovat a podporovat vybavení Western Electric. Někteří pracovníci byli přiděleni do hlavního výzkumu, který přitahoval velkou pozornost. Od roku 1940 se důležitým centrem stal New York.\n\nMezi historická místa Bellových laboratoří v New Jersey patřila Crawford Hill, Deal, Freehold, Holmdel, Lincroft, Long Branch, Middletown, Murray Hill, Princeton, Piscataway, Red Bank a Whippany. Z nichž Crawford Hill, Holmdel, Murray Hill, a Whippany zůstala. Největší pobočka vyrostla v Illinois, v Naperville-Lisle, s 11 000 zaměstnanci. Zařízení byla v Columbusu ve státě Ohio, Allentown a Breinigsville v Pensylváni, dále Westminster v Coloradu. Od roku 2001 bylo postupně mnoho poboček a laboratoří zcela uzavřeno.\n\nNa svém vrcholu byly Bellovy laboratoře předním zařízením tohoto typu, vyvíjející rozsáhlou paletu revolučních technologií, zkoumající radiovou astronomii, tranzistor, laser, informační teorii, operační systém UNIX, a programovací jazyk C. Bylo jim uděleno 7 Nobelových cen.\n\nBěhem svého prvního roku působení poprvé veřejně demonstrovaly Bellovy laboratoře fax.\n\nVe 30. letech Karl Jansky prokázal, že zdroj rádiového rušení je bezpečně mimo Zemi, neboť vychází ze středu Mléčné dráhy v souhvězdí Střelce. Badatelé Clinton Davisson a George Paget Thomson získali Nobelovu cenu za fyziku.Vědci zjistili, že elektrony se můžou ohýbat stejně jako světelné vlny.\n\nNa počátku roku 1940 vynalezl Russell Ohl fotočlánek. V roce 1943 výzkumníci Bellovy laboratoře vytvořili SIGSALY , jedná se o systém rozšířeného spektra. V roce 1947 vynalezli John Bardeen, William Bradford Shockley a Walter Houser Brattain tranzistor, který je považován za jeden z nejdůležitějších vynálezů Bellových laboratoří.\n\nV roce 1950 bylo méně vynálezů a na straně vědců byla sponzorována menší aktivita.\n\nV roce 1960 Dawon Kahng a Martin Atalla vynalezli MOSFET(Metal Oxide Semiconductor FET) je polem řízený tranzistor.V roce 1962 vynalezli Gerhard M. Sessler a James Edward Maceo West elektretový mikrofon. V roce 1964 Kumar Patel sestrojil první výkonný laser s oxidem uhličitým jako aktivní látkou.\n\nV roce 1972 Dennis Ritchie vyvinul programovací jazyk C, pro psaní v operačním systému UNIX.\n\nV roce 1982 objevili Horst Störmer a bývalí badatelé Bellových laboratoří Robert B. Laughlin a Daniel C. Tsui zlomkovitý kvantový Hallův jev. Za tento objev získali v roce 1998 Nobelovu cenu za fyziku. V roce 1983 Bjarne Stroustrup vyvinul programovací jazyk C++, který byl rozšířením programovacího jazyka C, vyvinutého Bellovými laboratořemi v roce 1970.\n\nV roce 1994 vynalezl Federico Capasso a jeho spolupracovníci kaskádní laser. Ve stejném roce přišel Peter Shor s kvantovým algoritmem.\n\nV roce 2003 byla v Murray Hill v New Jersey vytvořena nanotechnologická laboratoř. V roce 2005 se Dr. Jeong Kim, dřívější prezident Lucent's Optical Network Group, stal presidentem Bellových laboratoří. V dubnu roku 2006 podepsala firma Lucent Technologies, která je mateřskou společností Bellových laboratoří, smlouvu o sjednocení s firmou Alcatel.\n\n"}
{"id": "221631", "url": "https://cs.wikipedia.org/wiki?curid=221631", "title": "Jižní Slované", "text": "Jižní Slované\n\nJižní Slované je jižní větev Slovanů, obývající Balkánský poloostrov, jižní část Panonské nížiny a východní Alpy. Hovoří jihoslovanskými jazyky.\n\nMezi jižní Slovany patří (vč. země původního osídlení):\n\n\n"}
{"id": "221633", "url": "https://cs.wikipedia.org/wiki?curid=221633", "title": "Západní Slované", "text": "Západní Slované\n\nZápadní Slované je západní větev Slovanů, hovořící západoslovanskými jazyky, která zahrnuje Poláky (spolu s Kašuby a Slezany), Čechy (spolu s Moravany), Slováky, Lužickými Srby a historicky také Polabské Slovany.\n\nZápadoslovanské národy se vyvinuly pod vlivem západního křesťanství, což způsobilo kulturní oddělení od jiných slovanských skupin: zatímco východní a většina jižních Slovanů (s výjimkou Chorvatů a Slovinců) konvertovala k pravoslavnému křesťanství a byli kulturně ovlivňováni Byzantskou říší, západní Slované konvertovali k římskokatolické církvi.\n\nNa počátku 7. století byli Slované v dnešním Slovensku a Maďarsku podrobeni Avary, jejich nadvláda ale byla zlomena franským kupcem Sámem a došlo ke vzniku Sámovy říše, jejíž centrum bylo v českých zemích. Sámova říše byla úspěšná v konfliktu s Franskou říší, ale po smrti Sáma se rozpadla. Ze 7. století jsou známy i další kmenové svazy a vládci jako lužicko-srbský vévoda Dervan a korutanský Valuk. Kolem roku 830 vládne Mojmír, první historicky doložený kníže Velkomoravské říše. Na konci 9. století Velká Morava ovládla Čechy. Velkomoravská říše však zanikla na počátku 10. století, na západ od ní nastal vzestup českého knížectví.\n\nPolabští Slované byli silně germanizovaní. Při tzv. prvním dělení Polska v roce 1772 Prusko dosáhlo záborem velkopolského Pomoří spojení mezi braniborskými a původnímu pruskými državami, Rakousko získalo Malopolsko (Halič) a Rusko východní oblasti Polska. Češi a Slováci byli jedněmi z etnik Habsburské monarchie a poté Rakouska-Uherska. Až v roce 1918 vznikly nezávislé Polsko a Československo.\n\n\n\n\nJazyky podobné polštině jsou řazeny do skupiny lechických jazyků, do této skupiny patří také Pomořanština a vymřelá polabština. Jazyky Horní a Dolní Lužice mají mnoho společného s lechickou a česko-slovenskou jazykovou skupinou.\n\n"}
{"id": "221634", "url": "https://cs.wikipedia.org/wiki?curid=221634", "title": "30. granátnická divize SS (1. běloruská)", "text": "30. granátnická divize SS (1. běloruská)\n\n30. Waffen-Grenadier Division der SS (weisseruthenische Nr. 1) byla vytvořena v březnu 1945. Její mužstvo tvořili příslušníci Waffen-Grenadier-Brigade der SS (weißruthenische Nr. 1), která vznikla v prosinci 1944 ze spolehlivých mužů rozpuštěné 30. Waffen-Grenadier Division der SS (russische Nr. 2). Výstavba divize nebyla nikdy dokončena, nezúčastnila se žádné bojové akce a v dubnu 1945 byla rozpuštěna. Němečtí členové divize byli přiděleni k 38. SS-Panzergrenadier Division „Nibelungen“.\n\n\nPodle:\n\n"}
{"id": "221636", "url": "https://cs.wikipedia.org/wiki?curid=221636", "title": "Industriální hudba", "text": "Industriální hudba\n\nIndustriální hudba nebo industriál je termín, který v současné době vyhrazen pro celou řadu hudebních stylů, jejichž společným jmenovatelem je zároveň\n\nPojem sám o sobě se vyvíjel - název „industriální“ byl poprvé použit v polovině sedmdesátých let umělci vydavatelství Industrial Records, kteří ho definovali a stali zakladateli stylu. Jednalo se o britskou formaci Throbbing Gristle, která svou činnost determinovala jako \"hudbu, vytvářenou pro nové pokolení, vymezujíc se zároveň proti hudbě dosud vytvářené (kterou nazývali \"zemědělskou\") jako generace jiného, tedy \"industriálního\" cítění, ke které promlouvají mechanické objekty a průmysl srovnatelnou poetikou jako k předchozí příroda.\n\nNa samém počátku byl tedy zcela po právu termín „industriál(ní)“ vykládán zcela v duchu jeho tvůrců, resp. jako hudební produkce a technika, blízká Throbbing Gristle a jejich příbuzným projektům. S postupem času termín ve svém významu nabýval na konotacích, mnohdy vzdálených (mnoho lidí dnes chápe slovo industriální či industriál jako výraz odosobněnosti, dokonce i nehumánnosti), které se však v průběhu let vžily a ovlivnily jeho masové užívání.\n\nDnešní definice pojmu zobrazuje především fakt, že v průběhu doby vzniklo mnoho hudby, která nemá inspiraci v Throbbing Gristle, ačkoli užívá podobné tvůrčí techniky, proto bylo nezbytné originální obsah tohoto pojmu změnit do současné podoby.\n\nZ historického hlediska je třeba si uvědomit, že v rámci hudebních forem a technik nebyl industriál vynálezem Throbbing Gristle, ale má své kořeny již v druhé dekádě dvacátého století u Edgarda Varèseho v rané elektronické hudbě a v Schaeferově musique concrète a jejich následovníků (Karlheinz Stockhausen, Iannis Xenakis ad.)\n\nSoučasně je nutno uvědomit si, že základní motivací vzniku hnutí, soustředěného kolem Industrial Records nebyla nová hudební forma nebo myšlenka jako taková - je ho třeba vidět jako odmítnutí diktátu hudebního průmyslu o tom, jaká hudba má být. V tomto směru byli ve své době v podobně revoltujícím postavení jako punk, ovšem mnohem sofistikovanějším.\n\nIndustriál ovlivnil natolik aktivity v rozličných uměleckých odvětvích, že je používán i termín \"industriální kultura\". Proto lze \"industriální hudbu\" považovat i\nza představitelku obecného uměleckého směru, jakkoli tento je definován jen velmi mlhavě.\n\nV průběhu let vznikla celá řada projektů a souborů, které industriální hudbu rozvíjely, jsou jejím přínosem či se staly zakladateli nových subžánrů. Z nejdůležitějších je třeba zmínit NIN, Test Dept, Cabaret Voltaire, Whitehouse, SPK, Laibach, Einstürzende Neubauten, Ministry ad.\n\nIndustriál od počátku osmdesátých let přerůstá celosvětově v postindustriální hudbu širokou aplikací principů do žánrově a stylově mnohovrstevných odvětví tvorby i hudebního průmyslu.\n\n\n"}
{"id": "221637", "url": "https://cs.wikipedia.org/wiki?curid=221637", "title": "Pravoslavný kříž v Dlouhé Loučce", "text": "Pravoslavný kříž v Dlouhé Loučce\n\nPravoslavný kříž v Dlouhé Loučce je pomník, věnovaný ruským vojákům, zemřelým po bitvě u Slavkova v lazaretu v Dlouhé Loučce. Pomník je chráněn jako kulturní památka České republiky.\n\nJedná se o pravoslavný kříž v remízku ve svahu pod Křivou. Kříž se nachází v parčíku o rozloze 8 x 8 m, osázeném tújemi a doposud s průvodním kovovým oplocením. Pravoslavný kříž heraldicky sestává ze tří příčných ramen, z nichž spodní vychýlené do kosmé polohy je znakem pravoslaví. Na horním rameni kříže je nápis starou cyrilicí: „\"Vječnaja pamjať ruskimj vojnamj umjerščim v 1805-6 gg vj Langendorf i zdes pogrebenimj\".“ Na svislém rameni je citát ze svatého Ivana „\"Bolši sej ljubve niktože imať, da kto dušu svoju položit za drugi svoji\".“ Pravoslavný kříž z černého mramoru je 2,2 m vysoký a umístěný na kupě z opuky (výšky cca 1 m). Na čelní straně desky je vsazena deska s vročením: \"Vozdvygnuť vj 1896\".\n\nV průběhu Napoleonova slavkovského tažení procházela přes Moravu vojska tří armád: ruské (asi 75 000 mužů), rakouské (asi 15 000 mužů) a francouzské (asi 75 000 mužů). Ve snaze vyhnout se většímu postižení obyvatelstva válečnými událostmi (ubytování vojáků po jednotlivých domech), vybíralo velitelství pro účely polních nemocnic především zámecké budovy. Jedním z takových byl právě barokní zámek v Dlouhé Loučce, vystavěný v roce 1709.\n\nBěhem napoleonských válek byl na vojenskou nemocnici přestavěn hned dvakrát. Stalo se tak na přelomu roku 1805-1806 po zmíněné bitvě u Slavkova a v roce 1809 po bitvě u Wagramu a Znojma. Podle dochovaných záznamů v obou časových obdobích zde mohlo být léčeno okolo 600 vojáků současně. Po bitvě u Slavkova byli v nemocnici ošetřování ruští vojáci. K zabezpečení zásobování této nemocnice potřebným zařízením, potravinami a vodou bylo potřeba denně několik vozů domácího obyvatelstva. Služba v nemocnici pro\nmístní obyvatelstvo však byla velice nepopulární. Snadno docházelo k šíření infekčních chorob, hlavně tyfu. Odvážení mrtvých se provádělo převážně v podvečerních hodinách. Do hromadných hrobů byly spouštěni z vozů, nejdříve politi vápnem a pak zasypáni hlínou. Není přesně znám počet obětí na následky zranění nebo nemocí. Odhaduje se ale, že v oblasti kopce pod Křivou je pohřbeno několik set vojáků. Později se také objevila kritika pro nedůstojné zacházení s mrtvými. Po zrušení lazaretů bylo velice nákladné uvést objekty do původního stavu. Finanční vyrovnání škod na majetku bylo zdlouhavé a řešené se zpožděním mnoha let a ne vždy náhrady pokryly skutečné výdaje.\n\nNa konci 19. století byly v mnohých evropských zemích zakládány spolky vojenských vysloužilců, které měly upevňovat bojového ducha mezi obyvatelstvem. Také v rakousko-uherské říši nacházely tyto snahy odezvu, nejdříve u německého obyvatelstva, ale brzy i mezi českými občany. Posláním těchto spolků bylo sdružování mužů po návratu z vojenské služby, kromě domobrany, udržování vojenského ducha, podporování vdov po zemřelých členech spolku a v neposlední řadě to byla výchova členů v duchu loajality vůči monarchii. V roce 1886 byl založen Ústřední výbor vysloužilců vojenských pro Čechy a Moravu. V souladu s tímto myšlenkovým proudem byly učiněny první kroky k připomenutí následků válečných událostí z počátku století a uctění památky obětí napoleonských válek v tehdejším Langendorfu (dnešní Dlouhá Loučka).\n\nO slavnostním odhalení pomníku ruským vojákům v Dlouhé Loučce se v tehdejším listu „Litovelské noviny“ č.21 ze 13. listopadu 1896 píše:\n\nPomník obklopily prapory v rakouských a ruských barvách a v barvách německého řádu, které přinesli v čele průvodu obyvatelstva nejstarší členové obecního Veteránského spolku vojenských vysloužilců. Plukovník Voronin a hrabě Rosenberg položili k pomníku věnce, poklekli a políbili kříž. Po salvách z hmoždířů pronesl Voronin několik přátelských vět k vojenským vysloužilcům a poté se vzácní hosté odebrali do horního zámku.\n\nJako turistický cíl je pomník poprvé zmiňován v \"Olomouckém okruhu\" z roku 1955 profesorem Rokytkou. Rozsáhlé udržovací práce pomníku proběhly v roce 1975 za přispění místní ČSPO. V posledních desetiletí se stal středem zájmu a péče obecního úřadu a klubů „Oživlé historie“.\n\n"}
{"id": "221647", "url": "https://cs.wikipedia.org/wiki?curid=221647", "title": "Communio (časopis)", "text": "Communio (časopis)\n\nMezinárodní katolická revue Communio je přední teologický časopis, založený v roce 1972 Josephem Ratzingerem (později přijal jméno Benedikt XVI.), Hansem Ursem von Balthasarem, Henri de Lubacem a dalšími. Communio je nyní vydáváno v 15 jazycích (němčině, angličtině, češtině a mnoha dalších) a stal se jedním z nejdůležitějších katolických odborných časopisů. Každá jazyková verze vydává nezávisle články nebo články přeložené z jiné jazykové verze časopisu. \n\n"}
{"id": "221654", "url": "https://cs.wikipedia.org/wiki?curid=221654", "title": "Bílá velryba", "text": "Bílá velryba\n\nBílá velryba (1851, Moby-Dick; or, The Whale) je nejvýznamnější román amerického spisovatele Hermana Melvilla. Melville jej věnoval svému blízkému příteli Nathanielovi Hawthornemu, se kterým ho pojil skepticismus a neochota podbízet se literárnímu publiku. Dílo je tak originální, že ve své době nenašlo pochopení a k jeho ocenění došlo až po první světové válce. Nedílnou součástí románu se staly kongeniální ilustrace amerického malíře Rockwella Kenta z let 1926–1930.\n\nRomán popisuje plavbu velrybářské lodi \"Pequod\" a stíhání obrovského bílého vorvaně, jemuž námořníci přezdívají \"Moby Dick\". Na pozadí příběhu, podávaného postupy dobrodružné literatury, rozvíjí Melville řadu úvah o lidském životě, jeho smyslu a lidském pachtění za nereálnými cíli. Honba za Moby Dickem se tak stává metaforou lidského boje s přírodou a získává až mystický smysl.\n\nTitánský souboj Achaba s Moby Dickem má své kořeny v romantickém pojetí heroického hrdiny a \"Bílá velryba\" je proto často považována za vyvrcholení romantismu v americké literatuře. Román však zároveň reaguje na novou roli člověka v druhé polovině 19. století, kdy se stává \"dobyvatelem přírody\".\n\nRomán nemá hodnotu pouze literární, ale přináší i vynikající přírodovědné poznatky o životě velryb, jež byly doceňovány teprve postupně. Navíc je zajímavé, že předobraz Moby Dicka skutečně existoval. Byl to obrovský částečně světle zbarvený vorvaní samec přezdívaný Mocha Dick, který okolo poloviny 19. století „řádil“ v Pacifiku a Atlantiku. Zároveň byl autor inspirován tragickým osudem škuneru Essex.\n\nRomán se skládá celkem ze 135 kapitol, z nichž některé líčí každodenní život na palubě lodi \"Pequod\", jiné události v průběhu stíhání Moby Dicka, další pak charaktery jednotlivých členů posádky a také životní zvyky kytovců, jejich popisy v tehdejší i starší literatuře (včetně Bible) a na různých zobrazeních.\n\nVyprávění s častými biblickými motivy je narušováno rozsáhlými pasážemi o velrybách a velrybářství a především filozofickými reflexemi, věnovanými kořistnickému a destruktivnímu vztahu člověka k přírodě a jeho pachtěním za nereálnými cíli, a také vývoji společnosti, kde sociální vývoj a vědecké poznatky rozkládají navyklá mravní a ideová hodnocení. V posádce lodě \"Pequod\", národnostně i barvou pleti různorodé, lze vidět snahu autora o zdůraznění jejich lidské (a na palubě lodi i společenské) rovnoprávnosti.\n\nŘada postav je již svými jmény paralelou k postavám biblickým, například Izmael, symbolizující v \"Bílé velrybě\" vyvržence, je v Bibli zapuzeným a později Bohem zachráněným synem Abrahamovým (z něhož potom podle tradice vzešel arabský národ), jméno kapitána Achaba pochází od biblického Achaba, který se zpronevěřil víře, a Moby Dick je někdy přirovnáván k biblickému Leviatanovi.\n\nDěj začíná naloděním mladíka, nesoucího autobiografické rysy autora, který v knize vystupuje pod přijatým jménem Izmael, po životním zklamání, o kterém se blíže nezmiňuje, na velrybářskou loď \"Pequod\" spolu se svým přítelem Kvíkvegem, harpunářem polynéského původu. Dostává se mu sice několika varování, aby s lodí nevyplouval (kázání o prorokovi Jonášovi v námořnické kapli, věštba starého námořníka se symbolickým jménem Eliáš), ale Izmael na to nedbá.\n\nLodi velí kapitán Achab, kterého Moby Dick kdysi připravil o nohu. Achab je posedlý myšlenkou na pomstu a po vyplutí z Nantucketu své posedlosti stále více podléhá a nutí svou posádku, aby mu v jeho sebevražedném úsilí pomáhala, a to navzdory ekonomické nevýhodnosti honby za jednou konkrétní velrybou, nepřízni počasí a silným bouřím. Na své plavbě potkává \"Pequod\" jiné lodě, jejichž jména jsou často alegorická - \"Panna\", \"Růžové poupě\", \"Mládenec\", \"Rozkoš\", \"Ráchel\" (její kapitán marně prosí Achaba o pomoc při hledání syna). Nakonec dojde k souboji mezi Moby Dickem a velrybáři, ve kterém je Achab stažen pod hladinu lanem své vlastní harpuny, \"Pequod\" je zraněnou velrybou zničena a celá posádka lodi, kromě Izmaela, zahyne. Izmael je pak zachráněn lodí \"Ráchel\" (v Bibli žena, toužící po dítěti).\n\nMotivy románu byly zpracovány i v kreslené grotesce z cyklu \"Tom a Jerry\", díl s názvem \"Dicky Moe\" byl uveden v roce 1962.\n\n\n\n"}
{"id": "221666", "url": "https://cs.wikipedia.org/wiki?curid=221666", "title": "Jamník (přítok Seziny)", "text": "Jamník (přítok Seziny)\n\nJamník je potok v okresech Opava a Nový Jičín v Moravskoslezském kraji, pravostranný přítok říčky Seziny. Délka jeho toku činí 14,4 km. Plocha povodí měří 20,8 km².\n\nJamník pramení východně od Výškovic v nadmořské výšce okolo 440 m. Na horním toku teče jihovýchodním až východním směrem. Jihozápadně od Těškovic, jižně od nichž potok protéká hlubším lesnatým údolím, napájí vodní nádrž \"Jamník\". Pod Bítovem se potok obrací na jih až jihozápad a teče k severnímu okraji města Bílovec, kde vzdouvá jeho hladinu \"Bílovecká přehrada\" vybudovaná v roce 1969. Poté jeho tok pokračuje k jihovýchodu k obci Bravantice, jižně od níž ústí do říčky Seziny v nadmořské výšce 234 m. V blízkosti ústí je přes údolí Bílovky, Jamníku a Seziny vedena po estakádě dálnice D1.\nVšechny jeho přítoky jsou krátké a bezejmenné.\n\nV letním období může potok zcela vyschnout, tak jako se stalo v Bílovci v roce 1992.\n\nNa Jamníku bývaly tři mlýny a občasná utonutí v jejich náhonech byla příčinou lidových legend o působení vodníka. Nejznámější je legenda o mladé dívce, kterou vodník bohatě odměnil za práci v jeho zámku. Nadělil jí tolik zlata, že jí vystačilo až do smrti.\n\n"}
{"id": "221669", "url": "https://cs.wikipedia.org/wiki?curid=221669", "title": "Pont-Aven", "text": "Pont-Aven\n\nPont-Aven je francouzská obec ležící v regionu Bretaň v departementu Finistère. V počínaje sedmdesátými léty 19. století sem jezdili malovat mnozí umělci, mimo jiné Paul Gauguin.\n\n\"Počet obyvatel\"\n"}
{"id": "221672", "url": "https://cs.wikipedia.org/wiki?curid=221672", "title": "Šácholanovité", "text": "Šácholanovité\n\nŠácholanovité (\"Magnoliaceae\") je čeleď nižších dvouděložných rostlin patřící do řádu šácholanotvaré (\"Magnoliales\").\n\nOpadavé i stále zelené dřeviny s velkými jednoduchými střídavými listy, zpravidla celokrajnými a s jemně síťnatou žilnatinou. Palisty obvykle velké, kožovité, tvořící kornoutovitý obal pupenů a po opadu zanechávající charakteristickou jizvu okolo větévky. Květy velké, mnohočetné, oboupohlavné, jednotlivé na konci větví nebo v terminálních květenstvích, s generativními orgány a nezřídka i s okvětím ve spirále. Květní lůžko je kuželovité. Okvětí v počtu 6-18 plátků, nejčastěji nerozlišené nebo i gradující od kališních ke korunním lístkům, spirální nebo ve 3-4 kruzích. Tyčinky široké s krátkou plochou nitkou a dlouhými prašníky, v hojném počtu (primární polyandrie). Gyneceum svrchní, apokarpní, z mnoha plodolistů. Plodolisty na okraji ne zcela srostlé, s dobře ohraničenou bliznovou částí na vrcholu a obvykle se 2 vajíčky. Plodem je nažka nebo plodenství dřevnatých měchýřků, zvané šách.\n\nKvěty často voní po ovoci a jsou opylovány brouky. Semena jsou šířena ptáky a zvířaty vyhledávajícími dužnaté osemení.\n\nČeleď zahrnuje 230 druhů ve 2 až 17 rodech (podle taxonomického pojetí) a je rozšířena ve východní Asii a Severní až Jižní Americe od mírného po tropický pás.\n\nPojetí rodů je v čeledi magnoliovité dosud neustálené, v dřívějším pojetí bylo rozlišováno až 17 rodů, dnes taxonomové zabývající se touto skupinou rozlišují na základě molekulérních studií jen 2 rody – liliovník (\"Liriodendron\") a šácholan (\"Magnolia\"). Rod \"Magnolia\" byl rozčleněn do systému 3 podrodů, 12 sekcí a množství podsekcí, do něhož byly vřazeny všechny bývalé rody čeledi s výjimkou rodu liliovník (\"Liriodendron\").\n\n\n\n\n"}
{"id": "221675", "url": "https://cs.wikipedia.org/wiki?curid=221675", "title": "Le Figaro", "text": "Le Figaro\n\nLe Figaro je jeden z vůdčích francouzských deníků. Je spíše konzervativní, pravicově-centristicky laděný.V roce 2006 se dle databáze OJD denně prodalo kolem 330 tisíc výtisků. Tiskne se ve formátu \"berliner\" a je nejstarším do současnosti vydávaným francouzským deníkem. Vlastníkem deníku je Le Figaro Group.\n\nLe Figaro byl založen 15. ledna 1826 jako satirický týdeník, který si své motto vzal z Beaumarchaisovy hry Figarova svatba: \"\", tedy česky \"Bez svobody kritizovat není pravé chvály\". V roce 1854 časopis převzal Hippolyte de Villemessant, kterému se podařilo z něj během dvanácti let udělat nejčtenější francouzský deník. Od té doby si přes změny majitelů a orientací deník drží své místo mezi nejvýznamnějšími francouzskými tištěnými médii. Současným vlastníkem je Le Figaro Group.\n\n"}
{"id": "221678", "url": "https://cs.wikipedia.org/wiki?curid=221678", "title": "Tugendhat", "text": "Tugendhat\n\nTugendhat je příjmení zámožné židovské rodiny, která žila do roku 1938 v Brně:\n\n\n"}
{"id": "221680", "url": "https://cs.wikipedia.org/wiki?curid=221680", "title": "Aquaria (počítačová hra)", "text": "Aquaria (počítačová hra)\n\nAquaria je nelineární 2D plošinová akční adventura od nezávislé herní společnosti Bit Blot. Tato hra vyhrála Velkou cenu Seamuse McNallyho () na Festivalu Nezávislých Her () v březnu 2007.\n\nKdyž se řekne akvárium, představí si většina informovaných lidi nádobu na vodu, obsahující zhusta rybičky. V případě nezávislé hry Aquaria jde vlastně o něco podobného. Jako najáda Naija začnete prozkoumávat podvodní prostory plné podivuhodných útvarů a nepřátel. Cílem je najít smysl vlastního života v magickém světě – prostě zjistit, proč tu plavete. Celá hra je vytvořena jako 2-D plošinovka, prostory mají být rozsáhlé a krásné díky ruční práci na pozadích a jednotlivých spritech. V boji Naija používá písně pro vyvolání kouzel a mění se do různých tvarů. Tvůrci ze společnosti Bit Blot říkají, že chtějí složit adekvátní poklonu starým plošinovkám, na kterých vyrostli a které se naučili milovat a později po nich zpětně toužit. O tom, že nejsou jediní s takovými city svědčí i fakt, že hra vyhrála hlavní cenu na festivalu nezávislých her v březnu 2007.\n\n"}
{"id": "221682", "url": "https://cs.wikipedia.org/wiki?curid=221682", "title": "Aristide Bruant", "text": "Aristide Bruant\n\nAristide Bruant (6. května 1851 – 10. února 1925) byl francouzský kabaretiér, zpěvák, komik a zakladatel a majitel nočního klubu \"Le Mirliton\" v pařížské čtvrti Montmartre. Dnes je znám především jako muž v černém klobouku a červené šále na slavných plakátech Henriho de Toulouse-Lautrec.\n"}
{"id": "221683", "url": "https://cs.wikipedia.org/wiki?curid=221683", "title": "Anabela", "text": "Anabela\n\nAnnabella je ženské křestní jméno řeckého původu. Vykládá se buď jako spojení jmen Anna a Bella s významem „krásná Anna“, nebo jako spojení jmen Anna a Sibylla.\nTaké může být odvozeno od latinského slova \"amabilis\" a pak se vykládá jako „hodná lásky, milá, líbezná“. Za jeho odvozeninu bývá někdy považováno jméno Arabela. Další variantou je Anabel i Amabel.\n\nPodle slovenského kalendáře má svátek 20. srpna.\n\nAna, Anabelka, Bela, Amabil\n\n\n"}
{"id": "221685", "url": "https://cs.wikipedia.org/wiki?curid=221685", "title": "Jane Avrilová", "text": "Jane Avrilová\n\nJane Avrilová (francouzsky Jane Avril, vlastním jménem Jeanne Beaudon 31. května 1868, Paříž, Francie – 16. ledna 1943, Paříž) byla francouzská tanečnice kankánu, dnes známá především z obrazů a plakátů Henriho de Toulouse-Lautrec.\n\n"}
{"id": "221686", "url": "https://cs.wikipedia.org/wiki?curid=221686", "title": "Bitva u Chiuselly", "text": "Bitva u Chiuselly\n\nBitva u Chiuselly byla jednou z pozemních bitev francouzských revolučních válek, konkrétně druhé koaliční války. Bitva se uskutečnila 26. května 1800 u řeky Chiusella.\n\nZatím co se Massénova Italská armáda bránila v Janově a Moreauova Rýnská armáda postupovala po směrem do Německa, shromáždil Berthier u Dijonu Záložní armádu o síle 50000 mužů. S tou měl Napoleon v úmyslu přejít Alpy a vpadnout Rakouské Italské armádě do týlu. Předvoj vyrazil pod velením Jeana Lannese v počtu 9000 mužů 13. května. Do Velkého Svatobernardského průsmyku dorazil 16. května ráno. Zde se občerstvili a odpočinuli si v hospicu svatého Bernarda. Potom sestupoval dál do údolí Aosty, kde se utkával se sporadickým odporem rakouských posádek. Až 19. května narazili na pevnost u městečka Bard, kde museli zanechat většinu děl (Bard se vzdal až 2. června).\n\nLannesův předvoj dorazil k mostu přes Chiusellu 25. května. Lannes nechtěl hnát svoje vojáky z pochodu do boje a nechal je celý den odpočívat, zatímco on obhlížel Rakouské pozice. Rakušanům a Piemonťanům patřících do Garde du Corps sardinského krále velel podmaršálek Karl Joseph hrabě Hadik von Futak. Rozdělil svoje vojáky na dvě poloviny. Prvních 4000 mužů obsadilo břeh, na kterém vybudovali valy a okopy. K dispozici měli 20 děl. Druhých 4000 mužů se rozmístilo na výšinách u řeky, aby blokovali případné pokusy o obchvat.\n\n26. května v pět hodin ráno zaútočila Watrinova divize na most. Rakušané však byli připraveni a donutili 6. lehkou půlbrigádu naskákat do řeky. Teprve 22. půlbrigáda se udržela na mostě. Pak vojáci 6. lehké, kteří se vydrápali na břeh na rakouské straně, napadli baterii bránící most a dobyli ho. Díky tomu mohly další půlbrigády přejít most a začít se rozvinovat směrem k hlavním pozicím rakouské pěchoty. Hadik když viděl, že je Francouzů více než předpokládal, poslal k mostu svoji jízdu. Francouzi stihli vytvořit karé a odrazili tři útoky rakouské jízdy. Při jednom útoku byl zabit generál Pálffy von Erdod, který osobně velel čtyřem eskadronám.\n\nPo neúspěšném jezdeckém útoku vydal Hadik rozkaz k ústupu směrem k Romanu. Furnierův 12. husarský se vydal nepřátele pronásledovat, ale generálmajor Pilatti se zbytkem rakouského jezdectva a několika šestiliberkami jeho pronásledování zastavil.\n\nDobytí Ivrey a přechod Chieselly otevřel Napoleonově Záložní armádě cestu dvěma směry. Postupem na Turín bylo možné odlehčit Massénově Italské armádě, která byla obklíčena v Janově. Postupem na Milán bylo možné přetnout veškeré pozemní zásobovací linie rakouské armády v Itálii. Zatímco Lannesův předvoj postupoval na Turín, Napoleon se rozhodl postupovat na Milán, který obsadil 2. června.\n\n"}
{"id": "221690", "url": "https://cs.wikipedia.org/wiki?curid=221690", "title": "Marcelle Lenderová", "text": "Marcelle Lenderová\n\nMarcelle Lenderová (vlastním jménem Anne-Marie Marcelle Bastien, 1862 Nancy, Francie- 27. září Paříž, Francie 1926) byla francouzská zpěvačka a tanečnice, dnes známá především z obrazů Henriho de Toulouse-Lautrec.\nNejslavnějším Lautrecovým obrazem Lenderové je záznam jejího tanečního vystoupení v operetě \"Chilpéric\" od Florimonda Hervé, který se dnes nachází ve washingtonských sbírkách National Gallery of Art.\n"}
{"id": "221691", "url": "https://cs.wikipedia.org/wiki?curid=221691", "title": "Mešita v Sendlingu", "text": "Mešita v Sendlingu\n\nMešita v Sendlingu, ve čtvrti na jihu Mnichova, v ulici \"Schanzenbachstraße\", stojí již od roku 1989. Provozuje a spravuje jí sdružení, jehož název zní (zkráceně DITIM), což je v překladu \"Německo-turecké centrum pro institut náboženství\".\nKromě muslimského svatostánku tu funguje tedy i islámské kulturní centrum. Mešita má v současné době kapacitu 130 věřících, což nedostačuje; roku 2004 byly proto schváleny plány na její rozšíření. To však vzbudilo velké nevole, a tak se nakonec DITIM rozhodl vybudovat zcela novou mešitu a jinde, na náměstí \"Gotzinger Platz\". I to však část veřejnosti odmítla; výstavba mešity se stala tématem rozsáhlých politických diskuzí a kontroverzí (například Edmund Stoiber mešitu razantně odmítl a vyslovil se, že její vybudování zablokuje. Její minarety však nebudou vyšší než věže kostela, stojícího naproti. Vzhledem k tomu, že to německé zákony zakazují, muezzin odsud věřící svolávat nebude.\n"}
{"id": "221692", "url": "https://cs.wikipedia.org/wiki?curid=221692", "title": "Carl Ritter", "text": "Carl Ritter\n\nCarl Ritter (7. srpna 1779, Quedlinburg – 28. září 1859, Berlín) byl německý geograf považovaný společně s Alexandrem von Humboldtem za jednoho ze zakladatelů moderní geografie. Od roku 1820 až do své smrti byl prvním profesorem geografie na univerzitě v Berlíně.\n\nNarodil se v Quedlinburgu jako jedno ze šesti dětí v rodině uznávaného lékaře. Jeho otec zemřel, když mu byly dva roky. Ve věku pěti let začal navštěvovat školu, která byla zaměřena na studium přírody (Salzmannova škola v Schnepfenthalu) a byla ovlivněna díly Jean-Jacques Rousseaua o výchově dětí. Tato zkušenost ho ovlivnila na celý život, protože se stále zajímal o nové způsoby vyučování, včetně postupů Johanna Pestalozziho. Většina jeho prací byla založená na třech Pestalozziho stádiích vyučování, a to: sběr materiálu, porovnávání materiálu a založení všeobecného systému.\n\nPo skončení studií byl představen Bethmannu Hollwegovi, bankéři z Frankfurtu. Dohodli se, že bude vyučovat jeho děti a zároveň bude navštěvovat univerzitu v Halle na Hollwegovy útraty. Vyučovat začal v roce 1798 a pokračoval 15 let. V letech 1814-1819, která strávil v Göttingen, aby ještě dohlédl na své žáky, začal studovat výlučně geografii. Zde se také ucházel o Lilli Kramerovou z Duderstadtu, kterou si později vzal za ženu a v Göttingen také vydal první dva svazky svého díla \"Allgemeine Erdkunde\" (Obecný zeměpis).\nRoku 1819 se stal profesorem historie ve Frankfurtu a v roce 1820 získal místo na Univerzitě v Berlíně. V roce 1821 zde získal doktorát a v roce 1825 byl jmenován mimořádným profesorem. Vyučoval i na vojenské akademii. Velmi se zaujímal o africké objevy a udržoval kontakty s britskými odbornými a vědeckými kruhy jako byla britská Královská geografická společnost. Byl jedním z učitelů badatele Heinricha Bartha, který procestoval severní a západní Afriku z pověření Britské vlády, která chtěla sjednat dohody, jež by zabránily transsaharskému obchodu s otroky. Sám Carl Ritter byl velký odpůrce otrokářtví a rasismu.\n\nV roce 1822 byl zvolen do Pruské akademie věd, v roce 1824 se stal korespondujícím členem Pařížské asijské společnosti. V roce 1828 založil Berlínskou geografickou společnost. V roce 1856 byl jmenován ředitelem Pruského královského kartografického institutu. Zemřel v Berlíně 1859.\n\nJeho mistrovské dílo, \"Věda o Zemi ve vztahu k přírodě a dějinám lidstva\", vydané v 19 svazcích v letech 1817-1859, podrobně rozvinulo téma vlivu okolí na lidskou aktivitu. Přes veliký rozsah zůstalo nedokončeno a obsáhlo jen Asii a Afriku.\nNa geografii měl pozoruhodný vliv, protože přinesl novou koncepci jejího předmětu. Podle jeho názoru\n\n\"geografie je druh fyziologie a srovnávací anatomie Země. Louky, hory, ledovce atd. - to jsou rozličné orgány, každý se svými vlastními funkcemi. Protože jejich fyzický rámec je základem pro člověka, jsou určující pro jeho život, a struktura každé země je vedoucím elementem v historickém vývoji národa.\"\n\n\"Země je vesmírné individuum s vlastní organizací a postupným vývojem. Úlohou geografie je zkoumat tuto individualitu Země.\"\n\nJeho díla také ovlivnila politické teorie. Jeho organická koncepce státu se dala zneužít ke zdůvodnění snah o rozšiřování \"Lebensraumu\" (životního prostoru), na účet existence jiného národa, protože expanze se chápala jako biologická nezbytnost pro růst státu. Z jeho myšlenek vytvořil expanzivní ideologii německý geostratég Friedrich Ratzel.\n\n"}
{"id": "221693", "url": "https://cs.wikipedia.org/wiki?curid=221693", "title": "Yvette Guilbertová", "text": "Yvette Guilbertová\n\nYvette Guilbertová, rodným jménem Emma Laure Esther Guilbert (20. ledna 1865 Paříž – 2. února 1944 Aix-en-Provence) byla francouzská zpěvačka a herečka, dnes známá především z obrazů Henriho de Toulouse-Lautreca, který s ní udržoval přátelský vztah a věnoval jí své druhé album kreseb.\n\nZa své pěvecké zásluhy byla roku 1922 vyznamenána Řádem čestné legie.\n\n"}
{"id": "221695", "url": "https://cs.wikipedia.org/wiki?curid=221695", "title": "Jan Ruml", "text": "Jan Ruml\n\nJan Ruml (* 5. března 1953 Praha) je český politik a aktivista v oblasti lidských práv, v 90. letech ministr vnitra České republiky za ODS, později zakladatel a předseda Unie svobody.\n\nJe ženatý a má dva syny. Jeho otcem byl šéfredaktor samizdatových \"Lidových novin\", Jiří Ruml. Po maturitě (1972) se neúspěšně několikrát hlásil na vysokou školu. Z politických důvodů nebyl přijat a pracoval v řadě dělnických profesí. Nakonec vystudoval Právnickou fakultu ZČU v Plzni (v letech 1999–2004), kde získal titul Mgr.\n\nV únoru 1977 podepsal Chartu 77 a v roce 1979 se stal členem Výboru na obranu nespravedlivě stíhaných. Angažoval se též v Kruhu československo-polské Solidarity a byl členem prozatímního koordinačního výboru Hnutí za občanskou svobodu. Později např. spoluzakládal samizdatové Lidové noviny, od listopadu 1989 pracoval v Nezávislém tiskovém středisku. Na začátku roku 1990 se stal mluvčím Charty 77. Spoluzakládal týdeník Respekt.\n\nAngažoval se ve vedení firmy SECAR Bohemia a.s. (od roku 2019 SHERLOG Technology, a.s.) jako místopředseda představenstva (přičemž předsedou byl JUDr. Daniel Honzík, agent StB krycí jméno Danny) a ředitel firmy \n\nOd dubna do června 1990 byl ředitelem Úřadu na ochranu ústavy a demokracie. V dubnu 1990 byl jmenován náměstkem ministra vnitra ČSFR a následně se stal zmocněncem vlády pro otázky uprchlíků. Ve funkci náměstka vnitra před volbami v roce 1990 výrazně zasáhl do kauzy předsedy lidové strany Josefa Bartončíka, když se v televizním vysílání vyjádřil k jeho pozitivní lustraci. Původně byl členem Občanského fóra, v roce 1991 přestoupil do nově založené ODS.\n\nVe volbách roku 1992 byl zvolen za ODS, respektive za koalici ODS-KDS, do české části Sněmovny národů (volební obvod Praha). Ve Federálním shromáždění setrval do zániku Československa v prosinci 1992.\n\nV letech 1992 až 1997 byl ministrem vnitra České republiky v první vládě Václava Klause i druhé vládě Václava Klause. Ve volbách v roce 1996 byl rovněž zvolen do Poslanecké sněmovny Parlamentu České republiky za ODS a poslanecký mandát zastával do předčasných voleb roku 1998.\n\nV roce 1997 se v rámci ODS začal vymezovat proti politice předsedy Václava Klause. V květnu 1997 podpořil návrh středočeského sdružení ODS na svolání mimořádného kongresu strany. Koncem května 1997 rozhodla výkonná rada ODS, že vládu mají v rámci personální obměny kabinetu opustit Ivan Kočárník a Jan Ruml. Rezignaci ministra vnitra Rumla ale zamítl prezident Václav Havel a Ruml tak zůstal členem vlády. Z vlády odešel až 7. listopadu 1997. 27. listopadu 1997 vrcholila krize v ODS. Ke skrytému sponzorství strany se přiznal tenista Milan Šrejber. Část občanských demokratů byla přesvědčena, že o tajném sponzorství věděl již dříve i Václav Klaus a 28. listopadu 1997 Jan Ruml spolu s Ivanem Pilipem veřejně vyzvali k odstoupení předsedu strany Václava Klause (tato událost byla později označována jako takzvaný Sarajevský atentát). 8. prosince 1997 oznámil Ruml, že na 8. kongresu ODS, který byl mimořádně svolán na polovinu prosince 1997, bude kandidovat na předsedu Občanské demokratické strany.\n\nNa 8. kongresu ODS byl ovšem ve funkci předsedy strany potvrzen Václav Klaus a 19. prosince 1997 proto Jan Ruml a Ivan Pilip oznámili založení frakce \"Názorová platforma ODS\". Stoupenci této skupiny v následujících týdnech podpořili účast v úřednické vládě Josefa Tošovského, což ale vedení ODS odmítalo. 5. ledna 1998 vyzvala výkonná rada ODS členy Rumlovy frakce, aby stranu opustili. V následujících dnech Ruml oznámil, že se bude ucházet o post předsedy nové pravicové strany. 13. ledna 1998 oficiálně vystoupil z ODS. 15. ledna se ustavil přípravný výbor nové politické formace, která konala své ustavující setkání 17. ledna 1998 pod názvem Unie svobody. Jan Ruml byl zvolen jejím předsedou (získal 214 hlasů z 290).\n\nPo sněmovních volbách roku 1998 získala Unie svobody 8,6 % hlasů. Ruml odmítal po volbách spolupráci s ČSSD. Opoziční smlouva mezi ČSSD a ODS pak Unii svobody vyloučila z podílu na vládě. Ruml v následné době podpořil spolupráci menších pravicových stran v rámci Čtyřkoalice. V senátních volbách roku 1998 byl zvolen členem horní komory českého parlamentu za senátní obvod č. 25 – Praha 6, coby kandidát Unie svobody, respektive Čtyřkoalice. V letech 2000 až 2004 byl místopředsedou senátu pro zahraniční věci.\n\nKoncem roku 1998 čelil v Unii svobody kritice, ale obhájil svůj post předsedy strany na jejím 3. celorepublikovém shromáždění v únoru 1999. 28. září 1999 podepsal ještě za Unii svobody takzvanou Svatováclavskou výzvu, jíž se prohloubila spolupráce stran Čtyřkoalice. 1. prosince 1999 ovšem oznámil, že rezignuje na funkci předsedy strany. Funkci formálně předal v roce 2000. Svůj odchod zdůvodnil tím, že se cítí být spoluzodpovědný za současnou politickou situaci a že o jejím řešení, které je zablokováno opoziční smlouvou, by měli jednat jiní lidé. Krátce předtím probíhaly v Česku demonstrace v rámci výzvy Děkujeme, odejděte!, v níž signatáři této výzvy požadovali demisi politiků zodpovědných za stav české společnosti 10 let po sametové revoluci. Ruml ovšem konstatoval, že výzva Děkujeme, odejděte! nebyla bezprostřední příčinou jeho rezignace, třebaže „\"ji vzal v potaz\".“ Během krize v České televizi na přelomu let 2000–2001 otevřeně podpořil stávkující zaměstnance přítomností v budově zpravodajství.\n\nV senátních volbách v roce 2004 již neobhajoval post senátora. Od počátku 21. století se postupně rozcházel s Unií svobody. Nesouhlasil s její účastí ve vládě Vladimíra Špidly, ale podřídil se většinovému stanovisku vedení. Ostře pak kritizoval účast strany ve vládě Stanislava Grosse. V roce 2007 hodnotil Unii svobody následovně: „\"Velké naděje. V prvních volbách v roce 1998 získala dokonce 9 procent hlasů. Unii svobody hrozně poškodil rozpad čtyřkoalice, které věnovala maximální množství energie až na hranici ztráty vlastní identity. Z rozpadu čtyřkoalice se pak už nikdy nevzpamatovala a nedokázala sama sobě ani občanům vysvětlit a obhájit, proč je ve vládě se sociální demokracií. Poslední období ministra Němce byla už jen směšná, smutná, tragická fraška, která Unii svobody definitivně pohřbila\".“\n\nV březnu 2010 vstoupil do Strany zelených, které není podle svých slov členem od roku 2014 díky nezaplaceným poplatkům. K roku 2012 působí jako místopředseda představenstva a generální ředitel společnosti SHERLOG, ve které nepůsobí podle svých slov od roku 2016.\n\nVe volbách do Senátu PČR v roce 2018 měl kandidovat jako nestraník za Piráty v obvodu č. 8 – Rokycany. V květnu 2018 však celostátní fórum strany odhlasovalo stažení jeho nominace. Hlasování vyvolal Republikový výbor strany, jehož členové nevnímali Rumla jako vhodného kandidáta Pirátů.\n\nV komunálních volbách v roce 2018 kandidoval jako nestraník na 4. místě kandidátky hnutí STAN do Zastupitelstvo městské části Praha 2 a byl díky hlasům pro svoji osobu posunut na první místo této kandidátky a se ziskem 1 259 (4,24 %) hlasů zvolen zastupitelem.\n\n"}
{"id": "221696", "url": "https://cs.wikipedia.org/wiki?curid=221696", "title": "Mandarinka", "text": "Mandarinka\n\nMandarinka je citrusový plod rostliny \"Citrus reticulata\" (mandarinka obecná). Všechny druhy mandarinek (klementinky, sacumy) patří do skupiny jasně oranžových citrusových plodů s tenkou kůrou, která se dobře olupuje. Jsou bohatým zdrojem vitaminu C. Nízká hladina tohoto vitaminu zvyšuje naši citlivost vůči infekcím. Původ názvu není úplně jasný. Někdy se tvrdí, že pochází ze slova Mandare, což je původní název ostrova Mauricius, odkud bývaly mandarinky dováženy. Jindy zase se uvádí, že pojmenování ovoce získalo podle země původu. Původním domovem těchto citrusů je totiž Čína a Japonsko.\n\nSložení mandarinek je podobné jako u pomerančů, i když vitamin C, minerály, organické kyseliny a další výživné látky jsou v nich zastoupeny v menším množství.\n\nDobrý zdroj vitaminu C, obsahují pektin, formu rozpustné vlákniny, která může pomáhat ke snižování hodnot krevního cholesterolu. Vitamin C je také antioxidant, který pomáhá předcházet škodám působeným volnými radikály a tak poskytuje určitou ochranu proti různým formám rakoviny.\n\nStejně i blanka mezi jednotlivými dílky dužiny, je hodnotnou součástí mandarinky, obsahuje rovněž pektin. Dužina i membrány obsahuji také bioflavonoidy, které účinkují stejným způsobem jako antioxidanty.\n\n\n\n"}
{"id": "221700", "url": "https://cs.wikipedia.org/wiki?curid=221700", "title": "La Goulue", "text": "La Goulue\n\nLa Goulue (vlastním jménem Louise Weber, 12. července 1866 v Clichy-la-Garenne – 29. ledna 1929, Paříž) byla francouzská tanečnice kankánu, dnes známá především z obrazů a plakátů Henriho de Toulouse-Lautrec.\n"}
{"id": "221711", "url": "https://cs.wikipedia.org/wiki?curid=221711", "title": "Technics", "text": "Technics\n\nTechnics je značka výrobků Japonského koncernu Panasonic Corporation Označuje řadu výrobků spotřební elektroniky, především HiFi audiotechniky.\n\nV roce 2002 byla řada těchto výrobků přeznačena na jinou značku téhož koncernu - Panasonic. Nyní se značka Technics vrací a přináší inovované legendární gramofony řady sl1200/sl1210 a další Hi-fi techniku pod sloganem \"Znovu zrození hudby\"\n\nTento gramofon s přímým náhonem (stator v těle gramofonu, rotor součástí talíře gramofonu) a quartz systémem s rychlostí kontrolovanou stroboskopem (odraz světla od kruhových značek na boku talíře vytváří frekvenci, jejíž hodnota je snímána a zpětně ovládá rychlost motoru) se vyrábí od roku 1972. Má regulaci rychlosti přehrávání plynule od -8% do +8%, u novějších modelů dokonce přepínatelný rozsah rychlosti i na +-16% a také disponuje dvěma pracovními rychlosti (33 1/3 ot/min a 45 ot/min), což umožňuje přehrávání dlouhohrajících desek i tzv. singlů (délka stopy maximálně cca 8 minut).\n\nMožnost měnit plynule rychlost přehrávání a schopnost gramofonu udržet přesně stanovené otáčky jej předurčila k tomu, aby se stal opěvovaným nástrojem DJ's. Ti docenili také velkého točivého momentu motoru gramofonu a jeho robustní konstrukci. Gramofon také disponuje antiskatingem (systémem pro omezení odstředivých sil působících na jehlu), ramenem tvaru S které vede jehlu ve stopě (bez jejího otáčení vůči drážce desky ve smyslu osy Y) a pozdější verze mají také malé vysouvací světlo pro osvětlení bodu dotyku jehly a gramofonové desky.\n\nSL1200/1210 se v osmdesátých letech stal základním kamenem naprosté většiny profesionálních DJ setupů. Klasická DJ sestava čítá 2× Technics a 1× mixpult s alespoň dvěma vstupnímy kanály. Každý kanál má vlastní ovládání hlasitosti (to jest pro každý gramofon zvlášť), které je většinou řešeno vertikálně uspořádaným posuvným ovladačem = tzv. fader.\nMixpult zpravidla má také crossfader (plynulé ovládání přechodu mezi vstupem z levého a pravého gramofonu řešené horizontálním posuvným ovladačem).\nDále většinou nechybí nezávislé ekvalizéry pro každý vstupní kanál a mixpult musí mít funkci cue, která umožňuje směřovat signál z jednoho gramofonu jen do sluchátek, zatímco z druhého gramofonu jde signál do reproduktorů.\nTento tzv. DJ setup se stal hudebním náčiním DJ's, kteří mixují či hrají hudbu z gramofonových desek a zůstává jím i nadále. V průběhu let se rozšířily i jiné způsoby mixování skladeb a to za použití CD, PC, či různých HW komponent připojovaných k analogovému mixu. Zde bych odkázal na značky Pioneer, Vestax, Stanton, Numark, Reloop, Denon atd. Pro použití digitálních souboru v součinnosti s gramofony v klasickém dj setupu byl vyvinut tzv. Timecode vinyl, který skrze jehlu gramofonu přenáší časový kód který ovládá skrz mixpult hudební souboru uvnitř počítače. Značky výrobců této technologie jsou Rane Serato a N2IT Final Scratch.\n"}
{"id": "221712", "url": "https://cs.wikipedia.org/wiki?curid=221712", "title": "37. dobrovolnická jízdní divize SS „Lützow“", "text": "37. dobrovolnická jízdní divize SS „Lützow“\n\n37. SS-Freiwilligen Kavallerie Division „Lützow“ (\"37. dobrovolnická jízdní divize SS „Lützow“\") byla zformována v únoru roku 1945. Základ divize vytvořili muži z 8. SS-Kavallerie Division „Florian Geyer“ a 22. SS-Freiwilligen Kavallerie Division „Maria Theresia“, které byly zničeny v bitvě o Budapešť. K doplnění stavů byli také odvedeni maďarští Volksdeutsche (Němci žijící mimo území Říše) a různí rozptýlení němečtí a maďarští vojáci.\n\nTěmto vojákům, kteří se shromažďovali v Bratislavě, byl vydán 19. února rozkaz zformovat se ve 37. jízdní divizi, která byla 1. března zařazena do bojové sestavy Waffen-SS. Jejím prvním velitelem se stává SS-Standartenführer Waldemar Fegelein, mladší bratr SS-Gruppenführera Hermanna Fegeleina, který v dřívější fázi války velel 8. SS-Kavallerie Division „Florian Geyer“ na východní frontě.\n\nDivize obdržela svůj čestný název podle pruského generálporučíka Adolfa von Lützow, známého důstojníka jezdectva, který vedl pruské jednotky proti Francouzům v osvobozenecké válce v letech 1813–1814.\n\nNeví se, kolik praporů bylo u divize sestaveno, jisté však je, že byla zcela určitě pod běžným stavem, trpěla nedostatkem výstroje a výzbroje a výcvik byl též nedostatečný. Dopravní prostředky byly údajně tvořeny koňskými povozy.\n\nJelikož výstavba divize probíhala pomalu, byla ke konci března vytvořena Kampfgruppe „Keitel“ pod velením SS-Obersturmbannführera Karl-Heinze Keitela (syna polního maršála Wilhelma Keitela), která se 4. dubna 1945 připojila k 6. tankové armádě SS SS-Oberstgruppenführera Josefa Dietricha a byla podřízena 1. SS-Panzer Division „Leibstandarte SS Adolf Hitler“. Poté ustupovala z Maďarska přes Slovensko (Bratislava) a Moravu (Znojmo) do Rakouska, kde se ti, kteří nebyli zajati Sověty, vzdali 5. května 1945 Američanům.\n\nPodle:\n\n\nPodle:\n\n\n"}
{"id": "221715", "url": "https://cs.wikipedia.org/wiki?curid=221715", "title": "Hispania Tarraconensis", "text": "Hispania Tarraconensis\n\nHispania Tarraconensis, případně pouze Tarraconensis, byla jedna z římských provincií v Hispánii. Zahrnovala severní část Pyrenejského poloostrova, včetně většiny středomořského pobřeží nynějšího Španělska. Dnešní Andalusie v jižním Španělsku tvořila provincii pojmenovanou \"Hispania Baetica\". Při pobřeží Atlantského oceánu na západě se pak rozkládala provincie \"Lusitania\".\n\nPo skončení druhé punské války zřídili Římané v roce 197 př. n. l. ve východní části Pyrenejského poloostrova provincii Hispania Citerior („Bližší Hispánie“), jež byla spravována propraetorem. Na jihu poloostrova byla současně vytvořena provincie \"Hispania Ulterior\" („Vzdálenější Hispánie“). Ve vnitrozemí probíhaly dalších téměř 200 let tvrdé boje mezi Římany a domorodými iberskými kmeny, přičemž ještě za Julia Caesara si severní oblasti mezi Pyrenejemi a Galicií uchovávaly svoji nezávislost. Začlenění poloostrova do římské říše bylo završeno teprve za Augusta v roce 19 př. n. l. po porážce Kantabrů, posledního svobodného kmene, žijícího na severozápadě Hispánie.\n\nBěhem reorganizace vnitřního uspořádání říše v roce 27 př. n. l. připadla Hispania Citerior mezi tzv. císařské provincie. Zároveň obdržela nový název – \"Hispania Tarraconensis\", podle svého správního střediska města \"Tarraco\" (moderní Tarragona v Katalánsku). Tarraconensis poskytovala říši řadu cenných obchodních artiklů jako dřevo, zlato, železo, cín, olovo, mramor, keramiku, víno a olivový olej. Kromě Tarraca se tu nacházela další důležitá města jako \"Saguntum\" (dnešní Sagunto), \"Valentia\" (Valencie) či \"Carthago Nova\" (Cartagena).\n\nV roce 61 se stal jejím místodržitelem Servius Sulpicius Galba, který byl v letech 68 až 69 římským císařem. Po něm zde jako procurator působil slavný spisovatel Plinius starší. Za císaře Diocletiana byly od Tarraconensis odděleny dvě nové provincie: \"Gallaecia et Asturia\" a \"Carthaginiensis\".\n\nExistence Hispanie Tarraconensis přetrvala až do doby invaze germánských kmenů, jež započala v roce 409. Nastalého chaosu využili Vaskoni (Baskové) a Kantabrové k povstání proti římské vládě. Koncem 5. století padla většina území někdejší Tarraconensis do rukou Vizigótů.\n\nPo svém příchodu do Ibérie na konci 3. století př. n. l. narazili Římané na místní iberské obyvatelstvo, které se v průběhu předchozích staletí částečně smísilo s Kelty, z čehož vznikla keltiberská kultura typická pro předřímskou Hispánii. Středomořské pobřeží bylo už od 8. století př. n. l. kolonizováno Féničany a Kartaginci. Rovněž Řekové založili v Hispánii několik osad. K etnické pestrosti poloostrova přispěli i samotní Římané, kteří zde zakládali vlastní města, v nichž se usazovali italští a latinští osadníci. Od 3. století je prokázána taktéž přítomnost židovských artefaktů. Kulturní rozmanitost ještě umocnil příchod Germánů v 5. století, po nichž měli o několik staletí později následovat maurští nájezdníci ze severní Afriky.\n\nNejpopulárnějšími božstvy v římské Hispánii byly bohyně Isis a Magna Mater – velká matka. Silnou oblibu si zachovávali rovněž kartaginsko-féničtí bohové Melkart a Tanit-Caelestis. Římský pantheon záhy přejal zdejší náboženské kulty (Melkart se tak stal Herkulem, jehož Římané přebrali pro změnu od Řeků). V Hispánii bylo silně rozšířeno uctívání Baala Hammona, jenž byl nejvýznamnějším bohem v Kartágu. Také další egyptští bohové, jako třeba Bes a Osiris, tady měli silný vliv.\n\n\n"}
{"id": "221719", "url": "https://cs.wikipedia.org/wiki?curid=221719", "title": "Ekomuzeologie", "text": "Ekomuzeologie\n\nEkomuzeologie se snaží muzejními prostředky zachytit dokumentaci přírody a společnosti na určitém teritoriu za přímé účasti komunity. Zahrnuje historický, památkový i přírodovědecký aspekt. Zabývá se sbíráním, dokumentováním, zkoumáním, konzervováním a prezentováním přírodní a kulturní situace.\n\nPrvní definici ekomuzeologie vytvořil v roce 1971 Huges de Varine, kdy pro francouzské Ministerstvo životního prostředí definoval slovo \"ecomuseé\". Propagátorem ekomuzeologie je Georges Henri Riviere. Vzorové ekomuzeum bylo založeno v Le Creusot jako představitel účinků průmyslového rozvoje na hospodářské, sociální a kulturní poměry daného území.\n\nZáměrem ekomuzeologie je vytvoření ekomuzeí. Ekomuzeum pracuje interdisciplinárně, vztahuje se na definované teritorium. Obyvatelé tohoto teritoria jsou zapojováni do různých aktivit.\n\n\n"}
{"id": "221720", "url": "https://cs.wikipedia.org/wiki?curid=221720", "title": "Robert Garrett", "text": "Robert Garrett\n\nRobert S. Garrett (24. června 1875 Baltimore, Maryland – 25. dubna 1961 tamtéž) byl americký atlet, jeden z nejvýznamnějších atletů přelomu 19. a 20. století, když na 1. letních olympijských hrách 1896 v Athénách získal dvě zlaté a dvě stříbrné medaile a na následujících hrách 1900 v Paříži připojil ještě dvě bronzové medaile. Tyto medaile získal v soutěžích vrhačských (koule, disk) a skokanských (dálka, výška a trojskok z místa).\n\nGarrett pocházel ze zámožné rodiny v Marylandu a studoval na Princetonské univerzitě. Během studií vynikl v atletických disciplínách a stal se kapitánem atletického týmu Princetonské univerzity již jako junior. Garrett byl především koulař, soutěžil však i ve skokanských disciplínách.\n\nNa olympiádě v Athénách Garrett zvítězil v hodu diskem i vrhu koulí, byl stříbrný ve skoku do dálky a do výšky. O rok později (1897) se stal mistrem USA ve vrhu koulí. Na olympiádě 1900 obsadil ještě třetí místo ve vrhu koulí a v trojskoku z místa. Byl přihlášen i do týmové soutěže v přetahování lanem, ale protože se tato soutěž konala v době, kdy tři z členů týmu USA bojovali v hodu kladivem, družstvo USA nenastoupilo.\n\nPo skončení sportovní kariéry se Garrett stal bankéřem a mecenášem vědy, zvláště archeologie a historie. Pomáhal financovat a organizovat archeologické expedice v Sýrii vedené dr. Johnem M. T. Finneyem. Jeho koníčkem bylo sbírání středověkých a renesančních rukopisů. V roce 1942 pak mohl věnovat Princetonské univerzitě na 10 000 rukopisů včetně včetně šestnácti vzácných řeckých rukopisů z Byzance, které obsahovaly mimořádně krásné příklady byzantské iluminace.\n\nKdyž se rozhodl Garrett jet na olympiádu do Athén, profesor W. M. Sloane mu doporučil zkusit i hod diskem. O disku však Garrett věděl pouze z knih. Proto si nechal udělat tréninkový disk u kováře, jenže vážil plných 14 kg a Garrett jím nemohl dohodit na sebemenší vzdálenost. Jel proto do Athén bez jediného zkušebního hodu. Cestu zaplatil ze svých prostředků i dalším třem atletům USA – F. Laneovi, H. Jamisonovi a A. Tylerovi. Teprve v Řecku zjistil, že soutěžní disk váží asi 5 kg; rozhodl se, že diskem házet bude.\n\nSoutěž se konala 6. dubna za účasti 11 atletů ze 6 zemí. Řečtí diskaři se učili házet podle starověkých soch a maleb, jejich styl byl plný krásy a diváky nadchl. Robert Garrett nevěděl, co s diskem počít, a nakonec hodil stylem, jakým byl zvyklý vrhat kouli. Dal do hodu ohromnou sílu a všechny soupeře i sebe překvapil. Jeho první dva pokusy byly rozpačité a nemotorné. Místo aby disk kopíroval povrch země, vyletěl vzhůru a dopadl těsně u obecenstva. Soupeři neskrývali veselí. Závěrečný pokus byl provázen hlomozem publika. Ale Garrett jím přehodil o 19 cm vedoucího Řeka Panagiotise Paraskevopoula. Garretův výkon byl 29,15 m, Paraskevopoulův 28,95 m. Třetí byl další Řek Sotirios Versis výkonem 27,78 m.\n\nSoutěž ve vrhu koulí se konala 7. dubna. Zúčastnilo se jí sedm atletů ze čtyř zemí. Oba Řekové získali medaili, Robert Garrett zvítězil jen těsně (11,22 m) před Řekem Miltiadem Gouskosem (11,20 m) a dalším domácím borcem Georgiem Papasideriem (10,36 m).\n\nStejný den 7. dubna se konala i soutěž ve skoku do dálky. Přihlásilo se devět závodníků z pěti zemí. Tři Američané svedli boj o medaile. Zvítězil Ellery Clark (635 cm) před Robertem Garrettem (600 cm) a Jamesem Connollym (584 cm).\n\n10. dubna se uskutečnila soutěž ve skoku do výšky. Skákalo pět závodníků ze tří zemí. Američané si rozdělili opět všechny medailové příčky, stejně jako ve skoku do dálky zvítězil Ellery Clark výkonem 181 cm, o druhé místo se podělili Robert Garrett a James Connolly shodným výkonem 165 cm. Třetí místo pak nebylo vyhlášeno.\n\nSoutěž se uskutečnila ve dnech 14. a 15. července. Přihlášeno bylo 11 atletů z pěti zemí. Kvalifikací prošlo pět nejlepších koulařů do finále. Robert Garrett v ní skončil na třetím místě s výkonem 12,37 m. Finále uskutečnilo v sobotu, a proto odmítli Garrett a McCracken jako studenti amerických univerzit startovat. Protože se však výsledky kvalifikace do finále započítávaly, stačily jim na medailová umístění. Zvítězil Richard Sheldon (USA) výkonem 14,10 m, druhý byl Josiah McCracken (12,85 m), třetí Robert Garrett (12,37 m).\n\nRobert Garrett byl mezi 16 přihlášenými z osmi zemí i v soutěži diskařů. Svůj disk nejprve hodil mezi stromy a pak už neměl platný pokus. Soutěž v disku vyhrál Maďar Rudolf Bauer před Čechem F. Jandou-Sukem a Sheldonem z USA.\n\nMezi deseti účastníky soutěže v trojskoku z místa 16. července dominoval stejně jako v ostatních skocích z místa Američan Ray Ewry skokem 10,58 m, druhý byl jeho krajan Irving Baxter (9,95 m), třetí Robert Garrett (9,50 m).\n\n\n"}
{"id": "221721", "url": "https://cs.wikipedia.org/wiki?curid=221721", "title": "Futurama (video hra)", "text": "Futurama (video hra)\n\nFuturama je 3D hra na Xbox a PlayStation 2 založená na seriálu \"Futurama\". Původně byla také plánována verze pro GameCube.\n\nMom koupila Planet Express a tým Frye, Bender, Leely a Zoidberg se snaží překazit její plány na ovládnutí vesmíru.\n\n\n\nPo sesbírání 25 platidel získá postava extra život\n\n"}
{"id": "221726", "url": "https://cs.wikipedia.org/wiki?curid=221726", "title": "Lotus", "text": "Lotus\n\nLotus je britský výrobce sportovních a závodních vozů založený v Hethelu v hrabství Norfolk. Společnost je známá navrhováním a stavěním výrazných závodních a sériových vozů, které vynikají skvělou ovladatelností a extrémně nízkou hmotností.\n\nSídlo společnosti je 16 km jižně od Norwich ve východní Anglii a byla založena jako Lotus Engineering Ltd. vlivným inženýrem Colinem Chapmanem v roce 1952. První továrna společnosti byla ve staré stáji za železničním hotelem v Hornsey. Tým Lotus se aktivně a velmi konkurenceschopně účastnil Formule 1 od roku 1958 do roku 1994. V šedesátých letech se společnost přestěhovala do moderní továrny s testovací dráhou v Hethelu blízko Wymondhamu. Toto místo je na bývalé základně RAF a testovací trať je na části bývalé ranveje.\n\nChapman zemřel v roce 1982 ve svých 54 letech na infarkt. Narodil se v rodině hostinského a zemřel jako bohatý průmyslník v poválečné Británii. Tento výrobce automobilů postavil desítky ze stovek úspěšných závodních i silničních vozů a sedmkrát zvítězil ve formuli jedna. V době před smrtí byl spojován se skandálem kolem značky DeLorean kvůli používání státních dotací na výrobu vozů De Lorean DMC-12 pro které Lotus navrhl podvozek.\n\nV roce 1986 byla společnost koupena firmou General Motors. 27. srpna 1993 GM prodala Lotus za 30 milionů liber lucemburské společnosti A.C.B.N. Holdings S.A., kterou kontroloval italský obchodník Romano Artioli, který také vlastnil Bugatti. Roku 1996 byl majoritní podíl v Lotusu prodán Protonu, malajsijskému výrobci automobilů. Od května 2017 vlastní většinový podíl Lotusu čínská firma Geely.\n\nSpolečnost také nabízí své služby dalším automobilkám, například pro koncern GM navrhla a vyvinula čtyřválcový motor, který se uplatňuje ve vozech Opel, Vauxhall a Saab.\n\n\n\n"}
{"id": "221728", "url": "https://cs.wikipedia.org/wiki?curid=221728", "title": "Anatol", "text": "Anatol\n\nAnatol je mužské křestní jméno řeckého původu. Pochází z řeckého slova \"anatolé\" a vykládá se jako „východní, muž z východu“.\n\nPodle maďarského kalendáře má svátek 3. června.\n\nAnatolek, Tolek, Tolja\n\n\n"}
{"id": "221737", "url": "https://cs.wikipedia.org/wiki?curid=221737", "title": "Evangelický kostel (Třebíč)", "text": "Evangelický kostel (Třebíč)\n\nTřebíčský evangelický kostel na Bráfově třídě je chrámem Páně sboru Českobratrské církve evangelické v Třebíči.\n\nV roce 1897 byl založen spolek Jednoty bratrské v Třebíči a v roce 1902 město Třebíč prodalo pozemky na stavbu bratrské modlitebny. Původně měl být postaven sborový dům dle návrhu architekta Jurkoviče, ale posléze bylo rozhodnuto, že bude postaven kostel. Bylo prodlouženo povolení ke stavbě z roku 1903 a byl vybrán plán stavby dle architekta Zlatohlávka z Vídně či ze Záhřebu., stavitelem byla třebíčská firma Kosík. Stavba započala v září 1909, kostel pak byl dostavěn v roce 1910, kolaudován byl 12. srpna. Vnitřní zařízení kostela provedla firma K. Hrušky z Brna, současně byla i instalována elektřina.\n\nDne 15. srpna 1910 byl kostel slavnostně otevřen a posvěcen, slavnosti se zúčastnil superintendant Ferdinand Císař a slavnostní kázání vedl Josef Dobeš z Nového Města. Během první světové války došlo k zabavení píšťal z varhan a mosazný moždíř, zbylé věci z drahých kovů byly zakopány na zahradě fary. V listopadu 1919 pak byla odeslána žádost o založení samostatného sboru a na konci března 1920 bylo založení sboru schváleno. Dne 13. října 1929 byla odhalena pamětní deska na zdi kostela k 300 letům odchodu třebíčských evangelíků do exilu. Ta byla v létě roku 1942 zakryta a budova byla označena českým i německým nápisem.\nOdhalena byla na začátku roku 1946. V létě 1947 byla provedena oprava fasády kostela, na jaře 1948 pak byly v kostele opraveny varhany, naladěny a doplněny novými píšťalami. Stejně tak byla upravena elektrická síť a převedena na 220 voltů, stejně tak byla v létě 1949 opravena fasáda sborového domu. V srpnu 1950 byl kostel znovu rekonstruován, byl vymalován interiér kostela. V květnu 1954 pak byly rekonstruovány varhany a v létě téhož roku byl rekonstruován balkon na sborovém domě skrz který zatékalo do budovy. V srpnu 1956 byla započata rekonstrukce fasády kostela, ta pokračovala až do listopadu téhož roku a již příští rok došlo k poničení fasády kostela. V roce 1960 však došlo také k oslavám sedmdesáti let od prvních sloužených bohoslužeb v třebíčském sboru, padesáti let od dostavby kostela a také čtyřiceti let od založení samostatného sboru v Třebíči.\n\nV roce 1970 došlo k částečné rekonstrukci budovy kostela, kdy došlo k výmalbě dle návrhu faráře Jiřího Zejfarta a také k opravám elektrické instalace. V roce 1976 se zavedlo svépomocí vytápění kostelních lavic v \"Tardyho síni\".\n\nV létě 1977 pak došlo ke svépomocné opravě fasády kostela a plechové střechy. V roce 1983 došlo ke komplexní opravě sborových varhan z roku 1849. Také byla opravena terasa a střecha sborového domu, opět svépomocí – stejně jako oprava varhan. V létě 1988 roku byl do sborového domu zaveden plyn a byty a ostatní místnosti ve sborovém domě začaly být vytápěny plynem.\n\nZe západního průčelí kostela se tyčí věž, ovšem bez zvonů. Pod ní je hlavní vchod. Sám kostel má jedinou loď se třemi řadami lavic obrácenými ke stolu Páně a kazatelně. Výzdoba a zařízení jsou evangelicky prosté. V roce 1915 byla napravo od vchodu do kostela umístěna pamětní deska ku příležitosti pětistého výročí upálení Mistra Jana Husa. Budovu fary pak hned příští rok po jejím dokončení osadili pamětní deskou připomínající třísté výročí hromadného odchodu Českých bratří z Třebíčska do vyhnanství.\n\nDo kostela se vchází z ulice Kateřiny z Valdštejna, na faru přímo z Bráfovy třídy. Vjezd do garáže je z ulice Kostnické. Na jaře 1928 sbor získal povolení pro stavbu tohoto domu a v březnu 1928 začaly přípravné práce pro stavbu, v létě téhož roku byla hotova hrubá stavba a 29. prosince 1928 byla stavba zkolaudována. Součástí sborového domu byl kostelnický byt, farářský byt, místnost pro biblické vzdělávání a vzdělávání mládeže a také tzv. \"Tardyho síň\" pro větší shromáždění.\n\nV roce 1965 došlo k rekonstrukci sborového domu, tj. fary – bylo zavedeno ústřední vytápění, byla vybudována kotelna, komín a sklad na uhlí. Současně také byl rozšířen byt kostelníka a bylo upraveno sociální zařízení sborového domu. V roce 1973 také došlo k rekonstrukci sborového domu a o rok později došlo k opravám fasády fary a to \"svépomocí\" členů sboru, kteří si zapůjčili seniorátní lešení z vedlejšího seniorátu. Dne 22. ledna 1976 vybuchla propanbutanová bomba na faře a následně vypukl požár, ten poničil téměř celý byt faráře. Farář Trusina utrpěl popáleniny, se kterými byl na tři týdny hospitalizován v nemocnici. Byt se stal neobyvatelným a tak se rodina faráře Trusiny přestěhovala do bytu rodiny Slámovy. \n\n"}
{"id": "221745", "url": "https://cs.wikipedia.org/wiki?curid=221745", "title": "Thimbú", "text": "Thimbú\n\nThimbú ( nebo ) je hlavní město Bhútánu a také název okolního údolí a oblasti Thimphu District. S populací 79 185 obyvatel (2005) je to největší populační centrum v zemi. Thimbú se nachází na středozápadě Bhútánu v nadmořské výšce 2320 m. Název bývá nejčastěji přepisován do latinky jako Thimphu.\n\nVe městě se prodávají jen jedny noviny \"Osvícení\" a zajímavostí také je, že toto je jediné hlavní město na světě, kde není ani jeden semafor. Město je druhé nejbohatší v zemi hned po Paru. Město nemá vlastní letiště, ale využívá letiště v Paru, které je 54 km daleko.\n\nMěsto se nachází v údolí řeky Wang Chuu, v Indii zvané Raidāk. Průměrná nadmořská výška údolí je 2300 m.\n\nVzhledem k vysoké nadmořské výšce je klima velmi mírné, průměrná červencová teplota je 20.2 °C, průměrná lednová teplota 4.9 °C. Město leží v monzunovém pásu, podobně jako většina jižní Asie. Prší přibližně od poloviny června do září. Průměrný srážkový úhrn činí 1427 mm.\n\n"}
{"id": "221746", "url": "https://cs.wikipedia.org/wiki?curid=221746", "title": "Velká Polom (tvrz)", "text": "Velká Polom (tvrz)\n\nVodní tvrz ve Velké Polomi je renesanční vodní tvrz, jejíž zachovalá zřícenina se nachází ve východní části obce Velká Polom v okrese Ostrava-Město, nedaleko hlavní silnice mezi Ostravou a Opavou. \n\nVše nasvědčuje tomu, že původní vodní tvrz zde byla postavena někdy koncem 13. století. Ve své době byla chráněna pěti rybníky a 6 metrů hlubokým a místy 10 – 17 metrů širokým vodním příkopem. Objekt této bývalé tvrze se nachází na břidlicové skále jako nedílná součást bývalého vrchnostenského dvora. Samotnou stavbu tvoří masivní kamenná jednoposchoďová budova se základovými zdmi 1 -2 metry silnými. Vnější rozměry objektu činí cca 36 x 34,5 metrů. Prostora vnitřního nádvoří má rozměry cca 16 x 19 metrů. V severním rohu nádvoří se doposud nachází studna o průměru 1,8 metrů neznámé hloubky (dnešní hloubka je asi 4 metry). Většina vnitřních stěn objektu přimykajících k nádvoří tvoří zdi přes 1 metr silné. Na všech čtyřech vnějších rozích objektu se dochovaly masivní kamenné opěrné pilíře s půdorysným základem cca 1,6 x 2,9 metrů a výšce 6,5 metrů. Pátý dochovaný pilíř se nachází na severní straně vnější zdi a byl zřejmě zbudován později. Převážná většina celého objektu vyjma nádvoří je podsklepena. Kamenné sklepy mají zčásti dochovanou valenou klenbu. Vstup do objektu byl zabezpečen z jihovýchodní strany přes dochovanou vstupní bránu o šířce 2,5 metrů a současné výšce 2,5 metrů, v horní části uzavřenou plochým obloukem. Přístup do nádvoří pak procházel chodbou v palácové části o přibližně stejných rozměrech.\n\nTvrz v minulosti prošla několika úpravami. V průběhu 14. století dostala tvrz podobu kamenného dvoupatrového čtyřúhelníka s nádvořím, jenž se velikostí blížil menšímu hradu. Vnější stěna tvrze měla délku 48 m, vnitřní 15 m, zdi byly silné 2 m, vodní příkopy kolem objektu byly 6 m hluboké a 8 – 10 m vysoké. Budova byla pravděpodobně dvoupatrová, zakončená po svém obvodu cimbuřím a její výška je odhadována na 15 m. jako hospodářské zázemí tvrze byl zřejmě současně s ní vybudován dvůr. V minulosti tvrz obývaly knížecí rody vládnoucí na velkopolomském panství. Tak tomu bylo až do roku 1680, kdy tvrz odkoupil hrabě Jiří Štěpán Bruntálský z Vrbna, který ovšem tvrz neobýval. Tvrz tedy zůstala sídlem vrchnostenského purkrabího a část jejího areálu využili pro své potřeby zaměstnanci vrchnosti sládek z pivovaru. Po smrti hraběte Jiřího Štěpána tvrz kolovala v rukou různých majitelů, kteří ale o tvrz nejevili zájem, až skončila v rukou rodu Vlčků (Wilczků). Roku 1805 bylo velkolpolomské panství spojeno s okolními panstvími a tvrz přestala být sídlem správy panství a byla dána za obydlí polesnému Karlu Stupkovi a za sýpku. V majetku hrabat Wilczků zůstala tvrz až do roku 1924 a sloužila nadále jako sýpka a obydlí dvorské čeledi. V rámci první pozemkové reformy získal tvrz pan Kubíček. Tvrz byla stále památkově udržovaná a přečkala bez pohromy i období druhé světové války. Po roce 1948 byla s pozemky bývalého zbytkového statku začleněna do majetku ČSSS. Toto období znamenalo úpadek tvrze. Nový majitel (státní statky Hlučín) se o objekt nestaral, obyvatelé, kteří v něm ještě v 50. letech žili, jej postupně devastovali a nakonec v 60. letech 20. století tvrz zpustla. \nBěhem 70. a 80. let 20. století byly organizovány brigády v rámci hnutí Brontosaurus, při nichž byl upravován terén kolem tvrze a v ní samotné a připravovaly se projekty na zahájení větších oprav objektu. Došlo ovšem k sesuvu jedné z obvodových stěn tvrze, pravděpodobně v důsledku podmáčení základů vodou z vodního příkopu kolem tvrze. Po pádu této stěny se objekt proměnil ve zříceninu.\nPo roce 1989 byla tvrz v rámci restituce vrácena panu Kubíčkovi, který ovšem neměl finance na opravu objektu a tak jej odprodal. Jedním z prvních zájemců byl pan Schulhauzer, který ale pro nedostatek finančních prostředků nebyl schopen renovace tvrze. Novým majitelem se tedy stal pan Sekanina, který koupil tvrz i sýpku (židovnu – jedním z majitelů byl žid). Pan Sekanina zamýšlí provést renovaci tvrze. Ve spolupráci s architekty představil obecnímu úřadu Velké Polomi návrh budoucího náměstí v místě dnešní tvrze. V tomto návrhu je zakomponována tvrz se sýpkou jako součást komplexu obecního úřadu. Také se uvažuje, že by v prostorách tvrzi mohlo vzniknout muzeum. Každopádně by tento projekt pomohl ke zviditelnění obce v rámci regionu a přispěl by k rozvoji systému služeb obce.\nRekonstrukce tvrze by měla být v budoucnu prováděna ve spolupráci s Národním památkovým ústavem. Problémem jsou vysoké finanční náklady spojené s rekonstrukcí. Je možné, že nový majitel nebude schopen rekonstrukci financovat a dojde k devastaci historické památky. V obci vznikla skupina nadšenců, kteří mají snahu tvrz zachovat. Jejich úsilí je směřováno převážně na možnosti získání grantů a finanční podpory na záchranu tvrze. \n\n\n"}
{"id": "221752", "url": "https://cs.wikipedia.org/wiki?curid=221752", "title": "Anýzovka", "text": "Anýzovka\n\nAnýzovka je obvykle čirý alkoholický nápoj jantarové barvy. Anýzové nápoje jsou vyráběny většinou na bázi badyánu, jehož éterické oleje se zkvasí s cukrem a projdou destilací. Poté jsou přimíchány extrakty z různých bylin (např. máty, meduňky) a neutrální alkohol.\n\n\n"}
{"id": "221755", "url": "https://cs.wikipedia.org/wiki?curid=221755", "title": "Pastis", "text": "Pastis\n\nPastis je druh anýzového alkoholického nápoje francouzského původu. Tento francouzský národní nápoj uvedený na trh roku 1932 Paulem Ricardem měl nahradit v té době zakázaný absint. Pastis je obvykle čirý s jantarovou barvou, avšak smíchaný s vodou se stává mléčně bílým. Obsah alkoholu je 40%.\n\n\n"}
{"id": "221756", "url": "https://cs.wikipedia.org/wiki?curid=221756", "title": "30 Seconds to Mars", "text": "30 Seconds to Mars\n\n30 Seconds To Mars je americká rocková kapela pocházející z Los Angeles ze státu Kalifornie, která vznikla v roce 1998. Skupina zatím vydala pět studiových alb a dvě EP desky.\n\nKalifornská rocková kapela 30 Seconds To Mars vznikla roku 1998 jako malý rodinný projekt. Jared Leto jako kytarista, zpěvák a textař a jeho starší bratr Shannon jako bubeník. Zprvu to vypadalo pouze jako nevinná zábava, ale brzy se ke kapele přidali Matt Wachter, Solon Bixler a Kevin Drake. Skupina podepsala smlouvu s EMI a již v roce 2002 vydala své první album s názvem 30 Seconds To Mars. Brzy na to odešli z kapely oba kytaristé a na jejich místo nastoupil Tomo Miličevíć. V této době si kapela získala spousty věrných fanoušků a začala se pomalu připravovat na svůj velký přelom.\n\nDebutové album skupiny 30 Seconds to Mars se stejnojmenným názvem bylo vydáno v roce 2002. Na albu spolupracovali s Bobem Erzinem (slavný kanadský hudební producent) a Brianem Virtuem. Kontaktovali Ezrina kvůli jeho předešlé spolupráci s Pink Floyd, Kiss a Alice Cooper. Cítili, že on je jediný, kdo by jim mohl pomoci zachytit velikost a rozsah, který chtějí na jejich debutovou nahrávku zachytit. Ještě předtím než album vyšlo, byli pozváni americkou rockovou kapelou Puddle of Mudd k otevření šesti-týdenního turné na jaře roku 2002.\n\nV pořadí druhé album A Beautiful Lie bylo vydáno 30. srpna 2005. Jelikož bylo album hotovo již 5 měsíců před oficiálním datem vydání, rozhodli se členové kapely doplnit je o dvě bonusové písně a to \"Battle of One\" a \"Hunter\" (cover verze písně od Björk). K další propagaci skupiny bylo vydáno 12 tzv. \"golden tickets\", které umožňovaly držiteli volný vstup do zákulisí během koncertu i po něm. Možnost zakoupit si „golden ticket“ mají fanouškové dodnes.\n\nPři natáčení klipu A Beautiful Lie potřebovala skupina 192 pojištění. Pracovala ve velmi nepříznivých podmínkách asi 200 mil od polárního kruhu v Gronsku\n\n31. srpna 2006 vyhrála kapela cenu MTV2 Award za píseň \"The Kill\", za kterou byli také dvakrát nominováni na cenu MTV Video Music Award. V tomto videu jsou vidět jasné prvky z filmu Osvícení. Album A Beautiful Lie bylo vydáno již v lednu 2007 jako platinové a to za prodej více než milionu kopií.\n\nV říjnu 2007 se skupina vydala na tour pod názvem \"Welcome to the Universe\". 20. listopadu 2007 uvedla stanice MTV2 v premiéře nový videoklip k písni \"From Yesterday\". Tímto videoklipem se 30 Seconds to Mars stala první americkou rockovou kapelou, která kdy natáčela v Číně.\n29. dubna 2007 získala kapela hned dvě ceny MTV Australia Video Music Award. Video „The Kill“ jim přineslo cenu za „Nejlepší rockové video a „Video roku“.\n\n12. června 2007 koncertovali v Praze v Sazka Aréně jako oficiální host skupiny Linkin Park.\n\nAčkoli bylo vydání zatím posledního alba několikrát posouváno, 8. prosince 2009 vyšlo dlouho očekávané album pod názvem This Is War.\n19. února 2010 se skupina 30 Seconds to Mars vydala na celosvětové turné pod názvem Into the Wild Tour.\n\n18. března 2010 vystoupila kapela 30 seconds to Mars podruhé v Praze, poprvé samostatně. Jejich píseň Kings and Queens se stala hlavním motivem animovaného filmu režiséra Zacka Snydera nazvaném Legenda o sovích strážcích \"(z anglického Legend of the Guardians)\", natočeného na motivy příběhů o sovích strážcích americké spisovatelky Kathryn Lasky, která pro toto své dílo čerpala inspiraci z artušovských legend.\n\n\n\n\nLogem kapely je fénix (který pojmenovala kapela \"Mithra\"), který nese latinský nápis \"Provehito in Altum\", motto kapely. S vydáním nového alba This Is War 30 Seconds to Mars představila nové logo tzv. Tria, který vyznačuje především kapelu se třemi členy jakožto tři strany trojúhelníku.\n\nKapela vytvořila závěrečný song Echelon ve filmu \"The Core\"(2003).\n\n\n\n\n\n\n\n"}
{"id": "221757", "url": "https://cs.wikipedia.org/wiki?curid=221757", "title": "El Ajedrecista", "text": "El Ajedrecista\n\nEl Ajedrecista [el achedresista] byl šachový automat, který dokázal řešit některé druhy koncovek. Sestrojil jej Leonardo Torres y Quevedo v roce 1912 a širší veřejnosti byl předveden na Světové výstavě v Paříži v roce 1914. V roce 1915 o něm referoval časopis \"Scientific American\".\n\nZ dnešního pohledu se jedná o velmi jednoduchý automat, ale ve své době se jednalo o pozoruhodného předchůdce dnešních algoritmů umělé inteligence. Dokázal vyhrát koncovku krále a věže proti lidskému hráči. Neobjevil sice vždy nejkratší řešení, ale matoval spolehlivě. Na rozdíl od předchozích slavných strojů (Turek, Ajeeb a Mephisto), které byly obsluhovány skrytým člověkem, se zde jednalo o skutečný automatický stroj.\n\nStroj i jeho kopie, sestavená konstruktérovým synem, jsou dodnes zachovány v Madridu.\n\n\n"}
{"id": "221763", "url": "https://cs.wikipedia.org/wiki?curid=221763", "title": "Raki", "text": "Raki\n\nRaki je druh anýzového alkoholického nápoje osmanského původu. Tento turecký národní nápoj se řadí k nejkonzumovanějším tureckým alkoholickým nápojům.\n\nRaki je čirá anýzová pálenka ze zkvašených vinných hroznů. Většinou se pálí nadvakrát, přičemž před druhou destilací se přidá anýz a další koření a byliny. Obsah alkoholu se pohybuje mezi 40–45 %. Raki se může pít neředěná, avšak v Turecku je častějším způsobem smíchání raki s vodou v poměru cca 1:1, čímž vznikne mléčně bílý drink (v angličtině označovaný Lion's milk).\n\n\"Rakije je souhrnný název pro tradiční ovocné pálenky na Balkánském poloostrově. Typická je hlavně pro Chorvatsko, Srbsko, ale i Itálii, Řecko, Rumunsko, Turecko atd. Rakije se užívá pro své léčivé účinky, zejména na trávení (v malém množství). V některých oblastech s tradiční výrobou zahajují starší lidé nový den s panákem vlastnoručně vyrobené pálenky.\" (Petra Karešová)\n\nV zemích na blízkém východě a Indii se vyrábí arak, což je podobné pití jako rakije a název má společný původ.\n\n"}
{"id": "221770", "url": "https://cs.wikipedia.org/wiki?curid=221770", "title": "Rakije", "text": "Rakije\n\nRakije, též rakija, je destilovaný alkoholický nápoj oblíbený zejména v jihovýchodní Evropě. Je všeobecně považována za národní nápoj v Albánii, Bosně a Herzegovině, Bulharsku, Černé Hoře, Chorvatsku, Kosovu, Severní Makedonii a v Srbsku.\n\nVyrábí se destilací zkvašeného ovoce. Mívá obvykle kolem 40 % obsahu alkoholu, avšak rakija pálená podomácku bývá běžně silnější, mezi 50 a 60 %.\n\nPůvod rakije není znám. Její jméno je odvozeno z tureckého slova \"rakı\", které pochází z arabského výrazu pro kondenzaci jako poslední fázi destilace. Může však znamenat i \"kondenzovanější\", tedy s vyšším procentem alkoholu než nápoje běžně podávané v tradičních krčmách, což bylo obvykle víno. V současnosti není jasné, kde rakije vznikla. Převládá domněnka, že se tak stalo na Balkáně v době osmanské okupace oblasti. Mnohé tamější národy se snaží ostatní přesvědčit, že to bylo právě na jejich území.\n\nAni význam termínu rakije není jednotný. Zatímco v Turecku a v Řecku se vztahuje ke specifickému anýzovému alkoholickému nápoji raki, v západní části Balkánského poloostrova jde o obecný výraz pro celou škálu ovocných pálenek. Není-li to blíže upřesněno, jedná se mnohdy o slivovici.\n\n"}
{"id": "221775", "url": "https://cs.wikipedia.org/wiki?curid=221775", "title": "Sambuca", "text": "Sambuca\n\nSambuca (výslovnost /sambuka/) je druh sladkého anýzového likéru italského původu. Od ostatních anýzových alkoholických nápojů se liší hlavní přísadou, kterou tvoří černý bez. Název nápoje je odvozen od latinského slova \"Sambucus\" (černý bez). Obsah alkoholu se pohybuje mezi 38 a 42 %. Tento nápoj je hodně sladký a nejčastěji se pije s kávovými zrny.\n\n\n"}
{"id": "221778", "url": "https://cs.wikipedia.org/wiki?curid=221778", "title": "Kostel svatého Fabiána a Šebestiána (Liboc)", "text": "Kostel svatého Fabiána a Šebestiána (Liboc)\n\nŘímskokatolický kostel svatého Fabiána a Šebestiána v Praze-Liboci se nachází v ulici Libocká. Původně byl románský, nově je vystaven klasicistně v letech 1842-1844.\n\nVesnice Liboc (\"villa Lubocz\") byla spolu s jinými darována klášteru benediktinů v Břevnově již v zakládací listině z roku 993; listina je však falzem ze 12. století, odráží tedy situaci té doby. Analogicky k dalším vsím tohoto kláštera je tedy pravděpodobně, že kostel byl postaven v době románské. Dosvědčily to četné archeologické nálezy raně středověkého osídlení z blízkosti kostela a z klášterního dvora. Také zasvěcení kostela sv. Fabiánovi a sv. Šebestiánovi je pro období od konce 11. do 1. poloviny 13. století typické.\n\nPodle nespolehlivých zpráv Václava Hájka z Libočan měl být kostel založen již roku 992 knížetem Boleslavem II. na místě, kde pohanský pán Hradoboj z Ruzyně nechal zabít kněze a misionáře Prostivoje. Následujícího roku měla být celá ves Liboc i s kamenným kostelem předána břevnovskému klášteru. \n\nRoku 1421 pražská obec Liboc břevnovskému klášteru odňala a v kostele začali působit utrakvističtí kněží. Po rekatolizaci dal kostel někdy mezi lety 1651–1685 obnovit nejvyšší purkrabí Bernard z Martinic a duchovní správa kostela připadla nejdříve faráři kostela Matky Boží před Týnem a následně františkánům u kostela Panny Marie Sněžné.\n\nVlastní farnost vznikla v Liboci až roku 1702. Libocký farář zprvu spravoval také Bohnice, úkolů na něj kladených však bylo příliš, a tak se roku 1738 Bohnice od libocké farnosti odloučily. I tak k libocké farnosti v následujících desetiletích přináležela Ruzyně, Nebušice, Vokovice, Veleslavín, Řepy, Bílá Hora, Stodůlky, Košíře a Motol. Od konce 18. století se sice okrsek libocké farnosti začal zmenšovat, přesto však kapacita kostela přestávala vystačovat. Kostel byl navíc vlhký a tmavý, protože jeho podlaha se nacházela pod úrovní terénu.\n\nFarář František Lampa proto nechal vypracovat plány nového kostela, který by místo dosavadních 250–300 pojal 620 věřících. Roku 1842 byl starý kostel úplně zbourán a na jeho místě začal stavitel Karel Brusta stavět kostel nový. Oltářní obraz namaloval Josef Vojtěch Hellich a varhany vyhotovil pražský varhanář Gartner. Nový kostel byl vysvěcen v neděli 20. října 1844. Zároveň byl zrušen přilehlý hřbitov, který byl přeložen na nový hřbitov u Hvězdy.\n\nRoku 1958 byl kostel zapsán do seznamu kulturních památek.\nFarní kostel a budovu fary převzali roku 1992 do své správy pražští kamelitáni, kteří je dali adaptovat. V 90. letech byla také rekonstruována sousední budova bývalých jeslí pro Domov Svaté rodiny mentálně postižených osob, jimž slouží dosud. \n\n\n\n"}
{"id": "221779", "url": "https://cs.wikipedia.org/wiki?curid=221779", "title": "Třída Kaiser", "text": "Třída Kaiser\n\nTřída Kaiser byla třída německých dreadnoughtů, které bojovaly v řadách Německého císařského námořnictva v první světové válce. Celkem bylo postaveno pět lodí této třídy. Šlo o první německé bitevní lodě s turbínovým pohonem a novým řešením dělových věží.\n\nZákladní koncepce třídy \"Kaiser\" odpovídala britským bitevním lodí tříd Neptune a Colossus. Zdá se, že Němci vědomě okopírovali tehdy nejnovější britský design. Lodě třídy \"Kaiser\" ale byly širší a díky pozměněnému řešení paluby měla jejich děla větší rozsah palebného pole. Všech pět lodí se účastnilo první světové války, čtyři z nich bojovaly v bitvě u Jutska a dvě v druhé bitvě u Helgolandské zátoky. Všechna plavidla této třídy byla potopena vlastní posádkou dne 21. června 1919 při tzv. Incidentu ve Scapa Flow.\n\n"}
{"id": "221781", "url": "https://cs.wikipedia.org/wiki?curid=221781", "title": "Johan Laidoner", "text": "Johan Laidoner\n\nJohan Laidoner (12. února 1884 – 13. března 1953) byl estonský vojevůdce a politik. Jeho hlavní zásluhou bylo úspěšné vedení protiofenzívy po sovětském útoku na Estonsko v roce 1918 až do konečného potvrzení estonské suverenity v roce 1920. Ve třicátých letech se angažoval v autoritativním režimu prezidenta Konstantina Pätse, vytvořeném v roce 1934 v reakci na pokus o fašistický převrat. (Fašistické hnutí Vapsů pod vedením gen. Andrese Larky). Ač šlo o autoritativní režim, byl nesrovnatelně mírnější, než pozdější sovětská hrůzovláda. Po obsazení Estonska Rudou armádou v roce 1940 byl zatčen a zemřel v sovětském vězení.\n\n\n"}
{"id": "221785", "url": "https://cs.wikipedia.org/wiki?curid=221785", "title": "Art Ross Trophy", "text": "Art Ross Trophy\n\nArt Ross Trophy je trofej udělovaná v zámořské NHL vítězi kanadského bodování.\n\nDlouhá léta byli v ledním hokeji evidováni pouze autoři branek. Teprve ve druhé polovině desátých let minulého století se rodina Patrickových postarala o změnu, když začala v PCHA připisovat po bodu i hráčům, kteří na branku přihrávali. NHL toto pravidlo přijala až ve své druhé sezoně a tak se v jejích análech objevilo oblíbené \"kanadské bodování\" v ročníku 18/19. Vítěz tohoto bodování pak získal vždy jakousi prémii, ale na svou trofej soutěž čekala marně. Až v roce 1941 věnoval manažer Boston Bruins – Art Ross pro NHL podivnou polévkovou mísu, která se podle něj měla stát putovní cenou pro nejlepšího střelce a nahrávače. Vypsání trofeje s sebou neslo i vypsání zvýšené prémie a NHL v té době bojovala o holé přežití, proto vedení ligy nepřijalo trofej zrovna nadšeně. Proto se trofej dočkala svého prvního vítěze až po sedmi letech, v roce 1948. Art Ross Trophy je jen jedna z mála trofejí, o níž se rozhoduje přímo na ledě. Při shodném výsledku dvou či více hráčů rozhoduje nejprve vyšší počet vstřelených branek, pak nižší počet sehraných zápasů a pokud ani toto nerozhodne, tak se lepším stává ten, kdo v sezoně vstřelil branku dříve.\n\n\n"}
{"id": "221788", "url": "https://cs.wikipedia.org/wiki?curid=221788", "title": "Vykmanov", "text": "Vykmanov\n\nNázev Vykmanov má více sídel:\n"}
{"id": "221789", "url": "https://cs.wikipedia.org/wiki?curid=221789", "title": "King Clancy Memorial Trophy", "text": "King Clancy Memorial Trophy\n\nKing Clancy Memorial Trophy je třetí nejmladší trofej, která je udělována v zámořské NHL hráči, v jehož osobě se nejlépe spojují hráčské a lidské kvality.\nTrofej je pojmenovaná na počest Francise M. \"King\" Clancyho, což je bývalý hráč, trenér i rozhodčí.\n"}
{"id": "221790", "url": "https://cs.wikipedia.org/wiki?curid=221790", "title": "Zbigniew Ziobro", "text": "Zbigniew Ziobro\n\nZbigniew Tadeusz Ziobro [zbigněv tadeuš žjobro] (* 18. srpna 1970 v Krakově) je polský právník a politik, zakladatel a předseda strany Solidarna Polska. Je poslanec Sejmu, ministr spravedlnosti (od 2015) a generální prokurátor (od 2016) Polska. V minulosti byl generálním prokurátorem a ministrem spravedlnosti ve vládách Kazimierza Marcinkiewicza a Jarosława Kaczyńského (2005-2007) a členem polské Národní justiční rady (orig. \"Krajowa Rada Sądownictwa\").\n\nSyn Jerzeho a Krystyny. Rané dětství a školní léta prožil ve městě Krynica-Zdrój (jeho otec byl ředitel tamního sanatoria). V roce 1994 ukončil studium na katedře práva a administrativy na Jagellonské univerzitě. Prokurátorskou praxi a zkoušky si odbyl na okresní prokuratuře v Katovicích.\n\nV letech 1998-2000 pracoval na generální celní inspekci, poté byl poradcem ministerstva vnitra (\"Ministerstwo Spraw Wewnętrznych i Administracji\" ve vládě Marka Biernackého. Od března do července 2001 byl náměstkem na ministerstvu spravedlnosti a jeden z nejbližších spolupracovníků ministra Lecha Kaczyńského. Po jeho demisi ministerstvo opustil.\n\nV roce 1997 zpracoval právní expertízu zadanou poslaneckým klubem Volební akce Solidarita ve věci rozhodnutí vojenské prokuratury o umoření řízení proti plukovníku Ryszardu Kuklińskému, odsouzenému za Polské lidové republiky k trestu smrti.\n\nV. 2. polovině 90. let publikoval tři články z oblasti práva: \"Przestępstwa na szkodę wierzyciela - kontrowersje interpretacyjne\" v měsíčníku Prokuratura i Prawo ze dne 31. 10. 1996, \"Mętne kryteria\" v deníku Rzeczpospolita (24. 11. 1998), \"Spór o nieznaczną ilość narkotyków\" opět v deníku Rzeczpospolita (4. 2. 1999).\n\nV roce 1999 spolu s Witoldem Gadowskim založil v Krakově Společnost Katon a Centrum pomoci obětem trestných činů, poskytující bezplatnou právní pomoc. Podílel se též na tvorbě programu „Bezpečný Krakov“, přijatý radou města Krakova v témže roce. Je autorem novelizace trestního zákoníku, která zostřila tresty za nejtěžší trestné činy.\n\nV roce 2001 se stal členem strany Prawo i Sprawiedliwość a byl zvolen do Sejmu za volební okrsek Krakov. Zasedal ve vyšetřovací komisi ustavené pro tzv. Rywinovu aféru. Vypracoval zprávu, podle kterého odpovědnost za nezákonnosti svázané s novelizací zákona o rádiovém a televizním vysílání nese premiér Leszek Miller, viceministryně kultury a šéfka premiérových poradců Aleksandra Jakubowska, ministr Lech Nikolski, předseda TVP Robert Kwiatkowski a tajemník polské Rady pro rozhlasové a televizní vysílání Włodzimierz Czarzasty. Sejm přijal zprávu 24. září 2004.\n\nV říjnu 2002 kandidoval za Právo a spravedlnost na post primátora Krakova, neprošel však do druhého kola. V parlamentních volbách v roce 2005 získal 120 188 hlasů a obhájil tak post poslance. Byl šéfem volební kampaně Lecha Kaczyńského v prezidentských volbách v témže roce.\n\nOd 31. října 2005 do 7. září téhož roku a poté opět od 11. října 2007 do 16. listopadu téhož roku byl ministr spravedlnosti a generální prokurátor Polska. Po polských parlamentních volbách v roce 2015 byl jmenován ministrem spravedlnosti.\n\nV roce 2006 získal titul člověk roku týdeníku Wprost.\n\n\n"}
{"id": "221791", "url": "https://cs.wikipedia.org/wiki?curid=221791", "title": "Ouzo", "text": "Ouzo\n\nUzo či ouzo ( je druh anýzového alkoholického nápoje, který vznikl v Malé Asii z tureckého raki a stal se řeckým národním nápojem. Svůj název pravděpodobně dostal podle nápisu \"Uso di Massiilia\", jenž byl na prvních exportních bednách do Marseille. Zkomolením tak vzniklo pojmenování uzo.\n\nVýrobou uza je proslulý hlavně ostrov Lesbos ležící u břehů Malé Asie. Právě tam bývá také někdy kladen vznik uza. Na ostrově je mnoho výrobců. Uzo je pálenka z matoliny (zbytků z vinných hroznů). Do destilátu se přidávají aromatické byliny a koření a především anýz. Kromě samotného anýzu se tak do pálenky přidávají třeba ještě semena fenyklu, koriandr, lékořice, máta, skořice, lískové ořechy, hřebíček, citrusové květy apod., někde se přidávají i rozinky. Obsah alkoholu bývá 40 %.\n\nV barech se také podává uzo smíchané s citrónem, vodou a sirupem. Jakmile se čiré uzo smíchá s vodou, změní se barva nápoje na mléčně bílou.\n\n\n"}
{"id": "221792", "url": "https://cs.wikipedia.org/wiki?curid=221792", "title": "Jarboe", "text": "Jarboe\n\nJarboe je americká zpěvačka a klávesistka, proslavená především coby členka legendární skupiny Swans. Její datum narození není známo. Jako samostatná umělkyně má za sebou od roku 1991 jak velké množství sólových alb, především experimentální povahy, tak celou řadu spoluprací s nejrůznějšími osobnostmi a soubory (viz diskografie), mezi kterými dominuje její spolupráce s industriál-hardcoreovou skupinou Neurosis. Objevuje se též na mnoha kompilacích, z nejvýznamnějších např. na albu, vytvořenému k poctě zakladatelům industriálu Throbbing Gristle (A Tribute to Throbbing Gristle) nebo na výroční kompilaci \"Tribute to Dead Can Dance\".\n\n\n\n\n"}
{"id": "221794", "url": "https://cs.wikipedia.org/wiki?curid=221794", "title": "Otakar Novotný", "text": "Otakar Novotný\n\nOtakar Novotný (11. ledna 1880 Benešov – 4. dubna 1959 Praha) byl český architekt, návrhář a profesor na Vysoké škole uměleckoprůmyslové.\n\nNarodil se v Benešově, jako jedno ze čtyř dětí v rodině notáře. V letech 1891–1894 studoval na české reálce v Praze. Poté pokračoval v letech 1894–1898 ve studiu na stavitelském oddělení Státní vyšší průmyslové školy v Praze. V posledním ročníku (1897–1898) o prázdninách pracoval v ateliéru Josefa Schulze při stavbě budovy Uměleckoprůmyslového musea. V letech 1898–1900 byl asistentem pro stavitelství na Státní vyšší průmyslové škole v Brně. V letech 1900–1903 studoval na Umělecko-průmyslové škole v Praze u profesora Jana Kotěry. Následujícího roku (červen 1903 – červenec 1904) byl hlavním architektem v Kotěrově ateliéru. V roce 1902 se stal členem Spolku výtvarných umělců Mánes.\n\nV roce 1904 si otevřel vlastní architektonický ateliér. V letech 1906–1909 souběžně vyučoval kresbu a kompozici v kursech pro malíře pokojů, které pořádalo Umělecko-průmyslové museum. V roce 1907 se oženil s Helenou Šolcovou, téhož roku se jim narodil syn Otakar a v roce 1911 syn Jiří. V roce 1911 se stal členem družstva Artěl, pro které navrhoval nábytek, sklo a další předměty. Působil i ve vedení družstva. V letech 1912–1914 pak vyučoval na Vyšší dívčí škole v Praze nauku o slozích. Byl také zakládajícím členem Svazu českého díla (1913–1914). V únoru 1915 nastoupil jako jednoroční dobrovolník k dělostřelectvu a v letech 1915–1918 pak sloužil na italské frontě.\n\nOd roku 1923 nastoupil jako suplující profesor na Akademii výtvarných umění v Praze na místo zemřelého Jana Kotěry. V roce 1929 byl jmenován řádným profesorem architektury na Státní uměleckoprůmyslové škole v Praze. V letech 1935–1937 byl rovněž rektorem školy. V roce 1941 byl penzionován. Na školu se vrátil 1. března 1948 a v roce 1952 byl jmenován profesorem pro sloh a architektonické tvarosloví a působil zde do 31. prosince 1953, kdy školu definitivně opustil. Zemřel 4. dubna 1959 v Praze.\n\nByl členem SVU Mánes od roku 1902. V letech 1913–1915 a 1920–1931 byl předsedou spolku. Působil rovněž jako redaktor časopisů, vydávaných SVU Mánes. V letech 1911–1913 byl redaktorem časopisu \"Styl\", v roce 1915 redaktorem časopisu \"Volné směry\".\n\nPrvní realizované stavby vykazují vlivy jeho učitele Jana Kotěry a v té době populární lidové architektury a jsou zdobeny střídmými secesními ornamenty. Toto období reprezentují stavby rodinného domu Dr. J. Žižky v Újezdě nad Lesy, letní sídlo ředitele Riemera u jezera Wolfgangsee v Sankt Gilgen nebo vila nakladatele Jana Otty na Zbraslavi.\n\nPři cestě do Nizozemska v roce 1908 na něho silně zapůsobily holandské savby z režného zdiva a především architekt Hendrik P. Berlage. Z tohoto materiálu pak postavil většinu svých modernistických staveb, jako byly například Štencův dům nebo sokolovny v Holicích a v Rakovníku.\n\nNovotný stál mimo hlavní proud českých kubistických architektů. Přesto se pokusil zpracovat tyto vlivy v několika stavbách v závěru kubistického období. Jsou to například učitelské domy v ulici Elišky Krásnohorské z let 1919–1921 a rondokubistický učitelský dům na Letné v Kamenické ulici.\n\nVe dvacátých letech se vrátil ke svému oblíbenému materiálu – režné cihle. Stylově pak dospěl k funkcionalismu (\"Sehnoutkův dům\" v Černožicích, Státní vystěhovalecká stanice ve Vysočanech, rodinný dům malíře Václava Špály v Praze na Ořechovce). Mimořádným dílem z tohoto období je stavba spolkového domu SVU Mánes na pražském Žofíně.\n\n\n\n\n\nVedle uvedených staveb realizoval i řadu interiérů a výstavních instalací, Dále navrhl několik náhrobků v Praze a Jindřichově Hradci. K nim patří i náhrobek sochaře Otty Gutfreunda (ve spolupráci se sochařem Karlem Dvořákem).\n\nPro Artěl navrhl skleněné soupravy na nápoje (asi 1912–1913) a kubistickou urnu (1921–1922). pro interiéry navrhoval nábytek i celkovou výzdobu.\n\n\nPublikoval řadu článků, především v časopisech \"Styl\", \"Volné směry\", \"Stavba\" a \"Architektura ČSR\". Několik článků otiskl i v časopisech zahraničních (\"L'Amour de l'art\" 1923, \"Bouwen\" 1925).\n\nSeznam žáků Otakara Novotného na VŠUP v letech 1929–1941, 1948–1953\n\n\n"}
{"id": "221795", "url": "https://cs.wikipedia.org/wiki?curid=221795", "title": "Children of God", "text": "Children of God\n\nChildren Of God je páté studiové album post-punkové a noise-rockové skupiny Swans. Patří k absolutnímu vrcholu její tvorby, vydáno bylo na dvojalbu v roce 1987.\n\nPo období strhujících syrových alb \"Filth\", \"Cop\", \"Greed\", \"Holy Money\" a \"Public Castration Is A Good Idea\" kulminuje tvorba skupiny po připojení klávesistky a zpěvačky Jarboe (1986) v roce 1987 albem \"Children Of God\". Album představuje skvěle konceptuálně zvládnutou jednotku, kde kontrapunkt Girova zemitého projevu a andělsky křišťálové polohy zpěvu Jarboe v záměrně střídavě a protichůdně hudebně i filosoficky laděných skladbách, stavící proti sobě existencialismus, až nihilismus a náboženskou imaginaci, představuje sugestivně obraz trvalé existenciální nejistoty člověka a propast mezi chtěným a reálným.\n\nKromě původního vydání z roku 1987 je k dispozici reedice z roku 1997 sdružená s bonusovým diskem \"World of Skin\", obsahující skladby z prvních dvou alb Swans (\"Blood, Women, Roses, Shame, Humility, Revenge\") spolu s vyřazenými skladbami a cover-verzemi z jiných alb.\n\n\nHosté:\n"}
{"id": "221797", "url": "https://cs.wikipedia.org/wiki?curid=221797", "title": "Krása (rozcestník)", "text": "Krása (rozcestník)\n\nKrása může znamenat:\n\n\n\n\n\n"}
{"id": "221798", "url": "https://cs.wikipedia.org/wiki?curid=221798", "title": "Diskografie The Beatles", "text": "Diskografie The Beatles\n\nDiskografie The Beatles je v mezinárodním měřítku těžko postihnutelná, neboť většina alb, zvláště v prvních letech tvorby, vycházela v různých zemích v rozdílných verzích.\n\nPrvních sedm alb The Beatles se v amerických vydáních diametrálně lišilo od původních britských - Capitol Records volně míchali písně z britských studiových alb a singlů a vytvářeli tak zcela jiná alba. Ke sjednocení zde došlo v roce 1967, odkdy alba vycházela v Americe a ve Velké Británii ve stejných verzích (s výjimkou Magical Mystery Tour, které vyšlo v USA jako LP, kdežto v Británii jako dvojité EP).\n\nS výjimkou dvou posledních alb byla všechna studiová LP vydána v mono i stereo verzi. Mono verze jsou většinou považovány za „oficiálnější“, pro vydání kompaktních disků v osmdesátých letech 20. století byly použity mono verze prvních čtyř alb, ostatní jsou v stereu.\n\nVe své domovské Velké Británii vydali The Beatles během svého působení (tj. v letech 1962-1970) dvanáct studiových alb, dvanáct EP desek, jedno dvojité EP a dvacet dva singlů.\n\n\n\n\"Poznámky\":\n\n\n\n\n\n\n"}
{"id": "221799", "url": "https://cs.wikipedia.org/wiki?curid=221799", "title": "Aquavit", "text": "Aquavit\n\nAquavit je druh alkoholického nápoje. Jeho název je odvozen od latinského \"aqua vitae\" (živá voda).\n\nTento nápoj má největší oblibu ve skandinávských zemích (především v Dánsku). Je to nápoj na bázi neutrálního alkoholu z obilí nebo brambor. Při druhé destilaci se do něj přidávají byliny a koření. (koriandr, fenykl, skořice, kopr, badyán či hřebíček). Jeho nejdůležitější složkou je ale kmín. Obsah alkoholu bývá v rozmezí 37,5% - 45%. Nejlepší druhy Aquavitu dozrávají v sudech po sherry nebo portském víně.\n\n"}
{"id": "221803", "url": "https://cs.wikipedia.org/wiki?curid=221803", "title": "Armaňak", "text": "Armaňak\n\nArmaňak je nejstarším francouzským (pravděpodobně i nejstarším na světě) vinným destilátem (brandy) příbuzným koňaku. Původ tohoto nápoje je v Gaskoňsku v jihozápadní Francii na území Armagnacu na úpatí Pyrenejí. Armaňak je pálen jen jednou, takzvanou postupnou destilací. Zůstává tak zachována část vonných a chuťových látek. Obsah alkoholu nesmí překročit 63%.\n\nTuto brandy znali obyvatelé Gaskoňska již před 15. stoletím, kdy se odsud začalo díky rozvíjejícím obchodům šířit povědomí o tomto unikátním destilátu do celé Francie. Armaňak se tak brzy stal díky svému jemnému aroma a obdivuhodné chuti jednou z nejlepších brandy na světě.\n\nArmaňak je unikátní pěti faktory - podnebím, půdou, odrůdami vína, destilačním procesem a zráním. Zákonem bylo 25. května 1909 právně nařízeno, že armaňak může být vyráběn pouze ve třech oblastech Gaskoňska. 6. srpna 1936 byla pro tyto 3 regiony potvrzená \"Appellation d´Origine Controlée\" (AOC). Kontrolu Kvality a ostatních předpisů spojených s výrobou armaňaku spravuje instituce BNIA (\"Bureau National Interprofessionnel de l´Armagnac\").\n\nKaždá oblast dává armaňaku charakteristický rys svého klimatu a struktury půdy:\n\nKategorie armaňaku je určována podle stáří nejmladší použité přísady (\"eau-de-vie\"):\n\n\n"}
{"id": "221807", "url": "https://cs.wikipedia.org/wiki?curid=221807", "title": "Mezinárodní florbalová federace", "text": "Mezinárodní florbalová federace\n\nMezinárodní florbalová federace (IFF, : ) je sportovní organizace, která sdružuje florbalové svazy jednotlivých zemí. Byla založena v roce 1986 ve švédské Huskvarně. První kongres IFF se konal ve švýcarském Curychu, kde byl zvolen druhý předseda IFF – Fin Pekka Mukkala.\n\nFederace je členem Asociace MOV uznaných mezinárodních sportovních federací (ARISF), SportAccord a Mezinárodní asociace Světových her (IWGA). Sídlí ve finských Helsinkách. \n\nCelkově IFF sdružuje celkem 74 členských státu (44 stálých a 30 prozatímních). Zakládajícími členy byli Švédsko, Finsko a Švýcarsko. Nejnovější členové jsou Burkina Faso a Rwanda, kteří byli přijati v roce 2018. Česko zastupuje organizace Český florbal, která je členem od roku 1993. Viceprezidentem IFF je předseda Českého florbalu, Filip Šuman.\n\nPrvní vrcholná akce pořádaná Mezinárodní florbalovou federací byl v roce 1993 Pohár Mistrů Evropských Zemí (European Cup), který se od té doby pořádá každoročně, dnes pod názvem Pohár mistrů (Champions Cup) a zúčastňují se ho nejlepší celky národních florbalových lig. Jedná se jak o mužské, tak ženské týmy. Do hlavní fáze turnaje postupuje jen po čtyřech nejlepších týmech.\n\nPrvní mužské Mistrovství Evropy ve florbale bylo odehráno v roce 1994 ve Finsku. O rok později byl turnaj kvůli účasti Japonska přejmenován na Open European Championships. V roce 1996 však byl turnaj nahrazen Mistrovstvím světa ve florbale, které je pořádáno každý sudý rok. V roce 2001 se uskutečnilo první Mistrovství světa ve florbale do 19 let. To naopak funguje každý lichý rok.\n\nŽenská mezinárodní historie začala v roce 1995 při turnaji Open European Championships ve Švýcarsku. Stejně jako u mužů byl i ženský turnaj přejmenován na Mistrovství světa ve florbale. Na rozdíl od mužů se koná každý lichý rok. První ročník se uskutečnil v roce 1997 ve Finsku. Mistrovství světa juniorek do 19 let vzniklo v roce 2004, pořádá se každý sudý rok.\n\nKromě toho pořádá IFF i Akademické Mistrovství světa ve florbale, jehož první ročník se uskutečnil v roce 2002 ve Švédsku.\n\n"}
{"id": "221808", "url": "https://cs.wikipedia.org/wiki?curid=221808", "title": "Irving Place Theatre", "text": "Irving Place Theatre\n\nIrving Place Theatre bylo mimobroadwayské divadlo v New Yorku, které stálo na rohu Irving Place (číslo domu 11) a 15. východní ulice (číslo domu 118) na Manhattanu.\n\nDivadlo bylo založeno z iniciativy prvního manažera Gustava Amberga pro německý divadelní soubor. Budova byla postavena za pouhé 4 měsíce ve španělsko-maurském slohu, provoz byl zahájen 1. prosince 1888. Hlediště mělo kapacitu 1100 diváků, rozměry jeviště činily zhruba 12 x 20 m. Opona původně pocházela z vídeňského divadla Carl-Theater a vytvořil ji Carl Joseph Geiger (\"Triumfální příjezd múz\"). Německému divadlu budova sloužila až do konce I. světové války a za tu dobu vystřídala tři názvy: Amberg German Theater, Amberg's Theatre a od roku 1893 Irving Place Theatre nebo Irving Place German Theatre. V letech 1907–1912 zde působil jako art director Alfons Mucha.\n\nV dalších letech se majitelé budovy často střídali a s nimi se měnilo i její využití. Po I. světové válce zde působilo Židovské umělecké divadlo Maurice Schwartze. Později budova sloužila divadlu burlesky a ve 30. letech ji proslavila Gypsy Rose Lee striptýzem. Později byl sál upraven na kino, v němž se roku 1942 dokonce konal jakýsi mezinárodní filmový festival, údajně první v USA. Promítaly se zde spojenecké, tedy francouzské a sovětské filmy. Roku 1962 byl celý blok domů včetně divadla přebudován na obchodní dům S. Klein. Roku 1985 noví majitelé celý blok zbourali, aby se uvolnilo místo pro mohutný obytný a administrativní komplex Zeckendorf Towers. Ten zde stojí dodnes.\n\nDne 13. listopadu 1912 měla v Irving Place German Theatre mimoevropskou premiéru hra \"Narrentanz\" židovského dramatika Leo Birinského.\n\nNejstarší dostupnou fotografii z roku 1895 od studia Byron Company vlastní ve svých sbírkách Muzeum města New Yorku.\nNedatovanou fotografii z časů divadla burlesky lze najít na webu Johna Clina:\nVýznamná fotografka Berenice Abbottová pořídila snímek budovy 8. září 1938 v rámci svého projektu . Fotografii vlastní Muzeum města New Yorku a New York Public Library. Změna názvu divadla na \"Glorified Follies\" zřejmě vychází ze zákazu slova burleska po znovuzvolení starosty La Guardii.\n\n"}
{"id": "221814", "url": "https://cs.wikipedia.org/wiki?curid=221814", "title": "Adamello-Presanella", "text": "Adamello-Presanella\n\nMasiv Adamello-Presanella je vedle pohoří Ortles jediné vnitrozemské zaledněné pohoří italských Alp. Krajina zde není tak dramatická jako v sousedních pohořích Brenta či Ortles. Hory mají spíše klidnější tvary a nejvyšší vrcholy jen mírně převyšují mohutné ledovcové plochy. Zalednění území je poměrně značné. Nejmohutnější ledovce najdeme v centrální oblasti Adamello - Vedretta del Mandrone a Vedretta della Lobbia. V horách najdeme mnoho horských jezer většinou umělého původu - Lago d'Arno, Lago di Malga Bossina a další. V roce 1981 byla část pohoří (východní oblast Adamello a značné území masivu Presanella) vyhlášena za přírodní park Adamello - Brenta. Park má rozlohu 436 km² a mimo bohaté flóry a četných druhů alpské fauny chrání také samostatnou rasu medvěda hnědého - tzv. medvěda adamellského.\n\nOd masivu Brenta a Gardských hor na východě je dělí velké údolí Rendena (řeka Sarca) a Val Giudicarie (řeka Adana). Severní hranici tvoří horní část údolí Val di Sole a údolí Val Camonica, které zároveň odděluje pohoří od západně ležících Bergamských Alp. Jižní oblasti jsou z hlediska jasného vymezení hranic složitější. Některé masivy patřící prakticky pod skupinu \"Adamello - Presanella\" (Tre Valli Bresciani) jsou někdy nesprávně přiřazovány ke Gardským horám.\n\nHlavním stavebním materiálem pohoří je velmi tvrdá odrůda žuly - tonalit (pojmenovaná podle lokality v sedle Tonale). Tato světlá hornina obsahuje příměsi tmavé slídy. Díky pevnosti materiálu (zvlášť oblast Adamello) je stavební hmota kompaktní. Masiv Presanella je tvořen především krystalickými břidlicemi.\n\nCelé pohoří rozdělujeme do dvou základních horských celků - mohutně zaledněného masivu Adamello (Monte Adamello - 3539 m n. m.) a o poznání skalnatější masiv Presanella (Cima Presanella - 3558 m n. m.). Jižně od skupiny Adamello leží samostatný masiv Castello (Monte Re di Castallo - 2891 m n. m.) a Bruffione (Monte Bruffione - 2665 m n. m.). Tvář pohoří výrazně formují velké a hluboké doliny. Od jihu zasahuje do masivu Val di Daone, z východu turisticky významná dolina Val Genova, která v podstatě dělí od sebe celky Adamello a Presanella.\n\n"}
{"id": "221815", "url": "https://cs.wikipedia.org/wiki?curid=221815", "title": "Miloš Sovák", "text": "Miloš Sovák\n\nMiloš Sovák (15. dubna 1905, Bechyně – 29. září 1989, Praha) byl lékař, profesor UK, zakladatel československé logopedie a tvůrce logopedické teorie i praxe. Jeho otcem byl učitel Ludvík Sovák.\n\nPoté, co absolvoval gymnázium v Táboře, vystudoval lékařskou fakultu UK v Praze (1930) a později ještě Filozofickou fakultu UK (1948). Nastoupil (1931) jako hospitant na ušní, nosní a krční kliniku prof. Přecechtěla a zde si brzy osvojil otorinolaryngologii (prevence, diagnostika a léčení nosních a krčních chorob). V roce 1932 se stal prvním asistentem prof. M. Seemanna na foniatrickém oddělení kliniky. Foniatrii (vyšetřování hlasu, řeči a sluchu člověka, rehabilitací a léčbou poruch) se plně věnoval a zpracoval první vědecké práce z výzkumu vegetativních reakcí u postižených poruchami plynulosti řeči; prosadil poradenskou péči o osoby s poruchami sluchu a bezplatné přidělování naslouchátek. \n\nV letech německé okupace republiky působil jako odborný školní lékař pro otorinolaryngologii a foniatrii na magistrátu hl. m. Prahy, na jeho podnět byla zřízena škola pro nedoslýchavé a škola pro vadně mluvící. Založil Českou logopedickou společnost (nese od jeho smrti jeho jméno), organizoval logopedické kurzy pro učitele, založil Logopedický ústav hlavního města Prahy (1946), stal se prvním vedoucím katedry speciální pedagogiky na Pedagogické fakultě UK. Roku 1957 uspořádal v Praze \"Mezinárodní defektologickou konferenci\", dále založil \"Mezinárodní komitét pro spolupráci v defektologii\", roku 1962 organizoval \"Sympózium reprezentantů speciální pedagogiky socialistických zemí o terminologii\", roku 1989 se podílel se na přípravě \"Mezinárodního kongresu IALP\" v Praze a angažoval se ve \"Světové federaci neslyšících\".\n\nJiž v roce 1945 vydal monografii o mechanismech tvorby lidského hlasu na podkladě laryngostroboskopického vyšetření a dospěl k řadě dalších poznatků o tvorbě hlasu. Jeho dílo \"„Lateralita jako pedagogický problém“\" podnítila uzákonění možnosti psát a kreslit ve škole i levou rukou. Řešil i problém bilingvismu – dvojjazyčné výchovy dětí od narození v prostředí rodiny. Je autorem monografií, skript, učebnic, příruček a sborníků.\n\n"}
{"id": "221819", "url": "https://cs.wikipedia.org/wiki?curid=221819", "title": "Post-punk", "text": "Post-punk\n\nPost-punk je hudební styl, vzniklý v druhé polovině 70. let. 20. století jako nástupce či pokračovatel punkového hudebního hnutí, které explodovalo nedlouho předtím produkcí skupin Sex Pistols, The Clash a The Ramones. Termín „post-punk“ byl ovšem poprvé použit až v roce 1980 britským kritikem Greilem Marcusem ve spojení \"britská post-punková avantgarda\" v magazínu \"Rolling Stone\" a to v souvislosti s články o skupinách Gang Of Four, The Raincoasts a Essential Logic. Styl tehdy popsal jako \"jiskřivý napětím, sarkastickým humorem a smyslem pro paradox, přímočarost a otevřenost v přímé opozici a odmítnutí současné produkce pop-music\". Na rozdíl od klasického punk rocku a více popově orientované \"nové vlny\" je post-punk introvertnější, intelektuálnější, hudebně komplexnější, umělečtější a často proniká do sféry experimentální hudby.\n\nMezi představitele post-punku lze řadit např. kapely Bauhaus, Cocteau Twins, The Cure, Devo, Echo & the Bunnymen, Joy Division, Killing Joke, New Order, Nick Cave and the Bad Seeds, The Police, Public Image Ltd, The Psychedelic Furs, Siouxsie and the Banshees, The Smiths či Talking Heads.\n\n\n\n"}
{"id": "221830", "url": "https://cs.wikipedia.org/wiki?curid=221830", "title": "36. granátnická divize SS", "text": "36. granátnická divize SS\n\n36. Waffen-Grenadier Division der SS vznikla 14. února 1945 z SS-Sturmbrigade Dirlewanger (předtím se jednotka jmenovala SS-Sondereinheit Dirlewanger a na počátku květnu 1940 jako Wilddiebkommando Oranienburg), jejímž velitelem byl SS-Oberführer Oskar Dirlewanger. Členy této divize byli převážně vojenští delikventi, kteří tímto způsobem mohli odčinit své zločiny. Tato divize však dosáhla pouze síly neúplné brigády. Do března 1945 se zúčastnila bojů na frontě ve Slezsku. Poté se začala stahovat na severozápad k Labi. Během tohoto ústupu byla většina divize zničena Sověty a její zajatí příslušníci většinou popraveni. Mnoho zbylých mužů dezertovalo a SS-Brigadeführer Fritz Schmedes byl se zbytky divize 3. května 1945 zajat Američany.\n\n\n\nBěžnou praxí této jednotky při protipartyzánských operacích bylo vyvraždění všech mužů, žen a dětí. Nejznámější je její krvavé působení během varšavského povstání. \n\n"}
{"id": "221831", "url": "https://cs.wikipedia.org/wiki?curid=221831", "title": "Workflow", "text": "Workflow\n\nWorkflow (pracovní postup, technologický postup) je schéma provádění nějaké komplexnější činnosti (procesu), rozepsané na jednodušší činnosti a jejich vazby. Obvykle se tímto pojmem popisuje technologie řízení podniků, projektů, či zpracování dokumentů.\n\nPro podporu workflow existuje řada konkrétních softwarových produktů, v nichž je předdefinovaný systém např. vnitropodnikových procesů, v němž využitím digitalizace dokumentů, oběhu dokumentů v elektronické podobě a archivace dokumentů podle nastavených procesů je nadefinováno, kdo má vykonat jaké činnosti od daného procesu či podprocesu až po realizaci celého procesu v průběhu realizace projektu. Tento software má nadefinováno hlídání plnění dílčích úkolů (podprocesů) a odsouhlasení kroků k dokončení projektu.\n\nWorkflow tvoří tři základní části:\n\nWorkflow systém je tvořen čtyřmi složkami:\nSoučástí workflow systému jsou:\n"}
{"id": "221836", "url": "https://cs.wikipedia.org/wiki?curid=221836", "title": "Poltva", "text": "Poltva\n\nPoltva (ukrajinsky Полтва; polsky \"Pełtew\") je nevelká řeka protékající Lvovskou oblastí na západní Ukrajině, levý přítok Západního Bugu. Největším městem na Poltvě je Lvov, kde byla však říčka během 19. století svedena do podzemního systému městské kanalizace a Lvov tak svou řeku „ztratil“ (protéká např. pod současným prospektem Svobody).\n"}
{"id": "221837", "url": "https://cs.wikipedia.org/wiki?curid=221837", "title": "Please Please Me", "text": "Please Please Me\n\nPlease Please Me je první album Beatles vydané 22. března 1963 jako rychlá reakce na úspěch singlů Please Please Me (#1) a Love Me Do (#17). Ze čtrnácti písní na desce bylo osm napsáno autorskou dvojicí John Lennon/Paul McCartney.\n\nV květnu 1963 se toto album dostalo na vrchol britských hitparád a zůstalo v něm třicet týdnů, dokud ho nevystřídalo album \"With the Beatles\". Pro hudební trh Spojeného království bylo toto neobvyklé, jelikož se v tomto období na vrcholu prodeje držely většinou alba s filmovou hudbou a s lehkými písněmi na poslech.\n\nV roce 2003 se toto album dostalo na 39. místo žebříčku 500 nejlepších alb všech dob, který zveřejnil časopis Rolling Stone. Bylo šestým albem v pořadí z jedenácti, která se od skupiny The Beatles do tohoto žebříčku dostala. Před ním se umístila alba \"Sgt. Pepper's Lonely Hearts Club Band\",\"Revolver\",\"Rubber Soul\", \"The Beatles (The White album)\" a \"Abbey Road\".\n\nDvě skladby z alba \"Please Please Me\", „I Saw Her Standing There“ a „Please Please Me“ se nacházejí v seznamu The 500 Greatest Songs of All Time.\n\nDeska byla od začátku plánována pro čtrnáct písní, bylo tedy potřeba nahrát dalších deset, které by doplnily oba singly. První nahrávací den proběhl v Abbey Road Studios a sice v pondělí 11. února 1963. Beatles a George Martin začali v 10:00 s nahráváním první písně a skončili coverem \"Twist and Shout\" o 9 hodin a 45 minut později. Kromě písní na albu obsažených nahráli tehdy Beatles ještě \"Hold Me Tight\", která se ovšem dostala až na desku With The Beatles. Celý nahrávací den stál 400 liber.\n\nPlease Please Me bylo nahráno na dvoustopém magnetofonu s většinou vokálů na jedné stopě a nástroji na druhé pro lepší možnosti vyvažování těchto dvou složek při závěrečném mixu do mono. Později byla namixována i stereo verze, jejíž zvuk je ovšem obecně považován za nevyvážený, proto pro vydání na CD 26. března 1987 byla zvolena mono verze alba. Mnoho let později, 9.září 2009, vychází CD přece jen i ve stereo a zároveň v remastered verzi.\n\nGeorge Martin chtěl pořídit na přední stranu obalu fotografii skupiny před pavilonem hmyzu v londýnské zoo, nicméně tento návrh byl londýnskou zoologickou společností zamítnut. Známá konečná verze obalu s Beatles shlížejícími dolů ze schodiště je pořízena Agnusem McBeanem v londýnském ředitelství EMI.\n\nPrvní vydání mono i stereo LP jsou vysoce sběratelsky ceněné, neboť jsou to jediné desky Beatles na zlato-černém Parlophone labelu. Další vydání mělo žluto-černý, později stříbrno-černý label. Novější desky (po roce 1970) byly vydávány na labelu Apple Records.\n\nPísně kreditovány Lennon/McCartney, pokud není uvedeno jinak\n\n\n\n\nAlbum se dostalo na první příčku v žebříčcích Disc Weekly, Melody Maker, NME a Record Retailer. Na prvním místě se udrželo po 30 týdnů a celkem v žebříčcích strávilo 74 týdnů, z toho čtyři týdny po znovuvydání na CD v roce 1987.\n"}
{"id": "221841", "url": "https://cs.wikipedia.org/wiki?curid=221841", "title": "Svatováclavští rytíři", "text": "Svatováclavští rytíři\n\nSvatováclavští rytíři (Rytíři svatého Václava, latinsky \"Equites Sancti Wenceslai\"), byli vybraní jedinci, kteří byli při korunovaci českých králů pasováni Mečem svatého Václava. Toto pasování mělo povahu pouze vyznamenání a neznamenalo tvorbu rytířského řádu. S tímto vyznamenáním nebyla spojena žádná privilegia ani žádné hmotné výhody.\n\nHistoricky nejstarším známým pasování proběhlo roku 1297 při korunovaci Václava II., který takto pasoval na rytíře dvěstě čtyřicet osob. Je známo, že další pasování proběhla při korunovaci Jana (1311) a Zikmunda Lucemburského (1420), počet takto pasovaných rytířů není znám. Další pasování probíhala při korunovaci českých panovníků relativně pravidelně, lze říci, že vynechání bylo spíše výjimečnou záležitostí, počet pasovaných osob zřídka přesáhl číslo dvacet. Posledním českým panovníkem, který pasování provedl byl Ferdinand V. při své korunovaci v roce 1836, kdy pasoval patnáct rytířů.\n\nNovodobá sdružení a organizace podobných jmen jsou považována za samozvané rytířské řády.\n\nPasování se provádělo při korunovaci nového českého krále, a probíhalo trojím poklepem na levé rameno mečem svatého Václava.\n\nVzhledem k tomu, že neexistují stanovy či kapitula, jednalo se o vyznamenání a nikoliv rytířský řád.\n\nPočet pasovaných rytířů při korunovaci daného krále (rok korunovace):\n\n\n"}
{"id": "221848", "url": "https://cs.wikipedia.org/wiki?curid=221848", "title": "Flamenco kytara", "text": "Flamenco kytara\n\nFlamenco kytara je kytara určená pro Flamenco. Je o něco menší než klasická kytara, čímž má „jasnější“ a „údernější“ zvuk. Dalším rozdílem je i jiná hlava s ladícím mechanismem a struny jsou nad hmatníkem nataženy níž. Obvykle se vyrábí ze španělského cypřiše a smrku.\n\n"}
{"id": "221852", "url": "https://cs.wikipedia.org/wiki?curid=221852", "title": "Chown", "text": "Chown\n\ncodice_1 je příkaz operačního systému Unix a dalších operačních systémů unixového typu, sloužící ke změně vlastníka souborů nebo adresářů (z anglického \"change owner\").\n\nPříkazem se mění buď jen vlastník souboru, přiřazení souboru skupině, nebo obojí.\n\nJe-li zadáno jen jméno uživatele, změní se pouze vlastník vybraných adresářových položek, skupina zůstává beze změn.\n\nPři zadání vlastníka a dvojtečkou nebo tečkou odděleného názvu skupiny, změní se současně vlastník i skupina. Řetězec nesmí obsahovat mezeru.\n\nZadání vlastníka následovaného dvojtečkou nebo tečkou bez skupiny změní vlastníka a skupina se nastaví na implicitní skupinu nového vlastníka, tj. na skupinu, která je nastavená po přihlášení vlastníka.\n\nZadání pouze skupinu za dvojtečkou nebo tečkou, změní se pouze skupina. Příkaz pak slouží jako obdoba příkazu chgrp.\n\n $ chown root /var/run/httpd.pid\nZměna vlastníka z codice_2 na ‚root‘ (superuživatele).\n\nZměna vlastníka z codice_3 a codice_4 na ‚nobody‘ (nedoporučuje se)\n\nZměna skupinového identifikátoru z codice_5 na 512 (bez ohledu na to, zda je jméno skupiny spojeno s identifikátorem 512 nebo ne).\n\nZměna vlastnictví z codice_6 uživateli codice_7 rekurzivně (codice_8)\n\n\n"}
{"id": "221855", "url": "https://cs.wikipedia.org/wiki?curid=221855", "title": "Náhon", "text": "Náhon\n\nNáhon je lidskou rukou vytvořená vodní cesta, většinou začínající nad jezem či hrází nebo nad vtokem rybníka či jiné vodní nádrže a tam taktéž regulovaná stavidlem. Náhony se používají pro přívod vody na mlýnské kolo, které bylo silou vody roztáčeno a jednoduchým převodem otáčelo mlýnskými kameny, které drtily obilí na mouku. Používaly se i k pohonu různých průmyslových strojů (v hamrech, pilách i jiných dílnách či továrnách). V současné době jsou některé staré i nově budované náhony využívány malými vodními elektrárnami. U mlýnů na vrchní vodu pokračoval náhon jako vantroky, aby bylo možno dosáhnout maximálního spádu na kole.\n\nNěkteré náhony využívalo více mlýnů v řadě. Proto bylo přesně stanoveno množství protékající vody. Všichni mlynáři měli na starosti se o náhon starat, tedy ho čistit a opravovat. Zároveň měli na starosti splav, který zajišťoval přívod vody do náhonu.\n\n\n"}
{"id": "221861", "url": "https://cs.wikipedia.org/wiki?curid=221861", "title": "Micva", "text": "Micva\n\nMicva (: , plurál: , \"micvot\") znamená „přikázání“, ale v hlubším slova smyslu také „spojení“. Samotné slovo se v rámci judaismu používá jako označení pro:\n\nPočet 613 micvot se dělí na 248 pozitivních přikázání (hebrejsky: , \"micvot ase\") a 365 zákazů (hebrejsky: , \"micvot lo ta'ase\"). Podle Talmudu je počet zákazů odvozený od počtu dní solárního roku a počet pozitivních příkazů od počtu kostí v lidském těle. Podle jiného vysvětlení zprostředkoval 611 přikázání Židům Mojžíš (611 je numerická hodnota slova Tóra) a chybějící přikázání jsou první dvě přikázání Desatera, která byla zvěstována přímo z Hospodinových úst.\n\nNejznámější výpočet 613 přikázání vypracoval Maimonides ve svém díle \"Sefer ha-micvot\".\n\n"}
{"id": "221862", "url": "https://cs.wikipedia.org/wiki?curid=221862", "title": "Postimpresionismus", "text": "Postimpresionismus\n\nPostimpresionismus (též poimpresionismus, pozdní impresionismus) není jednotný umělecký proud, jedná se o různé umělecké projevy na přelomu 19. a 20. století, které se rozvíjely hlavně na území západní Evropy. Zrakový dojem nebyl tak důležitý jak u impresionismu, důraz byl kladen na metodu. Hlavními představiteli tohoto směru byli Paul Cézanne, Paul Gauguin, Vincent van Gogh, Henri de Toulouse-Lautrec, Georges Seurat či Pierre Bonnard.\n"}
{"id": "221865", "url": "https://cs.wikipedia.org/wiki?curid=221865", "title": "Chuejové", "text": "Chuejové\n\nChuejové (čínsky 回族 pchin-jin \"Huízú\") jsou etnickou skupinou žijící v Čínské lidové republice, odlišující se od svého chanského okolí zejména svou muslimskou vírou a zvyky z ní vyplývajícími (nejedí vepřové, psy, koně a další tradiční pochoutky chanské kuchyně, jinak se oblékají). V roce 2000 jich bylo přibližně 9 800 000. Žijí především v provinciích Ning-sia, Kan-su a autonomní oblasti Sin-ťiang.\n"}
{"id": "221867", "url": "https://cs.wikipedia.org/wiki?curid=221867", "title": "Vlasec", "text": "Vlasec\n\nVlasec je umělé vlákno používané k lovu ryb. Je základní součástí rybářské udice, umožňuje zásek a následné zdolání ryby.\n\nModerní vlasce se vyrábějí především z nylonu, polyethylenu a dalších polymerů. Nejčastěji jde o \"monofilamenty\", tedy jednoduchá vlákna. V poslední době se však začínají prosazovat i tzv. splétané šňůry. Ty jsou při stejném průměru pevnější, zato méně pružné.\n\nUdává se v milimetrech, mezi rybářskou veřejností se však běžně označují průměrem v setinách milimetru (například \"„patnáctka“\" znamená vlasec o průměru 0,15 mm). Průměr vlasců běžně dostupných na trhu se pohybuje od 0,06 do 0,70 mm, odstupňované bývají po 0,02 mm. Větší průměry se používají zejména při mořském rybolovu.\n\nPevnost vlasců se udává v kilogramech nebo librách. Moderní vlasec o průměru 0,15 mm má pevnost okolo 2 kg.\n\nVlasce se prodávají v cívkách nejčastěji po 100, 200 nebo 500 metrech. Vyrábějí se ovšem i speciální vlasce určené pro výrobu návazců, a to v kratších délkách, například 30 m.\n"}
{"id": "221874", "url": "https://cs.wikipedia.org/wiki?curid=221874", "title": "Typografický bod", "text": "Typografický bod\n\nTypografický bod, značený . nebo b, je základní jednotkou typografického měrného systému. Jeho velikost u kovové sazby je 0,376 065 mm při teplotě 20 °C. Na 1 m tedy připadá 2660 b, 12 bodů je jeden cicero (= 4,513 mm). Existují však i jiné typografické měrné systémy, např. systém anglosaský se základní jednotkou pica o velikosti 1/6 palce, tedy 4,2336 mm. Je dělena rovněž na dvanáct menších částí označovaných point (slovo sice znamená anglicky bod, ale v češtině se nepřekládá).\n\nV současnosti je tradiční typografický bod nahrazován počítačovým bodem (\"desktop publishing point\"), jehož velikost je 1/72 palce, což je přibližně 0,3528 mm. V souvislosti s přechodem na počítačovou sazbu se také částečně přechází na metrický systém jednotek.\n\nVšechny dosud uvedené typografické měrné soustavy jsou absolutní. Typografové však často používají i jednotku relativní, nazývanou čtverčík, který je roven šířce písmene \"M\" – délka čtverčíku se tedy rovná stupni písma. Používají se i díly této jednotky (půlčtverčík, čtvrtčtverčík) a označují se jimi např. délky pomlček, proklady mezi řádky, odstavcové zarážky apod.\n\nZakladatelem typografického měrného systému byl Pierre Simon Fournier (1712–1768). Velikost bodu odvodil z tehdy používané francouzské stopy (32,48 cm), která se dělila na 12 palců.\n\nTento způsob měření zdokonalil v roce 1774 François Ambroise Didot (1730–1804). Částečně ho přizpůsobil metrickému systému, stanovil přesnou velikost jednoho bodu a jednoznačně určil názvy jednotlivých stupňů písma. Hermann Berthold pak celou soustavu ještě trochu přepracoval v roce 1879.\n\nV rakouských zemích se od roku 1840 používala typografická soustava Bohumila Haase, který při odvozování vycházel z vídeňského palce, který rozdělil na 36 dílů (tzv. čtvrtpetit haasovského systému).\n\nStupeň je vyjádření velikosti písma, udává se v bodech (viz tabulka).\n\nPozn.: Další velikosti se udávají v cicerech (třícicero, apod.).\n"}
{"id": "221881", "url": "https://cs.wikipedia.org/wiki?curid=221881", "title": "Skalní dóm", "text": "Skalní dóm\n\nSkalní dóm (: \"Masdžid Qubbat as-Sachra\", : הסלע \"Kipat ha-sela\", : ) je islámská svatyně v centru Chrámové hory v Jeruzalémě, kterou muslimové nazývají \"Vznešená a ušlechtilá svatyně\" (\"al-Haram al-Qudsí aš-Šaríf\", arabsky: الحرم القدسي الشريف), Židé a křesťané Chrámová hora (hebrejsky: הר הבית \"Har ha-bajit\"). Skalní chrám patří k nejznámějším pamětihodnostem Jeruzaléma. Byl postaven mezi lety 687 až 691 9. chalífou Abdulmalikem. Po celá staletí jej evropští cestovatelé mylně nazývali mešita Umar ibn al-Chattáb nebo Omarova mešita. S tímto označením je možné setkat se i dnes, ale Omarova mešita se nachází na jiném místě ve Starém Městě, konkrétně v křesťanské čtvrti několik metrů od Chrámu Božího hrobu.\n\nMuslimové věří, že skála v centru Dómu je tatáž, po níž vystoupal Mohamed na Noční cestu do nebe roku 621 n.l., doprovázený andělem Gabrielem. Tam se radil s Mojžíšem a před návratem na zem dostal (nyní povinné) muslimské modlitby (viz Isra a Mi'rádž). Súra 17 v Koránu, nazvaná „Noční cesta“, popisuje cestu Mohameda z al-Masdžid al-Haram („posvátné mešity“) do al-Masdžid al-Aksá („nejvzdálenější mešity“). Ačkoli se v celém Koránu ani jednou neobjevuje slovo Jeruzalém (Al-Quds) a v Mohamedově době byl stále pod byzantskou nadvládou, pozdější muslimská tradice v Sunně identifikovala \"Masdžid al-haram\" jako mešitu v Mekce a \"Masdžid al-Aksá\" jako Chrámovou horu v Jeruzalémě).\n\nV judaismu je skála místem, kde Abrahám podstoupil zkoušku, která měla prověřit jeho oddanost Bohu tím, že měl obětovat svého syna Izáka (Gn 22,1–19). Muslimové věří, že se tato událost týkala jiného Abrahámova syna, Izmaela, a stala se na poušti Mina, kde miliony muslimů konají každý rok pouť. Zde je spor mezi světskými učenci o rovnosti hory Mórija (kde nastala tato zkouška podle Bible), Chrámovou horou a skálou, kde Jákob snil o andělech stoupajících po žebříku do nebe (Gn 28,10-19). Ale pro ortodoxní Židy není pochyb o tom, že všechny tyto události nastaly na tomto místě.\n\nTato skála byla pravděpodobně tou, na které spočívala Archa úmluvy během Prvního chrámu. V období Druhého chrámu byla na tomto místě ústřední svatyně Chrámu, tzv. \"Kodeš ha-kodašim\", Nejsvětější svatyně. Rabínská legenda také praví, že tento kámen je základním kamenem celého světa a je jeho středem, odtud také jeho jméno אבן השתייה – \"Even ha-štija\" - Základní kámen.\n\nKřesťané věří, že na stejném místě, nad kterým byl později vybudován Dóm, nechal v období Byzantské říše Konstantin postavit malý kostel nazvaný Chrám svatého Cyrila a svatého Jana, později zvětšený a přejmenovaný na Chrám Svaté moudrosti.\n\nRoku 630 dávno před tím, než byl postaven Dóm, Umar ibn al-Chattáb s pomocí Žida přestoupivšího na islám Ka'aba al-Achbara a dalších muslimů obnovil Základní kámen, vykopal jej z prachu a očistil místo, na kterém bylo zřízeno smetiště. Ibn Asakir se zmiňuje, že Umar nikdy nepostavil žádný muslimský dům pro uctívání na tomto místě, ale rozhodl se postavit mešitu v jižní oblasti Chrámové hory, aby vlastní skála byla na sever od ní. Udělal tak proto, že qibla modliteb směřuje jižně, směrem ke Ka'bě v Mekce, a pokud by dóm stál nad skálou nebo severně od ní, mohlo by se zdát, že se muslimové nemodlí směrem k Mekce, ale Chrámové hoře, jak to dělají Židé. Oblast Základního kamene zůstala odkryta až do časů chalífy Abd al-Malik ibn Marwana, který započal stavbu v roce 685, dokončena byla v roce 691. Muslimský učenec al-Wasiti píše:\nDva inženýři, Jazid ibn Salam z Jeruzaléma a Radža' ibn Hajwa z Beisanu (Bet Še’an) byli pověřeni velkoryse utrácet na výstavbě. Al-Makdisi píše, že na stavbu byly vynaloženy prostředky 7x přesahující příjem Egypta. V rozhovoru s jeho strýcem, proč tak marnotratně utrácel na stavby mešit v Jeruzalémě a Damašku, al-Makdisi píše:\n\nA.C. Cresswell v knize „\"Origin of the plan of the Dome of the Rock\"“ píše, že ti, kdo postavili mešitu, použili míry z Chrámu Božího hrobu. Průměr kopule mešity je 20,2 m a její výška 20,48 m, zatímco průměr kopule Chrámu Božího hrobu je 20,90 m a výška 21,05 m.\nVe studii \"The Historic Background of the Erection of the Dome of the Rock\" prof. Šlomo Dov Goitein z Hebrejské univerzity uvádí:\n\nDóm je ve tvaru byzantského osmiúhelníku, strukturou určený k uchovávání a uctívání svatých pozůstatků a je skvělým příkladem středního byzantského umění. Hadž Amin al-Husejní Brity jmenovaný velký muftí spolu s Jakúbem Al-Ghusejnem zrealizoval obnovení Dómu a Mešity Al-Aksá v Jeruzalémě. Původně byla kopule pozlacená.\n\nV podstatě nezměněný po 13. století, osmihranný Dóm zůstává jedním ze světových architektonických pokladů. Kopule se klene 20 m přes Skálu, stoupá k vrcholu více než 30 m nad ní. Průčelí je zhotoveno z porcelánu. Súry z Koránu nebo kapitoly jsou vepsány přes vrchol v dlažbě z 16. století od Sulejmana Nádherného. Během této doby byla do Dómu vepsána súra Já-Sín (36. súra), nad ní je naspána súra al-Isrá (Noční cesta).\n\nMark Twain během svých cest v Jeruzalémě napsal, že na části kopule byly použity kameny z Chrámové hory a které byly součástí Židovského chrámu, který byl zničen Římany v roce 70:\n\nTwainovo tvrzení je však velmi nepravděpodobné. Je naopak zcela jisté, že na některé muslimské stavby na Chrámové hoře byly použity materiály z křižáckých staveb, včetně mramorových sloupů.\n\nBěhem křižáckého období byl Dóm svěřen Augustiniánům, kteří ho změnili na kostel a Mešita Al-Aksa se stala královským palácem Baldwina I. v roce 1104. Templářští rytíři, kteří věřili, že Dóm je na místě původního Šalamonova chrámu, zřídili v Mešitě Al-Aksa přiléhající k Dómu svůj hlavní stan. Tuto funkci měla po většinu 12. století. „Templum Domini“ (Chrám Páně), jak ho nazývali, byl uváděn na oficiálních pečetích Velmistrů (jako byli Evrard de Barres nebo Regnaud de Vichier) a stal se architektonickým modelem pro templářské kostely v Evropě.\n\nJeruzalém byl znovu dobyt Saladinem v pátek 2. října 1187 a Skalní dóm a Al-Aksá znovu vysvěceny jako muslimské svatyně. Kříž na vrcholu kopule byl nahrazen zlatým půlměsícem. Saladinův synovec al Malik al-Mu'azzam Isa (615 - 24/1218-27) uskutečnil další rekonstrukce uvnitř Chrámové hory a přidal portál do mešity Al-Aksá. Chrámová hora byla středem zájmu sultánů během období Mamlúků, která trvala od roku 1250 do roku 1510.\n\nBěhem vlády Sulejmana Velikého byl vnějšek kopule pokryt dlažbou Iznik. Práce trvala 7 let.\nRenovace ve velkém měřítku proběhla za vlády Mahmuta II. v roce 1817.\n\nKopule byla poničena během zemětřesení v Palestině v pondělí 11. července 1927, opravy z mnoha let předtím vzaly za své.\n\nV roce 1955 byl započat Jordánskou vládou nový program oprav s pomocí fondů Arabské vlády a Turecka. Opravy zahrnovaly nahrazení velkého množství dlažby z období Sulejmana Nádherného, které byly vytlačeny prudkým deštěm. V roce 1960 byla v rámci této renovace kopule pokryta odolnou hliníkovou a bronzovou slitinou vyrobenou v Itálii. Restaurace byla dokončena v roce 1964.\n\nPod Jordánskou vládou nad Jeruzalémem měli Židé zákaz vstupu do Starého Města. Izrael převzal kontrolu nad Dómem během vítězství v šestidenní válce v roce 1967. Podle posmrtně publikovaného rozhovoru v deníku \"Haaretz\" generál Uzi Narkis ohlásil, že 7. června 1967, několik hodin poté, co východní Jeruzalém padl do Izraelských rukou, mu rabín Šlomo Goren řekl: „Nyní nastal ten pravý čas dát do Omarovy mešity 100 kilogramů výbušniny, my sami se jí tak můžeme jednou provždy zbavit.“ Jeho žádost byla zamítnuta. Podle Gorenova pobočníka Menachema Ha-Kohena nenavrhl vyhodit mešitu do vzduchu, ale jenom uvedl, že „jestli během válečného tažení padne bomba na mešitu, mohlo by její zmizení být pro dobrou věc.“\n\nPozději tentýž rok k vojenskému meetingu dodal: „Jistě jsme ji měli bývali vyhodit do vzduchu. Je tragédií pro další generace, že jsme to neudělali […] Já sám bych tam šel a smetl ji ze země, aby tam nezůstala jediná stopa po tom, že Omarova mešita kdy vůbec existovala.“ Šlomo Goren také vstoupil do Dómu v talitu s Tórou a šofarem a byl hlavním představitelem ortodoxních rabínů, kteří podporovali Židy v návštěvě Chrámové hory a utvrzení izraelské nadvlády nad místem.\n\nNěkolik hodin poté, co izraelská vlajka zavlála nad kopulí na znamení konce šestidenní války, Izraelci splnili jeden z nejkontroverznějších rozkazů generála Moše Dajana, totiž svěřit správu Chrámové hory do rukou muslimské rady - Waqfu za účelem „udržet mír“.\n\nNyní, byť se jedná stále o teritorium Izraele, izraelská vláda umožňuje muslimským radním plnou správu tohoto místa. Židé a křesťané jsou vyloučeni z vedoucích funkcí. Skupiny jako Temple mount and Eretz Yisrael Faithful Movement si přály přemístit kopuli do Mekky a nahradit ji Třetím chrámem. Od té doby, co muslimové považují zemi pod kopulí za posvátnou, hýbat s kopulí by mohlo vyvolat spory. Nejvíce zbožní Židé si myslí, že by měl být Chrám postaven až v mesiášském období. Někteří křesťané uvažují v souvislosti s možným zničením muslimských staveb a obnovením Chrámu o předzvěsti Armagedonu a Druhém příchodu Ježíše Krista.\n\nV roce 1984 plánovala teroristická skupina Židovské podzemí útok na Skalní dóm a mešitu Al-Aksá s cílem vyhodit obě mešity do povětří. To měli členové skupiny provést 28 náložemi, vyrobenými z výbušnin zcizených z armádních základen na Golanských výšinách. Vycvičili zvláštní skupinu, která měla útok provést. V důsledku vnitřních sporů však byla operace před svým provedením odhalena izraelskou zpravodajskou službou Šin Bet.\n\nV roce 1988 byla obnovena zlatá kopule díky daru 8,2 milionu dolarů od jordánského krále Husajna, který prodal jeden ze svých londýnských domů, aby mohl financovat požadovaných 80 kilogramů zlata.\n\nAž do poloviny 19. století byl nemuslimům zakázán vstup do tohoto prostoru. Od roku 1967 sice vstup povolen je, ale nesmějí zde provozovat své modlitby. Po návštěvě izraelského ministerského předsedy Ariela Šarona v roce 2000 na Chrámové hoře, což bylo posouzeno jako provokativní gesto, byl všem nemuslimům opět zakázán vstup do celé oblasti až do roku 2006.\n\nV roce 2006 byla oblast znovu otevřena, návštěvníci mají přístup mimo pátky a muslimské svátky vždy mezi 7:30-10 ráno a 12:30 – 13:30. Vstup je skrz krytý dřevěný ochoz vedle zabezpečeného vstupu k Západní zdi známého jako \"Ša’ar Mughrabi\" nebo Maimonidova brána.\n\n"}
{"id": "221882", "url": "https://cs.wikipedia.org/wiki?curid=221882", "title": "Zvon (nástroj)", "text": "Zvon (nástroj)\n\nJako zvon (někdy též instalatérský zvon) bývá podle svého charakteristického tvaru označován ruční pryžový nástroj sloužící pro prošťuchování ucpaných odpadů v domácnostech.\n\nPryžové zvony se svého času používaly coby tzv. dusítka žesťových hudebních nástrojů v jazzové hudbě.\n"}
{"id": "221888", "url": "https://cs.wikipedia.org/wiki?curid=221888", "title": "Josef Valentin Zlobický", "text": "Josef Valentin Zlobický\n\nJosef Valentin Zlobický (14. února 1743 Velehrad – 24. března  1810 Vídeň) byl rakouský právník, překladatel do češtiny a jazykovědec, první profesor češtiny na vojenské akademii ve Vídeňském Novém Městě (1772–1775) a na vídeňské univerzitě (od roku 1775). Vídeňská univerzita byla prvním vysokoškolským bohemistickým pracovištěm vůbec. Zlobický tam vytvořil sbírku vzácných knih a rukopisů.\n\nZlobický svou intervencí u rakouského císaře přispěl k udělení koncese vlasteneckému divadlu Bouda.\n\nZ právnických spisů přeložil do češtiny například \"Všeobecný řád soudní\" (vydáno česky roku 1781) a \"Všeobecná práva městská\" (první díl ve Vídni roku 1787).\n"}
{"id": "221890", "url": "https://cs.wikipedia.org/wiki?curid=221890", "title": "SSC Neapol", "text": "SSC Neapol\n\nSocietà Sportiva Calcio Neapol (italsky \"Società Sportiva Calcio Napoli,\", zkráceně \"SSC Napoli\", často jen \"Napoli\") je italský fotbalový klub hrající v sezóně 2019/20 ve nejvyšší ligu sídlící ve městě Neapol v regionu Kampánie.\n\nKlub byl založen 25. srpna 1926 jako \"Associazione Calcio Napoli\" průmyslníkem Giorgio Ascarelli. Ve skutečnosti za vznikem klubu se stala změna označení \"Foot-Ball Club Internazionale-Naples\". To byl klub, který byl založen v roce 1922 v důsledku sloučení dvou dalších klubů z města: \"Naples Foot-Ball Club\" a \"Unione Sportiva Internazionale Napoli\". Nejvyšší soutěž začali hrát již v sezoně 1926/27. V důsledku obtíží, se kterými se setkaly během vývoje války, byl klub v roce 1943 nucen ukončit činnost. Rok po zrušení, v roce 1944, se zrodily dvě odlišné společnosti: \"Società Sportiva Napoli\", propagovaná novinářem Collanem a \"Società Polisportiva Napoli\", založená dr. Scuottonem, z jehož sloučení v lednu 1945 vzniklo sdružení \"Associazione Polisportiva Napoli\". Společnost nakonec obnovila jméno \"AC Napoli\" v roce 1947. Do konce války hráli v nejvyšší lize kromě sezony 1942/43 když hráli ve druhé lize. Za tohle období bylo nejlepší umístění v lize dvě třetí místa (1932/33, 1933/34). Dále osmi finále ve Středoevropském poháru v sezoně 1934.\n\nV první sezoně 1945/46 po válce zničené Itálie se klub umístil na konečné páté příčce. Kvůli uplácení v zápase v sezoně 1947/48 byli klubu odečteny všechny body z tabulky a sestoupil tak do druhé ligy. V ní strávili dvě sezony a postoupili zpět do Nejvyšší ligy. Další sestup byl v sezoně 1960/61. Postup si zajistili v nejrychlejší možné době a dokonce v ročníku 1961/62 získali italský pohár, když porazili S.P.A.L. 2:1. V Evropských pohárech hráli v ročníku 1962/63 o pohár PVP, jenže ve čtvrtfinále je zastavil jugoslávský klub OFK Bělehrad.\n\nDne 25. června 1964 se klub přejmenovává na název\"Società Sportiva Calcio Neapol\". Klub se úspěchu dočká v sezoně 1967/68 když končí jako druhý v tabulce. Dne 18. ledna 1969 je klub na pokraji finančního kolapsu a tak je zachraňuje Corrado Ferlaino, který zahájil nejdelší a nejúspěšnější předsednictví v historii klubu. Klubu se dvakrát podaří dosáhnout třetího místa (1970/71 a 1973/74) a druhého místa (1974/75). V ročníku 1975/76 získali italský pohár a dokráčeli do semifinále PVP v ročníku 1976/77.\n\nDen 30. červen roku 1984 je nejpamátnější den v historii klubu. Klub koupil ze španělského klubu FC Barcelona za té doby rekordních 15 miliard lir argentinského fotbalistu Maradonu. Díky němu se klub stal mistrem ligy v sezoně 1986/87 i italský pohár. Jenže v poháru PMEZ končí v 1. kole. Klub se upevnil na vrcholu italského fotbalu. Dva krát se klub umisťuje na druhém místě (1987/88 a 1988/89) a sezonu 1989/90 ukončuje druhým titulem v historii. V ročníku 1988/89 klub vyhrává Pohár UEFA.\n\nPo odchodu Maradony v roce 1991 se klub již nedostává na přední příčky. Pád přichází v sezoně 1997/98. Klub skončil na posledním místě a čekali jej zápasy ve druhé lize. Dne 30. července roku 2004 hlásí klub bankrot a zánik. V srpnu se podnikatel Aurelio De Laurentiis zakládá klub nový: \"Napoli Soccer\" a je zapsán do třetí ligy. Nový majitel 23. května 2006 dodržující slib, který v době jeho získání slíbil, vrátil klubu původní název \"Società Sportiva Calcio Napoli\". To již klub začíná hrát druhou ligu. Od sezony 2010/11 do 2018/19 má klub úspěšné období. Vyhrává dva krát italský pohár (2011/12 a 2013/14), umísťuje se čtyři krát na druhém místě a třikrát na třetím místě v lize. V Evropské lize v ročníku 2014/15 dokráčel do semifinále.\n\nNejvyšší soutěž hrál ve 76 sezonách (nepřetržitě od sezony 2007/08). Serii A hrál nejdéle 33 sezon (1965/66 až 1997/98).\n\nVe druhé lize klub odehrál 12 sezon a vyhrál ji 1x.\n\n\n\n\n\n\n\n"}
{"id": "221896", "url": "https://cs.wikipedia.org/wiki?curid=221896", "title": "Šalomounův chrám", "text": "Šalomounův chrám\n\nŠalomounův chrám (: , \"Bejt ha-mikdaš\"), známý také jako První chrám, je podle bible prvním židovským chrámem v Jeruzalémě a jediným místem obětí centralizovaného kultu. Podle židovské tradice byl první chrám zbudován králem Šalomounem (970–931 př. n. l.) na Chrámové hoře. Zničení chrámu Babyloňany v roce 587/586 př. n. l. je významnou událostí ve starověkých dějinách Židů i v judaismu.\n\nTradici o jediném židovském chrámu, který se nacházel na Chrámové hoře, zpochybňují archeologické průzkumy.\n\nPostaven byl v 10. století př. n. l. na pahorku zvaném Moria a sloužil 4 století. Roku 586 př. n. l. byl vypálen vojskem babylonského krále Nebukadnezara II. při dobytí Jeruzaléma, po kterém následovalo babylonské zajetí. \n\nKrál David učinil Jeruzalém centrem izraelského království a přenesl do něj Boží Archu úmluvy. Šalomoun pak vybudoval chrám jako „dům Božího přebývání“ a jako symbol připoutání lidu k Davidovu rodu. Stavba celého objektu trvala pravděpodobně celých 16 let (4.–20. rok Šalomounovy vlády, tj. přibližně 966–950). Šalomoun od lidu vybíral pro účel stavby vysoké daně a při stavbě mu byli nápomocni tyrští stavitelé.\n\nChronologie renesančního židovského kronikáře Davida Ganse předpokládá jako datum začátku stavby Šalomounova chrámu rok 2928 od stvoření světa, což odpovídá roku 834–833 před naším letopočtem. Jako datum úplného zničení tohoto prvního chrámu pak uvádí rok 3338 od stvoření světa, což odpovídá roku 424–423 před naším letopočtem. Rozdíl mezi uvedeným datem zboření a počátkem stavby činí 410 let, přičemž o této délce trvání prvního chrámu jsou zmínky v Talmudu.\n\nBible obsahuje poměrně podrobný popis chrámu v První knize královské. Kolem svatyně bylo nádvoří ohraničené ochozem. Na nádvoří se nacházelo veliké liturgické zdobené bronzové umyvadlo, které se nazývalo \"moře\". Před vchodem do chrámu byly dva bronzové sloupy pojmenované Jachín a Boáz.\n\nSvatyně měla tři základní části:\n\nZáklad chrámu byl z kamene, strop a vnitřní obložení z cedrového dřeva. Interiér byl bohatě vyzdoben za použití bronzu, cedru a zlacení a s použitím motivů lilie, granátového jablka, cherubů, lvů, býků apod. Chrám byl také vybaven množstvím bronzových liturgických předmětů.\n\nO chrámu na Chrámové hoře nejsou žádná přímá archeologická svědectví. Prosévání půdy z Chrámové hory přineslo jen nepřímá svědectví, mezi nimi razítko jedné kněžské rodiny, o níž je zmínka v knize proroka Jeremjáše.\nNové podněty přinesl archeologický nález učiněný v letech 2012–2013 při stavebních úpravách Dálnice 1 v lokalitě Tel Moca ve čtvrti Moca na západě Jeruzaléma. Na průzkumu nálezu v roce 2019 se podílela česká výprava za vedení biblického archeologa Filipa Čapka. Jedná se o chrám typu megaron z doby Šalamounova chrámu a základní architektonickou dispozicí odpovídá jeho popisu. Podle Čapka se jedná o jeden z řady židovských chrámů, kde se mísilo více kultů. Biblický obraz jediného chrámu a jediného kultu byl pak spíše než historická realita cíl, ke kterému směřovaly mj. Chizkijášova a Jóšijášova reforma. Izraelská Čapkova spolupracovnice Šua Kisilevičová vyslovila i hypotézu, že se jedná přímo o Šalomounův chrám. Předběžné závěry budou předmětem dalšího bádání.\n\n\n"}
{"id": "221900", "url": "https://cs.wikipedia.org/wiki?curid=221900", "title": "Intenzita gravitačního pole", "text": "Intenzita gravitačního pole\n\nGravitační síly nezávisí na látkovém prostředí mezi tělesy, ale jsou podmíněny pouze hmotností a vzdáleností těles. Kolem každého tělesa se vytváří gravitační pole bez ohledu na přítomnost jiných těles v okolí. K popisu tohoto pole slouží intenzita gravitačního pole, což je síla, která v daném bodě prostoru působí na těleso jednotkové gravitační hmotnosti umístěné do tohoto bodu.\n\nIntenzita gravitačního pole představuje zrychlení, které je v daném bodě prostoru stejné pro všechna tělesa, bez ohledu na jejich hmotnost.\n\n\nPodle definice lze intenzitu gravitačního pole vyjádřit vztahem\nkde formula_3 je gravitační síla a formula_4 je gravitační hmotnost hmotného bodu, na nějž těleso s intenzitou gravitačního pole formula_1 působí.\n\nIntenzita gravitačního pole má směr shodný se směrem gravitační síly formula_3.\n\nZ Newtonova gravitačního zákona lze určit intenzitu gravitačního pole hmotného bodu o hmotnosti formula_7. Pokud se v takovém gravitačním poli nachází ve vzdálenosti formula_8 od hmotného bodu testovací těleso o hmotnosti formula_4, pak pro velikost intenzity gravitačního pole platí\nIntenzita tedy nezávisí na hmotnosti testovacího tělesa.\n\n\n"}
{"id": "221905", "url": "https://cs.wikipedia.org/wiki?curid=221905", "title": "Slezské Beskydy", "text": "Slezské Beskydy\n\nSlezské Beskydy (pol. \"Beskid Śląski\", slez. \"Ślůnski Beskid\", něm. \"Schlesischen Beskiden\"), někdy též Těšínské Beskydy, jsou horským pásmem, který leží ve Vnějších Západních Karpatech. Toto pohoří se rozkládá na území států Polska a České republiky, většina území Slezských Beskyd se nachází na polské straně. Nejvyššími vrcholy tohoto pohoří jsou Skrzyczne (1257 m n. m.), Barania Góra (1220 m n. m.) a na české straně Velká Čantoryje (995 m n. m.).\nSlezské Beskydy hraničí na západě s Moravskoslezskými Beskydami, odděluje je úvalovitá sníženina známá také jako Jablunkovská brázda, jejíž středem protéká řeka Olše. Na jihovýchodě hraničí toto pohoří s Žywieckými Beskydy, které odděluje tok řeky Soły. Ze severní strany odděluje Slezské Beskydy od Malých Beskyd řeka Bělá.\n\nNejvyššími vrcholy jsou Skrzyczne (1257 m n. m.) a Barania Góra (1220 m n. m.) v polské části pohoří. Na české straně je nejvyšší Velká Čantoryje (995 m n. m.), následovaná dalšími čtyřmi devítistovkami - Kyčerou (989 m), Velkým Stožkem (978 m), Krkavicí (976 m) a Česlarem (921 m). Seznam nejvyšších a nejprominentnějších hor na české straně pohoří obsahuje Seznam vrcholů ve Slezských Beskydech.\nSlezské Beskydy jsou budovány z masivních godulských a istebňanských pískovců. Severní část pohoří je budována slezským příkrovem s horninami dílčího godulského vývoje. Jižní část pohoří je budována magurským příkrovem. Ve Slezských Beskydech se můžeme setkat s s horninami jako jsou nazelenalé godulské pískovce, tvořící hlavní hřebeny tzn. pásmo Čantoryje a pásmo Baraní góry, dále vápence a především v okolí horských bystřin můžeme rozpoznat akumulaci různých nezpevněných sedimentů.\n\nPro Slezské Beskydy podobně jako pro celé Západní Beskydy je charakteristický poměrně vysoký roční úhrn srážek a to v rozmezí od 800 - 1200 mm. Střední roční teplota se pohybuje od 5,4 °C v hřebenových partiích do 8,5 °C v Jablunkovské brázdě. Nejstudenějším měsícem je leden, nejteplejším je červenec. Zdejší počasí ovlivňuje z velké části silný vítr. V době jara a podzimu se jedná o vítr halný. Ve vrcholových partiích Baraniej góry, Równicy i Čantoryje převažují větry západní i severozápadní. V okolí Jistebné je více západních větrů, díky tomu se zde vyskytují menší úhrny ročních srážek než v okolí. Srážková maxima se ve Slezských Beskydech pohybují okolo 1400 - 1500 mm ročně. Ve vyšších partiích nad 1000 m se srážky vyznačují menším počtem než v údolí, ale za to zde padají často jednorázově. Největší úhrn srážek připadá na letní měsíce. Zima začíná koncem listopadu a trvá až do konce března (někdy i poloviny dubna). V nejvyšších polohách sníh vydrží 150 - 180 dní, zatímco v nížinách jen 30 - 60 dní. Sněhové podmínky jsou zde dosti vydatné, na hřebenech tvoří až 200 cm sněhovou pokrývku. Vzhledem k zalesněným hřbetům a nevelké strmosti pohoří se zde laviny nevyskytují.\n\nSlezské Beskydy se rozdělují na dvě horská pásma která jsou od sebe rozdělena údolím řeky Visly. Jedná se o:\n\nPásmo Čantoryje je hřbet Slezských Beskyd oddělující se od pásma Baraniej Góry u vrchu Karolówka (920). Jeho hřebenem prochází rozvodí mezi Odrou a Vislou a rovněž státní hranice mezi Českem a Polskem. Hřeben se táhne ze severu na jih od Tulu (621 m n. m.), přes Velkou Čantoryji (995 m), Velký Sošov (886 m), Cieslar (921 m), Malý Stožek (843 m), Velký Stožek (978 m) až na Kyčeru (990 m), zde hřeben ubíhá směrem k východu ku Jistebné a končí vrchem zvaným Młoda Góra již v Polsku. Z hlavního hřebene směrem do údolí Visly vystupují nenápadné hřbety, které tak vytvářejí jednotlivá údolí s názvy Poniwiec, Gahura, Jawornik, Dziechcinki a Labajov. Na české straně vybíhá z Malé Čantoryje směrem k řece Olši rozsocha s hraničními vrchy Ostrý (709 m) a Vružná (579). Z Velkého Stožku vybíhá směrem k severu asi 8 km dlouhý hřeben vytvářející údolí říčky Hluchová a kulminující vrcholem Loučka (835 m). Pro tuto část Slezských Beskyd je charakteristické že žádný z vrcholů nepřesahuje 1000. metrovou hranici. Téměř celá část „pásma Čantoryje“ je vybudovaná z godulských pískovců, které vystupují v drobné skalky ve vrcholových částech tohoto hřebene (např. Kyčery). Pro tento typ pískovce je charakteristické, že ne všechny jeho vrstvy mají stejnou trvanlivost a tak vlivem působení exogenních činitelů (větru, vody, teplotě) jsou měkčí vrstvy zvětrány. Takovýmto způsobem vznikají např. hluboká koryta potoků, vodopády, prahy atd. V pásmu Čantoryje má jinou geologickou stavbu jen vrch Tul, který je tvořen podobně jako Jahodná těšínským vápencem, který se podílí výskytem vzácných druhů rostlin na těchto lokalitách.\n\nPásmo Baraniej Góry nazývané také jako \"pásmo\" \"Vislanské\" představuje horský hřeben Slezských Beskyd táhnoucí se ze severu na jih. Hlavní hřeben pásma Baraní Góry vystupuje na jihu ze Zwardoňského průsmyku vrcholem Tyniok (891 m) a dále pokračuje směrem k severu s vrcholy Gańczorka (902 m), Karolówka (930 m), Barania Góra (1220 m), Magurka Wiślańska (1129 m), Zielony kopiec (1140 m) a Malinowska Skala (1150 m). Z tohoto vrcholu pokračuje hřeben dvěma směry severozápadním s rozsochou Malinowa (1095 m) a pokračujíc přes průsmyk Karkoszczonka vrcholem Klimczok (1119 m), severovýchodním směrem hřeben pokračuje s rozsochou Skrzyczne (1257), což je nejvyšší hora Slezských Beskyd. Z hlavního hřebene pásma Baraní Góry vybíhá jak na západ, tak i na východ spousta bočních rozsoch.\n\nSlezské Beskydy jsou z české strany poměrně málo navštěvované oproti vedlejším Moravskoslezským Beskydám. Hlavním východiskem turistických tras do tohoto pohoří je malebná podhorská obec Nýdek. Turistické trasy sem vedou i z Třince, Vendryně, Bystřice, Hrádku a Jablunkova. V Polsku jsou to lázeňská střediska Ustroň a Visla, dále pak obce Brenná, lyžařské středisko Szczyrk a Jistebná.\n\nVe Slezských Beskydech začíná vyznačená dálková turistický stezka Hlavní beskydská magistrála :\n\n\n\n"}
{"id": "221910", "url": "https://cs.wikipedia.org/wiki?curid=221910", "title": "Publilius Syrus z Antiochie", "text": "Publilius Syrus z Antiochie\n\nPublilius Syrus, také Publius Syrus byl římský dramatik a básník 1. století př. n. l. Jeho \"Myšlenky\" (\"Sententiae\") byly velice oblíbenou četbou ve středověku i v raném novověku.\n\nDnes málo známý, ale kdysi významný dramatik a filosof se narodil na počátku prvního století př.n.l. v syrské oblasti Antiochia. Už jako mladý však padl do otroctví a byl převezen do Říma, kde působil na dvoře jednoho dramatika. Zde se poprvé setkal s hranými příběhy, které ho okouzlily a inspirovaly k vlastní tvorbě. Nejdříve pomáhal s tvorbou svému pánovi a pro svůj talent a moudrost si tak vysloužil propuštění na svobodu. Následně, již jako svobodný plebej, začal shrnovat a ucelovat své vlastní myšlenky a živil se psaním improvizovaných mimů (frašek) a herectvím.\n\nS přibývajícím časem byla jeho divadla stále známější a žádanější, a oblibu v něm nacházel dokonce i samotný Gaius Julius Caesar, který Publilia Syra považoval za jednoho z nejmoudřejších lidí v Římě. Často ho zval ke svému stolu a rozmlouval s ním, což vyvolalo nevoli druhého významného dramatika – starého Decima Laberia. Ten se po letech tvorby pro svého císaře cítil zrazený a odstrčený a záviděl Publiliovi ohromnou slávu. Caesar proto s ohleduplnosti k oběma tvůrcům uskutečnil v roce 46 př. n. l. umělecký souboj, jehož vítězem se stal Publilius Syrus. Tím jeho sláva v Římě ještě vzrostla. Caesar chtěl dokonce tomuto umělci za zásluhy udělit čestný titul a chtěl mu nechat vystavět palác, ovšem 15. března roku 44 př. n. l. byl sám zabit. V Římě nastaly zcela jiné poměry. Publilius Syrus přestal psát mimy a hrát v amfiteátrech, zbytek života strávil v ústraní a věnoval se dokončení svého celoživotního díla „\"Sententiae\"“, z něhož se dodnes zachovalo asi 700 citátů. O konci Publilia Syra z Antiochie se tak, vzhledem k jeho „ústupu ze slávy“, nedochovaly žádné spolehlivé zprávy.\n\n\n\n"}
{"id": "221913", "url": "https://cs.wikipedia.org/wiki?curid=221913", "title": "Grand Theft Auto: Vice City", "text": "Grand Theft Auto: Vice City\n\nGrand Theft Auto: Vice City (GTA: VC) je počítačová hra ze série Grand Theft Auto, odehrávající se ve fiktivním městě Vice City. Jde o druhou 3D hru v této sérii. Oproti předešlému dílu Grand Theft Auto III má řadu vylepšení: například vrtulníky a motorky, možnost občerstvení se v pizzerii nebo nakupování v kutilském obchodě, možnost koupení nemovitostí a za určené nemovitosti plnit vedlejší úkoly.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nPříběh se točí kolem mafiána Tommyho Vercettiho, který pracoval pro rodinu Forelli v Liberty City. Roku 1971 byl zatčen a za vraždu 11 mužů odsouzen k 15 letům vězení.\n\nRoku 1986 byl propuštěn a boss Forelliho rodiny Sonny Forelli jej poslal do Vice City, aby udělal drogový obchod. Jenže obchod byl přepaden a Tommy byl bez peněz a drog. Sonny je na Tommyho naštvaný a snaží se z něj peníze a drogy nějakým způsobem vymámit.\n\nHra se odehrává ve fiktivním městě Vice City (její předlohou je Miami), které je rozděleno na více čtvrtí:\n\n\nVice City obsahuje rozmanitý soundtrack, složený z písní doby, ve které se hra odehrává. Mezi nejznámější autory, jejíchž písně ve hře zazní, jsou Michael Jackson, Bryan Adams, Judas Priest, Iron Maiden, Mötley Crüe, Frankie Goes to Hollywood, Yes nebo Ozzy Osbourne.\n\nVice City obsahuje devět rozhlasových stanic; Wildstyle (hip hop), Flash FM (pop), Fever 105 (pop s černošskými umělci), V-ROCK (heavy metal), VCPR (talk radio), K-CHAT (talk radio), Esperantoso (latin jazz a salsa), Emotional 98.3 (romantické balady), Wave 103 (synthpop).\n\n\n"}
{"id": "221917", "url": "https://cs.wikipedia.org/wiki?curid=221917", "title": "Bourne shell", "text": "Bourne shell\n\nBourne shell (zkratka sh) byl standardním unixovým shellem pro systém Version 7 Unix, který byl uvolněn v roce 1977 a byl distribuován školám a univerzitám. Jeho autorem je Steph Bourne z AT&T Bell Laboratories. Bourne shell je soubor codice_1 a zůstává stále implicitním shellem v mnoha unixových distribucích.\n\nBourne shell nahradil původní Thompson shell se stejným jménem codice_1 v systému Version 7 Unix v roce 1977. Protože většina současných unixových systémů vychází právě z \"Version 7 Unix\", je původní Thompsonův shell považován za zastaralý a již se nepoužívá. Standardním shellem, na který se tak mohou programátoři spolehnout, je právě \"Bourne shell\".\n\nV současné době je codice_1 často pouze symbolický odkaz na bash (Bourne Again Shell), který se při volání tímto jménem chová jako původní \"Bourne shell\".\n\n\nTyto mechanismy byly přidány do \"Verze 7\". Tyto souvislosti byly ustanoveny na začátku a poskytují cestu shell skriptům k tomu, aby byly podskriptům v kontextu bez toho, aniž by musely užívat explicitní situační parametry.\n\nAčkoliv je užívaný jako interaktivní příkazový interpret, byl vždy zamýšlen jako skriptovací jazyk. S vydáním knihy \"Unix\" od Briana W. Kernighana a Roba Pikeho \"programovací prostředí\" shell získalo popularitu . Toto byla první komerčně publikovaná kniha, která představovala shell jako programovací jazyk ve formě výuky.\n\nBourne shell byl též první, který představoval konvenci použití \"file descriptor 2\" pro \"error messages\", dovolující mnohem větší programovou kontrolu běhu skriptu a držení zprávy o chybě oddělený od dat.\n\n\nV průběhu let byl Bourne shell rozšířený v AT&T. Různé varianty jsou nazvané jako příslušná AT&T Unixová verze, která byla uvolněna (důležitými variantami jsou \"Verze7\", SystemIII, SVR2, SVR3, SVR4). Protože shell nebyl nikdy verzí a jediný způsob jeho identifikování je otestovat jeho rysy.\n\nJako většina z následníků bylo řízení úloh zahrnuto do pozdějších verzí Bourne shellu.\n\n\"Korn shell\" (\"ksh\"), mnohem později napsaný Davidem Kornem, byl střední cestou mezi dvěma shelly se syntaxemi přebraných z Bourne shellu a řízení úloh vytažených z C shellu. Funkčnost z originálního Korn shellu byla užívána jako základ pro POSIX shell standard. Od roku 2000 byl dán jako otevřený zdroj v novějších verzích a je použitý v některých Linuxových distribucích; tam je také klon známý jako \"pdksh\".\n\n\"RC\" byl vytvořený v Bell Labs od Toma Duffa jako výměna za sh pro \"Unix Verze 10\". To je standard shell pro Plan 9 z Bell Labs a Inferno. Portový Unix byl součástí Plan 9 z User Space.\n\nBash (Bourne Again shell) byl později vyvinut pro GNU projekt a přebral rysy ze shellů Bourne shell, C shell a Korn shell.\n\nVlivem autorského práva vypadá prostředí Bourne shell stejně, jako to bylo použito v BSD vydáních. Kenneth Almquist vyvinul klon Bourne shell, známý jako Almquist shell a dostupný pod \"BSD licencí\", který se dnes užívá na některých BSD následnících. Almquist shell byl portovaný Linux přejmenovaný na Debian Almquist shell nebo \"dash\". Tento shell poskytuje mnohem větší výkon standardních \"sh\" skriptů při menší paměťové zátěži než jeho běžnější protějšek bash. Bohužel jeho použití často odhalí \"bashismy\" — bash-centrické konstrukce, které v Bourne shellu nejsou dostupné a tvoří problémy, pokud autor skriptu nespecifikoval požadavek na spuštění v \"bash\"i.\n\nBourne shell je v současné době standardem ve všech značkových unixových systémech, ačkoliv BSD systémy měly historicky mnoho skriptů napsaných v csh. Bourne shell skripty mohou být v Linuxu a dalších unixových systémech spuštěny pomocí shellů bash nebo dash.\n"}
{"id": "221918", "url": "https://cs.wikipedia.org/wiki?curid=221918", "title": "Antonov An-12", "text": "Antonov An-12\n\nAntonov An-12 (v kódu NATO \"Cub\") je sovětský čtyřmotorový turbovrtulový transportní letoun. Jde o vojenskou verzi civilního Antonovu An-10. Po více než tři desetiletí byl An-12 standardním nákladním a výsadkovým transportním letounem sovětského letectva. Celkem bylo postaveno 1 234 ks. Dva letouny An-12 sloužily i v československém letectvu a po rozdělení země v roce 1993 si každý stát ponechal jeden z letounů. V ČR zůstal stroj s vojenskou imatrikulací 2105 a na Slovensku 2209.\n\nVyvinut byl z typu Antonov An-8 a šlo o vojenskou verzi letounu Antonov An-10. První prototyp poprvé vzlétl 16. prosince 1957. Mezi lety 1957 a 1973 bylo vyrobeno celkem 1248 ks An-12 mnoha vojenských i civilních verzí. Verze An-12BP vstoupila do služby u sovětského letectva v roce 1959.\n\nTento čtyřmotorový hornoplošník, zkonstruovaný v SSSR (na dnešní Ukrajině), vybavený zadními nákladovými dveřmi, měl u sovětských vojsk dobrý ohlas. Létal však i u civilních uživatelů a byl vyráběn i v Číně. Univerzální An-12 sloužil v Afghánistánu a fungoval jako letadlo ECM (elektronické vedení boje) a také jako experimentální letadlo. Jeho piloti jsou názoru, že tažný kůň An-12 \"Cub\" je nenahraditelný. Toto těžkotonážní turbovrtulové letadlo se sice na rozdíl od svého amerického protivníka C-130 již čtvrt století nevyrábí, piloti však plány na nahrazení An-12 proudovými dopravními stroji považují za předčasné. An-12 je v bývalém SSSR důvěrně známý a je stále používán jako vojenské nákladní letadlo. Aeroflot navíc používá malý počet An-12 jako nákladní stroje. Na rozdíl od C-130 nemá civilní An-12 přetlakovou kabinu a používá jiný způsob pro nakládání vzadu, který potřebuje přídavné pozemní vybavení. Navíc nemůže jako C-130 přistávat na nezpevněných plochách v blízkosti boje s délkou pouze 1 500 m. Pokud je však k dispozici pomocné vybavení a letiště, je An-12 šampiónem mezi dopravními letadly své třídy.\n\nVe válce v roce 1971 mezi Indií a Pákistánem měly An-12 za úkol napadat pákistánská vojska a obrněná vozidla. Indie přestavěla některé An-12BP na provizorní bombardovací letadla. Ze zadních otvorů bylo shazovaných 16 tun bomb na paletách.\n\n\nVerze pro elektronické vedení boje, označované v NATO jako Cub-C má aktivní vysílače pro rušení telekomunikace a radaru. Navíc může shazovat radarové klamné cíle (Chaff) a mást tak radarový průzkum.\n\nStroj An-12 byl nasazen také při invazi do ČSSR, když 20. srpna 1968 před 22h přistál na Ruzyňském letišti a sloužil pak pro elektronické navádění letadel. 227 transportních letadel An-12 bylo dále použito k výsadkům.\n\nPodle \"Global Aircraft\", \"Airliners.net\"\n\n\n\n\n"}
{"id": "221922", "url": "https://cs.wikipedia.org/wiki?curid=221922", "title": "Promiscuous", "text": "Promiscuous\n\nPromiscuous \"(Promiskuitní)\" je singl Nelly Furtado z jejího třetího alba Loose. Singl vyšel v roce 2006 a na americkém kontinentě byl prvním, který desku Loose prezentoval. V Evropě vyšel jako druhý po Maneater.\n\nFurtado, Danja a Timbaland píseň společnými silami napsali. Producentské práce se chopil Timbaland a Danja. Píseň zachycuje konverzaci mezi mužem a ženou, kteří se nazývají promiskuitními.\n\nSingl získal i ocenění v \"Billboard Music Awards 2006\" za Nejlepší song a v \"Juno Awards 2007\" za Píseň roku. Promiscuous byla nominována i na cenu \"Grammy\" za Nejlepší spolupráci.\nPo textové stránce zachycuje vztah braný z obou stran jak z mužské tak i z ženské. Promiscuous byla jedna z prvních písní, kterou s Timbalandem vytvořila. O jejich týmové spolupráci později řekla, že i když to předtím nikdy nedělala tak nálada extrémně uvolněná hlavně díky různým stylům a přístupům k písni.\n„Při skládání se skutečně flirtovalo, proto je ta píseň tak hravá,“ řekla Danja, který dal i písni pracovní název The BlackBerry Song.\n\nDíky vlivu mnoha interpretů jako Blondie, Madonny nebo Eurythmics, které poslouchali během natáčení, snažili se song navodit do sexuální atmosféry, kterou tito interpreti, často prezentovali.\nPromiscuous přijali kritici velmi dobře. Rob Sheffield z Rolling Stone označil Promiscuous za jednu z nejlepších písní z Loose a zvláště pochválil Timbalanda za dobrou práci. Stephen Thomas Erlewine řekl o Promiscuous, že je to nejlepší píseň jakou Furtado udělala, nicméně ji její sexy postoj v písni příliš nevěřil.\n\nServer Pitchfork spolupráci Furtado s Timbaland nazval jako Nečekaně dobré utkání a Promiscous zvolil jako čtvrtou nejlepší píseň roku 2006.\nVe videoklipu se kromě Furtado objevuje i Timbaland, Justin Timberlake nebo Keri Hilson. Celý klip se natáčel v klubu a Furtado v něm flirtuje s tanečníky.\n\nKlip měl premiéru 3. května 2006 na MTV obdržel i tři nominace na MTV Video Music Awards.\nV Kanadě píseň debutovala ihned v top pětce, později se propracovala až na nejvyšší příčku, což se stalo Furtado podruhé od singlu I'm Like a Bird.\n\nV USA se Promiscuous stalo nejúspěšnější písní Furtado od začátku její kariéry. Dostala se na první místo a tam vydržela šest týdnů. Do Top 10 se Promiscous dostala téměř ve všech hitparádách\n\nV České republice se Promiscuous dařilo. Dostal se nejvýše na šesté místo.\n"}
{"id": "221932", "url": "https://cs.wikipedia.org/wiki?curid=221932", "title": "Juliano Belletti", "text": "Juliano Belletti\n\nJuliano Haus Belletti (*20. června 1976 Cascavel, Brazílie) je bývalý brazilský fotbalista s italským pasem, který naposledy nastupoval za brazilský klub Fluminense FC. Nejčastěji jako pravý obránce, kdysi byla jeho pozice především ve středu obrany.\nBelletti má italský pas, čímž byl veden jako hráč Evropské unie. Belletii také reprezentoval Brazílii do roku 2005.\n\nS fotbalem začal profesionálně v roce 1993 v brazilské klubu Cruzeiro Esporte Clube, odkud odešel v roce 1995 do São Paulo FC, kde začal výkonnostně růst. V roce 1999 byl poslán na hostování do Clube Atlético Mineiro. Poté se objevily spekulace o jeho přestupu do Valencie, který se ale nekonal.\n\nV roce 2002 nakonec přece jenom přestoupil do Evropy, jeho dalším působištěm se stal Villarreal CF, kde se mu dařilo a projevily o něj zájem přední evropské týmy v čele s Barcelonou, kterou si posléze vybral jako svůj další klub.\n\nV květnu 2006 vyhrál s Barcelonou Ligu Mistrů, v samotném finále sice nehrál od začátku ( přednost v sestavě dostal Oleguer Presar), v 71. minutě ale Oleguera vystřídal a o 10 minut později vstřelil vyrovnávací branku. V lednu 2007 se hodně mluvilo o jeho odchodu z Barcelony do AC Milán, přestup ale Barcelona odmítla s tím, že Belletti má platnou smlouvu až do roku 2008. Proslavil se vítěznou trefou ve finále ligy mistrů za Barcelonu.\n\n23. srpna 2007 Juliano Belletti podepsal tříletý kontrakt s klubem Chelsea FC. Poprvé za Chelsea nastoupil 25. srpna v zápase proti Portsmouthu, když v 64. minutě střídal Johna Obi Mikela. Chelsea nakonec zápas vyhrála 1-0.\n"}
{"id": "221933", "url": "https://cs.wikipedia.org/wiki?curid=221933", "title": "Sarbel", "text": "Sarbel\n\nSarbel Michael řecky \"Σαρμπέλ Μιχαήλ\" arabsky \"شربل مخائيل‎\" (* 14. května 1983 Londýn, Anglie, Spojené království) známý profesionálně jen jako Sarbel je kyperský Řek a zároveň popový zpěvák částečně kyperského a libanonského původu. Je dobře známý na Kypru, v Řecku a v některých částech arabského světa pro jeho debutový singl \"\"Se pira sovara\"\" a jeho následné albuma \"Parakseno sinesthima\", \"Sahara\" a \"Kati san esena\". Reprezentoval Řecko na Eurovision Song Contest 2007 s písní \"\"Yassou Maria\"\", která se umístila na #1 na Kypru a Řecku a objevilo se v UK Singles Chart.\n\nSarbel se narodil a vyrůstal v severní části Londýna, v Southgate, v Anglii. Má kyperského otce Eliase, který je také zpěvák a hraje na buzuki. Matka, která je v maronitské katolické církvi má libanonské kořeny a profesí je právnička. Sarbelova rodina v létě často podniká cesty do Řecku a na Kypru. Získal vzdělání na jezuitské vysoké škole Svatého Ignáce v Enfieldu. Studoval hudbu, drama a múzická umění. Od svých 5 do 16 let vystupoval v anglické národní opeře a v Royal Opera House v Covent Garden. Nahrál operu Tosca do angličtiny pro Chandos Records jako chlapec pastýře.\n\nByl pojmenován po matce Maronitě Saint – Charbel. Jméno se správně vyslovuje [šarbel], ale protože standardní řecká abeceda postrádá š, vyslovuje to jako [sarbel], dle řecké transliterace.\n\nZpíval každoročně ve škole Sv. Ignáce a na talentových show.\n\nKdyž mu bylo 18, rozhodl se navštívit Krétu, kde zpíval v heraklionském palladiu. Objevil Řecko, tradiční řecké zvyky, a znovu poznal řeckou folkovou hudbu, kterou mu dával poslouchat jeho otec, když byl Sarbel ještě dítě. Po tomto už nic nevymazalo Sarbelovi Řecko z hlavy. Měl blíže k Řecku, než kdykoli předtím. Ve věku 21 let podepsal šestiletý nahrávací kontrakt se společností Sony BMG.\n\nNa výsluní se dostal v roce 2004, kdy nahrál orientální hit \"\"Se pira sovara\"\", který představil spolu s řeckou zpěvačkou Irini Merkouri, který nejprve představil mladý zpěvák fanouškům v Řecku, ale i napříč Blízkým Východem (zejména na Kypru a Libanonu). Píseň \"\"Se pira sovara\"\" vychází z arabské písně nazvané \"\"Sidi Mansour\"\" podle Sabera Rebaïe. Na stejném CD (CD singl) vypustil 2. duet se Merkouri nazvaný \"\"Agapi Mou Esi\"\". V roce 2005 vydal své sólové debutové album nazvané \"Parakseno sinesthima\" (řecky \"Παράξενο συναίσθημα\"). Toto album se stalo zlatým a bylo znovu vydáno s písní \"\"Thelo na Petaxo\"\" sponzorované kosmetickou společností Wella a bonusovou stopou \"\"Boro Boro\"\", která se stala slavnou během ceremoniálu udílení cen televize MAD. Písně \"\"Se Pira Sovara\"\", \"\"Sokolata\"\" a \"\"Thelo Na Petakso\"\" jsou jen některé nejvýznačnější.\n\nV červenci 2006 vydal své druhé album - Sahara. Stejného roku nahrál duet s řeckou zpěvačkou Natassou Theodoridou pojmenovaný \"\"Na' Soun Thalassa\"\", který byl také zahrnut jako bonusová píseň na albu. Mezi pozoruhodné písně patří \"\"Taxe Mou\"\", \"\"Sahara\"\" a \"\"Enas Apo Mas\"\".\n\nKdyž rostla jeho obliba, bývalá řecká televize ERT požádala Sarbela, aby soutěžil o letenku k reprezentaci Řecka na Eurovision Song Contest 2007 konané ve finských Helsinkách. Soutěžil proti uznávanému zpěvákovi Christosu Dantisu a nováčkovi Tamta.\n\nO tři roky později, poté, co začal zpívat profesionálně v řeckých klubech v Londýně, se rozhodl vrátit se do Řecka. Když se sešel s Panagiem Sterigou a producentem Giannisem Doulamisem, otevřely se mu dveře ke svému snu - nahrát desku se Sony BMG. Na jaře roku 2005 vyšel jeho první singl s názvem \"Se Pira Sovara.\"\n\nSarbelovo první album, \"Parakseno Sunaisthima\", byl velkým hitem a velmi brzy nebylo toto CD nikde k dostání.\n\nZa vším stojí ženy, dalo by se říci - osudovým mu bylo setkání s Irini Merkouri, se kterou dělal Sarbel první krůčky na vrchol slávy. Jezdil s ní na její koncerty a byla mu dobrou kamarádkou a rádkyní co se týká muziky.\n\nÚspěch na sebe nenechal dlouho čekat a v létě roku 2006 vydal Sarbel druhé album s názvem \"Sahara\". V té samé době se zrodil nádherný duet s Natasou Theodoridou - \"Na´soun thalassa\".\n\nJeště to léto se vydal s Antonisem Remosem na koncertní šňůru po Soluni a Jižní Africe. Sarbel potom cestoval s neustále odjíždějící a zase se vracející populární zpěvačkou Vanesou Adamopoulou a zorganizoval koncerty po celém Řecku a Kypru. Spolupracoval také s Nikem Makropoulosem.\n\nDo povědomí diváků z celého světa se dostal až vystoupením v soutěži Eurovision Song Contest, kdy se představil s písní Yassou Maria v anglické verzi. Tuto píseň zpívá ještě ve verzi řecké, která se mi zdá být lepší.\n\n"}
{"id": "221937", "url": "https://cs.wikipedia.org/wiki?curid=221937", "title": "Singly na prvním místě v roce 2006 (USA)", "text": "Singly na prvním místě v roce 2006 (USA)\n\nJedničky hitparády Hot 100 za rok 2006 podle časopisu Billboard.\n"}
{"id": "221939", "url": "https://cs.wikipedia.org/wiki?curid=221939", "title": "Chgrp", "text": "Chgrp\n\nPříkaz codice_1 slouží v systému Unix ke změně skupiny souborů. Změna skupiny se využívá tehdy, pokud vlastník potřebuje zpřístupnit soubor jiné skupině, než ve které byl soubor vytvořen.\n\nPříkaz codice_2 nastaví skupinu u definovaného souboru na určitou konkrétní novou hodnotu.\n\nPříkaz codice_3 nastavit skupinu u souboru na skupinu definovanou u jiného souboru (v příkladu codice_4).\n\nZměna skupiny souboru text.txt na hodnotu codice_5\n\nZměna skupiny všech souborů a adresářů v kořenovém adresáři na codice_6\n\nZměna skupiny souboru text.txt na stejnou skupinu, jakou má definovánu soubor story.txt\n\n\n"}
{"id": "221942", "url": "https://cs.wikipedia.org/wiki?curid=221942", "title": "Plameňáci", "text": "Plameňáci\n\nPlameňákovití (Phoenicopteridae) je čeleď vodních ptáků s dlouhým krkem i nohama z monotypického řádu plameňáků. Čeleď plameňákovitých tvoří 2 až 3 rody, všechny mají stejné české jméno plameňák.\n\nJsou to původně obyvatelé slaných jezer a pobřežních moří s mělkými zálivy , mnozí se přizpůsobili i na sladkovodní potravu na rozsáhlých vnitrozemských jezerech. Žijí v tropech, subtropech i mírném pásmu v závislosti na dostatku potravy a klidu ke hnízdění. Vyskytují se dokonce v Andách v nadmořské výšce 3500 až 4500 m u termálních jezer, kde je voda teplá přes 60 °C a noční teploty vzduchu klesají pod bod mrazu. Nežijí ve východní Asii a v Austrálii.\n\nPlameňáci nemají v přírodě mnoho nepřátel, vyskytují se převážně ve velkých množstvích. Postupně klesají pouze počty plameňáka andského, žijícího a množícího se v málo rozlehlé oblasti slaných horských jezer v Andách na území Argentiny, Bolívie, Chile a Peru, a proto je podle IUCN zařazen mezi zranitelné druhy.\n\nPlameňáci dosahují výšky 1 až 1,4 m a váhy 1,5 až 4,1 kg a přes svůj mohutný vzhled jsou poměrně lehcí, mají silně pneumatizovanou kostru. Rozpětí křídel u největších kusů může dosáhnout 1,6 metrů. Dlouhý, ohebný krk se 17 obratli je zakončen malou hlavu s téměř do pravého úhlu ohnutým zobákem uzpůsobeným k cezení vody. Při nasávání otevře zobák a mezi čelistmi vznikne rovnoměrná štěrbina, která reguluje maximální velikost nasávaných pevných elementů. Uvnitř po obou stranách zobáku jsou husté lamely, přes které jazykem vytlačuje ze zobáku vodu ven a na nich se zachytávají drobné vodní organismy, těmi se plameňáci živí. Velkou roli přitom hrají topořivá tělíska v zobáku, která se po sklopení hlavy naplní krví a několikanásobně zvětší. Tím měkké tkáně zobáku včetně jazyka ztuhnou a to usnadní přijímat potravu tak netradičním způsobem.\n\nPoměrně velký zobák je obvykle červený s černou špičkou, u  kořene je potažen měkkou a citlivou kůží. Dlouhé nohy má až k tělu holé, tří přední prsty jsou propojeny plovací blánou usnadňující plavání, růžová až červená kůže na nich je s ohledem na brodění ve slané i velmi teplé vodě velmi silná. Mají dobrý zrak, ale téměř žádný čich. Samci jsou o poznání mohutnější. Jsou to společenští ptáci, obvykle žijí ve velikých hejnech. Rodu \"Phoenicoparrus\" čtvrtý, zadní prst chybí.\n\nPo vodě plavou málo, chodí většinou po mělčinách, kde si nesmáčejí peří. Ke vzletu, ať již z vody nebo suché země, se musí rozběhnout k nabrání rychlosti. Létají s kupředu nataženým dlouhým krkem a nohama nataženýma dozadu za téměř neustálého rychlého mávání křídly, většinou v sevřených hejnech ve tvaru \"V\". Při odpočinku stojí na jedné noze s hlavou ukrytou pod křídlem. Komunikují mezi sebou kejháním podobným husímu. Růžové až červené zbarvení plameňáků je podmíněno dostatkem určitých řas obsahující karoteny (při chování v zajetí, kde se tyto řasy nevyskytují, se musí pro zachování zbarvení karoten dodávat uměle, jinak by ptáci byli bílí). Peří mají plaměňáci měkké, na hlavě a krku krátké a řídké. Peří pravidelně obměňují, před hnízděním jen částečně vypelichají (pořizují se svatební šat) a po odstavení mláďat přepeřují úplně, vypadnou jim najednou všechny letky a ptáci nejsou po nějakou dobu schopni vzlétnout.\n\nPotravu si získávají z nasávané a přes lamely zobáku filtrované vody, kdy jim v zobáku zůstávají drobní bezobratlí živočichové, korýši, měkkýši, hmyz a také řasy a rozsivky. Nohama víří bahno na dně, aby voda obsahovala více těchto organismů. Při větších hloubkách i plavou a hlavy mají ponořené u dna. Větší a menší druhy v závislosti na délce krku sbírají potravu z různých hloubek, proto si nekonkurují.\n\nMonogamní plameňáci hnízdí až na výjimky ve velikých i vícedruhových koloniích čítajících statisíce párů, vytvářejíce tak jedna z největších hnízdišť. Nejčastěji si vybírají ostrovy v mělkých lagunách nebo jezerech, kde jsou lépe chráněni před dravci. Po příletu do místa hnízdění započnou všichni najednou tok, skládající se z ritualizovaných postojů a hlasových projevů.\n\nHnízda stavějí z bláta přinášeného v zobáku, jsou to kopce vysoké přes 30 cm o průměru okolo 40 cm, mající za úkol ochránit vejce před zaplavením. Je až neuvěřitelná hustota hnízd, jež dosahuje 4 až 5 kusů na 1 m². Samice snese obvykle jen jedno vejce o váze 115 až 140 gramů (80 až 90 mm), na kterém se v sezení se samcem střídají, inkubace trvá 27 až 31 dnů. Narozené mládě pokryté šedým prachovým chmýřím má zobák rovný a nohy krátké.\n\nMláďata zůstávají v hnízdě 5 až 12 dnů, po tu dobu a ještě i později ho oba rodiče krmí výživnou tekutinou vytvářenou v zažívacím traktu obsahující bílkoviny, tuky a karoten. Je zajímavé, že o potravu žadonící mládě dokáže i u cizího ptáka, který třeba v této sezoně neměl mladé, vyvolat vytvoření této tekutiny a ten mládě nakrmí. Po opuštění hnízda odcházejí do \"školek\" a společně již plavou a učí se lovit. Teprve asi za měsíc jsou zcela pokrytí řádným peřím. Pohlavně dospívají ve věku 3 až 5 let, dožívají se průměrně 30 až 40 roků.\n\nPlameňáci jsou starobylou skupinou recentních ptáků, fosilní pozůstatky se nacházejí již z oligocénu před 34 až 23 milióny let. Za přímého předchůdce dnešní čeledě plameňákovitých je považován vyhynulý rod † \"Elornis\" z pozdního eocénu.\n\nZa nejbližší příbuzné plameňákům byly považovány řády ptáků brodivých a vrubozobých, podle nejnovějších výzkumů je plameňákům nejbližší řád potápky. Skupina plameňáků a potápek byla pojmenována Mirandornithes, jejím původním předchůdcem je snad vyhynulý rod † \"Juncitarsus\".\n\nNěkdy je rod \"Phoeniconaias\" považován jen za druh rodu \"Phoenicopterus\", jindy jsou plameňák chilský a plameňák karibský řazeni jako poddruhy plameňáka růžového.\n\nVyhynulé taxony:\n\nV evropských zoo je chováno všech šest žijících druhů plameňáků. Nejvíce je zastoupen plameňák růžový – v téměř 200 zoo.\n\nV rámci Česka jsou k vidění čtyři druhy. Nejčastěji chovaným druhem i v tomto případě plameňák růžový (11 zoo). Plameňák kubánský je chován ve čtyřech zoo, plameňák chilský a plameňák malý ve dvou zoo. Jedinou zoo v Česku, která chová tři druhy plameňáků, je Zoo Praha. Díky tomu bylo v pražské zoo ke konci roku 2017 chováno celkem 197 plameňáků. Nejvíce jedinců jednoho druhu pak mají v Zoo Hluboká, kde kolonie plameňáka růžového ke konci roku 2017 činila 127 zvířat.\n\nPřehled 12 českých zoo s plameňáky:\n\n\nNa Slovensku chovají plameňáky všechny čtyři tradiční zoo (Zoo Bojnice, Zoo Bratislava, Zoo Košice, Zoo Spišská Nová Ves). Tři druhy plameňáků chová Zoo Košice.\n\n"}
{"id": "221944", "url": "https://cs.wikipedia.org/wiki?curid=221944", "title": "Islám ve Francii", "text": "Islám ve Francii\n\nIslám ve Francii je po římskokatolickém křesťanství druhým nejrozšířenějším náboženstvím v zemi. Vyznává jej okolo 10 % obyvatel země, převážně přistěhovalců z těch bývalých kolonií Francie, kde je islám dominantním náboženstvím. V rámci Západní Evropy má Francie počet musimů nejvyšší (dále v Evropě má počet muslimů vyšší evropská část Turecka a Ruska). Většina francouzských muslimů náleží k sunnitské větvi. Navíc tu vedle obyvatel s přistěhovaleckým původem žije odhadem 100 000 francouzských konvertitů, kteří každoročně po tisicích přibývají Kromě toho má francouzský zámořský departement Mayotte většinu svého domorodého obyvatelstva muslimskou.\n\nV zemi stojí přibližně 2500 mešit, ve srovnání se 40 000 kostely, mnohými starými celá staletí. První z dnes četných muslimských svatostánků byl otevřen v roce 1922; další přibyly hlavně v 2. polovině 20. století. Tehdy, po druhé světové válce, byly třeba čerstvé pracovní síly do boji poškozené Francie, a tak byla zahájena velkorysá imigrační politika. Noví přistěhovalci byli právě muslimové z bývalých francouzských kolonií, hlavně ze Severní Afriky. Ti se tak v průběhu desítek let začali postupně po tisících ve Francii usazovat.\n\nProtože organizace muslimů v podstatě neexistovala, rozhodl se v roce 2002 tehdejší ministr vnitra Nicolas Sarkozy zřídit speciální organizaci s názvem \"Francouzský výbor muslimské víry\" ( - CFCM), jako neziskové a soukromé sdružení. To ale nemá žádný právní statut a je často centrem kritiky z různých stran. V současné době je však hlavním spolkem všech muslimů \"Svaz islámských organizací Francie\" ( ).\n\nFrancouzská muslimská komunita bývá však často terčem ultrapravicových stran (jako je například Front National) a především ukazována jako selhání Francouzů o integraci menšin (kterou největší jsou právě muslimové) do společnosti. Kolem muslimů čas od času vypukají různé kontroverze, ať to byl již zákaz nošení typicky muslimských částí oděvu (hidžáb) do státních škol, či muslimské nepokoje na předměstích francouzských měst v roce 2005. \n\nNa popularitě muslimům nepřidaly ani útoky v Montauban a Toulouse v roce 2012, spáchané radikálním islamistou. Od ledna roku 2015 přibyly další muslimské teroristické činy - útok na redakci časopisu Charlie Hebdo, útok na košer samoobsluhu v Paříži, teroristické útoky v Paříži či Nice a brutální vražda katolického kněze Jacquesa Hamela. V roce 2017 na ně navázaly útoky na místní policejní složky - útok kladivem na policistu u katedrály Notre-Dame, či útok plynovými láhvemi na policejní dodávku na hlavní třídě Champs-Élysées. \n\nKatolické školy tradičně existují v nemalém počtu; škol islámských je méně. Od roku 1905 jsou všechny školy státní sekulární, neboť tehdy začalo platit oddělení církve a státu. Fungující islámské školy lze nalézt na ostrově Réunion, první muslimská střední škola pak začala fungovat v Aubervilliers, na předměstí Paříže, roku 2001; na rok 2003 pak bylo plánováno otevření dalších dvou škol. Tyto náboženské školy jsou však dostupné širší veřejnosti (na rozdíl od anglosaských zemí), neboť i přesto, že jsou soukromé, jsou dotované státem (resp. ten přispívá na platy učitelů).\n\n"}
{"id": "221949", "url": "https://cs.wikipedia.org/wiki?curid=221949", "title": "Andělín", "text": "Andělín\n\nAndělín je mužské křestní jméno řeckého původu. Pochází z řeckého slova \"angelos\" a vykládá se jako „boží, nebesný posel“. Další variantou jména je Anděl nebo Anděloslav.\n\nŽenskou obdobou jména je Anděla.\n\nPodle českého kalendáře měl svátek 11. března, a nově od roku 2011 má svátek 7. listopadu.\n\n\n\n"}
{"id": "221954", "url": "https://cs.wikipedia.org/wiki?curid=221954", "title": "Angelika", "text": "Angelika\n\nAngelika je ženské křestní jméno latinského původu. Pochází z latinského slova \"angelicus\" a vykládá se jako „andělská“. Další variantou jména je Angela. Českou obdobou jména je Anděla.\n\nPodle českého kalendáře má svátek 11. března.\n\n\n\n\n\n\n"}
{"id": "221962", "url": "https://cs.wikipedia.org/wiki?curid=221962", "title": "Rohatý bůh", "text": "Rohatý bůh\n\nRohatý bůh je moderní, synkretický termín, užívaný mezi wiccany, který spojuje mužské přírodní bohy historicky nepropojených mytologií, jako je keltský Cernunnos, anglický Lovec Herne, hinduistický Pašupati či řecký Pan.\n\nI přesto, že řada postav britského folklóru jako Puk (Robin Goodfellow) či Zelený muž bývá zobrazováno bez rohů, tak jsou tyto postavy považovány nějakým způsobem za spjaté s kultem Rohatého boha.\n\nMyšlenka, že všechny obrazy rohatých božstev představovaly v podstatě božstvo jedno, tedy Rohatého boha, kterého se křesťanství pokusilo potlačit tak, že ho spojovalo s uctíváním ďábla, se vyvinula v moderním 19. století v okultistických kruzích Anglie a Francie.\nZnámou ilustraci bafometa od Léviho z jeho knihy \"Dogma a rituál vysoké magie\" (orig. \"Dogme et Rituel de la Haute Magie\", 1855) doprovázely první návrhy na možný výklad tohoto božstva. Od doby vydání knihy v sobě většina zobrazení satana odráží podobu bafometa. Symbolicky byl bafomet nakreslen podle tarotové karty ďábla ze 17. a 18. století - netopýří křídla, rohy a spárkatá postava s ženskými prsy, posazená na kouli. Lévi ještě přidal postavě caduceuský znak ve slabinách, hořící pochodeň na temeni hlavy a gesto směřující k měsíci nad ním i pod ním.\n\nLévi se bránil a prohlašoval, že jeho výtvor není žádná ďábelská postava, ale bůh starého světa řídící podzemí, který byl prohlášen svým nepřítelem, křesťanstvím, za čarodějnickou postavu. Takové osobnosti jako Aleister Crowley či Margret Murrayová tyto myšlenky převzali a promísili je s poznatky kulturních antropologů, zejména pak s Jamesem Frazerem a jeho hypotézou o bohu plodnosti, známém po celé Evropě. Tam, kde Frazer spatřoval novodobý folklór a lidové zvyky jako ozvěny zapomenutých zemědělských rituálů, tam takoví autoři jako Murrayová a její vrstevníci z Folklore Society viděli důkaz o přežívajících, esoterických kultech plodnosti a tajných tradicích, které se šířili „neofiální“ cestou. Murrayová přišla s myšlenkou, že křesťanské zprávy, často vynucené na mučidlech, o čarodějnicích, které se potkávají v lesích se satanem, byli skuteční pohané s vlastním knězem. Ten nosil na hlavě masku s rohy, aby vyvolal Rohatého boha. Tyto teze, zformované do moderní koncepce, jsou dnes přijímány některými neopohanskými skupinami (jako Wicca). Murrayiny teorie byly později vyvráceny a částečně přetrvávají dodnes pouze díky autoritě, kterou si Margaret Alice Murrayová vydobyla.\n\nNěkdy bývá Léviho bafomet také označován jako \"mendéský kozel\" či \"kozel z Mendésu\". Mendes byl řecký název pro staroegyptské město Djedet, které bylo sídlem kultu beraního boha Banebdjedeta (který představoval Usirovu duši).\n\nPosvátná zvířata s rohy nebo parohy, které symbolizovaly numinózní (nadpřirozenou, posvátnou) přítomnost božského, byly ve starověku zcela běžné (např. bohové Astarte či Ísis byli někdy zobrazováni s rohy). Jednalo se mj. o obrazy posvátných býků, koz nebo jelenů. \nNěkteří učenci starověku kritizovali vyznavače, kteří stírali velmi důležité rozdíly mezi bohem pojmenovaným a popisovaným; uctíváním zvířecí podoby a skutečného zvířete.\nNe všichni bohové s rohy a jejich kněží byli muži.\n\nMargaret Murrayová a později i novopohané spojovali Rohatého boha s lesem, divokou zvěří a lovem. Je také často spojován se sexualitou či mužstvím. Jako symbol sexuality je Rohatý bůh spojován nejmocnějšími silami přírody a je často stavěn vedle ženských bohyň plodnosti. Murrayová představuje Rohatého boha i jako archetypálního lovce; boha, který nejen život dává, ale zároveň ho i bere; boha, který představuje nekonečný cyklus narození, smrti a znovuzrození.\n\nPrvní zobrazení rohatých (či parohatých) postav se objevovala již v době kamenné, zjevně se jedná o motiv velmi archaický, a tak lze zobrazení Rohatého boha považovat za nejstarší zpodobnění božstva vůbec.\n\nRohatý bůh je vždy zobrazován s rohy nebo parohy. Parohy byly uznávanými náboženskými symboly v mnoha starověkých kulturách. Celý oltář vyrobený z paroží byl postaven v chrámu Apollóna na ostrově Delos. V chrámech bohyně Diany obyčejně nalezneme paroží. Na rohy může být také nahlíženo jako na symbol plodnosti a štědrosti. V severské mytologii je parohem vyzbrojen Frey, germánský bůh plodnosti a majetku. Takovým rohem může být např. i roh hojnosti.\n\nNěkteří spojovali Rohatého boha s čarodějem Merlinem. Jiní ho viděli ve společnosti jelenů a také ho tak popisovali. Jedna zpráva hovoří dokonce o tom, jak Rohatý bůh přerušil jednu svatbu. Stalo se, že opilý a bojechtivý vjel do shromáždění svatebčanů na ohromném jelenu.\n\nNelze také opomenout nápadnou analogii se staroegyptským Usirem prostřednictvím mendéského beraního boha Banebdjedeta. Usire přestože nemá žádné rohy, je též chtonickým a vegetativním božstvem.\n\nZobrazování ďábla jakožto rohatého a spárkatého monstra, které třímá trojzubec, je výmysl 19. století. Pravděpodobně přichází z křesťanské morálky jako odpověď na rostoucí popularitu řeckého boha Pana v umění a literatuře. Předchozí zobrazování ďábla mělo mnoho podob. Často se jednalo jednoduše o kozu, kočku nebo o muže odého v černém. Když byl zobrazován jako kombinace člověka se zvířetem, měl ďábel netopýří křídla, drápy ptačího dravce atd.\n\nRohatý bůh a ďábel povětšinou nemají společné vlastnosti. Zatímco křesťanský satan je popisován jako padlý anděl a je v podstatě zlý, tak Rohatý bůh je spojen s mocí přírody. Není zcela dobrotivý, ale ani není úplně škodolibý.\nRohatý bůh v postavení otce dává život. V postavení lovce život bere. Pozitivní vlastnosti Rohatého boha jsou v poslední době přisuzovány i křesťanskému satanu či satanu moderního satanismu.\n\nV náboženství Wiccy je Rohatý bůh uctíván jako partner i dítě Bohyně (na rozdíl od Bohyně je smrtelný, avšak zrozuje se znovu a znovu). Podle Geralda Gardnera je Wicca moderním, přežívajícím pozůstatkem celoevropského, pohanského náboženství, jež bylo vytlačeno do „podzemí“ během středověkých honů na čarodějnice.\nRohatý bůh a Bohyně jsou Wiccou vnímáni jako starověcí kmenoví bohové, nicméně důkazů na podporu tvrzení o starověkých náboženských kořenech Wiccy nejsou. I Gardner přiznával, že rituály rekonstruoval z velice malých útržků informací.\nV moderní Wicce může být Rohatý bůh odvozován z obrovského množství lokálních chtonických a vegetativních božstev mnoha kultur (jako již zmíněný galský Cernunnos, britský Herne, řecký Pan, římský Faun (popřípadě Silvanus), indický Pašupati, egyptský Banebdjedet ...). Nebo naopak může na něj být pohlíženo jako na univerzální archetypální božstvo všech bohů s rohy, které má chtonickou nebo vegetativní povahu. V pozdějších souvislostech je někdy označován jako \"\"Great God\"\" (\"Mocný bůh\") či \"\"Great Father\"\" (\"Mocný otec\"), který oplodnil Bohyni a pak umřel během zimy, aby se mohl na jaře znovuzrodit.\n"}
{"id": "221970", "url": "https://cs.wikipedia.org/wiki?curid=221970", "title": "34. dobrovolnická granátnická divize SS „Landstorm Nederland“", "text": "34. dobrovolnická granátnická divize SS „Landstorm Nederland“\n\n34. Freiwilligen-Waffen Grenadier Division der SS „Landstorm Nederland“ vznikla 10. února 1945 z brigády „Landstorm Nederland“. Tato divize se skládala převážně z nizozemských dobrovolníků, zejména členů místní nacistické strany Nationaal-Socialistische Beweging. Divize stěží dosáhla síly neúplné brigády. Ihned se zapojila do obrany Rýna společně s Fallschirmjäger-Regiment 7 v provincii Gelderland u města Rhenen. Zde se střetla s Královskou nizozemskou motorizovanou brigádou \"Prinses Irene\", 49.(West Riding) pěší divizí a několika kanadskými formacemi.\n\nV březnu 1945 divize kladla odpor v okolí vesnic Oosterbeek a Otterlo. Časem se začal zvyšovat počet dezertérů. Plánované spiknutí, při kterém měli být zabiti někteří důstojníci a divize se měla vzdát spojencům, se nepodařilo. Proběhl polní soud a viníci byli zastřeleni. Většina divize se vzdala spojencům 5. května 1945. Malá jednotka fanatiků bojovala u vesnice Veenendaal až do 9. května 1945, kdy se vzdala 49. divizi. Poté byli příslušníci divize pro kolaboraci uvězněni a někteří bez soudu, v rámci aktů pomsty, zavražděni.\nDivize spáchala koncem války několik zvěrstev. Na většině se podílel 84. pluk divize. Převážně se jednalo o popravy nevinných nizozemských civilistů.\n\n\n\n\n\n\n"}
{"id": "221972", "url": "https://cs.wikipedia.org/wiki?curid=221972", "title": "František Kovářík", "text": "František Kovářík\n\nFrantišek Kovářík (1. října 1886 Plzeň – 1. října 1984 Praha) byl český herec.\n\nNarodil se v rodině kameníka mezi osmi dětmi. Brzy jej zaujalo divadlo, působil mezi ochotníky. V letech 1903–1908 působil jako ochotník v \"Ludvíkově divadelní společnosti\" mezi krajany v USA, po návratu do Čech hrál do roku 1912 v několika venkovských divadelních společnostech, v letech 1913–1915 byl členem Švandova divadla, 1915–1918 Městského divadla v Plzni a v letech 1920 až 1959 (kromě let 1945–1947, kdy působil v Divadle pod Plachtou) hrál v souboru Divadla na Vinohradech. Dne 12. května 1923, v Praze na Smíchově, se oženil s Antonii Tyrpeklovou (1893–1974), se kterou měl dceru Evu (* 1924), a syna Jana. František Kovářík je pohřben v Praze na Vyšehradském hřbitově.\n\nZa divadlem ho to táhlo od útlého mládí. Začínal hrát ochotnicky v Plzni. Když se rozhodl v sedmnácti jet do Ameriky, rodiče byli rádi, že snad zapomene na divadlo a najde si řádnou práci. Žil tam u svého vzdáleného bratrance, od něhož se měl naučit obchodním příručím, ale nejraději tam mezi českými ochotníky hrál divadlo pro krajany. Tou dobou tam vystupovala i naše budoucí významná operetní subreta Marie Zieglerová, jejímž tam byl partnerem. Mezi obyčejné lidi se dostal i po 1. světové válce, kdy mu půjčil jeho kolega a přítel Josef Skupa některé loutky a Kovářík s nimi objížděl republiku.\n\nFrantišek Kovářík patřil mezi pokračovatele tradice českého lidového herectví. Přátelé mu říkali \"boží člověk\" nebo dokonce \"svatý muž\", protože byl nesmírně dobrý, laskavý a skromný. O svém životě napsal knihu \"Kudy všudy za divadlem\" (1982). Z divadelních rolí vynikl např. jako Luka (Maxim Gorkij: \"Na dně\") nebo jako Lízal (Alois a Vilém Mrštíkové: \"Maryša\").\n\nPrvní film, v němž František Kovářík hrál, byl němý \"Pan profesor, nepřítel žen\", který se ovšem stejně jako některé další němé filmy nedochoval. Ve veselohoře \"Dům na předměstí\" hrál potrhlého spiritistu, ve filmu \"Za ranních červánků\" ubohého podruha, v adaptaci \"Maryšy\" Lízala. Zajímavá svou drobnokresbou je postava kořenáře z \"Pohádky máje\". V první adaptaci Čapkova Hordubala hrál moudrého a se životem smířeného starého ovčáka.\n\nRoku 1947 vytvořil Kovářík postavu \"Juraje Čupa\" z \"Čapkových povídek\", v němž se jde starý horal z Podkarpatské Rusi ve sněhové vánici udat z rozhodnutí vesnické rady jako vrah. Nezapomenutelnou roli mlynáře sehrál v klasické pohádce \"Pyšná princezna\". Mezi další postavy poválečné filmové tvorby patří proutkář z filmu \"Mikoláš Aleš\", šašek z \"Bláznovy kroniky\", ovčák z \"Údolí včel\" nebo \"Ďáblovy pasti\" či stařičký tatínek v televizním seriálu \"Byl jednou jeden dům.\" Proslul však zvláště jako profesor \"Hrbolek\" v klasické české komedii \"Marečku, podejte mi pero\". Pouze se mihl v další klasické komedii \"Na samotě u lesa\" jako zdravím kypící stařeček a otec Josefa Kemra. Naposledy se objevil ve filmu \"Faunovo velmi pozdní odpoledne\". František Kovářík byl mistrem drobných rolí, v nichž přinášel lidem potěšení i útěchu. Hrál opravdově, realisticky, představované postavě se uměl plně oddat a hledal odpovídající gesta, masku, hlas.\n\nFrantišek Kovářík vystupoval také v rozhlase a využívala ho i Československá televize, zvláště do rolí pohádek a povídek v cyklu \"Bakaláři\".\n\n\n\n\n\n\nNejsou uváděny televizní role. Role po roce 1970 nemusí být kompletní.\n\nAlena Kožíková\n\nVladimír Hlavatý\n\nMiloš Nedbal\n\nVladimír Menšík\n\nLída Plachá\n\n"}
{"id": "221973", "url": "https://cs.wikipedia.org/wiki?curid=221973", "title": "Maeda Ku-1", "text": "Maeda Ku-1\n\nMaeda Ku-1 (: 二式小型輸送滑空機, \"Nišiki kogata jusó kakkúki\"; Malý transportní kluzák Typ 2) byl malý dvoutrupý vojenský kluzák japonské císařské armády z doby druhé světové války. Používán byl téměř výhradně k výcviku a byl nahrazen kluzákem Kokusai Ku-7, který byl prakticky jen zvětšenou verzí stejného designu. Postaveno bylo asi 100 kusů.\n\nPodle \"Encyklopedia uzbrojenia\"\n\n\n"}
{"id": "221978", "url": "https://cs.wikipedia.org/wiki?curid=221978", "title": "Heroes of Might and Magic V: Hammers of Fate", "text": "Heroes of Might and Magic V: Hammers of Fate\n\nHeroes of Might and Magic V: Hammers of Fate je první datadisk pro tahovou strategii \"Heroes of Might and Magic V\".\n\n\nGryfí říše je po nadvládě nekromantů a invazi démonů zpustošená, vyčerpaná a plná démonů. Proto Alaric, arcibiskup Isabely, chce démony v Gryfí říši vymýtit. Bere si na pomoc krvežíznivého Laszla a Freydu, kterou Isabela povýší na generála vojsk. Nejprve potáhnou na hranice s Irollanem, kde sídlí rebelové už od nekromantské války. Vede je lord Caldwell a arcibiskup Randall. Alaric je přesvědčuje, aby se vrátili dod Gryfí říše a uctívali napravenou církev svaté Isabely. Tak proto je napadne a pozabíjí všechny rebely včetně Randalla a Caldwella, a elfy žijící na tomto území. Dalším cílem se stane Jelení vévodství, kde má údajně být Andrej, Nikolajův bratranec. Dobudou Horncrest, hl. město Jeleního vévodství a porazí jeho vévodu Duncana. Nakonec se chtějí dostat do Grinheimu, země trpaslíků, kde se má schovávat Andrej. Freyda to chce vyjednat mírovou cestou, ovšem Laszlo zaútočí na Tor-hrall a vše je zmařeno. Proto musí Freyda utéct pryč z Grinheimu. Ihned osvobodila Duncana a spolupracovala s rebely.\n\nGrinheim je ve válce s Gryfí říší a proto Wulfstan musí ochránit města na hranicích. Wulfstan je navíc prohlášen za vyhnance. Král Tolghar navíc uzavřel s falešnou Isabelou spojenectví. Navíc Tolghar začal válku s temnými elfy na nátlak Isabely. Wulfstan nechce nechat v Grinheimu žádné gryfí jednotky a proto dobývá města obsazená Laszlem a dostane až k Tor-Hrallu, kde se setká s Duncanem a ten mu pomůže s dobytím města. Nakonec spolu osvobodí celé Jelení vévodství, dobyjí zpět Horncrest a zabijí Laszla. Při jeho vraždě se zjeví scéna, kdy Freyda uvidí smrt svého otce Godrika a uvidí dokonce Elratha, dračího boha světla. Ten jí daruje anděly.\n\nPo odchodu Raelaga se Ygg-chall změnil. Některé klany pokračují v uctívání Malassy, jiní ovšem obnovili starý kult démonů, zejména rod Soulscar. Proto Ylaya, temná elfka z rodu Shadowbrand a opatrovnice Raelaga, se snaží zjistit co nejvíce o novém spojenectví mezi Soulscary a démony. Naneštěstí je prozrazena. Poté co najde Raelaga s pravou Isabelou, připravují zničení Thralsaie. Ylaya musí najít černé draky, protože bez nich nemají Raelag, Isabela a Ylaya žádnou šanci. To se nakonec Ylaye podaří, černé draky přivede na bojiště a s jejich pomocí zabijí Thralsaie. Raelag musí Isabelu s Ylayou opustit, má před sebou nový úkol. Ylaya tedy doprovodí Isabelu do Horncrestu. Najednou zjišťují, že Horncrest je obležen vojsky falešné Isabely. Tuto obranu Ylaya prolomí a osvobodí Duncana, Wulfstana a Freydu. Wulfstan chce získat zpět Tor Hrall, který je v držení krále Tolghara. Nezbývá mu nic jiného bež ho zabít. Ostatní se soustředí zastavit nájezdy démonů na Horncrest. Po dobytí démonických měst v podzemí nastane dočasný mír. Na řadu se tak dostává nová rasa a nový děj - Skřeti.\n\n\nSimultánní tahy umožňují při hře dvou a více hráčů odehrávat všem hráčům současně. Poté, co jeden z hráčů vstoupí na území jiného hráče, simultánní tahy skončí a do konce hry se už hraje standardní tahový model.\n\n\n\nPatch 2.1 - vydán 30. ledna 2007 - opravuje chyby, vylepšuje editor map a balancuje jednotlivé schopnosti (změnily se principy Nekromancie a Výcviku)\n"}
{"id": "221982", "url": "https://cs.wikipedia.org/wiki?curid=221982", "title": "SH", "text": "SH\n\nSpojení písmen S a H může mít různé významy:\n\n\n"}
{"id": "221987", "url": "https://cs.wikipedia.org/wiki?curid=221987", "title": "Gryspekové z Gryspachu", "text": "Gryspekové z Gryspachu\n\nGryspekové z Gryspachu (též \"Griespekové z Griespeku\", český název vznikl zkomolením jejich původního jména \"Grießenbeck von Grießenbach\") byl český šlechtický rod původem z Bavor, snad z Griespachu nedaleko Pasova. Rod, jehož vzdálenější větve žijí dodnes, náleží ke staré dolnobavorské šlechtě.\n\nPřed příchodem do Čech nebyl rod příliš zámožný. Podle Gothajského almanachu původní jméno rodu znělo \"von Hanreith \", resp. \"Hohenreith\", podle starého hradu zničeného Uhry. Zakladatelem rodu byl Ludolf z Hahnreithu, jenž měl roku 1124 postavit hrad s kaplí.\n\nZakladatelem české linie rodu byl Jiří z Gryspachu. Ten působil jako rada císaře Maxmiliána I. a za své služby byl povýšen do rytířského stavu a získal v léno několik panství v plzeňském kraji. Zplodil šest synů. Zemřel roku 1493 a byl pochován v rodinné hrobce v kryptě kostela svatých Petra a Pavla v Kralovicích. Jeden z jeho potomků, Florián, se stal významným královským úředníkem.\n\nJeho synové Vratislav a Ferdinand, jenž měl 14 synů a deset dcer, si roku 1615 rozdělili otcův majetek. Přes početné potomstvo, které se počeštilo a bylo vychováno v evangelické víře, rod brzy vymřel. Sídlili v Nelahozevsi. Patřila jim panství Kaceřov, Nelahozeves a Rožmitál pod Třemšínem. Na svých panstvích masivně uplatňovali renesanční architekturu. Zámky Nelahozeves a Kaceřov proto patří k nejzajímavějším a nejcennějším renesančním stavbám v Čechách.\n\nNěkteří příslušníci rodu se podíleli na stavovském povstání, po jeho potlačení jim byl majetek zkonfiskován. Další členové rodu emigrovali. Jako poslední se uvádí Jáchym z Gryspachu, jímž roku 1678 vymírá hlavní linie rodu.\n\nZnak Gryspeků tvoří čtvrcený štít, jenž měl kromě původních krokví na zlatomodrém podkladu ještě červenou orlici. V  prostředním štítku stála věž, jež symbolizovala věznění nejznámějšího člena rodu, Floriána, kterého držel v Bílé věži Pražského hradu Ferdinand I.\n\n\nČeská linie se spojila s Malovci, Kolovraty, Vrabskými, pány z Bubna, Lažanskými z Bukové a dalšími českými rody.\n\n\n"}
{"id": "221989", "url": "https://cs.wikipedia.org/wiki?curid=221989", "title": "Ernst Lecher", "text": "Ernst Lecher\n\nErnst Lecher (1. června 1856, Vídeň – 19. července 1926, Vídeň) byl rakouský fyzik. Ernst Lecher byl od roku 1891 do roku 1895 profesorem v Innsbrucku, později v Praze a od roku 1909 ve Vídni. Pracoval na kalorimetru a dalších vědeckých pracích.\n\nLecher byl synem novináře a spisovatele Konrada Zachariase Lechera (1829–1905), vydavatele a šéfredaktora vídeňských novin \"Neue Freie Presse\", a bratrem právníka a politika Otto Lechera (1861–1939). Po ukončení akademického gymnázia ve Vídni studoval Ernst Lecher fyziku na Vídeňské univerzitě, v roce 1879 promoval na Univerzitě v Innsbrucku.\n\n\n"}
{"id": "221991", "url": "https://cs.wikipedia.org/wiki?curid=221991", "title": "Powergaming", "text": "Powergaming\n\nPowergaming je určitý způsob hry na hrdiny, jejíž těžiště leží ve vývoji hráčské postavy tak, aby byla tak silná, jak jen to je možné, obvykle na úkor ostatních aspektů hry, jako je například interakce postav.\n\n"}
{"id": "221992", "url": "https://cs.wikipedia.org/wiki?curid=221992", "title": "Sutivan", "text": "Sutivan\n\nSutivan (nebo též \"Stivan\") je opčina, v níž žije 759 obyvatel na severozápadním břehu chorvatského ostrova Brač, která zahrnuje pouze vesnici Sutivan.\n\nObec vznikla již v dobách Římské říše. V 6. století byla postavena raně křesťanská bazilika sv. Jana (\"sveti Ivan\"), od které je odvozeno jméno obce. Bazilika byla později zničena, avšak na jejím místě byl roku 1579 postaven kostel.\n\nO rozvoj obce se v 15. století zasloužila migrace lidí z pevniny, kteří zde našli úkryt před Turky. Počátkem 18. století zde žilo přibližně 250 obyvatel, v roce 1890 1 875 obyvatel. Hlavním zdrojem jejich obživy bylo zemědělství – zejména pěstování vinné révy a oliv. V roce 1893 dosahovala produkce vína v Sutivanu 9 300 hl a olivového oleje 3 500 hl, což byla čtvrtina produkce celého ostrova.\n\nK dramatickému poklesu počtu obyvatel Sutivanu došlo na přelomu 19. a 20. století vlivem emigrace do zahraničí, zejména do Chile, USA, Argentiny a Bolívie, neboť hospodářství celého ostrova utrpělo velké ztráty kvůli onemocnění vinné révy.\n\nKavanjina z roku 1690\n\n"}
{"id": "221993", "url": "https://cs.wikipedia.org/wiki?curid=221993", "title": "Munchkin (hráč)", "text": "Munchkin (hráč)\n\nMunchkin (mnohdy psáno českou transkripcí jako \"mančkin\") je hráč, který hraje hru původně nesoutěživou hru na hrdiny agresivně soutěživým způsobem. Munchkin se během hry snaží získat co největší sílu, zabít co nejvíce příšer, získat co nejvíce kořisti bez ohledu na následky této činnosti vzhledem k hraní rolí, logice příběhu, fér hře, logice obecně a nebo zábavě ostatních hráčů. Pojem je používán téměř bez výjimky negativně a často jsou takto označování „powergameři“ (viz powergaming) a obecně méně vyspělí hráči.\n\nDále existuje stejnojmenná karetní RPG hra, ve které je cílem (jak už název napovídá) být nejsilnější a vyhrát co nejdříve bez ohledu na cokoliv.\n"}
{"id": "221994", "url": "https://cs.wikipedia.org/wiki?curid=221994", "title": "Bitter", "text": "Bitter\n\nBittery (něm. \"bitter\" = hořký) jsou hořké lihoviny, ke kterým též patří hořké vinné aperitivy či hořké likéry, jako jsou kořenové a bylinné pálenky. Všechny bittery tak mají společnou hořkou chuť a příznivě působí na žaludek. Tyto alkoholické nápoje jsou založeny na aromatických látkách většinou rostlinného původu, z bylin, semen, kořenů, kůry, dřeva či koření.\n\nBittery mají svůj původ v lékařství. Původně byly lékárníky vyráběny jako prostředky na zmírnění zažívacích potíží a až poté se staly součástí nápojové kultury.\n\n\n"}
{"id": "221995", "url": "https://cs.wikipedia.org/wiki?curid=221995", "title": "Altercasting", "text": "Altercasting\n\nAltercasting je technika, pomocí které lze přesvědčit jedince, aby přijal určitou sociální roli. Jedná se o postup, který, pokud je úspěšný, ovlivní chování jednotlivce tak, že jedná, jako by byl nositelem mu „podstrčené“ sociální role. Při úmyslném užívání by se tato technika dala nazvat manipulativní.\n\nKdyž jedinec přijme určitou sociální roli, přijme s ní i množství sociálních tlaků, které propůjčují roli závaznost a zaručují její dodržování. Jinými slovy, okolí od jedince očekává určité způsoby chování na základě jeho sociální role. Ta však s sebou nepřináší pouze povinnosti. Jedinec je také obdařen novými informacemi a možnostmi, které by měly být k výkonu role relevantní.\n\nAltercastingem se rozumí postup, pomocí něhož \"donutíme\" druhého člověka přijmout určitou sociální roli, od které je okolím vyžadováno chování, které po daném člověku požadujeme.\n\nRozeznáváme dvě základní formy altercastingu:\n\n\nAltercasting je velice účinný postup, protože:\n\nTato technika se hojně využívá zejména v reklamě a propagaci zdravotní péče.\n\n"}
{"id": "221999", "url": "https://cs.wikipedia.org/wiki?curid=221999", "title": "Matice sousednosti", "text": "Matice sousednosti\n\nMatice sousednosti je v matematice a informatice používaný způsob reprezentace grafu. Pro konečnou množinu vrcholů grafu \"G\", kterých je \"n\", má podobu čtvercové matice n×n, jejíž hodnota na místě \"a\" je celé číslo odpovídající počtu hran vedoucích z vrcholu \"i\" do vrcholu \"j\". Prvky na diagonále tak obvykle odpovídají počtu hran vedoucích z vrcholu \"i\" do vrcholu \"i\" (takové je běžná konvence u orientovaných grafů), ovšem někdy se na diagonálu ukládá dvojnásobek této hodnoty (taková bývá konvence u neorientovaných grafů). Pro každou třídu izomorfismu grafů existuje až na prohazování řádků a sloupců právě jedna matice sousednosti a ta neodpovídá žádné jiné třídě.\n"}
{"id": "222000", "url": "https://cs.wikipedia.org/wiki?curid=222000", "title": "Matice incidence", "text": "Matice incidence\n\nMatice incidence je matice, v které jsou informace o tom, které z prvků (typicky příslušné k řádkům) jsou prvky kterých podmnožin (typicky příslušných k sloupcům). \n\nNejběžnějším příkladem je reprezentace grafů v teorii grafů. V případě neorientovaného grafu má matice řádek pro každý vrchol a sloupec pro každou hranu. Pokud vrchol náleží hraně, je na dané pozici jednička, jinak nula. Pro reprezentaci orientovaných grafů stačí například výchozí vrchol místo čísla jedna značit číslem mínus jedna.\n\nNeorientovaný graf na obrázku se čtyřmi vrcholy a čtyřmi hranami má následující matici incidence:\n"}
{"id": "222001", "url": "https://cs.wikipedia.org/wiki?curid=222001", "title": "Autódromo Oscar y Juan Gálvez", "text": "Autódromo Oscar y Juan Gálvez\n\nAutódromo Oscar y Juan Gálvez je motoristický závodní okruh v Buenos Aires v Argentině postavený v roce 1952 za prezidenta Juana Peróna, do Perónova svržení pojmenovaný \"Autódromo 17 de Octubre\", protože 17. říjen byl významným dnem pro jeho politickou stranu. \n\nOkruh se nachází v parku v jižní části města a leží na rovině obklopené rozlehlými tribunami, čímž má většina diváků vynikající rozhled na celý okruh. Některé závody se konaly bez zkroucené vnitřní sekce, a to výrazně snižovalo časy zajeté na okruhu.\n\nZávody sportovních aut nazvané 1000 km Buenos Aires využívaly v letech 1954–1960 \"Autódromo\", stejně jako části dálnice v blízkosti trati. Závod 1000 km se vrátil opět mezi lety 1970–1972, ale používal pouze úsek na Autódromu.\n\nMezi lety 1953 a 1998 se na Autódromu uskutečnilo 20 Argentinských velkých cen závodu vozů Formule 1. Mezi lety 1961 a 1999 se na Autódromu pořádalo 10 Argentinských motocyklových velkých cen. \n\n\n\n\n"}
{"id": "222006", "url": "https://cs.wikipedia.org/wiki?curid=222006", "title": "CoreAVC", "text": "CoreAVC\n\nCoreAVC je dekodér videa vyvinutý firmou CoreCodec, který implementuje standard MPEG-4 AVC (známý také jako H.264), jenž je používán například ve formátech video disků další generace – HD DVD a Blu-ray. CoreAVC dokáže urychlit dekódování videa využitím grafické karty pomocí technologie CUDA.\n\nDekoder je pozoruhodně rychlý v porovnání s jinými softwarovými dekodery (jako je libavcodec) a může dokonce soupeřit s některými hardwarovými. To umožňuje starším počítačům přehrávat AVC video s nižším rozlišením a novějším HD video.\n\nCoreAVC je součástí multimediálního frameworku CorePlayer a nyní je použit také v systému Joost.\n\n"}
{"id": "222007", "url": "https://cs.wikipedia.org/wiki?curid=222007", "title": "Angostura", "text": "Angostura\n\nAngostura je alkoholický nápoj řadící se mezi kořeněné bittery a rumy. Má červenohnědou barvu, kterou získal z hořkých korových drog, kůry pomerančů, z hořce a anděliky, hřebíčku, muškátového květu, kardamonu, galgantu a skořice. Obsah alkoholu se pohybuje mezi 40 až 48 %.\n\nTvůrcem Angostury byl německý lékař Johann Gottlieb Benjamin Siegert (1796–1870), jenž ve Venezuele zkoumal tropické rostliny s nimiž prováděl různé experimenty, až se mu podařilo přivést k dokonalosti recept na hořký bylinný likér. Ten pak dostal název Angostura podle města, kde Siegert žil. Dnes se toto město jmenuje Ciudad Bolívar. Siegertovi synové, Carlos a Alfredo, pokračovali v otcově tradici a i jejich potomci tak činí dodnes. Dnes se Angostura vyrábí v Trinidadu a v Tobagu, kde má nemalý přínos pro místní ekonomiku.\n\nTento nápoj se pro svou hustou koncentraci nepodává čistý, ale jako long drink, ředěný tonikem nebo vodou, případně po kapkách k dochucování míšených nápojů.\n\n\n"}
{"id": "222010", "url": "https://cs.wikipedia.org/wiki?curid=222010", "title": "Anna Nitschmann", "text": "Anna Nitschmann\n\nAnna Caritas Nitschmannová (23. října 1714, Kunvald u Fulneka, Morava – 21. května 1760, Herrnhut, Lužice) byla misionářka Moravské církve, básnířka a druhá manželka Mikuláše Ludvíka hraběte Zinzendorfa.\n\n\n\n"}
{"id": "222012", "url": "https://cs.wikipedia.org/wiki?curid=222012", "title": "Umbra", "text": "Umbra\n\nUmbra (lat. stín) může znamenat:\n\n\n"}
{"id": "222015", "url": "https://cs.wikipedia.org/wiki?curid=222015", "title": "Prohledávání do šířky", "text": "Prohledávání do šířky\n\nProhledávání do šířky (anglicky \"Breadth-first search\", zkráceně \"BFS\") je grafový algoritmus, který postupně prochází všechny vrcholy v dané komponentě souvislosti. Algoritmus nejprve projde všechny sousedy startovního vrcholu, poté sousedy sousedů atd. až projde celou komponentu souvislosti.\n\nProhledávání do šířky je algoritmus či metoda, která postupuje systematickým prohledáváním grafu přes všechny uzly. Nepoužívá při svém prohledávání žádnou heuristickou analýzu. Pouze prochází všechny uzly a pro každý projde jejich všechny následovníky. Přitom si poznamenává předchůdce jednotlivých uzlů a tím je poté vytvořen strom nejkratších cest k jednotlivým uzlům z kořene (uzlu v kterém jsme začínali).\n\nZ hlediska algoritmu, veškeří následovníci uzlu získaní expandujícím uzlem jsou vkládani do FIFO fronty. FIFO fronta znamená, že první uzel, který do fronty vstoupil jí také první opustí. V typických implementacích jsou uzly, které nebyly ještě objeveny, označeny jako FRESH. Uzly které se dostávají do fronty, které jsou v této chvíli právě vyšetřovány na jejich následníky jsou označeny jako OPEN a naposled uzly, které z fronty byly už vybrány a už s nimi nebudeme pracovat, jsou označeny jako CLOSE. Close uzly již nikdy v tomto běhu algoritmu nebudou prozkoumávany, mají vyplněné všechny informace. To znamená vzdálenost od kořenového (počátečního) uzlu, stav uzlu (CLOSE) a předchůdce.\n\n 1 void BFS (Graph G, Node s) { \n\nNa počátku algoritmu se provede inicializace. Poté se nastaví počáteční hodnoty pro jediný uzel, u kterého známe všechny informace a to pro počáteční uzel (viz stav při inicializaci). Nyní se rozběhne cyklus, který běží dokud je FIFO fronta neprázdná. Neprázdná fronta znamená, že máme stále uzly s kterými pracujeme, jelikož do této fronty jsou vkládány pouze uzly s kterými nyní pracujeme. Na počátku cyklu z fronty vyjmeme uzel. Pro všechny následníky tohoto uzlu budeme zjišťovat jestli mají stav FRESH. Stav FRESH znamená, že uzel nebyl ještě nalezen ani prozkoumán. Když bude tato podmínka týkající se stavu splněna, nastaví se informace pro tyto uzly. Stav OPEN, vzdálenost od počátku o jedna větší než uzel kterého je tento uzel následník. Vzdálenost je větší právě o jedna z důvodu, že je mezi těmito uzly pouze jedna hrana. Naposled se pro tyto následníky uzlu (u) nastaví předchůdce právě na hodnotu (u). Po nastavení všech těchto vlastností je uzel vložen do fronty. Když jsou prohledáni všichni následníci daného uzlu, tak se uzel uzavře, stav uzlu se bude rovnat CLOSE.\n\n 1) FIFO fronta - fronta, do které jsou ukládány uzly s kterými právě pracujeme. To znamená, ve frontě jsou uzly,\n\nVšechny tyto datové struktury jsou na počátku algoritmu inicializované. Fifo fronta je inicializovaná jako prázdná fronta. V poli vzdáleností mají všechny prvky na počátku hodnotu nekonečno. Nekonečno je nastaveno proto, jelikož by cesta byla nekonečně daleká neboli, že neexistuje. Opačná hodnota nula je nastavena na začátku pouze uzlu počátečnímu, z kterého bude algoritmus začínat svůj běh. Nulová vzdálenost znamená, že se jedná o totožný uzel. Pole stavů je nastaveno na počátku na hodnoty FRESH pro všechny uzly mimo prvnímu který má stav OPEN. Pole předchůdců je nastaveno na null pro všechny uzly. Nakonec se do fronty vloží uzel s (startovací uzel).\nVelikosti jednotlivých polí jsou nastaveny na velikost schodnou s počtem uzlů v grafu.\n\nAsymptotická časová složitost algoritmu je O(|\"V\"| + |\"E\"|), kde \"V\" je množina vrcholů a \"E\" je množina hran grafu.\n\nProstorová složitost je O(|\"V\"| + |\"E\"|). Řečeno jinak, prostorová složitost je formula_1, kde B je nejvyšší stupeň větvení stromu a M je nejvyšší délka cesty ve stromě. Tento velký nárok na prostor ve srovnání s nárokem prohledávání do hloubky je důvod, proč je prohledávání do šířky nepraktické pro rozsáhlejší problémy.\n\n\n"}
{"id": "222017", "url": "https://cs.wikipedia.org/wiki?curid=222017", "title": "BFS", "text": "BFS\n\nBFS či BfS může znamenat:\n"}
{"id": "222022", "url": "https://cs.wikipedia.org/wiki?curid=222022", "title": "CocoRosie", "text": "CocoRosie\n\nCocoRosie je americké hudební duo, které založily v roce 2003 sestry Sierra Rose Casady (* 1980 Iowa, USA) a Bianca Leilani Casady (* 1982 Havaj, USA). Název skupiny vznikl podle jejich přezdívek z dětství Rosie a Coco. Jejich hudba je ovlivněna hip hopem a operou. Stylově bývají řazeny k indie rocku nebo freak-folku.\nSierra hraje na kytaru, piáno, harfu, kazoo, mladší Bianca zpívá a hraje na dětské hračky, trumpetku, klávesy, perkuse. CocoRosie tvoří a vystupují jako duo, občas s dalším doprovodem, většinou beatboxerem. V letech 2004–2006 vystupovaly především v Americe , ale několik vystoupení měly i v Evropě, kde hrály na turné spolu s TV on the Radio, Bright Eyes, Devendrou Banhartem a dalšími.\n\nSkupina někdy bývá spojována s hnutím \"New Weird America\", resp. z něho vycházejícím freak folkem který částečně definoval hudebník Devendra Banhart kompilačním albem \"The Golden Apples of the Sun\", na kterém vedle CocoRosie účinkují mj. Vetiver, Antony, Jack Rose, Iron & Wine nebo Jana Hunter. Samy CocoRosie ale existenci nějakého hnutí popírají, podle nich tyto hudebníky pojí jen to, že se jim líbí podobné věci.\n\nSierra se narodila v Iowě, Bianca na Havaji, jako třetí a čtvrtá dcera Tiny Hunter a Timothy Casadyho spiritualisty a Waldorfského učitele. Žily kočovným životem se svou matkou, učitelkou (nyní umělkyní), která jim zakazovala hračky, rozhlas i televizi. S partnerem své matky, Brook Medicine Eaglem, trávily prázdiny, na cestách z rezervace do rezervace. Obě dost trpěly rozvodem rodičů, ke kterému došlo, když jim bylo 3 a 5 let.\n\nV patnácti Bianca odešla z domu a nasedla na autobus směrem San Francisco. Sierra se ve dvaceti letech odstěhovala na Montmartre, aby na Pařížské konzervatoři studovala operní zpěv. Bianca zatím studovala jazykovědu a sociologii, a věnovala se svým zálibám, vizuální tvorbě a psaní. Také si v té době pořídila různá tetování.\n\nRoku 2003 Biance došla trpělivost a usoudila, že je čas na změnu. Opustila svůj brooklynský byt a vydala se na cesty, aby se zanedlouho objevila za dveřmi své sestry, se kterou se téměř deset let neviděla. Následující dva měsíce trávily téměř všechen společný čas v nejvíce akustické a odizolované části Sieřřina bytu, v koupelně. Brzo vytvořily dvě hip-hopové nahrávky\n„\"Word to the Crow\"“ (nevydané), a svůj debut \"La maison de mon rêve\". Tuto lo-fi nahrávku, původně určenou jen okruhu blízkých kamarádů, nakonec vydal v roce 2004 label Touch and Go Records. Od této chvíle byly sestry Casadyovy téměř nerozlučné.\n\nV roce 2006 natočila holandská televize 50minutový dokument \"The Eternal Children\". v kterém vystupují CocoRosie, Vashti Bunyan, Devendra Banhart a Antony Hegarty.\n\nJejich hudba se objevila také v reklamách na parfémy Kenzo „Amour“ (Good Friday) a na „Into the Blue“ od Escada (Not for Sale). Píseň Candyland použil Michel Spinosa ve svém filmu \"Anna M.\" (2007)\n\nBianca a Sierra se z brooklynského bytu přestěhovaly zpět do Paříže. Sierra má další projekt s Matteah Baimem, kapelu \"Metalic Falcon\". Podepsali u Voodoo Eros Records, nového labelu založeného Biancou a její obchodní partnerkou Melissou Shimkovitz. Nedávno také otevřely \"Voodoo Eros Museum Of Nice Items\", galerii a umělecký prostor v New Yorku (123 Ludlow St), kde proběhla výstava Biancy (aka Red Bone Slim). 7. května 2007 byly CocoRosie zatčeny, což vedlo ke zrušení zbytku amerického turné.\n\nV červenci 2007 vystoupily v České republice v divadle Archa v Praze a na festivalu Colours of Ostrava. V červenci 2012 se představí s novým singlem \"We are on Fire\" v Divadle Archa.\n\n\n"}
{"id": "222023", "url": "https://cs.wikipedia.org/wiki?curid=222023", "title": "Parus", "text": "Parus\n\nParus může znamenat: \n\n\n"}
{"id": "222029", "url": "https://cs.wikipedia.org/wiki?curid=222029", "title": "EasyJet", "text": "EasyJet\n\nEasyJet (stylizováno jako easyJet) je britský nízkonákladový letecký dopravce, který má sídlo na Londýnském letišti Luton. Společnost byla založena v březnu 1995 Steliosem Haji-Ioannou, britským podnikatelem řeckokyperského původu.\n\nV roce 2016 společnost easyJet přepravila 74,5 milionu cestujících, což je 6% růst oproti roku 2015, je za Ryanairem 2. největší leteckou společností Evropy podle počtu přepravených pasažérů.\n\nPrvní pravidelná linka mezi letištěm Londýn-Luton a skotským Glasgow zahájila provoz dne 10. listopadu 1995. Jen 14 dní poté vzlétlo letadlo easyJetu poprvé i na lince Londýn–Luton – Edinburgh. Mezinárodní provoz zahájil easyJet v dubnu 1996, kdy začal z Lutonu létat do Amsterdamu, Barcelony a francouzského Nice. V říjnu 1997 otevřel easyJet svoji druhou základnu v anglickém Liverpoolu.\n\nV březnu 1998 koupil easyJet 40% podíl ve švýcarské charterové společnosti TEA Basel. Ta byla přejmenována na easyJet Switzerland a od 1. dubna 1999 provozuje pravidelné lety jako franšíza easyJetu. V listopadu 2000 easyJet vstoupil na londýnskou burzu.\n\nV červnu 2001 zahájil easyJet provoz z londýnského letiště Gatwick. Toto letiště se postupně stalo nejvýznamnější základnou v celé síti easyJetu.\n\nDne 16. května 2002 koupil easyJet dominantní podíl v nízkonákladové společnosti Go Fly sídlící na letišti Londýn Stansted a v dubnu 2003 ji plně začlenil do své sítě.V říjnu 2003 easyJet zahájil provoz prvního letadla Airbus A319. Sté letadlo do své flotily obdržel easyJet v prosinci 2005.\n\nV dubnu 2004 otevřel easyJet základnu na berlínském letišti Schönefeld. Ta se postupně stala největší základnou mimo Británii.\n\nDne 25. října 2007 dokončuje easyJet akvizici letecké společnosti GB Airways. Jejím začleněním do společnosti easyJet výrazně posílil svoji přítomnost na londýnském letišti Gatwick a získal novou základnu v Manchesteru. Mezi destinace easyJetu se tak zařadily i dovolenkové destinace v Egyptě, Turecku či na řeckých ostrovech.\n\nV roce 2008 easyJet expandoval ve Francii – nejprve v únoru otevřel základnu na pařížském letišti Charlese de Gaulla, v dubnu pak otevřel svoji 20. bázi v Lyonu.\n\nV létě 2017 v rámci příprav na odchod Británie z Evropské unie easyJet založil evropskou pobočku easyJet Europe. Ta sídlí ve Vídni, bude zaměstnávat 4000 zaměstnanců a její flotila má čítat kolem sta letadel.\n\nDo České republiky easyJet pravidelně létá pouze na pražské Letiště Václava Havla. První linka EasyJetu do Prahy byla zavedena dne 31. března 2002 z Bristolu. Ještě starší je linka z Londýna–Stanstedu, ta zahájila provoz již 23. září 1999, avšak pod hlavičkou GB Airways; do sítě easyJetu byla začleněna na jaře 2003 a v provozu je dodnes. \n\nV roce 2017 easyJet v na letech do a z Prahy přepravil rekordních 1,2 milionů cestujících a je tak 5. dopravcem z hlediska přepravených cestujících na tomto letišti. \n\nV dubnu 2017 easyJet létal z Prahy do následujících 11 destinací:\n\nDestinace, které byly zrušeny (např. pro malou rentabilitu):\n\nJako u ostatních nízkonákladových leteckých společností je strategie EasyJetu provozovat co nejméně typů letadel, kvůli menším výdajům při provozu a například školení posádek.\n\nDne 19. března 2017 letecká společnost EasyJet vlastnila následující letadla:\nV minulosti easyJet provozoval následující typy letadel:\n\n"}
{"id": "222033", "url": "https://cs.wikipedia.org/wiki?curid=222033", "title": "Vintířov (rozcestník)", "text": "Vintířov (rozcestník)\n\nNázev Vintířov má více sídel:\n\nOdvozená místopisná jména:\n"}
{"id": "222040", "url": "https://cs.wikipedia.org/wiki?curid=222040", "title": "Václav Hořejší", "text": "Václav Hořejší\n\nVáclav Hořejší (* 14. října 1949 Mlýnské Struhadlo) je český molekulární imunolog.\n\nV letech 1968 až 1973 vystudoval obor chemie na Přírodovědecké fakultě UK, kde později působil jako vědecký aspirant na katedře biochemie (výzkum rostlinných lektinů). Posléze se stal vědeckým pracovníkem Ústavu molekulární genetiky ČSAV, kde se zabýval zejména strukturou a funkcí povrchových molekul leukocytů.\n\nRoku 1989 byl jedním ze čtyř signatářů petice Několik vět na ÚMG ČSAV a spoluzakladatelem Kruhu nezávislé inteligence. Zúčastnil se manifestace 17. listopadu 1989 a prošel s ní celou trasu až na Národní třídu. 19. listopadu 1989 byl spoluzakladatelem Občanského fóra ústavů ČSAV, které sídlily v Krči.\n\nV roce 1995 byl jmenován docentem a v roce 2000 profesorem imunologie. V letech 2005–2017 byl ředitelem Ústavu molekulární genetiky Akademie věd ČR. Jeho laboratoř se zabývá výzkumem bílých krvinek. Výsledky práce Václava Hořejšího byly zveřejněny ve více než 190 původních vědeckých publikacích a přehledných článcích v mezinárodních časopisech, v desítkách kapitol monografií a několika knihách. Autor má vice než 11000 citací a h index 57). \n\nV letech března 2014–2017 působil v týmu poradců premiéra Bohuslava Sobotky jako poradce pro oblast vědy, výzkumu a vysokých škol. \n\nVáclav Hořejší je autorem a spoluautorem téměř 180 původních vědeckých publikací a 20 přehledných článků publikovaných v mezinárodních\nčasopisech, téměř 30 kapitol v monografiích a recenzovaných sbornících, mnoha odborných i popularizačních článků. Ve sdělovacích prostředcích se často kriticky vyjadřuje k různým otázkám vědní politiky a celospolečenským problémům, včetně např. kritiky léčby pomocí kmenových buněk. Dále se zabývá úvahami o vztahu vědy a náboženství, moderní době a postmodernismu, s kterým vytrvale polemizuje. \n\n\n\n"}
{"id": "222041", "url": "https://cs.wikipedia.org/wiki?curid=222041", "title": "Mojmír Petráň", "text": "Mojmír Petráň\n\nMojmír Petráň (* 28. března 1923) je český vědec a vynálezce. \n\nV 60. letech 20. století vynalezl tzv. konfokální mikroskop s dvojitým řádkováním, které znamenal převrat v mikroskopických technikách a přispěl k rozvoji molekulární buněčné biologie. Po sovětské okupaci roku 1970 ztratil vedoucí postavení na plzeňské lékařské fakultě a ve vývoji mikroskopu pokračoval jako řadový vědecký pracovník.\n\nBěhem 2. světové války se účastnil odboje, za což byl vyznamenán Československou vojenskou medailí Za zásluhy II. stupně.\n\nVystudoval Lékařskou fakultu Univerzity Karlovy v Praze a na Fyziologickém ústavu ČSAV se zabýval elektrofyziologií. V roce 1960 se habilitoval v oboru lékařské fyziky na Lékařské fakultě v Plzni prací na téma hledání jiných než elektrických projevů nervového a svalového vzruchu.\n\nPočátkem 60. let byl na studijním pobytu v USA a idea konfokálního mikroskopu ho napadla až těsně před odjezdem domů. První prototyp mikroskopu na bázi rotujícího Nipkowova kotouče zkonstruoval spolu s Milanem Hadravským v Plzni roku 1965 a patentoval roku 1967. Jako světelný zdroj využil slunce v astronomické observatoři na Lomnickém štítě a poprvé pozoroval silné rostlinné a živočišné tkáně v dostatečném rozlišení. Koncem 60. let obhájil profesuru na lékařské fakultě, ale po srpnové okupaci ho komunistický režim zbavil vedoucí funkce a teprve po roce 1989 byl jmenován řádným profesorem pro obor biofyzika. Za normalizace spolu s Hadravským vyrobil v nevyhovujících podmínkách podomácku mikroskopy, které byly exportovány do USA, Británie nebo Koreje.\n\nJe spoluautorem knihy \"Electrophysiological Methods in Biological Research\".\n\nJe čestným členem britské Královské mikroskopické společnosti a 28. října 2005 mu prezident Václav Klaus udělil Medaili za zásluhy o stát v oblasti vědy.\n"}
{"id": "222042", "url": "https://cs.wikipedia.org/wiki?curid=222042", "title": "Gustave Courbet", "text": "Gustave Courbet\n\nGustave Courbet, plným jménem Jean Désiré Gustave Courbet (10. června 1819 – 31. prosince 1877), byl francouzský malíř. Je považován za vůdčí postavu francouzského malířského realismu 19. století.\n\nGustave Courbet se narodil v Ornans, jihovýchodně od Besançonu. Jeho rodiče byli dobře situovaní statkáři, po Gustavovi se jim narodily ještě čtyři dcery. Tři z nich (jedna zemřela předčasně) Courbet později často portrétoval. V roce 1831 začal navštěvovat náboženskou střední školu v Ornans, kde získal základy malířství. Roku 1837 byl poslán do Královského kolegia v Besançonu. Zde navštěvoval ateliér Charlese Antoine Flajoulota. Koncem roku 1839 odešel do Paříže, kde měl na přání rodičů studovat práva a kde se natrvalo usadil. Místo toho však navštěvoval kurzy malířství u Augusta Hesse a Charlese de Steubena. V Louvru studoval a kopíroval díla španělských, benátských a nizozemských malířů.\n\nRoku 1844 se mu, po třech předchozích neúspěšných pokusech, podařilo dosáhnout toho, že mu porota každoročně pořádaného Salónu přijala obraz \"Courbet a černý pes\". Courbet byl silně fixovaný na domov, každoročně Ornans navštěvoval a zřídil si zde ateliér. Protože chtěl poznat originály svých malířských vzorů, odjel roku 1846 do Belgie a Nizozemska. Rok nato se v restauraci Andler, kde se scházela pařížská bohéma, seznámil se spisovatelem Champfleurym, teoretikem umění, s nímž udržoval blízké přátelství až do roku 1863. V témže roce 1847 legitimoval svého nemanželského syna Désiré, kterého měl s modelkou Virginií Binetovou. Jejich vztah se ale krátce nato rozpadl. Přátelil se s básníkem Baudelairem, který po určitou dobu bydlel v jeho ateliéru. V roce 1847 namaloval jeho portrét. Blízce se stýkal rovněž s Proudhonem, jehož socialistickými názory zůstal natrvalo ovlivněn.\n\nPrvního velkého úspěchu dosáhl roku 1849, kdy mu porota Salónu udělila zlatou medaili za obraz \"Odpoledne v Ornans\", což ho opravňovalo obesílat v budoucnu Salóny bez schválení kvalifikační komisí. Tři rozměry i významem velká díla, tvořící pilíře realistické malby 19. století – \"Pohřeb v Ornans\", \"Vesničané z Flagey: cestou z trhu\" a \"Lamači kamene\" – vytvořil v letech 1849–1850 v Ornans. Skandál vyvolal obraz \"Koupající se\", vystavený roku 1853.\n\nZakoupil ho sběratel Alfred Bruyas z Montpellier, který se stal Courbetovým hlavním mecenášem. V příštím roce ho Courbet navštívil; při té příležitosti vznikl obraz \"Setkání (Dobrý den, pane Courbete)\".\n\nRoku 1855 se v Paříži konala světová výstava. Za Bruyasova přispění si Courbet poblíž výstaviště postavil vlastní pavilón s názvem Realismus, v němž vystavil 40 svých obrazů včetně Ateliéru. Byla to první Coubertova samostatná výstava a zároveň to bylo poprvé, co se nějaký malíř takovýmto způsobem prezentoval. V roce 1858 pobýval ve Frankfurtu nad Mohanem, kde mu tamní Akademie pronajala ateliér. Během pobytu v Le Havre v Normandii v roce 1859 poznal malíře Eugène Boudina a mladého Claude Moneta. V budoucnu mu bude stát modelem v jeho variaci na Manetovu Snídani v trávě.\nJen několik měsíců trvalo jeho pedagogické působení, když v roce 1861 ve svém ateliéru přijímal kolem 30 žáků, mezi nimi Fantin–Latoura. Roku 1862 odjel do města Saintes v kraji Charente-Maritime, kde maloval společně s Corotem. Stále zajížděl do rodného Ornans. V roce 1863 si na jeho okraji postavil nový ateliér, kterým nahradil původní v centru městečka. O dva roky později korespondoval s Victorem Hugem o možnosti ho portrétovat, ze spolupráce ale sešlo. Zároveň pobýval spolu s americkým malířem Jamesem Whistlerem v normandském Trouville. Na druhé světové výstavě v Paříži roku 1867 si Courbet opět postavil – a znovu s přispěním Bruyasovým – samostatný pavilón, kde představil 133 obrazů, vlastní expozici si ale tentokrát připravil i Manet.Rád cestoval do Německa, kde došla jeho díla značné obliby a měla velký vliv na vývoj německého malířství. Courbet zde získal zálibu v lovu, kterou vyjádřil v několika obrazech. V Mnichově mu roku 1869 král Ludvík II. Bavorský udělil Řád svatého Michala, ve stejném roce ho při příležitosti bruselské výstavy král Leopold II. Belgický vyznamenal zlatou medailí. Naproti tomu odmítl z politických důvodů v roce 1870 převzít z rukou Napoleona III. Řád čestné legie. Ve stejném roce si ho Monet vybral za svědka na svatbě.\n\nBěhem pařížské komuny byl zvolen zástupcem lidu. Ve funkci předsedy Federace umělců měl na starosti ochranu památek. Pravděpodobně to byl on, kdo dal podnět k poražení Vendômského sloupu, symbolu bonapartismu. Právě za tuto aktivitu byl po pádu Komuny odsouzen k 6 měsícům vězení.\n\nPo propuštění v březnu 1872 odjel Courbet do Ornans. Významný pařížský galerista Paul Durand-Ruel mu ještě v témže roce uspořádal výstavu. Tehdy také zemřel jeho syn Désiré, aniž otce poznal. V roce 1873 rozhodlo francouzské národní shromáždění, že Vendômský sloup bude obnoven a náklady s tím spojené ponese Courbet. Jeho majetek včetně několika obrazů byl zabaven státem a malíř emigroval do Švýcarska. Usadil se v La–Tour–de–Peilz na břehu Ženevského jezera. Poslední samostatnou výstavu uspořádal malíř roku 1875 v domě, kde bydlel. Roku 1877 vynesl pařížský soud rozsudek, proti němuž již nebylo odvolání, a který stanovil částku, kterou musí Courbet na obnovu sloupu uhradit. Poslední den roku 1877 malíř zemřel. Příčinou smrti byla dna a cirhóza jater. Je pochován na hřbitově 'Cimetière d'Ornans' v departementu Doubs.\n\nCourbet do sebe v mládí vstřebal velkou část evropské malířské tradice. Obdivoval zejména holandské mistry, hlavně Rembrandta a Halse. V jeho dílech nalezneme i ohlasy malby Giorgiona a Tiziana. Základním postulátem pro něj ale bylo zůstat v tvorbě nezávislý a svobodný. Když přišel roku 1839 do Paříže, udával malířství tón akademismus představovaný díly Davidovými a Ingresovými. Mladého Courbeta ale přísná pravidla akademismu svazovala, a tak se přiklonil k romantickému směru malby, představovanému Delacroixem a Géricaultem. Po návratu ze studijní cesty v roce 1847 se však začíná od romantismu odklánět. Námětem obrazu \"Pohřeb v Ornans\", na němž malíř pracoval v letech 1849–1850, je sice pohřeb jeho dědečka, symbolicky však představuje pohřeb romantických tendencí v Courbetově malbě. Od této doby je považovaný za jednoho z hlavních představitelů realismu. Už v roce 1855, během pařížské světové výstavy, ale publikoval manifest, v němž své označení za realistu odmítl. Tvrdil v něm, že jakékoliv zařazování uměleckých děl do obecných pojmů je zavádějící. Courbet byl vášnivě zaujatý hmotnou skutečností a byl přesvědčený, že zobrazování čehokoliv jiného je odklonem od pravdy.\n\n„Domnívám se, že malířství je umění nezměrně korektní a musí stát na prezentování pouze věcí reálných a existujících,“ napsal v roce 1861. Umělecké krédo malíře vystihuje i tento jeho výrok: „Krása je obsažena v přírodě a v realitě se vyjevuje v nejrůznějších podobách. Jakmile je objevena, patří umění, resp. malíři, který ji vidí.“\n\nCourbetův vliv na vývoj evropského malířství byl obrovský. Nesmírně si ho vážil Cézanne a impresionisté, zejména Monet a Renoir, který s ním v roce 1865 často konzultoval otázky techniky malby. Díla Manetova vznikala v přímé konfrontaci s pracemi Courbetovými. Courbet byl jedním z inspiračních vzorů při práci s barvou pro Matisse. Picasso byl natolik nadšený jeho obrazem \"Dívky na břehu Seiny\", že roku 1950 namaloval vlastní verzi díla.\n\nNárodní galerie v Praze vystavuje ve Sbírce moderního a současného umění ve Veletržním paláci tři Courbetovy olejomalby: \"Žena s kvítím na klobouku\" (1857), \"Lesní sluj\" (kolem 1865) a \"Jurská krajina\" (1866).\n\n"}
{"id": "222047", "url": "https://cs.wikipedia.org/wiki?curid=222047", "title": "São Miguel", "text": "São Miguel\n\nSão Miguel ( ) je ostrov patřící Portugalsku v souostroví Azor. Je sopečného původu. Rozlohou 793 km² je v celém souostroví největší. Je protáhlý z východu na západ v délce přibližně 90 km při šířce 8 až 15 km, nacházejí se na něm neaktivní sopky Furnas a Água de Pau. Povrch je hornatý a dosahuje maximální nadmořské výšky 1105 m. Na ostrově žije 140 000 obyvatel, z čehož 30 000 v hlavním městě Ponta Delgada. Živí se pěstováním ananasů, vína, citrusů a cukrové řepy. Tento ostrov je také uváděn jako jediné místo v Evropě, kde se pěstuje čaj.\n"}
{"id": "222050", "url": "https://cs.wikipedia.org/wiki?curid=222050", "title": "Georges Seurat", "text": "Georges Seurat\n\nGeorges Seurat (plným jménem Georges-Pierre Seurat, (2. prosince 1859 Paříž – 29. března 1891 Paříž) byl francouzský malíř, zakladatel neoimpresionismu. Vynalezl a používal techniku pointilismu či divizionismu, což bylo skládání obrazu z malých barevných bodů. Pointilismus hledal vnitřní zákonitost, která by určila umístění barev v obraze.\n\nSeurat se narodil v pařížské středostavovské rodině, proto se nikdy nedostal do finančních potíží. S výjimkou letních pobytů u moře prožil celý život v Paříži. Otec byl penzionovaný notář, matka pocházela ze staré pařížské rodiny Veillardů, kteří se v 18. století zabývali sochařstvím.\n\nV letech 1875–1877 studoval ve večerní škole kreslení. V té době studoval práci Charlese Blanca \"Gramatika umění kresby\", která ho hluboce ovlivnila. Roky 1878 a 1879 strávil na Akademii výtvarných umění, další rok absolvoval vojenskou službu v Brestu. Na konci roku 1880 si spolu s přítelem Edmondem Aman-Jeanem zařídil pronájem v Rue de Chabrol č. 19, nedaleko bytu svých rodičů. Zde žil až do roku 1886. V roce 1883 poprvé a naposledy vystavoval na oficiálním Salónu. Prezentoval zde portrét Aman-Jeana. O rok později porota Salónu odmítla jeho první dílo, kterým se později proslavil, \"Koupání v Asniéres\". Rok 1885 byl ve znamení letního pobytu v Grandcamp v Normandii a práci na Serautově zřejmě nejvýznamnějším obrazu - \"Nedělním odpoledni na ostrově La Grande-Jatte\". Tehdy se seznámil s Pissarrem, který převzal jeho malířský styl. Obraz La Grande Jatte vystavil 1886 na osmé, poslední výstavě impresionistů a rovněž na Salónu Nezávislých. Tohoto roku vystavoval prostřednictvím galeristy Duranda-Ruela v New Yorku. Roku 1886 vyšlo o Seuratově způsobu malby první odborné pojednání, a to z pera kritika Félixe Féneona. V té době také navázal kontakty se symbolisty a anarchisty. V únoru1887 se v Bruselu zúčastnil vernisáže výstavy pořádané skupinou Dvacet, na kterou přispěl sedmi plátny. K účasti na výstavě ho vyzval belgický spisovatel Émile Verhaeren. Ze Signacova podnětu se v průběhu roku ustavila skupina Neoimpresionistů, k níž se kromě uvedených dvou malířů připojili ještě Albert Dubois-Pillet, Charles Angrand, Maximilien Luce a krátce také Camille a Lucien Pissarrové. V roce 1888 vystavovala skupina v galerii Nezávislé revue vedené Fénéonem. Léto strávil Seurat v normandském Port-en-Bessin, odkud přivezl několik obrazů.\n\nV následujícím roce vystavoval opět v Bruselu a navázal intimní přátelství s modelkou Madeleine Knoblochovou, s níž sdílel domácnost až do smrti. Knoblochová byla matkou dvou jeho synů (druhý se narodil až po malířově smrti), z nichž žádný se nedožil dospělého věku. Soužití s Knoblochovou před rodinou a přáteli důsledně tajil. V únoru 1890 se Seuratovi narodil první ze synů, Pierre Georges. Na Salónu Nezávislých vystavil Seurat jediný portrét své družky pod názvem \"Pudrující se žena\". Léto trávil v Gravelines v Normandii, výsledkem je opět několik pláten. Údajně v důsledku jeho ješitnosti došlo ke sporům mezi ním a ostatními neoimpresionisty. V únoru 1891 opět vystavoval s Dvaceti v Bruselu: tentokrát \"Kankán a šest krajin\".\n\n16. března 1891 vystavil na Salónu Nezávislých nedokončený obraz \"Cirkus\", 29. března po krátké nemoci zemřel. Příčina smrti není zcela jasná, uvádí se meningitida, zápal plic nebo záškrt. Byl pochován na pařížském hřbitově Père Lachaise.\n\nSyn Pierre zemřel několik dní po něm. 3. května sepsali Signac, Luce a Fénéon jeho majetek. Část obrazů připadla Knoblochové, která se se Seuratovou rodinou rozešla.\n\nV prvních obrazech z počátku 80. let se Seurat námětově inspiroval malíři barbizonské školy. Maloval kameníky, sekáče, žence. Prvním dílem, v němž nalezl svébytný způsob vyjádření, je \"Koupání v Asnières\". Vznikalo v letech 1883–1884. Porota oficiálního Salónu obraz odmítla, Seurat ho proto vystavil na Salónu Nezávislých. S impresionisty obraz spojuje téma - letní odpočinek u řeky. Zatímco impresionistické obrazy vznikaly spontánně, Seurat si výsledné dílo - a všechna následující - připravoval množstvím skic a náčrtů. Impresionisté malovali v plenéru, závěrečná podoba Seuratových obrazů vznikala v ateliéru. Na \"Koupání\" je nápadná statičnost zobrazených postav, na obraze takřka absentuje pohyb. Atmosféra díla vyzařuje klid, podobně jako je tomu na deskách renesančního malíře Piero della Francesca, jehož dílo Seurat v té době studoval.\nZa nejslavnější Seuratův obraz bývá považováno \"Nedělní odpoledne na La Grande Jatte\". Vystaveno bylo na poslední výstavě impresionistů v roce 1886. Na tomto výletním ostrově na Seině vytvořil Seurat velké množství olejových skic: nejprve prázdné krajiny, pak jednotlivých postav. Závěrečná syntéza pak byla mechanickou záležitostí. Podobně jako u \"Koupání\" vyzařuje z obrazu klid a v tomto případě navíc i monumentalita. Kompoziční pohyb probíhá zleva doprava a je vyvážen pohledem většiny postav, jenž směřuje vlevo. Jednotlivé postavy jsou umístěny v dokonalé harmonii a navozují dojem koncertu. Hudební stránka obrazu je explicitně vyjádřena postavou trubače v levé části obrazu. \"Nedělní odpoledne\" je považováno za jedno z nejvýznamnějších děl malířství 19. století. Obraz se v roce 1984 stal inspirací k muzikálu Neděle v parku s Georgem (Sunday in the Park with George), který slavil úspěchy na Broadwayi.\n\nSeuratovu pointilistickou metodu lze velmi dobře sledovat na obraze \"Le Bec du Hoc u Grandcamp\" z roku 1885. Malíř vycházel z předpokladu, že pokud umístí na plochu obrazu těsně vedle sebe malé plochy základních barev ve správném poměru, bude je z určité vzdálenosti oko pozorovatele vnímat v malířem zamýšlených barevných hodnotách. Na obraze, představujícím mohutný skalnatý blok vybíhající do Atlantiku poblíž normandského letoviska Grandcamp, vytvářejí drobné barevné body nepřebernou škálu odstínů jak oceánu, tak rostlinstva zalitého sluncem. Seuratovo moře - nejen na tomto obrazu - je na rozdíl od impresionistů klidné, stejně jako je tomu na obrazech se stafáží. Pohyb na obraze vyjadřuje pouze let několika ptáků. Národní galerie v Praze vlastní Seuratův obraz \"La Maria, Honfleur\" z roku 1886.\n\nSeuratův přístup k malbě, v němž se snažil sloučit umělecké a vědecké hledisko, ovlivnil řadu jeho současníků a nalezl rovněž následovníky. Umělecky měl k Seuratovi a pointilismu nejblíže Paul Signac. Ten se také pokusil o jeho odborné vysvětlení v práci \"Od Delacroixe k neoimpresionismu\", která vyšla v roce 1899. V letech 1885–1890 maloval Seuratovou technikou i Camille Pissarro. I Vincent van Gogh namaloval v létě roku 1887 několik obrazů pointilistickou technikou. V návaznosti na Seurata pokračovali ve vývoji autonomie barvy na obraze i Paul Gauguin a nabisté. S pointilismem se po svém vyrovnávali i Robert Delaunay, Henri Matisse a italští futuristé. Krátkým obdobím neoimpresionismu prošel i zakladatel abstraktního umění Vasilij Kandinskij a Piet Mondrian.\n\n\n\n"}
{"id": "222053", "url": "https://cs.wikipedia.org/wiki?curid=222053", "title": "Radana Königová", "text": "Radana Königová\n\nRadana Königová (31. července 1930 Praha – 20. září 2013 Praha) byla česká lékařka v oblasti popáleninové medicíny, který jakožto samostatný obor lékařství neexistoval, takže byl přidružen k oboru plastické chirurgie. Je považována za završitelku díla profesora Františka Buriana, zakladatele československé plastické chirurgie. Za svou profesní kariéru vytvořila rozsáhlou publikační činnost v tuzemsku i v zahraničí.\n\nV letech 1946 a 1947 studovala na Československé koleji v Hassobury ve Velké Británii a v letech 1949 až 1955 lékařskou fakultu na Univerzitě Karlově v Praze. Jejím synem je výtvarník Otto Placht.\n\nOd roku 1969 do roku 1977 zakládala a následně vedla jednotku intenzivní péče popáleninového centra v Praze. Mezi lety 1978 a 1990 byla primářkou popáleninového centra a v letech 1990 až 1996 přednostkou Kliniky popáleninové medicíny 3. LF UK.\n\nV roce 1990 se habilitovala v oboru plastické chirurgie a popáleninové medicíny a roku 1992 byla v tomto oboru jmenována profesorkou. Byla pasována na rytířku českého lékařského stavu za rok 2003.\n\nByla členkou celé řady vědeckých orgánů společností, např. České lékařské společnosti Jana Evangelisty Purkyně (ČLS JEP), Společnosti popáleninové medicíny, České společnosti plastické chirurgie, České společnosti chirurgické, Vědecké rady 3. lékařské fakulty UK, Tord Skoog Society of Plastic Surgery atd.\n\n\nVýběr z publikací:\n\n"}
{"id": "222055", "url": "https://cs.wikipedia.org/wiki?curid=222055", "title": "Jean Auguste Dominique Ingres", "text": "Jean Auguste Dominique Ingres\n\nJean Auguste Dominique Ingres (; 29. srpna 1780, Montauban, Francie – 14. ledna 1867, Paříž) byl francouzský malíř, vůdčí představitel klasicismu v malbě. Sám sebe považoval především za malíře historických výjevů, za jeho nejvýznamnější odkaz však dnes jsou považovány především jeho portréty a ženské akty. Jeho schopnost sloučit dva protipóly, tradicionalismus a novátorství, dávala a dává francouzskému malířství neustálé podněty. Jako ctitel Raffaelův a vyznavač ideální krásy v umění, ale i jako dokonalý pozorovatel skutečnosti povýšil kresbu na prvořadý prostředek k uměleckému uchopení světa. Kresba se stala kostrou v jeho díle, a ačkoli byl i výborný kolorista, o barvě rád mluvil jako o zanedbatelné ozdobě; jako učitel tedy vštěpoval žákům především kresbu. Patřil ke generaci, jejíž tvůrčí rozpětí i životní ambice se pohybovaly v širokém rozpětí mezi klasicismem a romantismem. Se svým učitelem Jacquesem-Louisem Davidem sdílel obdiv k antice a snahu o racionální řád a harmonii, ale vzory pro svou tvorbu hledal – v souladu s tehdy novým cítěním – v přírodě. Většinou maloval portréty, historická a mytologická témata. Portrétoval mnoho svých vynikajících současníků, jako Cherubiniho, Paganiniho, Gounoda, Napoleona I. či Liszta a v charakteristických typech zobrazil tehdejší francouzskou společnost.\n\nByl synem malíře, sochaře, miniaturisty a architekta Josepha Ingrese a Anny Mouletové, dcery známého parukáře z Guercy. Narodil se 29. srpna 1780 v Montaubanu na jihozápadě Francie. V dětství mu říkali „Ingrou“, což v místním nářečí znamená malý Ingres. Většinu svých prací podepisoval J. Ingres, jméno Jean považoval za nejobvyklejší. Ve svých dopisech používá všechna tři jména. Už jeho gaskoňský původ jakoby napovídal některé charakteristické rysy umělcovy povahy, jež se s přibývajícími léty jen prohlubovaly a upevňovaly. Je to na jedné straně mocně rozvinutá senzuálnost, spojená s jihofrancouzským prudkým temperamentem a snahou po citovém až vášnivém výrazu, a na druhé straně touha po přísném racionálním řádu, který by poutal citové vzněty a dával jim větší posvěcení a zdůvodnění. Asi také není náhodou, že právě v montaubanském kraji se spatřuje plodné prolnutí tradice francouzské s římskou, sahající až do časů Julia Caesara, a že Gaskoňsko bylo zemí bohatých románských kostelů v čele se známým Moissacem. Svému rodnému městu zůstal věrný i jako umělec. Portrétoval jeho vedoucí osobnosti, pro katedrálu namaloval oltářní obraz a nakonec městu odkázal soubor obrazů, kreseb a svoje umělecké sbírky i s proslulými houslemi.\n\nUmění se věnoval již od malička. Jeho otec, sám provinční malíř, si brzy všiml synova talentu a seznámil jej s díly Raffaela, Poussina, ale i Rubense a Watteaua. Mladý Jean pilně kreslil a postupně si získal k tomuto velikému umění silný vztah, který se poté ještě prohloubil jeho pobytem v Římě. Také měl rád hudbu a jeho otec, sám výborný hudebník, jej zdokonalil ve hře na housle. V Toulouse vypomáhal v strýcově kavárně a přivydělával si hraním v toulouseském orchestru. Docházel do školy křesťanských bratří v Toulouse, ale když roku 1789 vypukla francouzská revoluce, nemohl již chodit do školy. Jeho otec vytvářel pro montaubanskou katedrálu obrovskou sochu Rozumu. Jean Auguste měl hluboký respekt k práci svého otce a v roce 1855 napsal, že jeho otec by dosáhl slávy, kdyby se mu dostalo prvotřídního školení v Paříži. V upřímné synovské lásce totiž zamlčel, že Jean-Marie Joseph způsobil velké trápení jeho matce, která se vpravdě obětovala, aby zabránila jejich rozvratu. Vděčil totiž svému otci za mnoho. To on mu otevřel poprvé kouzelný a vznešený svět malířství a hudby.\n\nJeho první práce byly především kopie zhotovené podle odlitků a grafických listů. Osvojil si tak kreslířské řemeslo. Ještě pár let před smrtí docházel kopírovat do Louvru Giotta a Holbeina, aby se učil, jak sám říkal. V roce 1791 začal studovat na toulouské akademii u klasicistního malíře Josepha Roquese. Na této škole patřil mezi nejlepší žáky a každým rokem si odtud odnášel první nebo druhou cenu. Ještě v roce 1844 na svého učitele vděčně vzpomínal. V Toulouse také studoval hru na housle a účinkoval v místním orchestru. Hra na housle se stala jeho celoživotní zálibou. \n\nV srpnu 1797 odjel do Paříže a vstoupil zde do Davidovy školy v Louvru, kam byl přijat na základě vynikajících kreseb a kopií starých mistrů a antických děl. V říjnu 1799 přešel na École des Beaux Arts. Na škole byl velmi pilný a soustředěný, nevšímal si radovánek a zábav kolem sebe a raději se soustředil plně na malování. Jeho nadání si povšiml David a připravoval jej na Grand Prix de Rome. Poprvé zde složil zkoušku v roce 1800 s malbou \"Antiochus s vyslanci Scipionovými\", která je dnes zničena. Získal tím druhou cenu. Podruhé se o to pokoušel následující rok s obrazem \"Achilles přijímá Agamemnonovy posly\". Tentokrát byl první, ale pokladnice byla následkem vyčerpávajících napoleonských válek téměř prázdná, a proto musel počkat až do roku 1806. Mezitím dál studoval díla velkých mistrů a snažil se zdokonalit svůj umělecký projev. Namaloval několik portrétů, dva z nich jsou portréty Napoleonovy. Když je však v roce 1806 spolu s mistrovskými podobiznami rodiny Riviérových vystavil, byly přijaty dosti negativně. Byl z toho rozmrzen. Měl se zasnoubit s mladou umělkyní Julií Forestierovou, ale když odjel do Říma, musela Julie zůstat v Paříži. Po celý život pak na něj s vděčností vzpomínala a nikdy se nevdala. Příkrý odsudek, který stihl první Ingresovo samostatné a přitom vyzrálé dílo, byl zjevnou reakcí na to, že se Ingres pokusil vymanit z vlivu svého uznávaného a obdivovaného učitele.\n\nIngres jako vzorný žák Davida zprvu vyznával přísnou, klasicistní krásu, kterou obdivoval na pracích svého učitele. Později však začal pochybovat, je-li to jediný způsob vyjadřování. Začal se proto více zajímat o přírodu. O Davidovi napsal toto: \"David je skutečný obnovitel francouzského umění a veliký mistr. Obdivuji Horacia a Únos Sabinek. Jsou to veliká díla. To David mě naučil, jak má postava stát, jak je třeba spojit hlavu a ramena. Tak jako on, i já jsem bedlivě studoval kresby z Pompejí. Avšak já chci k jeho antice přidat také chuť živé přírody a dokonalého Raffaela.\"\n\nKdyž přijel do Říma, usadil se ve vile Medici, která byla sídlem Francouzské akademie. Byl naprosto uchvácen italskými malíři, zejména Raffaelem, Tizianem a pompejskými freskami. Kromě portrétů a mytologických výjevů maloval také krajiny, pohledy na Villu Medici a Villu Albani v lorrainovském duchu. S úzkostlivou pečlivostí kreslil prosté kubické tvary architektur. Vyznává se také ze svého nadšení pro Raffaela: \"Jak mě oklamali,\" zvolal, když poznal, že Raffael nekopíroval pouze antiku, ale také systematicky studoval živou přírodu. Začal se také zajímat o Orient, který díky Napoleonovým egyptským výpravám začal tehdy budit v Evropě pozornost. Ingres namaloval také dva obrazy pro císařův palác na římském Quirinalu. V roce 1810 skončí stanovená doba pobytu v Římě, ale Ingres se rozhodl nadále zde zůstat. Na jaře 1814 navštěvuje královnu Caroline Muratovou v Neapoli. Tato královna si u Ingrese objedná tři drobné obrazy, mezi nimiž je i dnes již slavné dílo \"Velká odaliska\". Ingresovi v Římě platí především císařovi velvyslanci a malíř za své obrazy dostával vcelku slušný plat. Pařížský Salon se však vůči jeho umění stavěl odmítavě a označoval jeho obrazy střídavě jako \"primitivní\" či \"čínské\". Poslední zásilka do Paříže, \"Jupiter a Thetis\", byla přijata velmi negativně. Avšak právě v této době tvořil svá mistrovská díla jako \"Podobizna Paní de Sennones\" nebo \"Velká odaliska\", která byla v roce 1819 pařížskou kritikou odmítnuta. Také \"Roger a Angelica\", téma z nordické severské mytologie, bylo přijato ledově. Tento obraz obdivoval v pařížském Salonu roku 1824 Eugéne Delacroix. Nově přibyly Ingresovi finanční starosti, jelikož pád Napoleona I. u Waterloo jej připravil o valnou část jeho zákazníků. Aby se uživil, zaměřil se z velké části na portrétování. V té době začíná Ingres pomýšlet na manželství, poté, co ukončil předčasně vztah s Julií Forestierovou. V roce 1814 se oženil s Madeleine Chapellovou, která ho provázela životem až do své smrti v roce 1849. Namaloval asi deset jejích portrétů. Poté, co mu jeho přítel, sochař Lorenzo Bartollini, nabídl bohatou klientelu, odjel spolu s Madeleine do Florencie.\n\nZde kopíroval Tizianovu \"Venuši z Urbina\" a maloval portréty manželů Leblancových. Ale především se soustředil na velké dílo, jímž chtěl dobýt Paříž. Tímto byla oltářní malba pro kostel v Montaubanu \"Slib Ludvíka XIII\". Ingres obraz namaloval jako poctu Raffaelovi a očekával, že obraz přijme francouzská vláda s nadšením. Nezklamal se. Oficiální kruhy, které svalovaly odpovědnost za všechny zlořády v zemi na romantiky, přijaly obraz s nadšením a na Salonu roku 1825 mu Karel X. předal zlatou medaili. V červnu téhož roku byl zvolen do Francouzského institutu. \n\nObraz sklidil po jeho návratu do Paříže veliký ohlas a tvořil silný protiklad k malbě \"Vraždění na Chiu\" Eugéna Delacroixe, což vyvolalo nesmiřitelnou roztržku mezi oběma umělci. V roce 1827 namaloval na objednávku vládní komise monumentální obraz \"Apoteoza Homéra\", v němž vytvořil mistrovské kreslířské dílo. V roce 1828 byl jmenován profesorem kresby na École des Beaux Arts a roku 1832 byl nominován na funkci jejího viceprezidenta. Za červencové revoluce roku 1830 hlídal spolu s malířem Horacem Vernetem sbírky egyptského umění v Louvru. Na Salonu roku 1832 vystavil svůj portrét Louise-Francoise Bertina, který sklidil velký ohlas. Byl zvyklý na slávu a těžce nesl odmítnutí svého obrazu \"Mučení sv. Synforia\", obrazu, na kterém pracoval více než deset let, na Salonu roku 1834.\n\nHluboce roztrpčen se rozhodl odjet v prosinci 1835 zpět do Říma, kde nahradil ve funkci ředitele Francouzské akademie Horace Verneta. V Římě se setkal s muzikanty Charlesem Gounodem a Ferencem Lisztem. Měl velkou hudební knihovnu, mj. Mozartova a Haydnova tria a kvarteta, Beethovenovy . \n\nRoku 1837 byl poklid na Akademii narušen epidemií cholery. Jeho přítel Sigalon, který namaloval obrovskou kopii Michelangelova \"Posledního soudu\", po třech dnech zemřel. V tomto období příliš prací nenamaloval a pařížský Salon se k němu opět stavěl dosti nepřátelsky. Až ke konci tohoto období namaloval veliký obraz z antické historie \"Antiochus a Stratoniké\". V Paříži bylo toto dílo přijato s bouřlivým úspěchem a on sám se přes Florencii vrátil zpět do vlasti.\n\nJeho návrat se stal triumfálním úspěchem. Hector Berlioz uspořádal na jeho počest hudební koncert s půltisícovkou hostů. Vyučoval opět na Ècole des Beaux-Arts. Přijímal objednávky na četné portréty a v roce 1847 zahájil práci pro vévodu z Luynes v zámku Dampierre - nástěnnou malbu \"Zlatý věk\". Přes 500 kreseb, které jako přípravné studie k této fresce zanechal, překypují lehkostí, uvolněností a svěžestí. Začátek roku 1849 byl tragický, jeho žena Madeleine zemřela na gangrénu nohy. On sám byl zoufalý a práce na výzdobě zámku nedokončil. V roce 1851 byl zvolen rektorem Akademie. Achille Réveil a Albert Magimel vydali album jeho kreseb z let 1800–1850. Roku 1852 se oženil s Delphine Ramelovou (1808–1887, která byla téměř o třicet let mladší. Namaloval nástropní obraz \"Napoleonova apoteóza\" v sále Císaře v pařížské radnici, který byl zničen během Pařížské komuny v roce 1871. V roce 1855 byla v Paříži uspořádána světová výstava a Ingres tam poslal 69 obrazů, pro které byla vyhrazena jedna místnost. Za své dílo získal zlatou medaili a byl jmenován rytířem Čestné legie. Přes pokročilý věk neúnavně pracoval. V roce 1861 byla uspořádána výstava více než 100 jeho kreseb v pařížském Salonu. K významným dílům tohoto období patří \"Pramen\" (1856) a \"Turecká lázeň\" (1859-1863) V květnu 1862 jej Napoleon III. jmenoval senátorem. Ingresova malířská kariéra začala kopírováním starých mistrů, které tolik ctil. Stejným způsobem byla zakončena: Jeho poslední kresbou, na níž pracoval ještě několik dnů před smrtí, je kopie Giottova \"Oplakávání Krista\". Zemřel 14. ledna 1867 ve svém pařížském bytě na nachlazení. Je pohřben na pařížském hřbitově Pére Lachaise. \n\nVětšinu svých kreseb a dalších prací i svou rozsáhlou sbírku umění odkázal rodnému městu Montauban, kde jsou vystaveny v muzeu spolu s dílem dalšího slavného rodáka Antoina Bourdella. Ingresova díla jsou zastoupena i v Musée du Louvre nebo Musée Bayonne, což je odkaz Ingresova přítele Léona Bonnata.\n\nJeho následovníky lze spatřovat v Degasovi, Renoirovi, Matissovi a Picassovi – jeho odkaz je dnes stále živý.\n\nJeho styl se vyvinul na začátku kariéry a od té doby se příliš nezměnil. Všude se setkáme – ať na kresbách nebo na obrazech – s přesností linky, dokonalou kresbou a lokálním koloritem. Ingres jednou prohlásil: \"Kresba – to je poctivost.\" Ani to mu však nezabránilo, aby se neodvážil vytvářet neobvyklá seskupení barev. Ingres vždy pracoval jakoby od samého začátku, ke všem svým obrazům vytvářel třeba i několik desítek, ba stovek studií. Zkoumal,jaké gesto nebo pohyb je pro jeho obraz nejvěrohodnější a nejpůsobivější. Jak má být vytočen bok, zdvižena paže, rozevřeny prsty, takové problémy ho neustále zaměstnávaly, a často je řešil na jediném listu. Jen jeho portrétních kreseb je na 450. Kresby mu sloužily většinou jako přípravné studie k obrazům, ale některé představují svébytná mistrovská díla. Taková díla namaloval např. v Římě, ale některá vytvořil i v Paříži, jako např. obraz \"Velká rodinná podobizna Gatteauxových\". Většina těchto kreseb byla pořízena grafitovou tužkou, což byla technika vynalezená Contém a rozšířená Davidem. Zvláště produktivní období měl Ingres mezi roky 1808–1820 ( např. \"Paganini\" 1819). Tehdy nakreslil mnoho portrétních kreseb Angličanů a Rakušanů, kteří za ním přijížděli do Říma a bylo jim obzvláštní ctí sedět modelem známému umělci. \n\nCo se týče jeho maleb, zabýval se především mytologickými, historickými a náboženskými náměty. Maloval i akty, protože v nahém ženském těle spatřoval ideál krásy. Připomínaly antické sochy dokonale hladkým povrchem malby, plnými a smyslnými formami těl a zabarvením pleti (\"Velká odaliska\" 1814, \"Pramen\" 1856 nebo \"Turecké lázně\" 1862). Před anatomickou přesností dával přednost estetickému dojmu. Největší počet jeho pláten však tvoří portréty, které maloval často z finančních důvodů i proti své vůli. Mistrovsky uměl vyjádřit charakter modelu pomocí suverénní kresby a kombinací barev (\"Paní Rivierová\" 1805, \"Paní de Sennones\" 1814-1816, \"Louis-François Bertine\" 1832 nebo \"Paní Mottessierová\" 1856). \n\nV raném období vycházel především z řecké antiky a Tiziana, později se inspiroval především Raffaelem. Byl vášnivým sběratelem řeckých váz a soch. U jeho kreseb je zřejmé, že dával přednost bezpečnému poznání přírody před fantazií a improvizacemi, jakými zase přímo oplýval Ingresův rival z Paříže Eugéne Delacroix.\n\nMěl mnoho žáků, kteří jej obdivovali. Jedním z nejlepších byl Théodore Chassériau. Dalšími byli např. Hippolyte Flandrin či Eugene-Amaury Duval. Mezi prvními moderními malíři, kteří rozvinuli jeho odkaz, byli Edgar Degas a Georges Seurat. Z umělecké avantgardy 20. století si ho vážili především Matisse, Picasso a Fernand Léger. Ingresův smysl pro stavebnost a kvalitu plastičnosti ovlivnil kubisty, jeho mystická symbolika zase surrealisty. Americký malíř Barnett Newman napsal: \"Ten chlap byl abstraktní malíř\". Kline a Kooning si ho též vysoce cenili pro abstrakci barev a tvarů. Jeho odkaz dnes zůstává stále otevřen.\n\nMěl několik žáků. Patřili k nim:\n\nJako pedagog byl neobyčejně pevné mysli. Jeho žáci ho ale zbožňovali, neboť jim umožnil jistou míru volnosti. Sám ovšem dával svým žákům za příklad Raffaela, a jeho fresky ve Stanzích.\n\n\n\n\n\n\n\n\n\n\n\n\n"}
{"id": "222059", "url": "https://cs.wikipedia.org/wiki?curid=222059", "title": "Placenta", "text": "Placenta\n\nPlacenta (z latiny, česky též plodové nebo mateřské lůžko) je dočasný orgán, který vzniká v děloze březí samice placentálních savců. Na jeho vzniku se podílí jak tkáně plodu (konkrétně část jeho obalů), tak i děložní sliznice matky (chorion frondosum s terciárními choriovými klky vrůstajícími do intervilózního prostoru - choriová ploténka).\n\nPodle rozmístění klků se rozlišují:\nDále se dělí placenty podle toho, jak intimně jsou spojeny klky s děložní sliznicí. Pokud je toto spojení jen volné, někdy se placenta označuje jako nepravá čili semiplacenta. Obecně se z tohoto hlediska dělí placenty do těchto typů:\n\nPlně vzrostlá placenta člověka dosahuje průměru 20 cm a hmotnosti až 0,5 kg. Za normálních podmínek je placenta uložena v horní části dělohy a je vypuzena z dělohy během třetí doby porodní.\n\nPlod je k placentě připoután pupečníkem, jehož hlavní funkcí je zajistit plodu přívod kyslíku a živin a odvod zplodin jeho metabolismu. Placenta je také důležitá jako zdroj hormonů nezbytných pro udržení těhotenství (např. gestageny, hCG, HPL). Důležitý je také význam imunologický, díky placentě totiž imunitní systém matky nepoškodí plod, který by jinak byl jako imunologicky cizí těleso imunitou matky napadán.\n\nLidská placenta produkuje tyto hormony:\n\n\nMedicína rozeznává celou řadu odchylek nebo patologií - např. adherující placenta, placenta bipartia, uskřinutá placenta atd.\n\n"}
{"id": "222060", "url": "https://cs.wikipedia.org/wiki?curid=222060", "title": "André Frossard", "text": "André Frossard\n\nAndré Frossard (14. ledna 1915 – 2. února 1995) byl přední francouzský katolický spisovatel, publicista a filosof, od roku 1987 člen Francouzské akademie. Byl blízkým přítelem papeže Jana Pavla II. Jeho knihy byly přeloženy do řady jazyků, včetně češtiny.\n\nPatrně nejslavnějším a nejpřekládanějším Frossardovým dílem je autobiografická kniha \"Bůh je, já jsem ho potkal\" (orig. \"Dieu existe, je l’ai rencontré\"), v níž popisuje svou konverzi ke katolicismu, k níž došlo v roce 1935 (v mládí byl radikálním ateistou a socialistou). Jeho otcem byl Ludovic-Oscar Frossard, jeden ze zakladatelů Francouzské komunistické strany.\n\n\n\n"}
{"id": "222062", "url": "https://cs.wikipedia.org/wiki?curid=222062", "title": "James Ensor", "text": "James Ensor\n\nJames Ensor (plným jménem James Frederic Ensor, 13. dubna 1860 Ostende – 19. listopadu 1949 Ostende) byl belgický malíř a grafik, předchůdce expresionismu a surrealismu, člen umělecké skupiny Les XX.\n\nEnsorův stejnojmenný otec byl Angličan. V Německu a Anglii studoval lékařství a technické vědy. Nedokázal si však založit samostatnou živnost a usadil se v Ostende, kde se oženil. Byl to kultivovaný muž hovořící několika jazyky, nadaný hudebník, ale po městě byl známý také jako zahaleč a pijan. Byl ale jediný z rodiny, kdo měl pro synovy malířské ambice pochopení. Jeho manželka se jmenovala Maria-Catharina Haeghmanová a vlastnila v lázeňském Ostende obchod se suvenýry. Významným sortimentem v obchodu byly karnevalové masky, které později tolik ovlivnily tvorbu společného syna Jamese. Rok po Jamesovi se manželům Ensorovým narodila dcera Mariette (1861–1945), která se později stala jedním z nejčastějších malířových modelů.\n\nV roce 1877 začal Ensor navštěvovat Královskou akademii krásných umění v Bruselu, kde poznal budoucí významné malíře Fernanda Khnopffa a Williama Finche. Navázal přátelské styky s rodinou Rousseauových, kteří ho uvedli do bruselské intelektuálně-anarchistické společnosti. Z doby bruselských studií se datuje rovněž přátelství s Eugène Demolderem, autorem první Ensorovy monografie vyšlé roku 1892.\n\nV roce 1880 se Ensor vrátil do Ostende. V domě svých rodičů si zřídil ateliér a maloval realistické portréty a krajiny ovlivněné impresionismem. Následujícího roku na bruselské výstavě avantgardní skupiny La Chrysalide (Kukly) poprvé představil své obrazy veřejnosti. V jeho tehdejší tvorbě převažují malby potemnělých interiérů, ponořených do melancholické atmosféry. Roku 1882 vystavoval na Salónu pařížských umělců a v Bruselu v rámci skupiny L'Essor (Útěk), jeho později uznávaný obraz \"Pojídačka ústřic\" však nebyl přijat porotou Salónu v Antverpách.\n\nV roce 1883 se Ensor stal jedním ze zakládajících členů avantgardní skupiny Les XX (Společnost dvaceti) v Bruselu. Skupina měla značný význam pro evropskou malířskou modernu, protože umožňovala vystavovat umělcům, kteří v té době nebyli ještě uznávaní, mj. francouzským impresionistům, van Goghovi, Whistlerovi či Rodinovi. Jednalo se o skupinové výstavy, kterých se Ensor pravidelně účastnil, i když ne všechna jeho díla byla porotou přijata. V roce 1883 také vznikl první obraz, na kterém se objevil pro něj charakteristický motiv karnevalové masky – \"Pohoršené masky\".\n\nRoku 1887 mu zemřel otec, který byl Jamesovi v dobách jeho častých krizí oporou. Ensor se tak ocitl v submisivním postavení v rodině ovládané ženami: matkou, tetou Mimi a rozvedenou sestrou Mariettou. Bylo to způsobeno i tím, že malíř pro svoje obrazy nenacházel kupce a byl závislý na rodinných příjmech z obchodu se suvenýry. Nikdy se neoženil. Platonické přátelství ho vázalo k Mariettě Rousseau, manželce jeho přítele. V roce 1888 poznal Augustu Bogaerts, dceru majitele hotelu v Ostende. Byli celoživotními přáteli, nikdy však spolu nežili.\n\n\"Příjezd Krista do Bruselu v roce 1889\" z roku 1888 je Ensorovým mistrovským dílem. Znázorňuje dav pitoreskních obličejů, často v maskách, valící se kolem tribuny. Na ní stojí rovněž znetvořený uvítací výbor. Kristus se svatozáří na oslu jede uprostřed davu. Do podoby Krista zde – ale i na jiných obrazech – stylizoval Ensor sám sebe. Obrovské rozměry obrazu (253 x 431 cm) umožnily malíři spatřit ho vcelku až po roce 1917, kdy si zřídil prostornější ateliér. Skupina Les XX, jejímž byl členem, však dílo odmítla vystavit a zvažovala Ensorovo vyloučení. Roku 1987 dílo zakoupilo J. Paul Getty Museum v Kalifornii.\n\nV roce 1893 uspořádali umělci sdružení v Les XX poslední skupinovou výstavu, rok nato se skupina rozešla. Ensor se i přes veškeré rozpory, které s ostatními členy měl, vehementně stavěl proti jejímu zrušení – byla prakticky jeho jediným pojítkem s veřejností. V rámci nově vzniklé skupiny, La Libre Estétique (Svobodná estetika), sice Ensor také vystavoval, ale začala se u něj projevovat hluboká tvůrčí krize. Pramenila z nedostatku sebedůvěry a přetrvávajícího nezájmu společnosti o jeho dílo. Rozhodl se dokonce prodat celý svůj ateliér včetně všech obrazů za 8500 franků, ale žádný kupec se nenašel.\n\nOd poloviny 90. let se ale pozvolna situace začala měnit k lepšímu. V roce 1895 zakoupilo muzeum v Bruselu jeho obraz – příznačně nikoliv takový, který charakterizoval jeho vrcholnou tvorbu, nýbrž ranou práci z roku 1880 nazvanou \"Lampář\". Muzejnímu oddělení grafiky pak prodal několik leptů z konce 80. let, kdy se touto technikou intenzívně zabýval. A rovněž v roce 1895 mu přítel Eugène Demolder uspořádal malou komorní výstavu v bruselském domě svého otce. Další malou samostatnou výstavou, rovněž bez většího ohlasu, se prezentoval roku 1898 v Paříži v rámci Salon des Cent (Salonu stovky), pořádaném umělci sdruženými kolem revue La Plume (Pero). Ve sdružení působil také Alfons Mucha, který v Salonu rovněž vystavoval a připravil pro něj několik plakátů. Roku 1899 věnovala La Plume Ensorovi samostatné číslo. Dříve než doma došel uznání i v Rakousku-Uhersku. Albertina roku 1899 koupila soubor jednoho sta Ensorových leptů. V roce 1903 ho císař jmenován rytířem Leopoldova řádu.\n\nDůležité pro Ensora bylo seznámení s básnířkou Emmou Lambotte (1878–1963), k němuž došlo roku 1904. Ona a její manžel se stali prvními sběrateli malířova díla. V roce 1905 Ensora představili antverpskému dekoratérovi a sběrateli umění Françoisi Franckovi, který se stal Ensorovým mecenášem. Jeho sbírka Ensorových obrazů se později stala jádrem malířovy kolekce v muzeu v Antverpách. Roku 1908 vyšla o Ensorovi monografie z pera Émile Verhaerena, která se stala základem pro jeho pozdější životopisce.\n\nRoku 1915 zemřela malířova matka a rok nato i teta Mimi. V roce 1917 zdědil Ensor po svém strýci dům v Rue de Flandre v Ostende. Ve věku 57 let opustil malíř rodinné sídlo a přestěhoval se do svého nově získaného domu. V přízemí ponechal – pouze jako dekoraci bez přístupu veřejnosti – obchod se suvenýry a v patrech si zřídil byt a ateliér. Zde pobýval až do smrti, zaopatřován dvěma služebníky. Zbytek života prožil jako uznávaný umělec, přesvědčený o své jedinečnosti a velikosti. Belgická muzea nakupovala jeho díla, vystavoval v Evropě. V roce 1929 mu král Albert I. udělil titul barona, načež malíř zničil všechny dostupné exempláře grafiky z roku 1889, v níž velmi nelichotivě karikoval jeho otce Leopolda II.\n\nV roce 1942 belgický rozhlas omylem ohlásil Ensorovo úmrtí. Malíř si nasadil na rukáv černou pásku a odebral se ke své bustě z roku 1930. \"\"Truchlím sám nad sebou,\"\" říkal překvapeným lidem, které potkal. Skutečná smrt si pro Ensora přišla po třítýdenní nemoci 19. listopadu 1949. Pohřbený je v Mariakerke západně od Ostende, na hřbitově Notre-Dame des Dunes.\n\nJeště za malířova života se roku 1948 ustavila Společnost přátel Jamese Ensora, která si kladla za cíl propagovat jeho dílo. V 50. letech se jí ve spolupráci s Městem Ostende podařilo otevřít v domě, kde od roku 1917 žil, jeho muzeum.\n\nEnsorova raná díla zpodobují tradiční náměty a jsou i tradičně podané. Vidíme na nich zátiší, interiéry, krajiny a portréty, podané temnými barvami, nasvícené tlumeným světlem. V polovině 80. let, ovlivněný tvorbou francouzských impresionistů a Angličana Williama Turnera, začal používat světlejší spektrum barev. Změnil i tematiku. Jistě i pod vlivem svých nizozemských předchůdců Hieronyma Bosche a Pietera Brueghela začaly obličeje lidí na jeho obrazech, ať už individualizované anebo jednotlivé tváře vystupující z davu, nabývat znetvořených, groteskních rysů. Portrétoval zástupy valící se se ulicemi Ostende během různých svátků a karnevalů, které ho naplňovaly odporem. Jsou zachyceny i na klíčovém Ensorově obrazu \"Příjezdu Krista do Bruselu v roce 1889\". Jednotlivce znázorňoval jako klauny nebo kostlivce a jejich tváře často nahrazoval karnevalovými maskami, prodávanými v obchodě, nad nímž bydlel. Škraboška a kostra se staly malířovými hlavními lexikálními prostředky. Lidství se v jeho pojetí skládalo ze šklebících se, hloupých, potměšilých a ohavných bytostí. Zvláště karikoval příslušníky vládnoucích společenských vrstev – panovníka, klérus a politiky. Aby zdůraznil účinnost svých obrazů, začal používat agresivní, křiklavé barvy. Díla z Ensorova vrcholného období lze interpretovat také jako výraz úzkosti a nejistot, které v posledních letech 19. století zakoušeli i jiní umělci, za všechny jmenujme Edvarda Muncha. Ensorovy obrazy předznamenávají zánik měšťanského světa, který přinesla první světová válka.\n\nVšechny své nejvýznamnější obrazy vytvořil Ensor zhruba do svých čtyřiceti let. Později už jen maloval variace na svá starší díla, případně pro zákazníky pořizoval jejich kopie. Slávy a ocenění, po kterých celý život tolik prahl, dosáhl paradoxně až v době, kdy už nepřinášel nic nového. A druhým paradoxem bylo, že dostával ceny od těch, které ve svých dílech, zejména grafikách, tolik odsuzoval.\n\nUž s ohledem na svou povahu nezaložil Ensor žádnou školu a neměl bezprostřední následovníky. Výtvarné umění 20. století však významně ovlivnil. Hlásili se k němu zejména němečtí expresionisté Karl Hofer a Emil Nolde, který ho v roce 1909 v Ostende navštívil. Šokujícím výběrem témat a bizarním způsobem jejich ztvárnění do určité míry připravil půdu pro vznik dadaismu a surrealismu.\n\nV oblasti grafiky byl Ensorovou doménou lept. Technickou virtuozitou připomínají jeho práce\nRembrandta. První lepty vytvořil v roce 1886 a do roku 1889 vytvořil většinu ze svých více než sta prací tohoto druhu. K leptům se vrátil ještě v polovině 90. let, po roce 1896 už zcela výjimečně. Náměty leptů jsou analogické s olejomalbami a kresbami pastelem, kterým se také často věnoval. Některá témata byla inspirována literaturou. To je případ leptu \"Skokanova pomsta\" (1898), v němž vyšel z povídky Skokan od Edgara Allana Poea. Jinými významnými lepty jsou \"Močící\" (1887, podle Callota), \"Kostlivec – autoportrét\" (1889), \"Autoportrét v roce 1960\" (1888) nebo \"Katedrála\" (1886).\n\n\n\nPo otci měl Ensor určité hudební nadání, ale údajně neznal noty. Z roku 1881 existuje fotografie zachycující Ensora, jak sedí na střeše domu a hraje na flétnu, jako autodidakt se naučil hrát na piano. Roku 1906 mu manželé Lambottovi darovali harmonium. Ensor u něj trávil většinu volného času. V roce 1911 dokonce zkomponoval balet o šesti jednáních \"La Gamme d´Amour\" (Hra lásky), pro nějž navrhl i výpravu a kostýmy. Divadla ji však odmítla zařadit na repertoár. Až v roce 1924 ji uvedla Královská vlámská opera v Antverpách.\n\n"}
{"id": "222063", "url": "https://cs.wikipedia.org/wiki?curid=222063", "title": "Inflační spirála", "text": "Inflační spirála\n\nInflační spirála (téže \"mzdově cenová spirála\") je proces vzájemného doplňování růstu mzdových nákladů a monetarní akomodace.\n\nRostoucí míra inflace vyvolává tlak na růst mezd (zaměstnanci společně s odbory se snaží vyjednat vyšší mzdy, aby kompenzovali rostoucí ceny). Růst mezd následně vyvolá další růst inflace (zvýšení mezd znamená pro podniky růst nákladů, a proto zvyšují ceny).\n\nV makroekonomii představuje inflační spirála neboli cenově-mzdová spirála, začarovaný kruhový proces, ve kterém zvyšování mezd způsobuje zvyšování cen, což způsobuje zvyšování mezd. Nelze však odpovědět, zda prvním impulzem bylo zvyšování mezd nebo zvyšování cen. Příčinou může být buď vysoká agregátní poptávka spojená s téměř plnou zaměstnaností, nebo náhlé a významné změny v dodávkách neboli šoky, jako je například zvyšování cen ropy.\n\n= Princip spuštění inflační spirály =\nExistují dva oddělené prvky této spirály, které koexistují a vzájemně se ovlivňují:\n\n\n\nDochází k situaci, kdy „mzdy dohánějí ceny a ceny dohánějí mzdy“. Tento stav přetrvává i při (mírné) recesi. Tato mzdově-cenová spirála interaguje s inflačními očekáváními a vytváří se tak dlouhodobý inflační proces. Někteří tvrdí, že k zastavení spirály je zapotřebí změny/upravení politiky příjmů nebo závažné recese.\n\nPrvní prvek spirály (zvyšování mezd nebo zvyšování cen) se neaplikuje, pokud jsou trhy relativně konkurenceschopné.\n\nK oslabení spirály může docházet, pokud produktivita práce roste rychlým tempem. Rostoucí produktivita práce (neboli hodnota množství, které zaměstnanec produkuje v daném čase), kompenzuje zaměstnavatelům vyšší mzdové náklady a zároveň umožňuje zaměstnancům dostávat rostoucí reálné mzdy, ale marže společnosti zůstává stejná. \n\n= Důsledky inflace =\nOd inflační spirály se odvíjí inflační očekávání ekonomických subjektů (zaměstnavatelé a zaměstnanci). Vzniká také souvislost s rozdělením inflace a způsoby jejího měření. Inflace má vliv na řadu ukazatelů, proto rozlišujeme hodnoty nominální a reálné a každá z nich ovlivňuje zaměstnance i zaměstnavatele jiným způsobem.\n\nNominální hodnota (jmenovitá hodnota) je peněžní hodnota vyjádřená v určité měně, přiřazená určité složce majetku. Často bývá na ceninách, cenných papírech, penězích uvedena. Nominální hodnota se může lišit od tržní hodnoty určitého majetku. Je tomu tak například u akcií, jejichž hodnota bývá určena podle vzorce \"nominální hodnota=základní kapitál\", ale její skutečná hodnota je nestálá a mění se podle míry poptávky na samotnou akcii.\n\nReálná hodnota je ocenění, které reflektuje současnou tržní situaci. Je to skutečná hodnota vzhledem ke kupní síle peněz. Je to hodnota ukazatele vyjádřeného v peněžních jednotkách snížená o míru inflace. Nominální hrubý domácí produkt bude produktem v obvyklých cenách, zatímco reálný hrubý domácí produkt bude udáván ve neměnných cenách, jako kdyby nebyla inflace. Reálný růst bude počítán jako kdyby se ceny nezměnily. Reálný růst mezd tedy znamená, o kolik více služeb a zboží si lidé za mzdy ve sledovaném období mohou skutečně dovolit oproti období předchozímu. \n\n= Protiinflační politika =\nProti inflační spirále se bojovat protiinflační politikou, která je poptávkově orientovaná. Protiinflační politika spočívá v omezení růstu agregátní poptávky restriktivní měnovou polititkou a dále také snižováním inflačních očekávání šokovou terepií, gradualistickým přístupem či dalšími metodami. Učinná také může být nákladově orientovaná důchodová politika. Důchodová politika může mít různé formy:\n\n• zmrazení mezd na základě zákonného opatření vlády, kdy jsou zakázány jakékoli mzdové úpravy\n\n• limity růstu mezd\n\n• dobrovolná omezení růstu mezd jako výsledek vyjednávání zaměstnavatelů a pracovníků pod vlivem vládních doporučení\n\nPředností důchodové politiky je snížení inflace bez růstu nezaměstnanosti a poklesu produktu.\n\nZa rozumnou variantu boje proti inflační spirále se také považuje regulace mezd a cen. \n\nOpakem inflační spirály je deflační spirála, která bývá zapříčiněna poklesem cen v ekonomice. To znamená, že v budoucnu se bude snižovat cena statků a služeb a totožné zboží bude možné koupit za nižší cenu. Spotřebitelé odkládají své nákupy a dochází k poklesu poptávky. Ekonomika se dostává do recese a dochází k zacyklení – úpadku do deflační spirály.\n\n= Odkazy =\n\nInflace\n\nDeflace\n\n"}
{"id": "222064", "url": "https://cs.wikipedia.org/wiki?curid=222064", "title": "Paul Signac", "text": "Paul Signac\n\nPaul Signac, rodné jméno Paul Victor Jules Signac, (11. listopadu 1863, Francie, Paříž – 15. srpna 1935, Francie, Paříž) byl francouzský malíř. Patří k nejvýznamnějším mistrům neoimpresionismu. Ve spolupráci s Georgesem Seuratem pomohl vyvinout pointillistický styl.\n\nPaul Signac se narodil 11. listopadu 1863 v Paříži. Absolvoval kurz architektury. V osmnácti letech se rozhodl pro kariéru malíře. Rozhodnutí učinil poté, co se zúčastnil výstavy obrazů Clauda Moneta. Miloval moře a rád ho také maloval. Plavil se kolem pobřeží Evropy a maloval krajiny, které ho na jeho cestách zaujaly. V pozdějších letech také namaloval řadu akvarelů francouzských přístavních měst.\n\nV roce 1884 se setkal s Claudem Monetem a Georgesem Seuratem. Byl zaujat systematickými pracovními metodami Seurata a jeho teorií barev a stal se jeho věrným podporovatelem, přítelem a obhájcem jím popisovaných technik neoimpresionismu a pointilismu. Pod Seuratovým vlivem opustil krátké tahy štětcem typické pro impresionismus, aby experimentoval s metodou řady malých teček jasných barev, které se měly kombinovat a míchat nikoli na plátně, ale v oku diváka, což je definující rys pointillismu. Mnoho Signacových obrazů jsou krajinomalby francouzského pobřeží. Signac velmi rád maloval mořské pobřeží, říční krajinu, přístavy. Každé léto opustil Paříž, odcestoval na jih Francie do vesnice Collioure nebo do St. Tropez, kde si koupil dům a kam zval své přátele.\n\nPaul Signac, Albert Dubois-Pillet, Odilon Redon a Georges Seurat byli mezi zakladateli Salonu nezávislých. Sdružení vzniklo v Paříži 29. července 1884 a pořádalo velké výstavy se sloganem:„Žádná porota ani ceny“ (Sans jury ni récompense). Účelem Salonu nezávislých založeného na tomto principu bylo umožnit všem umělcům prezentovat bez omezení svá díla a vystavit je svobodnému veřejnému posouzení. Po další tři desetiletí jejich každoroční výstavy určovaly umělecké trendy počátku 20. století.\n\nV roce 1905 na Salonu nezávislých vystavoval Henri Matisse proto-fauvistický obraz \"Luxe, Calme et Volupté (Luxus, klid a potěšení).\" Pracoval v divizionistické technice v jasných barvách. Matisse obraz namaloval v roce 1904, po létě stráveném prací v St. Tropez na francouzské riviéře ve společnosti Paula Signaca a Henri-Edmonda Crosse. Obraz je Matissovým nejdůležitějším dílem, ve kterém použil divizionistickou techniku obhajovanou Signacem. Matisse tuto techniku poprvé přijal po přečtení Signacovy eseje \"d'Eugène Delacroix au Néo-Impressionnisme\" z roku 1898. Signac koupil dílo po výstavě Salonu nezávislých v roce 1905. V roce 1908 byl Signac zvolen předsedou 24. Salonu.\n\nV roce 1886 se Signac v Paříži setkal s Vincentem van Goghem. V roce 1887 oba umělci společně pravidelně jezdili do Asnières-sur-Seine, kde malovali kavárny nebo okolí řeky. Van Gogh zpočátku obdivoval Signacovu techniku volné malby. V březnu 1889 Signac navštívil Van Gogha v Arles. Příští rok Signac podnikl krátkou cestu do Itálie, kde navštívil Janov, Florencii a Neapol.\n\nV roce 1888 se Signac po seznámení s díly Élisée Recluse, Petra Kropotkina a Jeana Gravese přiklonil k myšlence anarchismu. Ti všichni podporovali a rozvíjeli myšlenky anarchistického komunismu. Se svými přáteli Angrandem Crossem, Maximilienem Lucem a Camillem Pissarrem přispěl k článku Jeana Gravese \"Les Temps Nouveaux\" v \"New Times\". Jeho finanční podpora byla značná; v letech 1895 až 1912 posílal pravidelně šeky a daroval své obrazy do pěti loterií.\nSignacův obraz z roku 1893, \"In the Time of Harmony\" (\"Ve věku harmonie\") byl původně nazván \"In the Time of Anarchy\" (\"Ve věku anarchie\"), ale politická represe zaměřující se na anarchisty ve Francii v této době ho přinutila změnit název dříve, než dílo mohlo být vystaveno v galerii.\nSignac miloval plavbu. Cestovat začal v roce 1892, navštívil se svou malou lodí téměř všechny přístavy Francie, plavil se do Nizozemska a kolem Středozemního moře až do Konstantinopole. Vrátil se do St. Tropez, který „objevil“. Signac si z pobytu v různých přístavech přivezl zpět živé, barevné akvarely, načrtnuté v rychlosti v plenéru. Z těchto náčrtů tvořil velká studiová plátna, která jsou pečlivě zpracována v malých, mozaikových čtverečcích barvy, zcela odlišných od jednotlivých pestrobarevných bodů, které Seurat používal dříve.\n\nSám Signac experimentoval s různými médii. Stejně jako olejomalby a akvarely vytvářel lepty, litografie, a mnoho náčrtů perem a inkoustem složených z malých pracných teček. Neoimpresionisté ovlivnili příští generaci: Signac inspiroval Henri Matisse a André Deraina, a tak hrál rozhodující roli ve vývoji fauvismu.\n\nJako prezident Salonu nezávislých od roku 1908 až do své smrti, Signac povzbuzoval mladší umělce jako byl Matisse, aby vystavovali svá kontroverzní díla ve stylu fauvismu a kubismu. Signac sloužil jako porotce s Florencem Meyerem Blumenthalem při udělování Prix Blumenthal (Ceny Blumenthal), udělované v letech 1919 až 1954 malířům, sochařům, dekoratérům, rytcům, spisovatelům a hudebníkům.\n\nDne 7. listopadu 1892 se Signac oženil s Berthe Roblès na radnici 18. pařížského obvodu. Svědci svatby byli Alexander Lemonier, Maximilien Luce, Camille Pissarro a Georges Lecomte. V listopadu 1897 se Signac přestěhoval do nového bytu v Castel Béranger, který mu postavil Hector Guimard. O něco později, v prosinci téhož roku, získal dům v Saint-Tropez zvaný La Hune. Zde si Signac nechal postavit velké studio, které slavnostně otevřel 16. srpna 1898.\n\nV září 1913 si pronajal dům v Antibes, kde se usadil s Jeanne Selmersheim-Desgrange, neoimpresionistickou malířkou. Dne 2. října 1913 se jim narodila dcera Ginette. St. Tropez a apartmán v Castel Beranger přenechal Berthe: po zbytek života zůstali přáteli. Signac uznal Ginette jako svou legitimní dceru 6. dubna 1927. Do té doby byla nelegitimní dcerou. Jeho vnučka Françoise Cachin se stala uměleckou historičkou.\n\nPaul Signac zemřel na sepsi v Paříži 15. srpna 1935 ve věku 71 let. Jeho tělo bylo zpopelněno a pohřbeno 18. srpna na hřbitově Père Lachaise.\n\nNěkteré známé obrazy jsou: \"In the Time of Harmony\" (\"V čase harmonie\"), \"Femmes au puits\" (\"Ženy u studny\"), \"Port St. Tropez\" (\"Přístav St. Tropez\"), \"The Papal Palace\" (\"Papežský palác\") a \"The Demolisher\" (\"Bourač\").\n\nV roce 2010 bylo v hotelu Spaander ve Volendamu kde se připravovala výstava mnoha obrazů, objeveno dosud neznámé Signacovo dílo. Signac zřejmě tímto obrazem platil za svůj pobyt v roce 1894. Olej bez názvu v ceně 100 000 EUR, představující pohled na přístav, byl pověšen v recepci hotelu na rezavém hřebíku.\n\nSignac zanechal několik důležitých děl o teorii umění, mezi nimi je \"Od Eugène Delacroixe k Neoimpresionismu\", publikované v roce 1899; monografie věnovaná Johanovi Barthold Jongkindovi (1819–1891), vydaná v roce 1927; několik úvodů do katalogů uměleckých výstav; a mnoho dalších dosud nepublikovaných spisů.\n\nPoliticky byl anarchista, stejně jako mnoho jeho přátel, včetně Félixe Fénéona a Camille Pissarra.\n\n\n"}
{"id": "222068", "url": "https://cs.wikipedia.org/wiki?curid=222068", "title": "James McNeill Whistler", "text": "James McNeill Whistler\n\nJames Abbott McNeill Whistler (11. července 1834 – 17. července 1903) byl britský malíř a grafik narozený v USA a působící i ve Francii.\n\nPřátelil se se Stéphane Mallarmém, Oscarem Wildem. Byl ovlivněn japonským dřevořezem a impresionisty, prerafaelisty, vytvořil však osobitý styl využívající rafinované barevné harmonie (například šerosvitné modulace barev) a elegantní kresby, jímž předjímal secesi. Zasloužil se o rozvoj techniky leptu v Anglii. Zastával názory lartpourlartismu, ve svém díle předjímal umění impresionismu, symbolismu a secese. Proslavil se zejména obrazem Aranžmá v šedé a černé: Portrét umělcovy matky, tento obraz je známější pod názvem \"Whistlerova matka\".\n\nWhistlerův obraz \"Nokturno v černé a zlaté. Ohňostroj.\" je znám i díky tomu, že se stal předmětem soudního sporu. Whistler tento velmi abstraktní obraz namaloval v roce 1875. Když byl obraz o dva roky později vystavován v Londýně ve Grosvenor Gallery, vyjádřil se k němu umělec a umělecký kritik John Ruskin velmi kriticky. Vadila mu přílišná abstrakce a doslova Whistlerovi vytkl, že „mrštil kelímek s barvou do tváře veřejnosti“. Whistler se nehodlal s kritikou smířit a podal na Johna Ruskina soudní žalobu pro urážku. Whistler sice proces vyhrál, ale vysoudil jen nepatrnou částku odškodného (čtvrt feniku). Naopak platby advokátům ho dostaly do vážných finančních potíží. Spor je dodnes znám a často připomínán, protože představoval v kontextu své doby důležitou diskusi o tom, co je a co není umění.\n\n\n"}
{"id": "222070", "url": "https://cs.wikipedia.org/wiki?curid=222070", "title": "Stéphane Peterhansel", "text": "Stéphane Peterhansel\n\nStéphane Peterhansel (* 6. dubna 1965 Échenoz-la-Méline, Francie) je francouzský automobilový závodník, který dokázal 13× zvítězit v Rallye Dakar, z toho 6× na motocyklu.\n\nSvoji sportovní kariéru začal na skateboardu. Na něm se ve 14 letech stal mistrem Francie. Později začal jezdit na Enduru, dvakrát byl mistrem Evropy a jednou zvítězil na Šestidenní.\n\nRallye Dakar se účastnil poprvé v roce 1988 a to v kategorii motocyklů. V roce 1991 poprvé zvítězil. V kategorii motocyklů zvítězil ještě v letech 1992, 1993, 1995, 1997, 1998. Od roku 1999 jezdí v kategorii automobilů, ve které zvítězil v letech 2004, 2005, 2007, 2012, 2013, 2016 a 2017.\n"}
{"id": "222078", "url": "https://cs.wikipedia.org/wiki?curid=222078", "title": "33. granátnická divize SS „Charlemagne“ (1. francouzská)", "text": "33. granátnická divize SS „Charlemagne“ (1. francouzská)\n\n33. Waffen-Grenadier Division der SS „Charlemagne“ (französische Nr. 1) vznikla 2. února 1945 z Waffen-Grenadier Brigade der SS „Charlemagne“ (französische Nr. 1). Číslo divize 33 získala po zničené 33. Waffen-Kavallerie Division der SS (ungarische Nr. 3). Převážnou část mužstva tvořili Francouzi, ale také několik Švédů, Švýcarů, Laosanů, Vietnamců a Japonců. Divize byla pojmenována po Karlu Velikém, franském králi, římském císaři.\n\nV listopadu 1944 informoval český tisk o založení \"brigády Charlemagne\" sestávající z 1 700 francouzských gardistů.\n\n25. února 1945 byla divize nasazena v Pomořansku a ihned byla napadena a obklíčena Sověty. Vznikly tři náhodně zformované skupiny. První, jíž velel SS-Brigadeführer Gustav Krukenberg, se probojovala k Baltskému moři a byla evakuována přes Dánsko do Meklenburska. Druhá, jíž velel SS-Oberführer Edgard Puaud, byla kompletně zničena. Třetí skupině se podařilo probít na západ k německým liniím. Z původních 7500 příslušníků divize jich přežilo první bojové nasazení pouhých 1100 a asi 350 z nich bylo vyvázáno z přísahy věrnosti SS. Ti, kteří v divizi „Charlemagne“ zůstali, se zúčastnili bitvy o Berlín. 2. května 1945 se divize, což bylo již pouhých 30 mužů, vzdala Sovětům.\n\n\n\n"}
{"id": "222079", "url": "https://cs.wikipedia.org/wiki?curid=222079", "title": "Mark Messier Leadership Award", "text": "Mark Messier Leadership Award\n\nMark Messier Leadership Award je nejmladší cena, která začala být udělována od ročníku 2006/2007. Je předávána hráči který prokazoval v sezóně největší vůdčí schopnosti na ledě i mimo led.\nOcenění bylo pojmenováno po bývalém hráči NHL Marku Messierovi, který je mnohými sportovními novináři a fanoušky považován za jednoho z největších vůdců této hry v historii.\n"}
{"id": "222080", "url": "https://cs.wikipedia.org/wiki?curid=222080", "title": "Ilan Ramon", "text": "Ilan Ramon\n\nIlan Ramon (: אילן רמון; rodným jménem Ilan Wolferman; 20. června 1954, Ramat Gan, Izrael – 1. února 2003, nad Texasem, Spojené státy) byl bojový pilot Izraelského vojenského letectva, první izraelský kosmonaut a izraelský národní hrdina. Ramon byl členem posádky raketoplánu \"Columbia\" při vědecké misi STS-107, kde působil jako specialista pro užitečné zatížení. Ve vesmíru strávil 15 dní, 22 hodin a 20 minut, během kterých uskutečnil řadu vědeckých experimentů. Při návratu na Zemi však raketoplán havaroval a nikdo z posádky nepřežil.\n\nPřed svou vesmírnou misí byl Ramon bojovým pilotem izraelského letectva a dosáhl hodnosti plukovníka. Během více než dvacetileté kariéry bojoval v jomkipurské i první libanonské válce. V roce 1981 se zúčastnil operace Opera, při níž byl zničen irácký jaderný reaktor Osirak poblíž Bagdádu. Během své kariéry u letectva létal na řadě různých strojů a nalétal přes 4000 letových hodin. Od roku 1990 zastával velitelské funkce; zprvu velitele eskadry, později velitele Operačního oddělení pro vývoj a nákup zbraní.\n\nIlan Ramon se jako jediný neamerický občan stal nositelem civilního ocenění \"Congressional Space Medal of Honor\" udíleného americkým Kongresem; toto vyznamenání získal in memoriam. Izraelský list \"The Jerusalem Post\" o něm napsal: „Syn ženy, jež přežila holokaust, a otce, který bojoval za nezávislost, ukázal, že navzdory tragédiím si Židé našli místo ve světě a mohou být úspěšní.“\n\nIlan Ramon se narodil jako Ilan Wolferman ve městě Ramat Gan (nedaleko Tel Avivu) a vyrůstal v jihoizraelské Beerševě. Ramonův otec Eliezer Wolferman se narodil v Německu a do mandátní Palestiny odešel v roce 1935 společně se svými rodiči. Eliezer pak se svým otcem bojoval v izraelské válce za nezávislost v roce 1948. Ramonova matka Tonia „Tova“ Kreppel se narodila v Polsku. Většina její rodiny zahynula během holocaustu a pouze ona se svou matkou přežily v koncentračním táboře Auschwitz-Birkenau. Po válce Tova Kreppel odešla v roce 1949 do Izraele, kde se seznámila s Eliezerem Wolfermanem.\n\nIlan byl mladším synem Wolfermanových (měl staršího bratra Gadiho). Byl vzorným žákem a mezi jeho oblíbené předměty patřila matematika a vědecké obory. V roce 1972 dokončil maturitou studium na střední škole a poté obdržel povolávací rozkaz na povinnou vojenskou službu v Izraelských obranných silách (IOS). V osmnácti letech vstoupil do izraelského letectva a začal studoval na letecké akademii. Během studií si hebraizoval své příjmení z Wolfermana na Ramona. V roce 1973 bojoval v jomkipurské válce a o rok později absolvoval leteckou akademii a stal se jejím nejlepším absolventem.\n\nPo zbytek 70. a počátek 80. let budoval kariéru u izraelského letectva. V letech 1983 až 1987 pak studoval elektroniku a počítačové inženýrství na Telavivské univerzitě, kde promoval v roce 1987 jako bakalář s titulem B.Sc. V roce 1998 odešel z letectva v hodnosti plukovníka a v Izraelské kosmické agentuře se podrobil výcviku pro let do vesmíru.\n\nSám sebe považoval za sekulárního Žida. Přesto se však snažil po čas strávený na oběžné dráze Země dodržovat židovské zvyklosti a svůj pobyt ve vesmíru konzultoval s rabíny. Při videokonferenci z paluby raketoplánu \"Columbia\" prohlásil: „Jako první izraelský astronaut cítím, že reprezentuji všechny Židy a všechny Izraelce.“\n\nSe svou manželkou Ronou (rozená Bar Simantov) se seznámil během studií na univerzitě. Společně měli čtyři děti (tři syny, Asafa, Tala, Jiftu, a dceru Nou). Jeho nejstarší syn, kapitán Asaf Ramon (* 1988), zahynul 13. září 2009 ve věku 21 let během rutinního letu ve stíhacím letounu F-16A nad Západním břehem Jordánu, když se stroj zřítil nedaleko města Hebron. Stalo se tak tři měsíce poté, co absolvoval leteckou akademii s vyznamenáním. Tehdy mu pilotní odznak předal sám izraelský prezident Šimon Peres.\n\nIlan Ramon se po absolvování letecké akademie v roce 1974 stal bojovým pilotem. V letech 1976 až 1980 se zúčastnil základního výcviku a operací na letounech Douglas A-4 Skyhawk a Dassault Mirage III. Když pak izraelské letectvo vytvořilo v roce 1980 první eskadru stíhacích letounů F-16A/B, dostal se do první skupiny izraelských pilotů, kteří na těchto letounech létali, a zúčastnil se základního výcviku a operací na Hillově letecké základně amerického letectva v Utahu. Právě dodání těchto moderních strojů napomohlo uskutečnění akce izraelského letectva s kódovým názvem operace Opera z roku 1981. V letech 1981 až 1983 byl zástupcem eskadry letounů F-16. V roce 1982 se zúčastnil operace Mír pro Galileu, známé spíše jako (první) libanonská válka.\n\nOperace Opera byla přísně tajnou a vysoce náročnou operací izraelského letectva, jejímž cílem bylo zničit budovaný irácký jaderný reaktoru v Osiraku, který se nacházel asi 15 kilometrů západně od centra hlavního města Bagdádu. Na základě informací zpravodajských služeb se Izrael obával, že Saddám Husajn využije reaktor pro získání jaderných zbraní. Po selhání diplomatických pokusů se tehdejší ministerský předseda Menachem Begin rozhodl pro vojenské řešení hrozby, která je někdy popisována jako „největší hrozba existenci židovského národa od Osvětimi.“\n\nIlan Ramon, tehdy 26letý, se operace zúčastnil v hodnosti kapitána jako nejmladší člen týmu. Bylo rozhodnuto vyslat celkem 8 letounů F-16A „Nec“ a 6 doprovodných letounů F-15A „Baz“, které měly chránit formaci bombardovacích letounů „Nec“ a rušit radar nepřítele. Letouny odstartovaly v neděli 7. června 1981 v 15:55 izraelského času z letecké základny Ecion na Sinajské poušti. Jejich 1610 kilometrů dlouhá trasa nevedla přímou a nejkratší vzdušnou čarou přes Jordánsko, ale „oklikou na jih, přes méně střežené pouštní oblasti Saúdské Arábie, a posléze obloukem na sever přes saúdsko-irácké hranice z jihu.“ Cíle letouny dosáhly v 17:35 izraelského času. Tento pozdně odpolední čas byl zvolen záměrně ze dvou důvodů; zapadající Slunce poskytlo letounům výhodu útoku se Sluncem v zádech (oslňovalo případné protivníky) a rovněž se tak minimalizovalo nebezpečí, že by mohl být v objektu v tento den a v tomto čase někdo přítomen.\n\nLetouny, které nad pouští musely kvůli radarům letět v nízké výšce, vystoupaly krátce před dosažením cíle do výšky 3000 metrů. Letouny „Nec“ se pak „převrátily na záda a řítily se pod úhlem 35 stupňů ze slunce na cíl do letové hladiny zhruba 1000 metrů, kde piloti postupně odhazovali svůj náklad o dvou dvoutisíciliberních (907 kg) pumách.“ Při útoku byly zřejmě použity neřízené železné pumy Mk.84 GPLD a celkem čtrnáct z šestnácti jich zasáhlo svůj cíl a kompletně zničily irácký reaktor i jeho chladicí zařízení. Při útoku měla být zničena i „tajná podzemní linka na úpravu plutonia pro vojenské účely.“\n\nPři návratu se letouny musely vypořádat s protiletadlovou obranou. Nevzlétlo však žádné irácké letadlo a žádné z izraelských letadel nebylo iráckou protiletadlovou obranou zničeno. Všechny letouny se úspěšně vrátily a v 19:00 izraelského času dosedly na leteckou základnu Ramat David jihovýchodně od Haify.\n\nPo dokončení studia na Telavivské univerzitě byl Ramon v letech 1988 až 1990 prvním zástupcem velitele 119. peruti letounů F-4 Phantom. V roce 1990 úspěšně dokončil velitelský kurz a v letech 1990 až 1992 se stal velitelem 117. peruti letounů F-16. V letech 1992 až 1994 se stal velitelem Operačního oddělení pro vybavení. V roce 1994 byl povýšen do hodnosti plukovníka (\"Aluf Mišne\") a jmenován velitelem Operačního oddělení pro vybavení – vývoje zbraní a akvizice, kde setrval až do roku 1998.\n\nBěhem své kariéry u letectva nalétal Ramon přes 3000 hodin na strojích A-4 Skyhawk, Mirage III-C a F-4 Phantom a přes 1000 hodin na strojích F-16.\n\nDne 11. prosince 1995 oznámili americký prezident Bill Clinton a izraelský premiér Šimon Peres dohodu o společném výzkumu trvale udržitelného využívání vody a ochrany životního prostředí a účasti Izraele na programu letů raketoplánů NASA. Přitom měly Spojené státy „vycvičit izraelské astronauty, kteří se na tomto programu budou podílet.“ Dohodlo se také, že izraelského astronauta vybere Izraelská kosmická agentura (ISA) se souhlasem NASA a že bude v rámci mise působit jako specialista pro užitečné zatížení. V roce 1997 byl vybrán plukovník Ilan Ramon. Kvůli výcviku, který probíhal čtyři a půl roku v Johnsonově vesmírném středisku, se společně s rodinou přestěhoval do amerického Houstonu.\nIlan Ramon byl vybrán na misi STS-107 raketoplánu \"Columbia\", která odstartovala 16. ledna 2003 v 15.39 UTC. Celkem se mise zúčastnilo sedm astronautů, vedle Ramona to byli Richard Douglas Husband (velitel), William McCool (pilot), Michael Anderson (velitel užitečného zatížení), David Brown (letový specialista), Laurel Clarková (letová specialistka) a Kalpana Chawlaová (letová specialistka). Ramon se tak stal historicky prvním izraelským astronautem a prvním Izraelcem, který se dostal do vesmíru. Nebyl však prvním Židem, kterému se to podařilo: první Židovkou, která se dostala do vesmíru, byla Judith Resniková, jež shodou okolností také zahynula ve službě, a to v lednu 1986 při svém druhém letu v raketoplánu Challenger, který po startu mise STS-51-L explodoval. Po ní a před Ramonem se do vesmíru dostalo celkem pět židovských astronautů, a to Jeffrey Hoffman, Ellen S. Bakerová, Jerome Apt, David Wolf a Scott Horowitz.\n\nKvůli přítomnosti izraelského astronauta provázela misi mimořádná bezpečnostní opatření. Nebylo například zveřejněno číslo hangáru OPF, ve kterém probíhala příprava družicového stupně raketoplánu \"Columbia\". Vlastní nalodění posádky raketoplánu střežila ozbrojená jednotka SWAT s neprůstřelnými vestami.\nIlan Ramon byl přitom zřejmě nejznámějším členem posádky této mise. Již před jeho odletem totiž probíhaly vášnivé rabínské disputace o tom zda a jak dodržovat ve vesmíru šabat, ale i o košer stravování. Byl prvním kosmonautem, který požadoval košer stravu a který pronesl při příchodu šabatu ve vesmíru kiduš. V okamžiku, kdy raketoplán přelétal nad Jeruzalémem, odříkával modlitbu Šema Jisra'el. Ramonova vesmírná mise se stala v Izraeli nesmírně sledovanou; „ocitl se v roli ikony izraelských teenagerů a jeho portrét visel v jejich pokojích častěji než plakát rappera Eminema.“\nPři své vesmírné misi sebou měl Ramon několik symbolických předmětů. Patřil mezi ně malý svitek Tóry, který byl zachráněn z koncentračního tábora Bergen-Belsen a kopie Tóry na mikrofilmu, již mu věnoval izraelský prezident Moše Kacav. Dále od Kacava dostal mezuzu, malou schránku s ručně psanou modlitbou, která se umisťuje na zárubeň dveří židovských domovů. Ta byla omotána ostnatým drátem symbolizujícím koncentrační tábory. Mimo to měl s sebou několik osobních věcí, mezi něž patřily dopisy od bratra Gadiho a syna Asafa, které si přečetl až ve vesmíru. Od manželky Rony dostal čtyři básně.\n\nZdaleka nejsymboličtějším předmětem, který sebou do vesmíru vezl, byla kopie kresby pražského židovského chlapce Petra Ginze, o kterou požádal památník obětí a hrdinů holocaustu Jad vašem, která originál kresby vlastní. Petr Ginz byl čtrnáctiletý chlapec, který byl pro svůj židovský původ během druhé světové války vězněn v koncentračním táboře Terezín. Tam společně s ostatními chlapci vydával časopis Vedem. Kresbu, kterou Ilan Ramon vynesl do vesmíru, malý Petr namaloval ještě než byl uvězněn v Terezíně. Stejně jako Jules Verne i on byl fascinován vesmírem a pokusil se kresbou zachytit svou představu, jak asi vypadá pohled z Měsíce na Zemi. Zahynul v koncentračním a vyhlazovacím táboře Auschwitz-Birkenau, stejně jako část Ramonovy rodiny.\n\nMise raketoplánu \"Columbia\" STS-107 byla vědeckou misí. V nákladovém prostoru raketoplánu se nacházela laboratoř Spacehab, určená pro experimenty v mikrogravitaci. Pro misi byl vybrán Spacehab typu DRM (z anglického \"Double Research Module\", tj. dvojitý výzkumný modul), který vznikl spojením dvou menších modulů do jednoho většího. Během šestnáctidenní mise bylo provedeno více než 80 různých experimentů (biologické, lékařské, fyzikální, technologické a materiálové atp.).\nHlavním Ramonovým experimentem byl MEIDEX (z anglického \"Mediterranean Israeli Dust Experiment\", tj. doslova „středomořský prachový experiment“). MEIDEX byl izraelský projekt při Telavivské univerzitě, který se zaměřoval na studium pouštních aerosolů (pouštního prachu) pomocí dálkového průzkumu Země (DPZ). Cílem experimentu MEIDEX při misi STS-107 byla „kalibrace současných primárních metod dálkového průzkumu pouštních aerosolů.“ Ty zahrnovaly letecká a pozemní měření. Výsledky tohoto experimentu měly „významně přispět k současnému a budoucímu výzkumu geografických variací optických, fyzikálních a chemických vlastností pouštních aerosolů.“ Experiment MEIDEX zahrnoval měření rozptylu světla pouštními aerosoly pomocí multispektrální kamery v šesti různých intervalech vlnových délek, od ultrafialového (UV) po infračervené záření (IR). Zkoumaná oblast pokrývala oblast Středozemního moře a saharského pobřeží Atlantského oceánu.\n\nRamon se však podílel i na mnoha dalších experimentech a získal mnohem rozsáhlejší výcvik než běžný specialista pro užitečné zatížení. Velitel posádky Richard Douglas o něm řekl: „Ilan je plně integrován do všech aspektů mise. Není pouhým pozorovatelem; je řádným členem posádky ve všech ohledech. Podle mě je Ilan mnohem více než pouhý palubní specialista. Prováděl více experimentů než kdokoliv jiný na palubě. Má za sebou velmi mnoho tréninku.“\n\nMezi další experimenty patřily namátkou pokročilý systém pro monitorování dechu ARMS (z anglického: \"Advanced Respiratory Monitoring System\") vyvinutý Evropskou kosmickou agenturou (ESA), výzkum vlivu probiotického sušeného mléka M-107 s obsahem \"Bifidobacterium lactis\" Bb12, vyvinutého izraelskou společností Materna, jež má pomáhat při minimalizování negativních vedlejších efektů pobytu ve vesmíru. Dále pak například pokus studentů ze školy Ort Mackin v Haifě, spočívající v pozorování růstu krystalů ve stavu beztíže (jednalo se o krystaly chloridu kobaltu a krystaly vápníku). Během letu rovněž došlo k odběru vzorků krve, slin, moči a dospělých kmenových buněk (později se mělo zkoumat, jaký na ně má vliv stav beztíže).\n\nPřistání raketoplánu \"Columbia\" bylo naplánováno na 1. února 2003 a stroj měl dosednout na přistávací dráhu Kennedyho vesmírného střediska v 15:16 SEČ (středoevropského času). Ve 14:03 SEČ posádka zahájila přistávací manévr. Raketoplán vstoupil do vrchních vrstev zemské atmosféry, kde jej začalo postupně obklopovat žhavé plazma. Toto plazma s teplotou přesahující 1000 °C vzniká třením řídkých vrstev vzduchu o povrch raketoplánu. Raketoplán je však chráněn vrstvou izolačních destiček. Za oficiální čas vstupu do atmosféry se považuje čas 14:44 SEČ. V té době ještě vše probíhalo podle plánu. O pět minut později zaregistrovalo několik čidel slabý nárůst teploty, po dalších dvou minutách zaregistrovaly mírný nárůst teploty i další čidla a po chvíli již došlo ke ztrátě údajů z čidel. Zvýšenou pozornost věnovalo řídící středisko NASA ztrátě dat o tlaku v pneumatikách levého podvozku. Při ověřování situace však došlo k přerušení komunikace.\n\nO několik sekund později se stroj podle radarových hlášení rozpadl. Těsně před rozpadem došlo k odtržení levého křídla. V okamžiku rozpadu se \"Columbia\" nacházela ve výšce 63 kilometrů a pohybovala se rychlostí 5,5 km/s. V trase raketoplánu nadále letěly už jen žhavé trosky, které se rozptýlily a dopadly na území tří amerických států, největší množství do Texasu. Trosky dopadaly do eliptické oblasti s rozměry přibližně 500×100 km. Okamžitě se rozběhly záchranné akce. Nikdo ze sedmičlenné posádky však nepřežil.\n\nDne 26. září 2003 byl zveřejněn první díl zprávy Komise pro vyšetřování nehody Columbie. Podle závěru vyšetřování byla příčinou neštěstí poškozená tepelná izolace na náběžné hraně levého křídla, k jejímuž poškození došlo již při startu. Způsobil jej velký kus pěnové izolace, který odpadl z vnější palivové nádrže. Vzniklou trhlinou se během přistávání dostalo do křídla plazma, kde pravděpodobně nejprve přepálilo žebro náběžné hrany křídla. Poté postupně propalovalo přepážky tvořící vnitřní konstrukci křídla a zároveň zvětšovalo trhlinu. Ve stejný okamžik aerodynamické síly strhávaly ze stroje další destičky a úlomky. Pak došlo k přerušení přenosu telemetrických údajů o teplotě a tlaku pneumatik a nakonec k odtrhnutí křídla. Raketoplán se prudce otočil, v důsledku toho vypadlo spojení a v následujících sekundách došlo k destrukci celého raketoplánu.\n\nReakce na havárii Columbie a ztrátu celé posádky byly okamžité, neboť její přistání bylo sledováno televizními kamerami. Během přistání byl v televizním studiu v Izraeli Ramonův otec Elizier Wolfermann (79); Ramonova matka v důsledku pokročilé Alzheimerovy choroby synovu misi ve vesmíru nevnímala. Zpráva o zničení Columbie přišla právě v okamžiku, když reportér s Ramonovým otcem dělal rozhovor. Zpráva celou Ramonovu rodinu zdrtila; otec Eliezer neustále tiše opakoval „už nemám syna,“ zatímco pětiletá dcera Noa se v Houstonu své matky ptala: „Mami, jak člověk může zemřít v kosmu? Lidé přece umírají na Zemi.“\n\nCelý Izrael radostně očekával přílet svého prvního astronauta; „Ramon měl po přistání na Mysu Canaveral vystoupit u kabiny s izraelskou vlajkou na ramenou. Měl to být okamžik pro učebnice dějepisu. Lidé měli zapomenout na teror, recesi a hrozbu války s Irákem. Místo toho židovský stát zase oplakával vyhaslý život.“ Ve 20:04 SEČ přednesl svůj projev tehdejší americký prezident George W. Bush: „Tento den přinesl do naší země hrozné zprávy a velký smutek (…) \"Columbia\" je ztracena, nikdo nepřežil.“\n\nOstatky těl posádky Columbie byly společně s troskami raketoplánu rozmetány na rozsáhlém území a po nalezení byly postupně identifikovány na základě porovnání DNA a zubních záznamů. S identifikací ostatků pomáhal Američanům i zvláštní izraelský tým vyslaný Izraelskými obrannými silami, zahrnující i zástupce vojenského rabinátu. Čtyři dny po katastrofě, 5. února, informovala NASA izraelské úřady, že ostatky plukovníka Ilana Ramona byly identifikovány. Dne 10. února pak do Izraele dorazila rakev s Ramonovými ostatky. Téhož dne se na letecké základně poblíž Ben Gurionova letiště konal státní smuteční obřad za účasti izraelského premiéra Ariela Šarona a prezidenta Moše Kacava. Ve stejný den byl později Ilan Ramon se všemi vojenskými poctami pohřben na hřbitově v mošavu Nahalal.\n\n\nNíže jsou uvedená místa a instituce pojmenovaná po Ilanu Ramonovi. Pokud není uvedeno jinak, jedná se o místo či instituci v Izraeli.\n\n\n"}
{"id": "222081", "url": "https://cs.wikipedia.org/wiki?curid=222081", "title": "Grand Prix Argentiny", "text": "Grand Prix Argentiny\n\nGrand Prix Argentiny Formule 1 se v letech 1953 až 1998 konala v Buenos Aires na autodromu Oscar Alfredo Gálvez.\n\n\n<nowiki>*</nowiki> Byl vyráběn Cosworth.\n\n \n"}
{"id": "222082", "url": "https://cs.wikipedia.org/wiki?curid=222082", "title": "Židovská svatba", "text": "Židovská svatba\n\nŽidovská svatba ( , \"chatuna\", v halachické terminologii , \"chupa ve-kidušin\") je jedním z životních rituálů Židů. Probíhá podle přesně stanovených zásad, které vycházejí z biblických tradic. Svatbou uzavřou muž se ženou smlouvu o společném soužití, zplození a vychovávání potomků. Naplňuje se tak ideál – judaismus považuje manželství za jediný správný stav pro muže i ženu. Na rozdíl od křesťanství lze v judaismu manželství zrušit rozvodem.\n\nŽidovská svatba není pouze jedním aktem, ale sestává ze dvou částí – \"kidušin\" (, zásnuby) a \"nisu'in\" (, sňatek). Původně se konaly tyto dva obřady odděleně, \"nisu'in\" do roka po \"kidušin\", ve středověku však byly obě části spojeny a doplněny o některé prvky, takže se dnes obřad koná v jeden den.\n\nJiž před svatebním obřadem je nutné dodržet jistá pravidla. Dohodnutí svatebních podmínek se hebrejsky řekne tna'im. Je zvykem, že před svatbou se snoubenci týden nestýkají, to proto, aby se na sebe ještě více těšili. Velmi důležité je připravení smlouvy, zvané ketuba, která obsahuje především slib manžela, že se bude ke své ženě chovat, jak se sluší, a nikdy ji nenechá nezaopatřenou. Ketubu podepisují dva svědkové a někdy i ženich.\n\nV Praze a v evropských městech je zvykem, že se svatební obřad odehrává v synagoze. Pravděpodobně to vyplývá ze stálého ohrožení, ve kterém se židovský národ v průběhu staletí mnohokrát ocitl, protože podle původní tisícileté tradice se má svatba konat pod širým nebem.\n\nPo „úvodním“ obřadu (v jidiš \"bedekn\"), kdy se hlava nevěsty pokrývá závojem, jsou ženich s nevěstou (\"chatan\" a \"kala\") odvedeni pod svatební baldachýn (hebrejsky chupa). Chupa stojí na čtyřech tyčích, které někdy drží čtyři přátelé ženicha (bývá zvykem, že ji drží svobodní muži) a znázorňuje budoucí domov manželů. Nejdříve tančící a zpívající průvod přátel a svatebních hostů přivede ženicha k nevěstě. Když si ověřil, že je to ta, kterou zvolil (aby nedošlo k tomu, že by mu byla „podstrčena“ jiná, jako se to stalo v případě Jákoba), zakryje ženich nevěstě závojem tvář a ona vysloví modlitbu, ve které vyjadřuje přání dobrého vztahu se svým budoucím manželem a vysloví také přání mít z tohoto manželství zdravé děti v bázni Boží. Poté je ženich průvodem mužů doprovázen k obřadníkovi pod baldachýn a vyčkává příchodu žen s nevěstou. Matka ženicha a matka nevěsty přivedou nevěstu k ženichovi a ta sedmerým obejitím muže pod chupou zahajuje první část svatebního obřadu. Všechno se odehrává „pod dohledem“ dvou způsobilých svědků, obřadníka, kterým nemusí být vždy rabín, a deseti dospělých mužů, kteří tvoří minjan. Po požehnání nad vínem se snoubenci napijí z poháru. Vlastní „zasvěcení“ (\"kidušin\") provede ženich, který navlékne nevěstě prsten na ukazováček pravé ruky a pronese: „Budiž mi zasvěcena tímto prstenem podle zákona Mojžíše a Izraele“, načež všichni přítomní vykřiknou: \"mekudešet\" (čili vdaná, doslovně „zasvěcená“). V této chvíli je sňatek uzavřen.\n\nPředěl mezi zásnubami a sňatkem tvoří předčítání svatební smlouvy. Pokud není svatební smlouva (\"ketuba\") podepsaná svědky, případně ženichem, již předem, zmínění ji podepíší a rabín ji nahlas přečte a v překladu (text je aramejský) vysvětlí její obsah. Ženich se zavazuje, že se bude o nevěstu řádně starat a v případě rozluky jí vyplatí dohodnutou sumu peněz, ze které může žít nejméně jeden rok od rozluky. Ženich poté formálně přijme závaznost ketuby a odevzdá ji nevěstě. Po této části následuje \"nisu’in\".\n\nPotom se vystřídají ženichem vybraní muži vyslovením sedmi požehnání nad pohárem vína. Na závěr je zvykem rozšlápnout sklenici, aby se připomnělo zboření chrámu v Jeruzalémě a skutečnost, že prožívané štěstí kalí tento smutek. Skleničku ženich rozdupne nohou a všichni přítomní zvolají „Mazal tov!“, což znamená ´dobré znamení´, přeneseně „hodně štěstí“. Nyní se novomanželé vzdálí do oddělené místnosti s připraveným občerstvením, kde spolu po nějakou dobu nerušeně setrvají.\n\nPoté co novomanželé stráví první společné chvíle sami v uzavřené místnosti, se opět připojí ke svatebním hostům a následuje hostina, předávání darů a svatební veselí, které je často provázené tancem a hudbou. Po modlitbě na závěr hostiny se vysloví sedmero požehnání (ševa brachot). Svatební veselí trvá sedm dní a nocí. Zvyklostí je také ženichovo kázání na různá témata z Bible a Talmudu, za které dostane od přítomných dar. Dary nevěstě se většinou předávají už před svatbou a tvoří z velké části výbavu nové domácnosti.\n\nBývá zvykem, že během tanců při svatební veselí jsou oba novomanželé vyzvednutí na židlích nad hlavy ostatních a tak jsou připodobňováni ke králi a královně. Na svatbě se zpívá řada tradičních písní, mezi nejznámější patří Hava nagila.\n"}
{"id": "222091", "url": "https://cs.wikipedia.org/wiki?curid=222091", "title": "Minjan", "text": "Minjan\n\nMinjan (počet, od slova \"mone\", počítat) je společenství deseti dospělých židovských mužů (starších věku bar micva). Jedná se o minimální počet, bez něhož se nesmí konat žádná veřejná pobožnost. Toto opatření má uchránit židovské společenství před individualismem a zánikem. Zároveň židé věří, že v takovémto shromáždění přebývá šechina (Boží přítomnost).\n\nPočet desíti lidí jako minimum byl stanoven na základě biblických veršů, ve kterých se vyskytuje slovo \"eda\", tj. obec, pospolitost, společenství. Řada obětí a činností má být podle Tóry vykonávána v přítomnosti obce. Rabíni se snažili zjistit, jaký je minimální počet lidí pro to, aby byli nazváni \"edou\".\n\nJedna z možných odpovědí je v Mišně:\nRovněž Rút 4, 2 hovoří o deseti mužích, kteří mají právo rozhodovat ohledně soudu.\n\nReformní a většinou i konzervativní židé do minjanu započítávají i dospělé ženy (tj. ženy a dívky, starší věku bat micva, tedy starší 12 let), ortodoxní židé však většinou tuto praxi odmítají. Takovému minjanu se říká egalitariánský.\n"}
{"id": "222098", "url": "https://cs.wikipedia.org/wiki?curid=222098", "title": "Karl Joseph Hadik von Futak", "text": "Karl Joseph Hadik von Futak\n\nKarl Joseph hrabě Hadik von Futak (28. října 1756 Levoča, Horní Uhry – 24. června 1800 Alessandria, Itálie) byl rakouský vojevůdce.\n\nByl druhým synem polního maršála slovenského původu Andrease Hadika. Do císařské armády vstoupil v 17 letech. Nejprve sloužil u husarů a bojoval proti Turkům i Francouzům. V roce 1796 získal hodnost podmaršálka a obdržel Vojenský řád Marie Terezie. V roce 1799 v bitvě u Novi velel pravokřídelní koloně. V roce 1800 nejprve velel obraně mostu přes Chiusellu a pak byl 14. června 1800 v bitvě u Marenga zraněn a následkům tohoto zranění 24. června v nedožitých 44 letech podlehl.\n\n"}
{"id": "222108", "url": "https://cs.wikipedia.org/wiki?curid=222108", "title": "Arne Garborg", "text": "Arne Garborg\n\nArne Garborg (25. ledna 1851 – 14. ledna 1924) byl norský romanopisec a esejista. Ve světě se proslavil především dekadentním románem \"Umdlené duše\". V Česku vzbudil obdiv Tomáše Garrigua Masaryka, který o příběh hlavní postavy \"Umdlených duší\" Gabriela Grama opřel část argumentace v pojednání \"Moderní člověk a náboženství\".\n\n\n\n"}
{"id": "222110", "url": "https://cs.wikipedia.org/wiki?curid=222110", "title": "Fridrich I.", "text": "Fridrich I.\n\nFridrich I. je jméno těchto panovníků:\n\nCísař\n\nKrálové\n\nVévodové a knížata\n\nHrabata a markrabata\n"}
{"id": "222114", "url": "https://cs.wikipedia.org/wiki?curid=222114", "title": "Disková kvóta", "text": "Disková kvóta\n\nDisková kvóta ( ) je omezení obsazeného místa v souborovém systému na disku uživatelem počítače, který nastavuje jeho administrátor. Pro omezení diskových kvót je nutná podpora v jádře operačního systému a podpora v souborovém systému, jako je např. NTFS, ext2, ext3 nebo ReiserFS.\n\nDiskové kvóty přiděluje správce systému uživatelům nebo skupinám uživatelů. Může omezit uživateli kapacitu místa na disku (kvóta na datové bloky), počet souborů (kvóta na počet i-uzlů). V některých souborových systémech lze omezit zabranou kapacitu i podle adresáře.\n\nOperační systém udržuje na disku seznam obsazeného místa a nedovolí uživateli překročit nastavené meze. Při dosažení stropu diskové kvóty není dovolen uživateli další zápis, což může vést ke ztrátě dat (např. při ukládání rozepsaného dokumentu), protože na disku není již dostatek místa. Proto se v některých unixových systémech zavádí tzv. \"měkká kvóta\", kterou je dovoleno dočasně překročit a uživateli je možné zobrazit varování.\n\nV případě NTFS byla podpora zajištěna nejprve pomocí doplňujících aplikací, které se na systém souborů napojily, později (od NTFS 3.0 ve Windows 2000) již také přímo v jádře operačního systému.\n\n\nLimity lze nastavovat pro každého uživatele nebo skupinu uživatelů zvlášť. Omezit lze jak celkovou velikost souborů, tak i jejich počet (Inodes, Blocks).\n\nMetoda správy diskových kvót se různých systémech liší. v unixových systémech se používají příkazy \"quota\", \"edquota\" a \"repquota\". Microsoft Windows 2000 a novější používají záložku „Přidělená kvóta“ v okně vlastností disku.\n\n"}
{"id": "222115", "url": "https://cs.wikipedia.org/wiki?curid=222115", "title": "Aperol", "text": "Aperol\n\nAperol je alkoholický nápoj řadící se mezi kořeněné bittery. Má oranžovočervenou barvu s ovocnou, lehce hořkou chutí. Vyrábí se na bázi lihu z hořce, rebarbory, výtažků z pomerančů, aromatických bylin a barviv. Jeho zvláštností je velmi nízký obsah alkoholu, jen 11%. \n\nVznikl v italské rodinné firmě bratrů Barbieri v Padově kolem roku 1919. V tomto roce byl představen na veletrhu Fiera Campionaria di Padova. V r. 1993 byla firma F.lli Barbieri koupena společností Barbero 1891 a ta se v prosinci 2003 stala součástí skupiny Campari.\n\nNejznámějším nápojem na bázi Aperolu je Aperol Spritz. Vznikl v 50. letech jako varianta benátského vinného střiku (spritz veneto), který do Benátek zřejmě přinesli Rakušané v 19. století (Benátky byly v 1. polovině 19. století součástí habsburského soustátí).\n\nPodává se vždy dobře vychlazený, čistý i prodloužený (se sodou, šumivým vínem). Klasický Aperol Spritz, jak jej doporučuje přímo výrobce, se skládá z 3 dílů prosecca, 2 dílů Aperolu a 1 dílu sodovky. Měl by se podávat ve sklenici na stopce.\n\n"}
{"id": "222116", "url": "https://cs.wikipedia.org/wiki?curid=222116", "title": "Generalizace", "text": "Generalizace\n\nGeneralizace (z lat. \"generalis\", všeobecný, od \"genus\", rod) znamená zobecnění nebo zobecňování. Nejčastěji znamená, že se vlastnosti, zjištěné u jistého počtu prvků nějaké množiny, generalizací přisoudí všem jejím prvkům. Tak se například jednotlivé špatné zkušenosti s příslušníky jisté společenské skupiny generalizují na celou skupinu.\n\nGeneralizace je proces výběru, zjednodušení a zevšeobecnění obsahu mapy (objektů, jevů a jejich vztahů). V tematických mapách lze generalizaci popsat jako zdůraznění podstatného na úkor podružného.\nPříkladem zobecnění kvalitativního je třeba označení různých druhů památek (hrady, zámky, …) jako turistické zajímavosti, zobecnění kvantitativní zahrnuje zejména slučování kategorií (např. z šesti intervalů počtu obyvatel v kraji se vytvoří pouze tři intervaly).\n\n\nGrafická generalizace znamená zjednodušování znakového klíče a změnu parametrů kartografických znaků. Není zde potřeba konzultace s odborníkem na dané téma.\n\n\nKonceptuální generalizace znamená zevšeobecnění tématu a změnu samotných kartografických znaků. Provádí se ve spolupráci s odborníkem na dané téma.\n\n\nV informatice má generalizace význam zobecnění struktury nebo funkcionality množiny prvků na prvek jiný (generalizovaný, obecný). Opakem generalizace je specializace, kdy se specializovaný prvek naopak od množiny prvků odlišuje nějakou svojí vlastností.\n\nV objektově orientovaném přístupu se generalizace objevuje v souvislosti s pojmem dědičnosti, kdy třída předků objektu má všechny společné vlastnosti svých potomků. Potomci ale mohou mít vlastnosti změněné nebo nové a budou se od sebe vzájemně lišit.\n\nOdvozovací pravidlo predikátové logiky pro generalizaci zní:\n"}
{"id": "222117", "url": "https://cs.wikipedia.org/wiki?curid=222117", "title": "Averna", "text": "Averna\n\nAverna (\"italsky: Amaro Siciliano\") je alkoholický nápoj řadící se mezi kořeněné bittery. Vyrábí jej již čtvrtá generace sicilské rodiny Averneových. Receptura je přísně tajná a obsahuje výtažky z bylin a lékořicového dřeva. Obsahuje 32% alkoholu.\n\n"}
{"id": "222124", "url": "https://cs.wikipedia.org/wiki?curid=222124", "title": "Jiří Kovařík", "text": "Jiří Kovařík\n\n"}
{"id": "222128", "url": "https://cs.wikipedia.org/wiki?curid=222128", "title": "Omer Demeuldre", "text": "Omer Demeuldre\n\nOmer Paul Demeuldre (8. března 1892, Cambrai – 3. května 1918) byl 22.–25. nejúspěšnějším francouzským stíhacím pilotem první světové války s celkem 13 uznanými sestřely.\n\nDo francouzské armády vstoupil v roce 1912 a začátek první světové války ho zastihl jako mechanika u letectva. Před tím než se v říjnu 1916 stal pilotem, létal na dvoumístných letounech jako střelec/pozorovatel.\n\nZahynul 3. května 1918 při útoku na nepřátelský dvoumístný letoun.\n\nBěhem války získal mimo jiné tato vyznamenání: Médaille militaire, Légion d'honneur a Croix de Guerre.\n"}
{"id": "222130", "url": "https://cs.wikipedia.org/wiki?curid=222130", "title": "Bitola", "text": "Bitola\n\nBitola ( , , , arumunsky \"Bitule/Bituli\") je město v jihozápadní části Severní Makedonie, 14 km na sever od hranic s Řeckem. Podle údajů z roku 2002 má 95 385 obyvatel, což z ní činí druhé nejlidnatější město v Severní Makedonii (podle rozlohy je ale až třetí).\n\nBitola leží pod pohořím Baba-planina na břehu řeky Dragor v nadmořské výšce od 576 m.\n\nI s okolím má Bitola asi 120 000 obyvatel, převážně Makedonců, ale i Srbů, Řeků a Albánců.\n\nMěsto je hlavním ekonomickým a průmyslovým centrem Pelagonského regionu. Je sídlem univerzity založené v roce 1979. Její založení bylo vyústěním snahy o výchovu špičkově vzdělaných odborníků i mimo hlavní město Skopje. V \"Bitole\" je dále 7 středních škol a mnoho škol základních. Dříve zde byla i Vojenská akademie, na které studoval Mustafa Kemal Atatürk, otec moderního tureckého státu. Mezi zajímavosti patří hlavní třída Širok Sokak, kde se setkávají a baví obyvatelé města nebo zoologická zahrada, kromě Skopje jediná v Severní Makedonii. Možná i proto je považována za jedno z nejlepších a nehezčích měst na Balkáně. Bitola je i základním bodem pro výpravy na Baba-planinu.\n\n\nMezi osobnostmi z Bitoly, které se proslavili doma i v zahraničí, patří následující:\n\n\n"}
{"id": "222131", "url": "https://cs.wikipedia.org/wiki?curid=222131", "title": "Puškinskaja (stanice metra v Moskvě)", "text": "Puškinskaja (stanice metra v Moskvě)\n\nPuškinskaja ( ) je stanice moskevského metra. Je to přestupní stanice, jedna ze tří stanic, které jsou navzájem propojeny. Rozkládá se pod centrální částí města.\n\nPuškinskaja je jedním z významných bodů Tagansko-Krasnopresněnské linky. Je to ražená trojlodní sloupová stanice; jedná se o první stanici tohoto typu, vybudovanou po období padesátých let. A tomuto období dějin moskevského metra se také blíží – ač nebylo její ztvárnění tak okázalé, Puškinskaja již nepatří ke stanicím strohým, vybudovaným v letech šedesátých.\n\nStanice byla zprovozněna 17. prosince 1975. Tehdy se jednalo o stanici s jedním výstupem a jedním vestibulem (se zkrácenou střední lodí). V letech 1979 a 1987 byly přibudovány přestupní chodby do stanic Tverskaja (vedoucí nad úrovní nástupiště kolmo k jeho ose) a Čechovskaja (prodloužení středního tunelu stanice). Busta Alexandra Puškina, která se nacházela na slepém konci střední lodě, tak musela být přemístěna do vestibulu, který se nachází v přízemí budovy novin Izvěstija.\n\nVe stanici Puškinskaja se odehrává část děje knihy Metro 2033 od Dmitrije Gluchovského.\n\n"}
{"id": "222132", "url": "https://cs.wikipedia.org/wiki?curid=222132", "title": "Puškinskaja", "text": "Puškinskaja\n\nPuškinskaja je název mnohých ulic v ruskojazyčných zemích. Stanice metra tohoto názvu se nachází ve více městech:\n\n"}
{"id": "222136", "url": "https://cs.wikipedia.org/wiki?curid=222136", "title": "Hector Garaud", "text": "Hector Garaud\n\nHector Eugene Joseph Garaud (27. srpna 1897, Saint Antoine – 2. dubna 1940, Montpellier) byl 22.-25. nejúspěšnějším francouzským stíhacím pilotem první světové války s celkem 13 uznanými sestřely.\n\nDo francouzského letectva vstoupil v roce 1915 a následující rok se stal pilotem. 26. března 1918 utrpěl průstřel pravé plíce a znovu byl zraněn 3. října 1918 (tentokrát do tváře).\n\nZa války sloužil u jednotek V.97 a SPA.38.\n\nBěhem války získal mimo jiné tato vyznamenání: Médaille militaire, Légion d'honneur a Croix de Guerre.\n\nZahynul 2. dubna 1940 při letecké nehodě.\n"}
{"id": "222138", "url": "https://cs.wikipedia.org/wiki?curid=222138", "title": "Hugo Kosterka", "text": "Hugo Kosterka\n\nHugo Kosterka (9. dubna 1867 Valašské Meziříčí - 31. května 1956 Praha) byl český překladatel a vydavatel.\n\nRoku 1886 absolvoval právnickou fakultu Karlo-Ferdinandovy university v Praze. Pracoval nejprve jako poštovní úředník a později byl radou ministerstva pošt.\n\nSpoluzaložil časopis \"Moderní revue\", který po dva roky sám redigoval. Vydával knižnici \"Symposion – knihy nové doby\", v níž vyšla díla Březinova, Karáskova, Theerova aj. Taktéž vydával \"Knihovnu pro filosofii, mystiku a okkultismus\".\n\nVynikal jako překladatel. Překlady publikoval od roku 1890 do roku 1950 a soustředil se na literaturu severskou, později i portugalskou, španělskou, chorvatskou, francouzskou a další. Uváděl k nám např. B. Bjørnsona, H. Ibsena, K. Hamsuna, A. Garborga, S. Lagerlöfovou, A. Strindberga, M. A. Nexøho, O. Duuna, Pedra Antonia de Alarcóna aj. Byl vyznamenán norskými a švédskými královskými řády.\n\n"}
{"id": "222139", "url": "https://cs.wikipedia.org/wiki?curid=222139", "title": "Kipa", "text": "Kipa\n\nKipa (hebr.: כִּפָּה, pl. כיפות - \"kipot\") nebo jarmulka (jidiš יאַרמלקע - \"jarmlke\") je pokrývka hlavy, kterou věřící židé nosí ve shodě s tradicí svého náboženství (judaismus). Ta tvrdí, že člověk má mít hlavu pokrytou proto, aby nestál před Bohem nahý. Vyjadřuje tedy úctu k Bohu. Její původ se datuje do pobiblických dob. Podle Talmudu je žid povinný nosit kipu při modlitbě a studiu Tóry. Některé rabínské autority tento úzus rozšířily, a tak od 16.-17. století nosí někteří věřící židé kipu neustále.\n\nPovinnost nošení pokrývky hlavy z náboženských důvodů u mužů byla pravděpodobně zavedena až během období kolem zničení druhého Chrámu a krátce po něm. První zmínka se nachází v traktátu Šabat, ve kterém se píše o respektu a bázni před Bohem. Některé zdroje tvrdí že kipa vzešla z pokrývky hlavy velekněze (\"micnefet\"), který jí připomínal, že vždy je něco mezi ním a Bohem. Tato myšlenka měla jak filosofický tak i psychologický dopad. Z pohledu filosofie učinilo nošení \"kipot\" z každého člověka „velekněze“ a z židů svatý národ. Psychologický vliv lze spatřovat v tom, že kipou doznáváme, že je Bůh nad námi. Podle Eli Birnbauma se kipa stala neoficiálním symbolem židovství, jež z osoby, která ji nosila automaticky dělala věřícího žida a bylo pro takovou osobu těžší udělat něco „špatného“, poněvadž každý kolem ví o koho jde a co se od něj očekává.\n\nNošení kipot se stalo běžné hlavně během středověku. Od této doby se mezi Sefardy a Aškenázy stalo pokrytí hlavy zvykovým znakem mužské zbožnosti a ženské skromnosti. Odhalení hlavy (\"giluj roš\") bylo spojováno s lehkovážností (\"kalut roš\") a Maimonides je jako takové odsuzoval. Jedním z posilujících prvků bylo obrácení původní myšlenky zejména v křesťanském světě, kde se stalo smekání pokrývky hlavy symbolem respektu před jinou osobou.\nPřinejmenším od 18. století se v místnosti nosí čepička z látky, saténu nebo sametu. Během 20. století se stala velmi populární pletená nebo háčkovaná čepička (\"kipa sruga\"). Nosí se jako pokrývka hlavy v místnosti i venku. Tyto mohou být rovněž různých barev i velikostí. Velká výhoda pletených kipot je ta, že průduchy propouštějí čerstvý vzduch během např. horkého léta.\nKipa může (ale nemusí) sdělovat příslušnost majitele k náboženskému směru judaismu. Ortodoxní židé aškenázského ritu mají většinou velké, hladké a černé kipot, šité ze sametu nebo háčkované, nicméně ani to není pravidlem, neboť různé skupiny ortodoxních židů v Izraeli si oblíbily velké bílé pletené \"kipot\". Věřící židé, kteří se nehlásí k ortodoxnímu judaismu, pak většinou nosí háčkované kipot menší, různých barev a různě zdobené, od tradičních vzorů až po moderní, abstraktní či žertovné vzory (populární u dětí je např. „smajlík“). Stále ale platí, že není možné „kastovat“ židy podle druhu pokrývky hlavy. V současnosti záleží vzhled \"kipy\" čistě na majiteli a jeho vkusu. Je již běžné, že děvčata vyšívají jméno svého přítele na kipu na znamení jejich vztahu. Existují i humorné vzory jako např. obrázek Homera Simpsona či Mickey Mouse. Zvláštní \"kipot\" se šijí na slavnostní události, jako je svatba nebo Bar micva. Ta je většinou saténová v barvách bílé či modré, někdy je vnitřek \"kipy\" nadepsán údaji o oslavenci či ženichovi a nevěstě na paměť příležitosti, ke které byla \"kipa\" ušita.\n\n\n"}
{"id": "222140", "url": "https://cs.wikipedia.org/wiki?curid=222140", "title": "Vojtěch Čelko", "text": "Vojtěch Čelko\n\nVojtěch Čelko (1946 v Bratislavě) je slovenský a český historik. Studoval na FF UK v Praze, FF UJEP v Brané. Poté pracoval v Historickém ústavu a Orientálním ústavu ČSAV. V letech 1985 - 1993 byl ředitelem v Domě slovenské kultury v Praze. V současnosti pracuje v Ústavu pro soudobé dějiny AV ČR.\n\n"}
{"id": "222146", "url": "https://cs.wikipedia.org/wiki?curid=222146", "title": "Marcel Nogues", "text": "Marcel Nogues\n\nMarcel Joseph Maurice Nogues (24. ledna 1895, Paříž – 5. října 1919) byl 22.-25. nejúspěšnější francouzský stíhací pilot první světové války s celkem 13 uznanými sestřely.\n\nPatřil mezi specialisty na sestřelování balónů – z jeho 13 sestřelů bylo 5 balónů.\n\nDo francouzské armády vstoupil 4. září 1914 a nejprve sloužil u dělostřelectva. K letectvu byl přeřazen 24. ledna 1916 a už 20. května získal pilotní licenci. Po absolvování dalšího výcviku byl 26. září 1916 přiřazen k escadrille N.12 a na jaře 1917 dosáhl svých prvních dvou vítězství. Ale 13. dubna 1917 byl zajat, když ho sestřelil Albert Dossenbach z Jasta 36. Z německého zajetí brzy uprchl a vrátil se do služby. 13. srpna 1917 byl v boji těžce zraněn a po vyléčení se 11. dubna 1918 připojil k SPA.57. V jejích řadách sestřelil dalších 6 nepřátelských letounů a 5 pozorovacích balónů.\n\nZa války sloužil u jednotek N.12, SPA.57 a SPA.172.\n\nBěhem války získal mimo jiné tato vyznamenání: Médaille militaire, Légion d'honneur a Croix de Guerre.\n\nZemřel 5. října 1919, když hrál ragby.\n"}
{"id": "222149", "url": "https://cs.wikipedia.org/wiki?curid=222149", "title": "TV JOJ", "text": "TV JOJ\n\nTV JOJ je soukromá televize vysílající na Slovensku. Vysilá od 2. března 2002. Vznikla z původní televizní stanice Global, která vysílala od 25. března 2000. Prvním generálním ředitelem byl Richard Rybníček, který 28. února odešel do STV. Na jeho místo nastoupil Milan Kňažko, který kvůli práci v divadle 28. února 2007 na TV JOJ skončil. Televize byla bez ředitele až do 2. května 2007, kdy se jím stal Richard Flimel.\n\nStart vysílání televize JOJ měl přivést na Slovensko konkurenční prostředí. \"Otcem\" byl v roce 2002 tehdejší ředitel TV Nova Vladimír Železný, který právě vedl spory se společností CME. Vladimír Železný je též autorem jména \"JOJ\". V souvislosti se spuštěním stanice se ze strany TV Markíza, kterou tehdy vedl slovenský politik Pavol Rusko, připravovaly zákroky zamezující začátek jejího vysílání. Po rozhodnutí Nejvyššího soudu Slovenské republiky se nakonec dokončily poslední přípravy na začátek vysílání. Započato bylo 2. března 2002 v 20:00 pořadem \"Noviny\" s moderátorskou dvojicí Dana Roháčová a Branislav Ondruš. Následoval sport s Petrem Hollým. Celá přípravná lhůta a start TV JOJ se nesla ve znamení hesla „\"nuda na Slovensku skončila\"“.\n\nV prvních letech ale neslavila televize JOJ příliš úspěchů ve sledovanosti. Jakmile se CME zmocnila opět TV NOVA, musela prodat JOJ původnímu majiteli, tedy slovenským parternům Vladimíra Železného, protože slovenský zákon nedovolil vlastnit dvě televize najednou - a druhou televizí CME na Slovensku byla TV Markíza.\n\nV současnosti je TV JOJ plnoformátová televize, která zaručila konkurenční prostředí a změnu televizního vysílání na Slovensku. Na počátku roku 2019 došlo k akvizici Československé filmové společnosti. Do skupiny stanic tak přibyly TV stanice CS film, Kinosvět, TV WAR, CS Mini a Horor film a také SVOD platforma FILMPOPULAR.\n\nPo televizní stanici TV Markíza je druhým nejsledovanějším kanálem na Slovensku.\n\nNejsilnějšími programy od jeho vzniku byly \"Děvče za milión\" (finále této reality show v prosinci 2004 sledovalo 1 250 000 Slováků starších 12 let), \"Miliónový tanec\", \"VyVolení\". Pravidelně dobré výsledky už déle přináší pořad \"Inkognito\". V Bratislavském kraji jsou pravidelně nejsledovanějším programem v 19:30 \"Noviny\".\n\nSledovanost ovlivňuje i z části pokrytí území Slovenska signálem TV JOJ. To je momentálně 83 % obyvatelstva (TV Markíza - 98 %, STV - 99 %).\n\nTV JOJ do roku disponovala studiem a grafickým zpravodajstvím, které silně navazovalo na českou TV Nova. Od 22. dubna 2007 se uskutečnila kompletní změna obou těchto prvků, aby se sladily všechny zpravodajské a publicistické relace.\n\nTechnologická inovace se projevila například v zprostředkovávání obrazových informací přes šest bezrámových plazmových obrazovek. Televize bude pracovat s tzv. matnicovým systémem (promítání zespoda speciální fólii - použití i ve vysílání De Facto). Podle televize bude JOJ první v Evropě na zpravodajské účely používat 3D Musion – systém holografického zobrazování obrazu. Tato technologie umožňuje realisticky umístit do studia zpravodajství člověka, který se v něm aktuálně nenachází.\n\n\n"}
{"id": "222150", "url": "https://cs.wikipedia.org/wiki?curid=222150", "title": "Nový most (Písek)", "text": "Nový most (Písek)\n\nNový most je městský silniční most, který překlenuje Otavy v jihočeském městě Písku, asi 320 metrů po proudu od starého kamenného mostu. Spojuje Dvořákovu ulici na Pražském Předměstí na levém břehu řeky s Kollárovou ulicí na Budějovickém Předměstí na pravém břeu řeky. Pravému předmostí dominuje stavba obchodního domu Racek. Na obou předmostích jsou světelně řízené křižovatky. \n\nPod mostem se na jeho návodní straně nachází válcový jez tvořený třemi paralelními hradly, v levém poli jezu je propust, v pravém poli náhon a malá vodní elektrárna. Nad pilíři mostu z návodní strany jsou dvě kabiny ovládání jezu. Po většinu léta prochází většina vody přes elektrárnu, zatímco přes jez a klapku propusti jdou pouze průsaky. Po Václavském a Podskalském jezu je Válcový jez třetím píseckým jezem.\n\nNový most byl vybudován v letech 1938 a 1939 či v roce 1941. 28. října 1945 byl pojmenován po prvním prezidentu ČSR Tomáši Garrigue Masarykovi. Tento název však byl o několik let později změněn opět na \"Nový most\", neboť pro tehdejší komunistickou vládu bylo jméno prvního prezidenta nevhodné.\n\nOd srpna 2010 do června 2011 (přes zimu byly práce přerušeny a most byl v provozu) prošel most rekonstrukcí v ceně 35 milionů Kč. Náklady hradil z větší části (asi 32 milionů) Jihočeský kraj prostřednictvím Správy a údržby silnic, 2 miliony přispělo město Písek, například na úpravy přechodů pro chodce. Důvodem opravy byly drobnější trhliny v trámech a příčnících nosné konstrukce a částečná koroze výztuže, způsobená zatékáním přes porušenou izolaci.\n\nNový most má dvouproudou dlážděnou vozovku a chodníky po obou stranách. Má klíčovou roli pro spojení v rámci města a spolu s navazujícími ulicemi je součástí úseku silnice II/139, který je použitelný jako zkratka mezi silnicí I/20 ve směru od Plzně (či napojení od Strakonic) a silnicí I/29 směrem na Tábor. Dlouhou dobu se jednalo o jediný písecký otavský most, který mohou využívat motoristé. V roce 1990 velkou část dopravní zátěže (zejména směr mezi Prahou či Plzní a Českými Budějovicemi) převzal most Fráni Šrámka, který je součásti jihozápadního obchvatu města.\n"}
{"id": "222151", "url": "https://cs.wikipedia.org/wiki?curid=222151", "title": "Nový most", "text": "Nový most\n\nNový most je běžný název pro mnoho mostů v Česku a na Slovensku.\n\n"}
{"id": "222153", "url": "https://cs.wikipedia.org/wiki?curid=222153", "title": "Beep Media Player", "text": "Beep Media Player\n\nBeep Media Player (BMP) je svobodný přehrávač zvuku, založený na multimediálním přehrávači XMMS. BMP je portace XMMS do GTK+ 2 a mimo jiné integruje lepší vzhled poslední verze GNOME, Xfce, nebo pokud se spouští na KDE, tak použije nejnovější GTK-QT vzhled. XMMS a BMP vypadají docela jako Winamp. BMP přehrává mnoho audio formátů.\n\nSpolu s vydáním verze 0.9.7.1 vývojářský tým BMP oznámil, že nadále nebudou vydávat další verze BMP. Namísto toho rozvíjí jinou větev softwaru zvanou BMPx. O pár dní později oznámil William „nenolod“ Pitcock, že další verze klasického BMP ponese název Audacious Media Player.\n\n\n"}
{"id": "222156", "url": "https://cs.wikipedia.org/wiki?curid=222156", "title": "Růžena Jilemnická", "text": "Růžena Jilemnická\n\nRůžena Jilemnická (rozená Hudcová) (15. února 1897 Brno – 19. srpna 1947 Svätý Jur) byla slovenská spisovatelka a pedagožka českého původu. Používala pseudonymy Vlasta a Roku Záskalská. Byla manželkou spisovatele Petra Jilemnického.\n\nPo absolvování učitelského ústavu v Brně v roce 1916 učila na několika místech v Čechách a na Slovensku (v letech 1923 – 1925 v Brezně). Byla představitelkou ženského hnutí na Slovensku. Svoje postřehy, črty, příběhy ze života, v duchu socialistických idejí, publikovala na stránkách periodik Proletářka, Spartakus aj. Je autorkou brožurky o přírodních jevech, zeměpisných zajímavostech a přírodovědě. Dokumentární a uměleckou hodnotu mají její korespondence s manželem Petrem Jilemnickým, přáteli a příbuznými.\n\n"}
{"id": "222158", "url": "https://cs.wikipedia.org/wiki?curid=222158", "title": "Most Fráni Šrámka", "text": "Most Fráni Šrámka\n\nŠrámkův most či most Fráni Šrámka je nejnovější z otavských mostů v Písku. Řeku překonává poblíž továrny Jitex na západním okraji města. Na levém, severním břehu přichází silnice ve směru o Prahy či Plzně po hranici mezi Pražským a Václavským Předměstím, na pravém, jižním břehu vstupuje do Budějovického Předměstí.\n\nOtevřen byl roku 1990 jako součást silnice I/20 na jihozápadním obchvatu města. Je betonový, dlouhý 150 m. Slouží hlavně tranzitní dopravě ve směru z Plzně či Prahy na České Budějovice. Vozovka je čtyřproudá a není dělena středovým pásem. Proti proudu řeky se vedle mostu nachází ještě jeden, a to železniční, jednokolejný, po kterém vede trať č. 200 na Zdice.\n\nBěhem katastrofálních povodní v roce 2002, které postihly území Čech, byl most Fráni Šrámka jediný otavský most na Písecku, který umožňoval po celou dobu povodně průjezd. Voda nikdy nevystoupala na jeho vozovku, i když na čas byl most uzavřen pro veřejnou dopravu a byl využíván pouze záchrannými složkami.\n"}
{"id": "222163", "url": "https://cs.wikipedia.org/wiki?curid=222163", "title": "Kaťuša", "text": "Kaťuša\n\nKaťuša (rusky Катюша) je sovětská válečná píseň o dívce, která čeká na svého mládence, který byl odveden do války. Hudbu složil roku 1938 Matvěj Blantěr a slova k ní napsal Michal Isakovskij. Poprvé ji zazpívala zpěvačka Valentina Batiščevská a zahrál orchestr Viktora Knuševického dne 27. listopadu 1938 ve sloupovém sále moskevského Domu odborů. Opravdovou proslulost jí zajistila až známá zpěvačka lidových písní Lidija Andrejevna Ruslanova, která ji zpívala i sovětským vojákům na východní frontě během Velké vlastenecké války. Dle tvrzení některých kritiků není Kaťuša Blantěrovým dílem, protože podobnou melodii složil Igor Fjodorovič Stravinskij do své opery \"Mavra\" už v roce 1922.\n\nKaťuša je zdrobnělina jména Kaťa, jde o zdrobnělinu ženského křestního jména Jekatěrina, (česky Kateřina).\n\nPíseň také dala jméno sovětským raketometům, užívaným Rudou armádou během druhé světové války.\n\nKaťuša je zpívána různými umělci a má diskotékové, rapové a techno verze. Píseň má českou, finskou, italskou a hebrejskou verzi. Česká oficiální verze má i svou parodii o dívce Nině, která chtěla podojit býka. Italská je bojovou a mobilizační verzí písničky. Hebrejská verze vznikla v roce 1940. Píseň má svoje muzeum ve městě Vschod. Muzeum má gramofonové desky s nahrávkami této písně ve stovce jazyků.\n\nRuský armádní soubor Alexandrovci tuto píseň má stále v repertoáru. Karel Gott si písničku zazpíval na koncertě Alexandrovců v Moskvě.\n\n"}
{"id": "222166", "url": "https://cs.wikipedia.org/wiki?curid=222166", "title": "Pavel Michna z Vacínova", "text": "Pavel Michna z Vacínova\n\nHrabě Pavel Michna z Vacínova (1589 místo narození neznámé – 26. srpna 1632 u Norimberka) byl představitel českého šlechtického rodu Michnů z Vacínova.\n\nByl synem řezníka a měšťana z Budyně nad Ohří, Martina Michny, který se teprve za svého života domohl vyššího společenského postavení a povýšení do šlechtického stavu. Vzdělání získal nejprve na jezuitském gymnáziu v Praze, dále v Ingolstadtu a doktorem práv se stal v Orléansu. Po ukončení studíí se v roce 1606 vrátil do Čech. \n\nPracoval jako sekretář v české kanceláři. Po porážce českého stavovského povstání v roce 1620 vycítil příležitost a spojil se císařským místodržícím Karlem z Lichtenštejna a pozdějším vrchním velitelem císařských armád Albrechtem z Valdštejna. Stal se generálním dodavatelem císařské armády za třicetileté války. Podílel se na rozsáhlých majetkových transakcích zabaveného majetku vůdců stavovského povstání a  byl i podílníkem v tzv. mincovním konsorciu, které razilo znehodnocené mince. Znehodnocení měny vedlo až ke státnímu bankrotu. Michnova účast v mincovním konsorciu ovšem není bezpečně doložena.\n\nSvým obratným jednáním získal rozsáhlé jmění. Po roce 1623 vlastnili Michnové z Vacínova kromě jiného Hlubočepy, Butovice, Smíchov, Košíře, Dolní Břežany, Týnec nad Sázavou, Konopiště, Neveklov, slezský Fulštejn aj. \n\nZemřel na úplavici den 26. srpna 1632, ve stanu vojenského tábora Albrechta z Valdštejna nedaleko Norimberka.\n\nPřed svou smrtí v roce 1632 začal na malostranském Újezdě (po vzoru Albrechta z Valdštejna) budovat barokní Michnovský palác (dnes znám jako Tyršův dům).\n\n\n"}
{"id": "222167", "url": "https://cs.wikipedia.org/wiki?curid=222167", "title": "Karmelitánské nakladatelství", "text": "Karmelitánské nakladatelství\n\nKarmelitánské nakladatelství s.r.o. je katolicky orientované nakladatelství provozované karmelitány. Založeno bylo v roce 1991, sídlí v Kostelním Vydří (byť jeho vedení již přesídlilo do Prahy) a náleží k největším vydavatelům náboženské literatury v České republice. Provozuje síť vlastních knihkupectví a distribuci knih po území celé České republiky a dceřiné nakladatelství KNA.SK s distribučním střediskem a zásilkovou službou na Slovensku.\n\nKnihy pod vydavatelskou značkou „Karmelitánské nakladatelství“ byly vydávány již od roku 1991 nejdříve pod živnostenským oprávněním karmelitána Vojtěcha Kodeta a od roku 1994 pod živnostenským oprávněním Českomoravské generální delegatury Řádu karmelitánů. Dne 12. prosince 1995 se nakladatelství stalo samostatným právním subjektem ve formě společnosti s ručením omezeným nejdříve pod názvem KARDIS s.r.o. a od 25. listopadu 1998 pod nynějším názvem Karmelitánské nakladatelství s.r.o. V této společnosti je Řád karmelitánů jediným společníkem s vkladem 30 000 000 Kč.\n\nRoku 2013 bylo kvůli dlouhodobě špatným hospodářským výsledkům odvoláno celé vedení společnosti, včetně ředitele Jana Fatky. Za rok 2015 dosáhla hospodářská ztráta společnosti téměř 22 mil. Kč, proto Řád karmelitánů 25. července 2016 přibral do Karmelitánského nakladatelství další společníky a převedl na ně téměř 92 % podílu (Česká biskupská konference 16 %, Karmel sv. Josefa 12 %, Arcibiskupství pražské 12 %, Školské sestry sv. Františka 10 %, Biskupství českobudějovické 6 % aj.).\n\nInternetové stránky nakladatelství mají velký význam pro křesťany, neboť na nich lze najít nejen základní informace o nakladatelství, přehled vydaných knih s humanitním zaměřením a internetovou samoobsluhu, ale i informace o konání různých s křesťanstvím souvisejících akcí, které nakladatelství a jeho knihkupectví provozují, bezplatný čtenářský koutek s celými kapitolami vydaných knih a hojně využívanou bezplatnou internetovou encyklopedii specializovanou na křesťanství.\n\nPříkladem vydaných autorů jsou Józef Augustyn, Maria Calasanz Ziescheová, Marie Svatošová, Kateřina Lachmanová, Jiří Reinsberg, Josef Pieper, Agostino Casaroli, Joachim Meisner, Anselm Grün, Etty Hillesum, Jiří Šindar, Václav Vaško, Viktor Frankl, Vojtěch Kodet, Hana Pinknerová a dalších více než 200 autorů.\n\nKarmelitánské nakladatelství zřídilo na Slovensku v červenci 2005 dceřinou společnost \"Karmelitánské nakladateľstvo, s.r.o.\" Po deseti letech své existence však v listopadu 2015 z rozhodnutí českého Karmelitánského nakladatelství vstoupila v likvidaci.\n\n"}
{"id": "222168", "url": "https://cs.wikipedia.org/wiki?curid=222168", "title": "Ivan Brezina", "text": "Ivan Brezina\n\nIvan Brezina (* září 1967) je český novinář a publicista známý především svou kritikou environmentalismu.\n\nNa Přírodovědecké fakultě UK vystudoval systematickou biologii a ekologii se specializací parazitologie, na Fakultě sociálních věd UK žurnalistiku se specializací kultura. Nedokončil studium bohemistiky na Filozofické fakultě UK. \n\nV prosinci 1989 začal psát do \"Studentských listů\", v 90. letech spolupracoval například s časopisem pro nezavedenou literaturu Iniciály, Revolver Revue, Literárními novinami nebo s Rádiem Mikrofórum. Od října 1994 byl reportérem Reflexu, od května 1999 redaktorem Lidových novin. Pro pořady Na vlastní oči (TV Nova) a Fakta (Česká televize) připravoval investigativní reportáže. Od dubna 2000 byl redaktorem časopisu Quo, který se v roce 2003 změnil v magazín Maxim (do září 2013). Od jara 2013 do srpna 2017 byl šéfredaktorem časopisu Outdoor, zaměřeného na extrémní sporty v přírodě. V letech 2014 – 2018 byl redaktorem webového magazínu www.g.cz. \n\nOd září 2017 je Brezina redaktorem přílohy Víkend deníku Mladá fronta Dnes. Pravidelně přispívá i do ženských a lifestylových časopisů (Marie Claire, Elle, Moje psychologie nebo Žena a život), kde se věnuje především evolučnímu a sociobiologickému rozměru lidské sexuality a vztahové psychologie. Komentáře a analýzy o ekologické tematice průběžně publikuje v Mladé frontě DNES, Lidových novinách, na Neviditelném psu nebo v Reflexu. Dlouhodobě se zabývá také cestovatelskou publicistikou. Jeho články o asijských zemích se objevují třeba v časopisech Koktejl, Pátek Lidových novin nebo Travel Digest. Pro cestovatelský pořad České televize Objektiv natáčí televizní reportáže.\n\nV květnu 1999 Brezinu tehdejší premiér Miloš Zeman nařkl z toho, že je zkorumpovaným novinářem, který píše články na podporu dostavby JE Temelín na objednávku společnosti ČEZ. Soudy všech instancí shodně konstatovaly, že jde o nepravdu, a v dubnu 2007 byl Zeman pravomocně odsouzen k omluvě. Omluvil se inzerátem zveřejněným v červnu téhož roku v Mladé frontě Dnes.\n\n\n\n"}
{"id": "222169", "url": "https://cs.wikipedia.org/wiki?curid=222169", "title": "33. jízdní divize SS (3. maďarská)", "text": "33. jízdní divize SS (3. maďarská)\n\n33. Waffen-Kavallerie-Division der SS (ungarische Nr. 3) byla založena v prosinci 1944. Její mužstvo tvořili příslušníci \"Heimatschutzu\", což byla vojenská organizace složená z maďarských \"Volksdeutsche\" (Němci žijící mimo území Německé říše). Větší přednost měla ale výstavba 31. dobrovolnické granátnické divize SS a 22. dobrovolnické jízdní divize SS „Maria Theresia“. Proto také divize obdržela minimum mužstva a téměř žádné vybavení (mnozí vojáci dokonce neobdrželi ani uniformy). V lednu 1945 se zapojila do bojů poblíž Budapešti společně s divizemi „Florian Geyer“ a „Maria Theresia“. Ještě téhož měsíce byla kompletně zničena a ti, kteří přežili, byli přepraveni do Rakouska, kde se stali členy Volkssturmu. 33. divize byla znovu založena 2. února 1945 jako 33. granátnická divize SS „Charlemagne“ (1. francouzská).\n\n"}
{"id": "222170", "url": "https://cs.wikipedia.org/wiki?curid=222170", "title": "Salomon Morel", "text": "Salomon Morel\n\nSalomon Morel, Solomon Morel či Šlomo Morel (15. listopad 1919, Garbów, Powiat Lubelski, Polsko – 14. únor 2007, Tel Aviv, Izrael) byl polský komunistický důstojník a válečný zločinec židovského původu.\n\nSalomon Morel byl od února do listopadu roku 1945 velitelem polského koncentračního tábora Zgoda v Świętochłowiciach ve Slezsku. Je zodpovědný za vraždy více než 1500 civilistů, internovaných do zmíněného koncentračního tábora, ale i za vraždy polského civilního obyvatelstva.\n\nKdyž mu v roce 1994 začalo hrozit trestní stíhání, unikl do Izraele. Izraelské orgány odmítly požadavek polských vyšetřovatelů o vydání do Polska trestnímu stíhání kvůli podezření ze spáchání válečných zločinů a zločinů proti lidskosti.\n\nNa jeho případ upozornil novinář John Sack, ve své knize \"Oko za oko\". Sack byl kvůli tomu označen za antisemitu. Současně byla vyvolána diskuze o zločinech Židů páchaných na Němcích v období druhé světové války a těsně po ní a o přístupu k jejich trestání.\n"}
{"id": "222174", "url": "https://cs.wikipedia.org/wiki?curid=222174", "title": "Etrog", "text": "Etrog\n\nEtrog (: ) je plod kultivaru 'Etrog' citrusové rostliny zvané cedrát (\"Citrus medica\"). Používá se při rituálu mávání během židovského svátku Sukot. Jedná se o jeden ze čtyř druhů (\"arba'a minim\"), používaných během tohoto svátku. V bibli je označen jako \"pri ec hadar\", což bývá interpretováno jako „krásné ovoce“ nebo také „ovoce přetrvávající \"(ha-dar)\" na stromě z roku na rok“. \n\nDo diaspory se dováží z oblasti Středomoří, zejména pak z Izraele. Talmud předepisuje, že etrog musí být čerstvý, celý a bez kazu. Jeho výběru a přepravě se věnuje velká pozornost, z důvodu, aby byla dodržena micva (předpis) svátku. Velmi záleží na tvaru, barvě a jiných jeho vlastnostech. Dává se pozor na pestík (\"pitam\"), který nesmí být poškozen. Pokud se plod v přírodním stavu vyskytuje bez pestíku, nepovažuje se za vadný a je košer (způsobilý k splnění micvy).\n\n"}
{"id": "222178", "url": "https://cs.wikipedia.org/wiki?curid=222178", "title": "Lulav", "text": "Lulav\n\nLulav (: ) je palmová ratolest, používaná při rituálech během poutního svátku Sukot. Řadí se do tzv. čtyř druhů společně s aravou (větve potoční vrby), etrogem (citrus) a hadasou (snítka myrty). Přeneseně lulav označuje všechny tři druhy, které se drží v pravé ruce (tj. lulav, aravu a hadasu).\n\nPalmová ratolest se drží v pravé ruce ve zvláštním, pouze pro tento účel zhotoveném pouzdře spolu s myrtou a vrbovými větévkami, etrog pak v levé ruce. Poté se řekne předepsané požehnání:\n\nNásleduje ještě požehnání Šehechejanu, ovšem pouze během prvního dne svátku Sukot. V případě, že první den Sukot připadne na šabat, lulav se nebere do rukou a bere se až druhý den – a v takovém případě se i Šehechejanu říká druhý den.\n\nBěhem Halelu se tímto svazkem mává k východu, jihu, západu a severu a potom nahoru a dolů, aby se symbolicky vyjádřilo vesmírné panství Boha. Mávání se nazývá hebrejsky נענועים (\"na'anu'im\"). Kromě halelu se čtyřmi druhy mává i během Hošanot na Sukot a Hošana raba.\n"}
{"id": "222180", "url": "https://cs.wikipedia.org/wiki?curid=222180", "title": "Akce Pavouk", "text": "Akce Pavouk\n\nAkce Pavouk byl krycí název pro sledování židovského obyvatelstva v ČSSR složkami StB v období tzv. normalizace. Akce byla zahájena v roce 1971 a k roku 1988 obsahovala složky vedené až na 20 tisíc československých občanů židovského původu. Drtivou většinu spisů StB stihla zničit v prosinci 1989.\n\nCílem akce bylo omezení židovského náboženského a kulturního života za pomoci policejní šikany, zastrašování a represe. \n\nMnoho židovských obyvatel bylo proto nuceno emigrovat, mezi nimi např. i dnešní vrchní zemský rabín Karol Sidon.\n\nAkce Pavouk např. Židům znemožňovala přístup k informacím ve Státním židovském muzeu a zajišťovala i úplné absurdity, například aby se v letadlech ČSA nepodávala košer strava. \n\nOdsud pocházel i seznam spisovatelů a umělců židovského původu, zveřejněný začátkem devadesátých let 20. století v časopise Politika. Mnoho československých občanů židovského původu, kteří byli v rámci akce Pavouk sledováni či vyšetřováni StB, bylo po r. 1989 neprávem zařazeno do kontroverzních tzv. Cibulkových seznamů.\n\n"}
{"id": "222182", "url": "https://cs.wikipedia.org/wiki?curid=222182", "title": "Roztocze", "text": "Roztocze\n\nRoztocze (polsky) či Roztoččja (ukrajinsky Розточчя) je pás vysočiny ve východním Polsku (Lublinské a Podkarpatské vojvodství) a na západní Ukrajině (Lvovská oblast). Roztocze je přibližně 180 km dlouhé, 15 km široké a vystupuje v průměru o 100 až 150 m nad okolní rovinatou krajinu. Nejvyšším bodem je Vysokyj Zamok nad centrem Lvova (413 m n. m.), v Polsku je nejvyšší Długi Goraj (391,5 m).\nČást polského Roztocze chrání Národní park Roztocze sídlící v Zwierzynci, na polské i ukrajinské straně bylo vyhlášeno několik menších rezervací. Pramení zde řeka Wieprz a několik přítoků Sanu, Bugu a Dněstru. Prochází tudy hlavní silnice spojující Lublin a Lvov. Významná roztoczanská města jsou (od severozápadu k jihovýchodu): Kraśnik, Biłgoraj, Zwierzyniec, Zamość, Tomaszów Lubelski, Bełżec, Rava-Ruska, Žovkva a Lvov.\n\nNa území NP Roztocze byly v 90. letech minulého století paleontologem Gerardem Gierlinskim objeveny otisky stop druhohorních dinosaurů.\n\n"}
{"id": "222197", "url": "https://cs.wikipedia.org/wiki?curid=222197", "title": "Bernard Artigau", "text": "Bernard Artigau\n\nBernard Artigau (28. srpna 1894, Licq Atherey – 3. května 1968, Buenos Aires) byl 26.–37. nejúspěšnějším francouzským stíhacím pilotem první světové války s celkem 12 uznanými sestřely.\n\nZa války sloužil u jednotek N.15 a SPA.15.\n\nBěhem války získal mimo jiné tato vyznamenání: Médaille militaire, Légion d'honneur, francouzský Croix de guerre a belgický Croix de Guerre.\n"}
{"id": "222218", "url": "https://cs.wikipedia.org/wiki?curid=222218", "title": "Port triggering", "text": "Port triggering\n\nPort triggering je v počítačových sítích používajících překlad adres (NAT) technika podobná port forwardingu, která umožňuje připojení z vnější do vnitřní sítě na soket (tj. síťové rozhraní a port) určený dynamicky na základě bezprostředně předcházejícího provozu.\n\nPort triggering je specializovaná forma port forwardingu ve kterém odchozí spojení na předem určeném portu („trigger port“) způsobí, pokud jsou odchozí porty stále používány, že příchozí provoz na specifické příchozí porty je dynamicky přesměrován na hostitele, který započal komunikaci. To umožňuje počítačům za NAT poskytovat služby, které obvykle vyžadují veřejnou adresu počítače.\n\nJak port triggering funguje si ukážeme na příkladě připojení ke službě IRC, která ověří vaše uživatelské jméno pomocí Ident protokolu na portu 113.\n\nKdyž se připojujeme ke službě IRC, počítač obvykle vytvoří odchozí spojení na portu 6667 (nebo na libovolný port v rozmezí 6660-7000). IRC server se pokusí ověřit uživatelské jméno vytvořením nového spojení ke klientskému počítači na portu 113. V případě že je počítač za NAT, je toto spojení zahozeno, protože router provádějící NAT neví, kterému počítači odeslat požadavek na toto spojení.\n\nV případě že použijeme port triggering, řekneme routeru, aby v případě odchozí komunikace na portech v rozsahu 6660-7000 přesměroval příchozí komunikaci na portu 113 na náš počítač. Toto nám dává více flexibility než statické přesměrování portu, protože nemusíme na počítačích adresy přiřazovat ručně, ale můžeme použít DHCP. Také tím zvýšíme bezpečnost, protože požadovaný port je otevřen jen v případě potřeby.\n\nNevýhodou port triggeringu je, že umožňuje používání určité služby ve stejný čas jen jednomu počítači. Dále je port triggering nevhodný pro servery za NAT protože je potřeba nejprve vytvořit odchozí spojení; pro servery je vhodné použít port forwarding.\n\n"}
{"id": "222219", "url": "https://cs.wikipedia.org/wiki?curid=222219", "title": "Gustave Daladier", "text": "Gustave Daladier\n\nGustave Victorin Daladier (23. března 1888, Villedieu – 16. dubna 1974) byl 26.-37. nejúspěšnějším francouzským stíhacím pilotem první světové války s celkem 12 uznanými sestřely. Čtyři z jeho sestřelů byly pozorovací balóny.\n\nZa války sloužil u jednotek F.14, N.73, N.93 a SPA.93.\n\nBěhem války získal mimo jiné tato vyznamenání: Médaille militaire, Légion d'honneur a Croix de Guerre.\n"}
{"id": "222230", "url": "https://cs.wikipedia.org/wiki?curid=222230", "title": "Alois Vicherek", "text": "Alois Vicherek\n\nAlois Vicherek (20. června 1892, Petřvald – 15. ledna 1956, Praha) byl český vojenský letec, důstojník, účastník první a druhé světové války.\n\nByl jedním z 12 dětí havířské rodiny Jana a Aloisie Vicherkových. V roce 1915 byl odveden do rakouské armády a odešel na východní frontu. 21. července 1916 se dostal do ruského zajetí a přihlásil se do Československého vojska na Rusi. Jako příslušník legií v rámci 5. pěšího pluku střeleckého T. G. Masaryka se zúčastnil bojů proti bolševikům na Sibiři . V roce 1919 se stal leteckým důstojníkem a prováděl přesun letecké školy z Omska do Nikolsk Usurijska. Po návratu do vlasti působil v leteckém útvaru v Chebu. V letech 1924 - 1927 studoval na prestižní École Supérieure d'Aeronautique (Vysoká škola letecká) v Paříži, jediné svého druhu v Evropě, na které získal titul inženýra letectví a strojní mechaniky.\n\nJako sportovní letec získal v roce 1925 pět československých rekordů. V říjnu 1925 konal president ČSR, T. G. Masaryk oficiální návštěvu ve Francii. Tento let pilotoval škpt. Alois Vicherek a v Paříži byl francouzským presidentem G. Doumerquem dekorován vyznamenáním \"Chevalier de la Légion d'honneur“ (rytíř Řádu čestné legie).\n\nVe dnech 6.-7. června 1928 ustanovil světový rekord na uzavřené trati, kdy uletěl 2 500 km za 19:53 hod na letadle Avia BH-11b s motorem Walter 60HP. Na stejném letadle vystartoval 5. října 1928, aby se pokusil překonat světový rekord na přímé trati. Trasa vedla přes Polsko a pobaltské státy do Sovětského svazu a cílem mělo být město Omsk. Let skončil havárií ve sněhové bouři nedaleko města Bědnodemjanovsk (Spassk), při které byl Vicherek zraněn. Přesto byl let s délkou 2011 km uznán jako platný světový rekord.\n\nV roce 1933 přešel na Ministerstvo národní obrany ČSR a v r. 1937 byl povýšen na brigádního generála.\n\nPo polské okupaci Těšínska v roce 1938 se zapojil do Slezského odboje a podílel se na odchodu českých vojenských letců do zahraničí přes Těšínsko do Polska a pak přes Slovensko,  Maďarsko, Jugoslávii  a Itálii do Francie a Anglie. Hrozilo mu bezprostřední zatčení Gestapem, a proto 15. ledna 1940 odešel do zahraničí. Stal se velitelem československého letectva ve Francii a poté ve Spojeném království. Začal používat krycí jméno Josef Slezák. V Anglii ho ve velení letectva nahradil gen. K. Janoušek. A. Vicherek žádal, aby byl jako prostý dobrovolník – pilot zařazen do bombardovací perutě, ale nebylo mu vyhověno. V roce 1941 onemocněl těžkou trombózou, ale po třech měsících nemoc překonal.\n\nV ČSR zůstala jeho žena Božena Vicherková, která byla v sedmém měsíci těhotenství, a dvouletá dcera. Po odchodu svého manžela pokračovala v ilegální činnosti, mimo jiné byla činná v odbojové skupině pplk. J. Mašína a kpt. V. Morávka. Dne 3. 7. 1942 byla zatčena a již 24. 10. 1942 zastřelena v koncentračním táboře Mauthausen. Děti se podařilo příbuzným zachránit.\n\nV roce 1943 byl A. Vicherek pověřen výkonem funkce předsedy Československého Červeného Kříže. Od poloviny března 1945 velel československé letecké jednotce v Sovětském svazu.\n\nPo ukončení druhé světové války byl na doporučení presidenta E. Beneše jmenován velitelem letectva a povýšen na divisního a poté na sborového generála. Za účast v I. i II. světové válce a v odboji obdržel mnohá vyznamenání. Po upevnění moci komunistů po únoru 1948 se stal faktickým velitelem letectva plk. J. Hanuš, člen KSČ. Vicherek nebyl politicky angažován, avšak v lednu 1949 údajně podepsal dopis, na základě kterého byli západní letci perzekuováni. V této době očekával narození svého dalšího potomka s druhou manželkou Marií.\n\nV roce 1950 byl však komunisty označen jako režimu nepřizpůsobivý a byl penzionován a  perzekuován. Měl problém sehnat zaměstnání a z existenčních důvodů byl nucen nastoupit jako laborant do pražského podniku Regula Nusle (původně 1918-50 ETA Nusle, 1950-64 Regula Nusle, potom ZPA Nusle v dnešní Bartoškově ulici, do roku 1948 ulice Dr. Engla v Praze XIV- Nuslích). Zemřel v Praze 15. ledna 1956 a byl pohřben bez vojenských poct.\n\nNa poctu generálovi Vicherkovi nechalo město Petřvald pojmenovat náměstí u radnice – náměstí Gen. Vicherka a zhotovit pomník.\n\n\n"}
{"id": "222237", "url": "https://cs.wikipedia.org/wiki?curid=222237", "title": "Arava", "text": "Arava\n\nArava (: , pl. aravot – ) je vrbová větev z potoční vrby, která se používá při rituálech během svátku Sukot. Jedná se o jeden z tzv. čtyř druhů. V biblické hebrejštině se větévky vrby označují jako (\"arvej-nachal\").\n\nArava se také používá při rituálu během Hošana raba, poslední den svátku Sukot, kdy se s pěti větévkami bije o zem.\n\nVrba roste většinou podél řeky, ačkoliv v Izraeli roste divoce na dvorcích mnoha lidí. Větve jsou dlouhé a jsou lemovány dlouhými, rovnými listy. Jelikož tento strom potřebuje k růstu hodně vody, utržené větývky uschnou během dvou nebo tří dnů. Aby vydržely čerstvé co nejdéle, pro splnění micvy čtyř druhů, bývají uloženy v lednici zabalené ve vlhkém ručníku.\n\nKaždý ze sedmi dnů (mimo Šabatu), se svážou dvě vrbové větévky se sváží spolu se snítkou myrty (hadas) a palmovými větévkami (lulav) a poté se spolu s etrogem provede předepsané požehnání, kdy je tento svazek držen v pravé ruce a při Halelu se tímto svazkem mává k východu, jihu, západu a severu a potom nahoru a dolů, aby se symbolicky vyjádřilo vesmírné panství Boha.\n"}
{"id": "222239", "url": "https://cs.wikipedia.org/wiki?curid=222239", "title": "Nandej černohlavý", "text": "Nandej černohlavý\n\nNandej černohlavý (\"Nandayus nenday\", Vieillot, 1823) je druh papouška původem z jihovýchodní Bolívie, Brazílie, severní Argentiny, Paraguay. Velké kolonie těchto papoušků žijí v jižní a východní části Spojených států amerických.\n\nPřípustný název tohoto druhu papouška je i Aratinga nandej.\n\nHlava černá. Krk světlezelený, místy prosvítá žlutá barva. Hruď světlezelená, přechází do tyrkysové. Bříško žlutozelené. Křídla a ocas od světlezelené, přes tmavozelenou až po kovově modrou. Zbarvení na nohách je oranžové. Zobák černý, drápy tmavé. Duhovka může být bělavá až černá. Jsou-li ptáci drženi venku na přímém slunci, jsou jejich duhovky černé. Nandej černohlavý byl pojmenován podle své černé hlavy. Je jedním z nejznámějších a nejvýraznějších papoušků Jižní Ameriky.\n\nHmotnost dospělého jedince je mezi 130 až 150 g. Jeho délka dosahuje 28 až 30 cm.\n\nDivocí jedinci jsou velmi přátelští a mírumilovní. Žijí ve větších koloniích a málokdy se vzájemně napadají. Toto je hlavní důvod, proč si během několika týdnů zvykají na život v zajetí.\n\nVe volné přírodě jsou to ořechy (vlašský, lískový, burský), semena ovoce a zelenina. V zajetí se používá již připravená směs nejrůznějších semen. Tato směs je obohacena o nezbytné vitamíny a minerály.\n\nTak jako mnoho představitelů třídy Aratinga, tak i nandej černohlavý je značně hlučný. Vydává ječivé výkřiky, které mohou některé lidi rozčilovat.\n\n"}
{"id": "222242", "url": "https://cs.wikipedia.org/wiki?curid=222242", "title": "SUV", "text": "SUV\n\nSUV (zkratka anglického , česky \"sportovně užitkové vozidlo\") je kategorie automobilů, která kombinuje výhody terénních vozidel, tedy schopnost pohybu i mimo silnice, robustnost či větší vnitřní a zavazadlový prostor, s pozitivními vlastnostmi silničních osobních vozidel (komfort, ovladatelnost na silnici). Oproti běžným automobilům mají však i některé nevýhody. V českém prostředí bývají vozidla kategorie SUV s těmi terénními často mylně zaměňována. U SUV zcela nepřevládá ani ryze terénní ani ryze sportovní či užitná složka jejich použití – jsou navrženy tak, aby se mohly pohodlně pohybovat jak v městském prostředí, tak mimo pozemní komunikace.\n\nPředchůdcem dnešních vozů SUV byl Land Rover Series 1. Za první SUV na světě je považován Chevrolet Suburban.\n\nK popularizaci těchto aut došlo po roce 2010. V roce 2009 tvořila SUV 9 % evropského trhu, přičemž v roce 2018 to bylo 36 %.\n\n\n"}
{"id": "222243", "url": "https://cs.wikipedia.org/wiki?curid=222243", "title": "Odkaz", "text": "Odkaz\n\nSlovo odkaz označuje více významů:\n\n"}
{"id": "222245", "url": "https://cs.wikipedia.org/wiki?curid=222245", "title": "Hadas", "text": "Hadas\n\nHadas (: , pl. hadasim - ) je snítka myrty, používaná během rituálů svátku Sukot. Řadí se do tzv. čtyř druhů společně s etrogem (citrus), aravou (vrbové větévky) a lulavem (palmové ratolesti). Snítky myrty se svážou spolu s palmovými ratolestmi a vrbovými větévkami a poté se společně s etrogem provede předepsané požehnání, kdy je tento svazek držen v pravé ruce a při Halelu se tímto svazkem mává k východu, jihu, západu a severu a potom nahoru a dolů, aby se symbolicky vyjádřilo vesmírné panství Boha. \n"}
{"id": "222249", "url": "https://cs.wikipedia.org/wiki?curid=222249", "title": "John Legend", "text": "John Legend\n\nJohn Roger Stephens (*28. prosince 1978 Springfield, Ohio), spíše známý jako John Legend, je americký zpěvák, textař a herec, který obdržel devět cen Grammy. Jeho debutové album \"Get Lifted\", které vyšlo v roce 2004 se stalo platinovým. Svých prvních pět alb vydal pod společností GOOD Music, kterou založil rapper a hudební producent Kanye West, se kterým často spolupracoval.\n\nNarodil se roku 1978 ve městě Springfield, stát Ohio do rodiny nižší společenské vrstvy. Během dětství byl svou matkou vyučován doma. Od čtyř let bral lekce hraní na piano a od sedmi let zpíval v kostelním pěveckém sboru. V roce 1988 se jeho rodiče rozvedli, z čeho se jeho matka zhroutila. V dvanácti nastoupil na springfieldskou North High School, kterou o čtyři roky později úspěšně zakončil. Poté nastoupil na University of Pennsylvania, kde studoval angličtinu a afro-americkou literaturu. Během univerzitních studií byl členem spolku \"Sphinx Senior Society\". Vystudoval v roce 1999. Později pracoval v managementu firmy Boston Consulting Group.\n\nNa univerzitě vedl jazz-popovou a cappella skupinu nazvanou \"Counterparts\". Se skupinou získali věhlas a dobré kritiky po přezpívání písně \"One of Us\" od Joan Osborne, kterou vydali na svém univerzitním albě \"Housekeeping\". Ve stejné době byl představen zpěvačce Lauryn Hill, která ho nechala hrát na piano ve své skladbě \"Everything is Everything\" z alba \"The Miseducation of Lauryn Hill\" (1998).\n\nPo vystudování univerzity pokračoval ve své hudbě. Vystupoval ve Philadelphii, New Yorku a Bostonu. Během své rané kariéry nahrál dvě nezávislá alba. První bylo pouhé demo, avšak druhé \"Live at Jimmy's Uptown\" (2001) začal prodávat na svých vystoupeních a posílat do nahrávacích společností. Roku 2001 byl představen Kanye Westovi, který ho poté často najímal na zpívání refrénů či jen jako vokál. Roku 2003 spolupracoval jako \"uncredited\" zpěvák na písních \"You Don't Know My Name\" od Alicia Keys, \"Encore\" a \"Lucifer\" od rappera Jay-Z či \"This Way\" od skupiny Dilated People.\n\nV roce 2004 získal nahrávací smlouvu u právě vzniklého labelu Kanyeho Westa GOOD Music, kde začal používat umělecké jméno \"John Legend\". V únoru 2004 spolupracoval zatím stále jako \"uncredited\" zpěvák na písni \"Never Let Me Down\" z Westova debutu \"The College Dropout\".\n\nV prosinci poté vydal své debutové album \"Get Lifted\", na kterém pracoval od roku 2001. Album se umístilo na čtvrté příčce žebříčku Billboard 200 s 116 000 prodanými kusy v první týden prodeje v USA. Celkem se v USA prodalo dva miliony kusů alba, avšak získalo \"jen\" certifikaci platinová deska. Celosvětově se alba prodalo přes tři miliony kusů. V hitparádách zabodovaly singly \"Used to Love U\" a především \"Ordinary People\". Na albu hostovali rappeři Kanye West a Snoop Dogg. Za toto album získal dvě ceny Grammy.\n\nOd roku 2005 byl již přizváván k plným autorským spolupracím. Hostoval například v písních \"Faithful\" a \"They Say\" od rappera Common, \"Like That\" od skupiny The Black Eyed Peas, a také si zazpíval duet s legendárním zpěvákem Rayem Charlesem na písni \"Touch\".\n\nV říjnu 2006 bylo vydáno jeho druhé studiové album nazvané \"Once Again\". Umístilo se na třetí příčce žebříčku Billboard 200. Alba se v USA prodalo okolo 1,2 milionu kusů, celosvětově poté 2,5 milionu. Jediným úspěšnějším singlem byla píseň \"Save Room\", která se umístila na 61. příčce žebříčku Billboard Hot 100. Na albu hostovala zpěvačka Mary J. Blige.\n\nTaké hostoval na písních \"Do U Wanna Ride\" rappera Jay-Z, \"King & Queen\" zpěvačky Mary J. Blige a dalších.\n\nJeho třetí studiové album \"Evolver\" bylo vydáno v říjnu 2008. Debutovalo na čtvrté příčce žebříčku Billboard 200 se 132 000 prodanými kusy v první týden prodeje v USA. Celkem se v USA prodalo okolo 630 000 kusů, čím album získalo certifikaci zlatá deska. Úspěšným singlem alba se stala píseň \"Green Light\" (ft. Andre 3000). Na albu hostovali rappeři Andre 3000, Kanye West a zpěvačky Brandy a Estelle.\n\nV těchto letech hostoval na písních \"Slide Show\" rappera T.I., \"Magnificent\" rappera Rick Ross nebo \"Decisions\" rappera Busta Rhymes\n\nRoku 2010 vydal se skupinou muzikantů The Roots album \"Wake Up!\". To debutovalo na osmé příčce s 63 000 prodanými kusy v první týden prodeje v USA. Celkem se v USA alba prodalo okolo 200 000 kusů. Album bylo oceněno třemi cenami Grammy.\n\nRoku 2010 hostoval na písních \"Blame Game\" a \"All of the Lights\" Kanye Westa z jeho alba \"My Beautiful Dark Twisted Fantasy\".\n\nV roce 2011 vystupuje na world tour se skupinou Sade. Také nahrává své čtvrté studiové album.\n\nV srpnu 2013 vydal své čtvrté studiové album s názvem \"Love in the Future\". Z alba pochází singl \"All of Me\", který se umístil na 1. příčce v Billboard Hot 100 a stal se 4x platinovým. V první týden prodeje se v USA prodalo 68 000 kusů alba, které tím debutovalo na 4. příčce v Billboard 200. O druhý týden se prodalo dalších 30 000 kusů. Celkem se v USA prodalo 636 000 kusů alba, a tím získalo certifikaci zlatá deska.\n\nV roce 2015 obdržel ocenění Zlatý glóbus a Oscar za píseň \"Glory\" (ft. Common), kterou nahrál pro soundtrack k filmu \"Selma\".\n\nV říjnu 2016 vydal singl \"Love Me Now\", který se umístil na 23. příčce žebříčku Billboard Hot 100 a získal US certifikaci zlatý singl. V listopadu se pokusil navázat na úspěch předchozího singlu, novou písní s názvem \"Penthouse Floor\" (ft. Chance the Rapper). Ta ovšem v hitparádách nezabodovala. V prosinci bylo vydáno jeho páté studiové album s názvem \"Darkness and Light\". Album debutovalo 14. příčce žebříčku Billboard 200 s 38 000 prodanými kusy (po započítání streamů). Vydáním alba dovršil svou smlouvu u hudebního labelu GOOD Music. V roce 2017 byl z alba vydán třetí a poslední singl \"Surefire\", který ovšem také propadl.\n\n\n\n\n\n\n2005\n\n2006\n\n2007\n\n2009\n\n2011\n\n2015\n\n"}
{"id": "222256", "url": "https://cs.wikipedia.org/wiki?curid=222256", "title": "Zdeněk Masopust", "text": "Zdeněk Masopust\n\nZdeněk Masopust (26. února 1938 Beroun – 15. března 2012) byl český vysokoškolský pedagog, právní filosof a teoretik a též československý politik Komunistické strany Československa a KSČM, poslanec Sněmovny lidu a Sněmovny národů Federálního shromáždění po sametové revoluci.\n\nVystudoval právnickou a filosofickou fakultu Univerzity Karlovy v Praze a postgraduální studium na Yale Law School v USA (LL.M.). V roce 1973 získal vědeckou hodnost CSc. a v roce 1989 vědeckou hodnost DrSc. Až do své smrti přednášel na Právnické fakultě Západočeské univerzity v Plzni obor teorie práva a dějiny právní filosofie, byl zde také vedoucím katedry teorie práva. Od roku 1967 působil rovněž na Ústavu státu a práva Akademie věd, roku 1985 také jako vedoucí redaktor časopisu \"Právník\". Věnoval se též překladatelské činnosti (např. R. Dworkin: Když se práva berou vážně, A. Heywood: Politologie, A. Heywood: Politické ideologie, T. Hobbes: Leviathan, R.H. Bork: Amerika v pokušení – právo vystavené svodům politiky).\n\nProfesně je k roku 1990 uváděn jako vědecký pracovník ČSAV, bytem Praha.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 18 - Beroun, Středočeský kraj) jako poslanec za KSČ reprezentující novou garnituru nezatíženou výraznější normalizační politickou aktivitou. Mandát obhájil ve volbách roku 1990, nyní již za federalizovanou KSČM. Ve volbách roku 1992. přešel do Sněmovny národů, kde zasedal až do zániku Československa v prosinci 1992.\n\nRostislav Senjuk, poslanecký kolega Zdeňka Masopusta z federálního parlamentu, ocenil zesnulého v nekrologu jako bývalého ideologického oponenta, ale kultivovaného a lidského odborníka.\n\n"}
{"id": "222260", "url": "https://cs.wikipedia.org/wiki?curid=222260", "title": "Hotel Otava (Písek)", "text": "Hotel Otava (Písek)\n\nHotel Otava je jedna z píseckých památek konce 19. století a jeden z nejznámějších hotelů ve městě.\n\nBudova hotelu pochází z 19. století. Jedná se o třípatrovou stavbu, nápadnou hlavně díky jedenácti vyobrazením od Mikoláše Alše s tematikou života v tehdejší době v Jižních Čechách. Na jižním průčelí je umístěno pět sgrafit (zleva doprava: \"\"Rýžování zlata na Otavě\", \"Táborský hejtman Matěj Louda z Chlumčan na kamenném mostě\", \"Rytířský turnaj\", \"Dobytí města ve třicetileté válce\", \"Alegorie lovu\"\"), na východním pak dalších šest (\"\"Apoteóza městského znaku\", \"Bitva u Čížové\", \"Městská slavnost\", \"Venkované z Písecka\", \"Písečtí studenti na Zvíkově\", \"Vory na Otavě\"\"). Budova hotelu byla postavena roku 1899 na místě tehdejší \"Budějovické brány\" místním lékárníkem; hotel byl pojmenován podle něj – Dvořáček. Na počátku 20. století tu vznikla houslová škola prof. Otakara Ševčíka. Na konci 40. let se zde nacházel i internát zdejší střední průmyslové školy. Na konci téhož století pak prošel hotel celkovou rekonstrukcí.\n"}
{"id": "222262", "url": "https://cs.wikipedia.org/wiki?curid=222262", "title": "Prufrockova přípravka", "text": "Prufrockova přípravka\n\nPrufrockova přípravka, oficiálním názvem Prufrockova přípravná akademie, je vzdělávací instituce, kterou v 5. díle knižní série \"Řada nešťastných příhod\" nazvaném Strohá akademie navštěvovali sourozenci Violet, Klaus a Sunny Baudelairovi.\n\nPřípravka je vlastně internátní škola, kde však, jak už jsme u Snicketových knih zvyklí, panují prazvláštní poměry. \nŠkole vládne zástupce ředitele Nero(o řediteli školy nikde zmínka není), člověk nevalného charakteru, hulvát a egocentrista (viz Učitelský sbor). \n\nSourozenci Baudelairovi, kteří sem byli přivezeni panem Poem, protože všichni jejich předchozí opatrovníci buď zemřeli, anebo se jich zřekli, se tu však setkají se svými osudovými přáteli Duncanem a Isadorou Quagmireovými.\nSetkají se s nimi hned při prvním obědě v jídelně Prufrokovy přípravné akademie, když se je Duncan snaží ochránit před hrubostí Carmelity Spatsové, další, tentokrát záporné, postavy, jež prochází několika knihami série. Mezi Violet a Duncanem se rozvine velmi těsné přátelství. (V desáté knize nazvané \"Ledová stěna\" se pak Baudelairovi setkají s jejich bratrem Quigleym, který údajně uhořel při požáru domu, v němž Quagmireovi bydleli, a spřátelí se s ním.) \n\n\n"}
{"id": "222264", "url": "https://cs.wikipedia.org/wiki?curid=222264", "title": "František Kobliha", "text": "František Kobliha\n\nFrantišek Kobliha (17. listopadu 1877 Praha-Bubny — 12. prosince 1962 Praha) byl český malíř, grafik a uměnovědec, představitel druhé generace českého symbolismu.\n\nVystudoval UMPRUM a AVU 1901–1905 u Františka Ženíška, ale jako grafik je označován za autodidakta. Od roku 1901 se jeho práce objevovaly v časopise Zlatá Praha, do povědomí vstoupil brněnskou výstavou (1910) se skupinou Sursum stal se jeho prvním předsedou. Od roku 1923 byl i členem skupiny Sdružení českých umělců grafiků Hollar, které od roku 1934 i předsedal. Vytvářel knižní a užitou grafiku.\n\nOkouzlení nocí, inspirace dílem Karla Hlaváčka, Odilona Redona, anglických prerafaelitů jej podnítilo k práci s nejjemněším dřevorytem. Měl nejraději poetické a literární náměty a svým dílem pozdního symbolismu došel až na práh artificialismu a surrealismu.\nSám o svém přístupu ke grafice napsal: \"\"Celá moje práce jest tendenční s úmyslem popisovat. Je v ní mnoho literatury, životních zážitků, intimit, traktátů, hněvu i lásky. Bůh suď, co je to za slepenec; stavět by z něho nešlo!\"\"\n\nA oproti svým kolegům ze skupiny SURSUM se vymezil takto: \"\"Nechtěl jsem evokovati pohádkovitost, selanku, rajské féérie a romantický optimismus slunečné chvíle dávnověku. Zůstal jsem u života syrového, útočného, nebezpečného, ale plného a odměňujícího.\"\"\n\nKritický zájem o umění (eseje, referáty, kritiky) uplatnil po roce 1911 ve spolupráci s Moderní revue.\n\nDne 31. srpna 1904 se František Kobliha oženil s o devět let starší sestřenicí Rosalií Plzákovou. Klidné a harmonické manželství trvalo přes 40 let, do smrti manželky Rosalie. Dcera Jana se narodila roku 1904.\n\n\nVytvořil i mnoho exlibris, celkem ve šesti souborech (litografických, dřevorytových a leptaných).\n\n"}
{"id": "222267", "url": "https://cs.wikipedia.org/wiki?curid=222267", "title": "František Tichý", "text": "František Tichý\n\nFrantišek Tichý (25. března 1896 Praha–Smíchov – 7. října 1961 Praha) byl český malíř, ilustrátor, grafik a jevištní výtvarník. Patřil k významným osobnostem české výtvarné avantgardy 20. století. V jeho díle má důležité místo malba a grafika s cirkusovou tématikou, která v sobě nesla hlubší podtext spojený s autorovými úvahami o podstatě umělecké tvorby, smyslu života, osudu člověka a jeho existenci. \n\nFrantišek Tichý se narodil v nemajetné rodině bednáře a obchodního příručího Aloise Tichého a Alžběty, roz. Kratochvílové. Měl staršího bratra Václava a nevidomou sestru Antonii. Chodil do německé školy na Smíchově, kde ho učil kreslení Johann Bauch, strýc malíře Jana Baucha. Hlavní slovo v rodině měla matka, která si jako posluhovačka přivydělávala praním prádla a roznášením novin. Všimla si Františkovy záliby v kreslení a zavedla ho do učení v litografické firmě Koppe a Belmann na Smíchově. Kromě toho navštěvoval večerní kursy kreslení, kde se seznámil se svým doživotním přítelem Janem Bendou. Výuční list získal v roce 1914. Během války se živil jako poslíček a vystřídal několik dalších zaměstnání. Jeho bratr Václav přišel při bojích na frontě o obě nohy.\n\nV letech 1917 až 1923 studoval na pražské Akademii výtvarných umění v ateliéru Jakuba Obrovského a později u Franze Thieleho a Karla Krattnera. Z této doby se datuje jeho dlouholeté přátelství s Josefem Sudkem. V roce 1919 si najal první samostatný ateliér a osamostatnil se. Přivydělával si restaurováním uměleckých děl a v roce 1920 začal spolupracovat jako výtvarník se Švandovým divadlem. Měl rád prostředí českých hospod, kde se setkával s prostými lidmi a občas si vydělával zpěvem a recitací v kabaretech. Dalším zdrojem jeho příjmů byla od roku 1922 spolupráce se satirickým časopisem \"Kopřivy\", kam přispíval kresbami karikatur z prostředí cirkusu a býčích zápasů.\n\nNa jaře roku 1923 odešel Tichý z Akademie ještě před řádným ukončením studia. Učil se raději sám podle svých vzorů jako byli Honoré Daumier, Jan Preisler, Bohumil Kubišta nebo Emil Filla. V dalších letech se živil jako knižní grafik, ilustrátor, výtvarný redaktor v Melantrichu a navrhoval také plakáty a reklamní tabule. Začal se více věnovat i volné tvorbě: maloval portréty, zátiší a stále častěji volil náměty ze světa cirkusu a hudby. V březnu 1928 byly jeho práce poprvé vystaveny samostatně ve výkladních skříních prodejny Krásná jizba. V letech 1928–1930 působil také jako výtvarný redaktor s časopisech \"Eva\" a \"Trn\". \n\nV březnu 1930 odcestoval se svou přítelkyní Marií Hráskou do Francie s cílem pokračovat do Jižní Ameriky, kde mu jeho známý nabídl místo v litografické dílně v Sao Paolu. Při čekání na odjezd, které se protahovalo kvůli politickým nepokojům v Brazílii, strávili několik měsíců v jižní Francii. Tichý zde navrhoval kostýmy pro Pinderův cirkus, podnikal výlety po Provenci a seznámil se s místními býčími zápisy. Rozhodl se, že zůstane ve Francii a bude se věnovat malování. Koncem listopadu se přestěhovali do Paříže a Tichý se první rok živil tapetováním a malováním bytů. V roce 1932 se oženil s Marií Hráskou a narodil se jim syn František. Pilně se věnoval vlastní malířské tvorbě a s podporou svých přátel, především Josefa Sudka, prezentoval své obrazy v Praze. Začátkem roku 1934 byla v Krásné jizbě v Praze uspořádána Tichého první samostatná výstava, která obsahovala 55 obrazů a kreseb z let 1931–1933. Pařížské období bývá považováno za vrchol Tichého malířské tvorby. Vedle technické stránky, v níž se projevil z počátku vliv George Seurata, se proměnila obsahová a tematická podoba jeho díla. Rozšířily se hlavní námětové okruhy a posílil se důraz na symbolický význam obrazu. Příkladem jsou oleje \"Kouzelník s kartami\" (1932), \"Hadí muž\" (1931), \"Artista s talíři\" (1931), \"Hráči kulečníku\" (1932), \"Břichomluvec\" (1934), \"Zátiší s červenou rybou\" (1933), \"Bílí černoši\" (1933), \"Kouzelník\" (1934)..\n\nV roce 1935 se s rodinou vrátil do Prahy jako známý a uznávaný malíř. Kromě cirkusových námětů vytvořil několik portrétů Josefa Sudka a objevila se i díla s erotickým nádechem jako \"Bílá černoška\" (1936) nebo \"Siesta\" (1937). Po roztržce s Uměleckou besedou byl v roce 1936 přijat do Spolku výtvarných umělců Mánes a koncem roku 1937 zde představil na samostatné výstavě 99 kreseb z minulých pěti let. V rámci expozice československého moderního umění se zúčastnil mezinárodní výstavy v Paříži a získal stříbrnou medaili. Pro nakladatelství Družstevní práce upravoval knižní publikace a vytvořil soubor devíti velikonočních pohlednic. Stále více se věnoval grafické tvorbě, v níž se objevil námět commedie dell’arte s postavami Harlekýna a Colombiny. V souvislosti s válečným ohrožením se do jeho díla promítl motiv milosrdného samaritána. \n\nV roce 1939 se Tichý přestěhoval do ateliéru v Říšské (dnes Bělohorské) ulici, který užíval až do konce života. V letech 1940 a 1941 obdržel podporu České akademie věd a umění na uměleckou činnost. Vytvořil ilustrace k Cervantesovu Donu Quijotovi a řadě dalších knih. Navrhoval plakáty a šperky. V následující letech namaloval několik portrétů a objevil se nový obraz Paganiniho a motiv Capriccia. Uspořádal čtyři výstavy kreseb, ilustrací a grafiky v Praze. Koncem války pobýval v Brně a Kroměříži.\n\nV letech 1945 až 1951 byl profesorem na Vysoké škole uměleckoprůmyslové v Praze, kde vyučoval kresbě a grafice. V roce 1946 byl zvolen členem České akademie věd a umění. V sezóně 1947–1948 spolupracoval s Národním divadlem, pro které vytvořil jevištní výpravu k Verdiho opeře Aida a Stravinského baletu Petruška. \n\nV roce 1951 byl Tichý z ideologických důvodů donucen odejít z Vysoké školy uměleckoprůmyslové, když již o dva roky dříve byla uzavřena jeho třída. Jeho malířské práce z tohoto období mají silně autobiografický charakter a odráží se v nich jeho bezvýchodné duševní rozpoložení – \"Břichomluvec\" (1948), \"Oběšený Harlekýn\" (1948) \"Paganini\" (1949) \"Milosrdný Samaritán\" (1949), \"Scapino\" (1951). V letech 1951–1953 spolupracoval s filmovým studiem na výtvarné koncepci pěti filmů, mj. \"Cirkus bude a Hudba z marsu.\"! V roce 1956 se v Praze konaly dvě jeho autorské výstavy. V polovině padesátých let z důvodu počínající nervové choroby pracoval převážně na objednávku a tvořil ilustrace k novinovým povídkám a návrhy knižních obálek. V roce 1957 vytvořil na papíře několik prací – svůj poslední autoportrét (\"Co čumíš\"), \"Chiméry Dona Quijota\", \"Štěstěna\" a \"Krasojezdkyně\". V dubnu 1958 se František Tichý nervově zhroutil a v průběhu dlouhodobé léčby onemocněl rakovinou. V roce 1960 vzniklo několik závěrečných prací a v Praze se konala poslední samostatná výstava. Obsahovala pouze portréty a nesla název \"Tváře\". Nakladatelství československých výtvarných umělců vydalo Tichého monografii od Františka Dvořáka. Na jaře 1961 byl František Tichý jmenován zasloužilým umělcem (spolu s Josefem Sudkem). Zemřel v nemocnici ve věku 65 let a je pochován v Praze na Břevnovském hřbitově.\n\nVelká posmrtná výstava životního díla Františka Tichého se konala v Praze v Mánesu a v Nové síni v roce 1962. Od té doby bylo uspořádáno téměř 80 výstav, většinou komorního charakteru. Galerie hlavního města Prahy uspořádala soubornou výstavu v Domě U Kamenného zvonu na přelomu let 2002–2003 a současně byla vydána monografie Františka Tichého od Tomáše Wintera.\n\nFrantišek Tichý byl výraznou uměleckou individualitou – solitér, který stál mimo všechny umělecké skupiny a proudy. Jeho přínos je v poetickém, velmi lidském a osobitě pojatém díle vytříbené techniky. Jeho hlavním charakteristickým znakem je cit pro ladnost pohybu figury a schopnost citlivého pojetí práce se světlem. Objekty na obrazech vytvořené pevnými liniemi, světlem a stínem doprovázel jemnými barevnými odstíny. \n\nPoužíval různé výtvarné formy (uhel, kvaš, suchá jehla, pastel, akvarel, olej). Tichého malířské dílo čítá 196 olejů , soupis grafického díla má 307 položek. Přesto, že jeho tematický i výrazový rejstřík je velice bohatý – zátiší, motivy městské krajiny, portréty, stále se vracel v nejrůznějších variantách k postavám ze světa cirkusových a varietních manéží.\n\nUž v počátcích své tvorby se Tichý inspiroval světem cirkusů a varieté, který viděl jako podobenství tragických poloh lidského života. Zároveň byl pro něho podobenstvím o podstatě umělecké tvorby, kterou chápal jako vrcholný okamžik, za jehož zdánlivou lehkostí a efektem zůstává skryta usilovná práce. Ztotožňoval vlastní umělecký výkon s výkonem artisty v cirkuse. První litografie na toto téma jsou již z počátku dvacátých let (\"Hrazdařka\", 1921). Práce z druhé poloviny dvacátých let (\"Mávající clown\"i, 1927) nesou ještě pozůstatky expresivní barevnosti. Dalšími tématy byly portréty a zátiší. Začínal kresbami pro své přátele a příbuzné, které měly blízko ke karikatuře. Hledal svůj osobitý výraz, ale v oblasti malby ještě narážel na technické obtíže. K jeho výtvarným projevům patřily dlouhé tahy štětcem a expresivní výraz (\"Portrét malíře Bendy\" 1924, \"Portrét paní Bendové\" 1925, \"Zátiší s lahví a ovocem\" 1927, \"Zátiší s dýmkou\" II 1927).\n\nRozhodující význam pro umělecký vývoj Františka Tichého měl pobyt ve Francii v letech 1930 až 1935. Získal technickou jistotu, změnil se jeho malířský rukopis a barevné cítění. Na počátku dával přednost technice kvaše a akvarelu, což vylehčilo jeho paletu a umožnilo rozpustit obrysy v sestavu barevných bodů. Vliv George Seurata ho vedl k vytváření prostoru obrazu pomocí barevných skvrn a posílení poetického dojmu (\"Clown v manéži\" 1931, \"Artista s talíři\" 1931). Postupně nalezl svou vlastní techniku spočívající v dokonalém zvládnutí kresby a metodické práci s plochou a obrysem. Pomocí technických prostředků, využitím světla a barev posílil Tichý symboliku svých obrazů a jejich psychologický rozměr (\"Hadí muž\" 1931, \"Kulečník\" 1933, \"Kouzelník s kartami – Bílý cylindr\" 1932). Život ve Francii a kontakt s tamním uměleckým světem přinesl Tichému mnoho nových inspiračních zdrojů, které rozšířily jeho námětové okruhy: býčí zápasy (\"Corridas de toros\" 1932), etnické primitivní umění (\"Bílí černoši\" 1933), městské scenérie (\"Kavárna\" 1933, \"Podzemní dráha v Paříži\" 1934, \"Pařížské střechy\" 1935). Věnoval se také malbě zátiší, mezi nimiž zvláštní místo zaujímá kvaš \"Chardinovy brýle\" (1931). Hlavním tématem zůstávaly postavy z cirkusového prostředí (hlavy klaunů, klaun Grock, kouzelníci) a objevil se motiv břichomluvce jako symbol rozpolcenosti člověka (\"Břichomluvec\" 1934). K nejznámějším a nejvýraznějším obrazům Tichého z tohoto období patří rozměrný olej \"Kouzelník\" (149x100 cm), který začal tvořit v roce 1934. Po návratu z Paříže chtěl malbu setřít a obraz rozřezat, protože nebyl s prací spokojen. Vymluvil mu to přítel Josef Sudek a obraz si vzal k sobě do bytu. V roce 1944 jej Tichému vrátil a ten na něm v následujících letech znovu pracoval. Nikdy jej však nepovažoval za dokončený, vadil mu zejména nesoulad mezi figurou a pozadím. \n\nOd přelomu let 1937–1938 se důležitou součástí jeho díla stala grafika (litografie, suchá jehla, lept) s tématy z prostředí cirkusu a commedie dell’arte (klauni, polykač mečů, Harlekýn a Colombina), ke kterým se průběžně vracel i v pozdějších letech. Objevily se motivy erotické (\"Salome\", \"Siesta\", \"Krotitelka hadů\", \"Hrazdařka\"). Své obavy a pocity z blížícího se válečného konfliktu vyjádřil v dílech s náboženskou tématikou a biblickými motivy (\"Milosrdný Samaritán\", \"Zvěstování\", \"Kristus na Hoře olivetské\", \"Ukřižování)\", které rozvíjel až do roku 1949. Od roku 1941 se v jeho tvorbě objevovala postava Paganiniho, kterou zpracoval ve více než třiceti verzích v různých technikách (kresba, grafika, olej). Imaginárním portrétem Paganiniho vyjadřoval Tichý svůj vztah k procesu umělecké tvorby, v němž virtuozita je výsledkem tvrdé práce a osobních zkušeností. Motiv Capriccio patří do uceleného cyklu, který Tichý zpracovával v letech 1944–1947.\n\nV jeho malbě došlo k formálnímu posunu, spočívajícímu ve zhutnění barevné skvrny a nové ostré funkci linie. Postavy a věci dostaly pevný obrys a plastický tvar. Kolorit obrazů byl většinou tlumený, práce se symbolikou světla a stínu zvyšovala dramatický účinek díla (\"Hadí muž\" 1945). V jeho tvorbě se promítalo psychické rozpoložení dané tísnivým dobovým ovzduším. Portréty, zátiší, ale také krajinomalba vyzařovaly pocity smutku a melancholie (\"Portrét MUDr. Josefa Jandy\" 1943, \"Scapino\" 1942, \"Portrét paní H.\" 1944, \"Zátiší s lebkou\" 1943, \"Krajina\" 1943). Význačnou prací z roku 1944 je olej \"Sedící Harlekýn\" s často používaným motivem zastíněných očí. \n\nV poválečných letech Tichého malířská tvorba sice polevila, ale vzniklo poměrně velké množství grafik a plakátů. Většina grafické produkce byla věnována knižní tvorbě a drobné grafice (frontispisy, viněty, ex libris, novoročenky a pod.). \n\nPráce z období let 1948 – 1951 mají silně autobiografický charakter. Znovu se vrátil k tématu smrti a sebeobětování. Toto pro Tichého nepříznivé období, vyvolané společenským klimatem, dokumentují dva obrazy \"Oběšený Harlekýn I\" a \"II\" z roku 1948, do nichž vložil obraz svého vlastního osudu. Z dalších prací reagujících na depresivní psychický stav, lze uvést obrazy na téma břichomluvců, smutných klaunů nebo grafiku \"Sen\" (\"Andělíčkářka\" 1949). V jeho práci jsou patrné tendence ke zjednodušení výrazových prostředků a znakovému podání. Během let 1950 až 1955 namaloval Tichý v tomto duchu několik portrétů svých přátel a známých osobností (\"Václav Chochola\" 1950, \"dr. Baroch\" 1955, \"Václav Talich\" 1955). Tichý jako portrétista dokázala dokonale vystihnout tvář i povahu svých modelů.\n\nTichého volná tvorba se uzavřela v roce 1957, kdy vytvořil na papíře několik prací – svůj poslední autoportrét (\"Co čumíš\"), \"Chiméry Dona Quijota\", \"Štěstěna\" a \"Krasojezdkyně\".\n\nFrantišek Tichý vytvořil pro divadlo více než padesát scénických výprav, často včetně kostýmních návrhů. \n\nZačínal ve Švandově divadle, kde v roce 1921 v roce 1921 připravil výpravu k Moliérově komedii Škola žen. Většího prostoru se mu dostalo po nástupu Julia Lebla do funkce uměleckého vedoucího divadla. Od r. 1924 Tichý vytvořil 22 inscenací, jejichž scénickou podobu lze odvodit pouze z kusých zpráv ( \"Celibát\" Jana Fercha, \"John Gabriel Borkman\" Henrika Ibsena a další tituly vesměs veseloherního žánru). Jeho práci charakterizovala výrazová úspornost, snaha vytvořit umělecký rámec divadelní hry malířskými prostředky bez ohledu na hloubku scénického prostoru. Návrhy malované temperami sloužily především jako předloha k výrobě dekorací, případně byly využity jako poutače pro veřejnost. Po zániku Švandova divadla se v roce 1929 podílel na přípravě představení v nově založeném Intimním divadle jako výtvarník plakátů a scénograf pro hry \"Lady Fanny a její služebnictvo\" a \"Slečna Mňau\". \n\nKe scénografii se Tichý vrátil v roce 1940, kdy se podílel na iscenaci Hlávkovy hry \"Panama\", kterou uvedlo Prozatímní divadlo v režii Jiřího Frejky. Pro snížení podhledu použil těžké draperie a systém jednoduchých kulis. Působivé bylo využití Tichého figurální malby cirkusového klauna s tanečnicí, která dotvořila scénický prostor. Do roku 1950 vytvořil František Tichý 9 návrhů na dekorace k představením na různých pražských scénách, několik jich zůstalo nerealizováno. Své nejlepší scénické práce vytvořil v krátkém rozmezí v letech 1945–1949, kdy ho získal k pohostinské spolupráci s Národním divadlem choreograf Saša Machov. Z pěti zadaných inscenací však byly realizovány jen dvě (Verdiho opera \"Aida\" ve spolupráci s O. Mrkvičkou a Stravinského balet \"Petruška\"). Velké, malířsky pojaté plochy kulisy doplněné stylizovanými přírodními motivy a ve spojení s hudbou vytvářely působivou atmosféru. Pro své výpravy vypracovával vždy celou sérii kostýmních návrhů, z nichž každý by mohl být samostatným dílem. Pro představení \"Petrušky\" navrhl i kostýmy, které evokují postavy z cirkusového světa. Otevřel nové cesty scénického výtvarnictví s hlubokou symbolikou ukrytou v samotných scénách i kostýmech. Poslední výpravou Františka Tichého byl cyklus \"Cikánských romancí\" F.Garcíi Lorcy v divadle D34.\n\nZa největší přínos Tichého scénografii lze označit schopnost umělce vložit do nefigurativního abstraktního obrazu základní myšlenku hry. Za další umělcův přínos můžeme v tomto uměleckém odvětví považovat jeho jednoduchost, nevýpravnost, minimalistické řešení scény při zachování kompozičního řádu. Jedná se o popření popisnosti, ale zároveň vytvoření iluze imaginárního světa. \n\nFrantišek Tichý ilustroval 263 knih, většinou se jednalo o ilustraci na obálce, vazbě, frontispisu, případě celostránkové ilustrace. Právě v knižní tvorbě uplatnil své vynikající kreslířské kvality. \n\nTéto činnosti se věnoval od roku 1926, kdy vytvořil obálku a tři expresivní kresby tuší pro knihu povídek Antonína Mádla \"Blahoslavené milován\"í. Od roku 1928 spolupracoval s nakladatelstvím Melantrich, pro které navrhoval knižní obálky, ilustroval díla ruských a francouzských autorů a také knihy pro děti. Významným datem pro jeho knižní tvorbu byl rok 1939, kdy vytvořil čtyři lepty pro bibliofilské vydání Lermontovova \"Démona\". Cyklus byl pokládán za jeden z vrcholů Tichého grafické práce. Během válečných let se Tichý zařadil mezi nejvyhledávanější české ilustrátory. V této době ilustroval Arbesovo \"Romaneto,\" Cervantesovy \"Příběhy Dona Quijota\", Bassův \"Cirkus Humbert\"o a \"Robinsona Crusoe\" od Daniela Defoe. Po velkém úspěchu Cirkusu Humberto mu byly svěřeny ilustrace pro další knihy s náměty cirkusu, potulných komediantů a herců: Jiří Valja \"Rodina komediantů\", Ivan Olbracht \"Bratr Žak\", Eduard Bass \"Lidé z maringotek\", Tristan Rémy \"Jan Kašpar Debureau\" nebo František Rachlík \"Komedie plná lásky\". Na obálkách převažovaly plošné kresby s dominantní postavou muže.\n\nV poválečných letech došlo v Tichého obálkové tvorbě ke změně: postavy zmizely a kresby jsou sestaveny z geometrických tvarů, jak je patrné např. na obálce knihy Emila Filly \"O výtvarném umění\" z roku 1948. Směřoval ke zjednodušení a zdůrazňoval úlohu písma, které na některých obálkách kresbu zcela vytlačilo (TGM: \"Ideály humanitní\" 1948, Josef Sudek: \"Fotografie\" 1956). V padesátých letech Tichý z existenčních důvodů nakreslil velké množství ilustrací, mezi nimiž vynikají Londonův \"Martin Eden\" (1956) nebo Kuprinův \"Souboj\" (1957). Vracel se ke svým oblíbeným autorům, jako byl např. Robert Luis Stevenson. Bibliofilské vydání knihy E. A. Poea \"Havran\" s ilustračním doprovodem Františka Tichého vyšlo až dva roky po jeho smrti. Jeho poslední nedokončenou prací byly kresby ke Gogolovým Mrtvým duším. Román s obálkovou kresbou, frontispisem a dvěma barevnými celostránkovými kresbami vydalo nakladatelství Odeon v roce 1968.\n\n\n\n"}
{"id": "222269", "url": "https://cs.wikipedia.org/wiki?curid=222269", "title": "Arnošt Hofbauer", "text": "Arnošt Hofbauer\n\nArnošt Hofbauer, \"křtěný\" Arnošt Václav Rudolf (26. dubna 1869 Praha — 11. ledna 1944 Praha) byl český malíř a grafik.\n\nStudoval Uměleckoprůmyslovou školu v Praze a AVU. Jeho učiteli byli: Vojtěch Hynais, Maxmilián Pirner a František Ženíšek. Roku 1897 odešel do Vídně, kde se živil malováním divadelních dekorací.\nByl zakládajícím členem SVU Mánes, pracoval v redakci časopisu Volné směry.\n\nVyučoval na Uměleckoprůmyslové škole v Praze.\n\nJeho manželka Klára Heyrovská byla dcerou Leopolda Heyrovského a sestrou Jaroslava a Leopolda Heyrovských.\n\nJe autorem známých secesních plakátů, například \"Hana Kvapilová – Recitace, 1898\".\n\n\n"}
{"id": "222272", "url": "https://cs.wikipedia.org/wiki?curid=222272", "title": "Miloš Jiránek", "text": "Miloš Jiránek\n\nMiloš Jiránek (19. listopadu 1875 Lužec nad Vltavou — 2. listopadu 1911 Praha) byl český malíř, výtvarný kritik, literát a překladatel. Používal i pseudonym Václav Zedník. V malířském díle byl ovlivněn impresionismem.\n\nOtec byl protestantský statkář a mlynář a matka pocházela z bohatého selského rodu Kratochvílů. Při studiích na akademickém gymnáziu v Praze bydlel v rodině Jaroslava Vrchlického, kde jeho osobnost formovala také knihovna. Zvládal skvěle cizí jazyky a mnohé knihy četl v originále. Od roku 1894 studoval na Filozofické fakultě Karlo-Ferdinandovy univerzity a od roku 1895 na pražské Akademii výtvarných umění (1895–1899), nejdříve u Maxmiliána Pirnera a po roce přešel do ateliéru Vojtěcha Hynaise.\n\nRoku 1897 vstoupil do SVU Mánes. Od roku 1899 přispíval do Volných směrů. V únoru 1900 cestoval do Mnichova, dále do Benátek a Terstu, na podzim odjel s přítelem Arnoštem Hofbauerem na Světovou výstavu do Paříže. Potkal se zde se sochařem Augustem Rodinem. Nemalou měrou se podílel na zrealizování výstav géniů tehdejšího moderního umění Augusta Rodina v roce 1902 a Edvarda Muncha v roce 1905 v Praze. Od roku 1903 zajížděl po tři roky na Slovensko, kde se pokusil o realizaci zbojnického cyklu. Pro Jiránkovu tvorbu po roce 1905 bylo důležité seznámení s Antonínou Zedníkovou, která se stala umělcovou manželkou. Jeden čas bydlel na Hradčanech v Lumbeho vile, odkud pak také maloval netradiční pohledy na blízký Pražský hrad. Mezi nejslavnější obrazy se řadí \"Sprchy v pražském Sokole\" (1901–1903) a \"Pískaři\" (1910). V roce 1910 se v Topičově salonu konala Jiránkova první samostatná výstava. Roku 1911 se mu narodila dcera Milada. Na sklonku podzimu 1910 se nervově zhroutil a zemřel na tuberkulózní zánět mozkových blan 2. listopadu 1911 v Praze v nedožitých 36 letech. Byl pochován na Olšanských hřbitovech (I. obecný hřbitov, 1. oddělení, hrob 85).\n\n\n"}
{"id": "222276", "url": "https://cs.wikipedia.org/wiki?curid=222276", "title": "Čtyři druhy", "text": "Čtyři druhy\n\nČtyři druhy ( , \"arba'at ha-minim\", nebo také \"arba'a minim\") jsou rostliny používané při obřadech židovského svátku Sukot. Jedná se o tři druhy větévek a jeden druh ovoce, které jsou společně drženy a s kterými se mává v předepsaných směrech. Mávání čtyřmi druhy je micva předepsaná Tórou.\n\nČtyři druhy jsou:\n\nMicva mávání čtyřmi druhy pochází z Tóry. V Leviticu se píše:\n\nBěhem existence Chrámu v Jeruzalému se „mávací obřad“ (\"na'anu'im\" – ) konal v Chrámu během všech sedmi dnů a všude jinde pouze během prvního dne. Po zničení Chrámu nařídil Rabi Jochanan ben Zakaj, že se bude obřad konat všude během všech sedmi dnů svátku Sukot (kromě šabatu), jako připomínka Chrámu.\nPro přípravu druhů pro micvu se nejprve palmová ratolest (lulav) sváže dohromady s myrtou (hadas) a vrbou (arava) - tento svazek se někdy označuje jako lulav - v následujícím uspořádání: jedna palmová ratolest je umístěna doprostřed, dva vrbové proutky jsou umístěny nalevo a tři větévky myrty jsou umístěny napravo (toto uspořádání je stejné pro praváky i pro leváky). Tento svazek může být svázán proužky dalších palmových listů nebo být umístěn do speciálního držáku, který je také upleten z palmových listů.\n\nVe všech případech musí být všechny druhy umístěny do svazku tak jak rostou. Pro etrog to znamená, že stopka by měly být vespod a květ navrchu. To je totiž směr, ve kterém etrog začíná růst, navzdory tomu, že v době, kdy dozrává, obvykle svou vahou visí ze stromu v opačném směru.\n\nLulav (svazek palmové ratolesti, vrby a myrty) držíme při modlitbě odděleně od etrogu. Praváci drží svazek lulavu v pravé ruce a etrog v levé ruce. Leváci mají jiné zvyky podle jejich příslušnosti. Aškenázští leváci drží svazek lulavu v levé ruce a sefardští leváci drží svazek lulavu v pravé ruce.\n\nPředtím než je proneseno požehnání se etrog obrátí vzhůru nohama, v opačném směru než roste. Důvod pro tuto skutečnost je ten, že požehnání musí předcházet vykonání micvy. Pokud by byly všechny druhy drženy ve směru ve kterém rostou, tak by byla micva naplněna předtím než by bylo proneseno požehnání.\n\nPo pronesení požehnání je etrog otočen a dotyčný/-á spojí své ruce tak, že se etrog dotkne svazku s lulavem. Čtyři druhy jsou poté spojeny a je jimi třeseno na čtyři světové strany, nahoru a dolů, čímž naznačujeme, že všude můžeme hledat Boží přítomnost. Šest směrů pohybu nám také připomíná šest dní, po které tuto micvu plníme, protože na šabat čtyři druhy nepoužíváme.\n\nDalší důvod pro mávání čtyřmi druhy všemi směry naráží na skutečnost, že všechny druhy během svého růstu potřebují velké množství vody. Datlová palma (lulav) roste v údolích s vodou, myrta (hadas) a vrba (arava) roste poblíž vodních zdrojů a etrog vyžaduje více vody než jiné ovocné stromy. Vybráním těchto konkrétních druhů a máváním jimi ve všech směrech, židé symbolicky volají pro hojných srážkách pro všechnu vegetaci na Zemi v následujícím roce.\n\nObřad mávání se může konat v synagoze nebo v soukromí suky během celého dne. Ženy i dívky mohou vykonat micvu mávání svazku lulavu a etrogu, ačkoliv podle halachy nemají povinnost. Z tohoto důvodu je také v sefardské tradici rozšířen názor, že ženy nemají nad máváním pronášet požehnání.\n\nMávání se provádí také během ranních bohoslužeb v synagoze, nejprve samostatně a poté během recitování halelu.\n\nPo halelu následuje v synagoze obřad \"hakafot\", při kterém věřící obcházejí bimu se čtyřmi druhy v ruce, zatímco recitují speciální úpěnlivé prosby zvané \"hošanot\" (podle refrénu liturgické poezie \"Hoša na\" - „Zachraň, prosím!“). Od prvního po šestý den Sukot je dokončen vždy jeden okruh. Během Hošana raba, sedmého a posledního dne Sukotu je vykonáno sedm okruhů. \n\nExistuje několik vysvětlení, proč právě tyto druhy byly vybrány pro micvu. Midraš raba popisuje symboliku s ohledem na to, zda jednotlivé druhy mají nebo nemají chuť a vůni, které korespondují s Tórou a dobrými skutky. Symbolika je následující:\n\nDruhé vysvětlení nachází čtyři druhy k částem lidského těla. Každý druh je podobný k následujícím orgánům:\n"}
{"id": "222283", "url": "https://cs.wikipedia.org/wiki?curid=222283", "title": "Jean-François Raffaëlli", "text": "Jean-François Raffaëlli\n\nJean-François Raffaëlli (20. dubna 1850 Paříž - 11. února 1924 Paříž) byl francouzský malíř, sochař a grafik, představitel uměleckého realismu. Působil také jako herec a spisovatel.\n"}
{"id": "222284", "url": "https://cs.wikipedia.org/wiki?curid=222284", "title": "Émile Bernard", "text": "Émile Bernard\n\nÉmile Bernard (28. dubna 1868 Lille – 16. dubna 1941 Paříž) byl francouzský malíř, představitel neoimpresionismu. Byl i teoretikem umění a spisovatelem.\n\nObrazy\n\nLiteratura\n\n"}
{"id": "222285", "url": "https://cs.wikipedia.org/wiki?curid=222285", "title": "Louis Anquetin", "text": "Louis Anquetin\n\nLouis Anquetin (26. ledna 1861 Etrepagny – 19. srpna 1932 Paříž) byl francouzský malíř, představitel cloisonismu.\n"}
{"id": "222286", "url": "https://cs.wikipedia.org/wiki?curid=222286", "title": "Svatý Josef", "text": "Svatý Josef\n\nSvatý Josef byl manžel Panny Marie, která porodila Ježíše Krista jako Božího Syna (Boha Otce). Josef byl synem Jakoba (Jakuba) z kmene Judy. Jeho památku slaví celý římsko-katolický svět 19. března, oslavuje ho jako světce také církev řecko-katolická, koptská a pravoslavná.\n\nV českém prostředí se tradičně uvádí, že sv. Josef byl povoláním tesař, použité řecké slovo τέκτων (tekton, odtud je odvozeno slovo technika) má však obecnější význam, označuje „muže, který pracuje se dřevem, kameny či železem“. Podle sv. Justina Mučedníka, Kristova krajana a téměř současníka, se v Palestině prvního století rozuměl pod tímto slovem výrobce zemědělských nástrojů. Podle židovské tradice je také pravděpodobné, že vyučil tesařskému řemeslu i Ježíše samotného – vyučit syna řemeslu je v talmudu součást povinnosti vyživovat své dítě. Židovský christolog Géza Vermes poznamenává, že v talmudu se slovo „tesař“ někdy používá jako označení vzdělaného muže (židovští mudrci se zpravidla živili manuální prací).\n\nJosef byl s Pannou Marií zasnouben, ale než „se sešli“, počala z Ducha Svatého (Mt 1,18). Protože Josef byl spravedlivý a nechtěl ji vystavit hanbě, rozhodl se ji potají propustit. Ve snu se mu však zjevil anděl Páně a řekl, že se nemá bát Marii k sobě přijmout, protože to, co v ní bylo počato, bylo z Ducha Svatého, a že se jí narodí syn, kterému má dát jméno Ježíš.\n\nOproti rozšířené představě nebyl jediný syn, v Markově evangeliu jsou uváděni jeho bratři Jakub, Josef, Juda a Šimon a nejmenované sestry.\n\nTo se taky pak stalo. Mezitím ale podle nařízení císaře Augusta (LK 2,1) probíhalo v Izraeli sčítání lidu a protože Josef byl z Davidova rodu, musel se jít s těhotnou Marií nechat zapsat do Judska, do Betléma a shodou okolností se stalo, že se Ježíš narodil tam. Po narození se mu přišli klanět mudrci od východu – tři králové – a když odešli, zjevil se Josefovi zase anděl, který mu řekl, že má vzít dítě a matku a prchnout do Egypta, protože Herodes bude v Betlémě hledat dítě a bude ho chtít zahubit. Poté tedy prchli do Egypta, kde byli až do Herodovy smrti.\n\nKdyž Herodes zemřel, Josefovi to zase oznámil anděl Páně, s tím, že se má vrátit zpátky do Izraelské země (Mt 2,21).\nProtože ale v Judsku kraloval Archealos, Herodův syn, šel Josef raději (na pokyn, který dostal ve snu) do Galileje, do Nazareta.\n\nSv. Josef bývá vyobrazen v truhlářské dílně s pracovními nástroji. Ke spícímu Josefovi přilétá anděl se zprávou o Ježíšově narození. Typ vyobrazerní \"Sacra familia\" jej ukazuje s Pannou Marií a novorozeným Ježíšem. Pokud oba vedou Ježíše batole za ruku, nazývá se obraz \"Dětství Kristovo\". Josef s poutnickou holí a oslem je vyobrazen na cestě do Egypta. Jako reprezentační figura stojí s bílou lilií a dítětem Ježíšem v náručí. Ve scéně Kristova narození může jen sedět spící nebo pomáhá v péči o Ježíška - drží lžíci nebo míchá kaši v kotlíku. Ve skupině světců bývá zobrazen jako člen Svaté rodiny. V legendě vrcholí jeho životní osudy smrtí na lůžku, kde jej oplakávají Panna Marie a Ježíš..\n\nÚcta ke sv. Josefovi je poměrně pozdního data. Za svatého byl prohlašován před rokem 1000 nejdříve jen v koptské církvi, Od 15. století byla přiznána jeho ochrana rodiny a záchrana před pronásledováním. Roku 1074 mu byla zasvěcena oratoř katedrály v Parmě a brzy následovaly další kostely a oltáře (Bologna, Avignon, Řím).\n\nSvatý Josef je patronem \"šťastné hodinky smrti\" tj. chrámových pohřebních bratrstev, dále profesí tesařů, truhlářů či stolařů, řezbářů, bečvářů a kolářů. Josefova bílá lilie je atributem ochrany před onemocněním TBC - v tomto významu ji do svého znaku zvolil papež František.\n\nRoku 1654 byl svatý Josef prohlášen spolupatronem Českých zemí. Jeho zpodobení se tehdy začala šířit systematicky: Sochou na josefském morovém sloupu se stal například v Praze na Karlově náměstí před Novoměstskou radnicí. Dále bývá patronem kapucínských chrámů, poutí a trhů, například Josefská pouť bývala v Praze na Josefském náměstí před kostelem sv. Josefa, dnešním Náměstí Republiky.\n\n"}
{"id": "222287", "url": "https://cs.wikipedia.org/wiki?curid=222287", "title": "Metis (planetka)", "text": "Metis (planetka)\n\n(9) Metis je jedna z největších planetek hlavního pásu. Je tvořena křemičitany a směsi železa s niklem. Objevil ji 25. dubna 1848 Andrew Graham.\n\n\n"}
{"id": "222288", "url": "https://cs.wikipedia.org/wiki?curid=222288", "title": "Křtitelnice", "text": "Křtitelnice\n\nKřtitelnice je nádrž či nádoba se svěcenou vodou, užívaná v křesťanských chrámech ke svátosti křtu. Obsahuje svěcenou vodu, kterou je člověk pokřtěn a křtem se stává křesťanem.\nNejstarší raně křesťanský křestní prostor se nazýval baptisterium (z řec. baptisma, křest). První archeologicky doložené příklady pocházejí ze 2. století, další -častější- až od poloviny 4. do 10. století. Baptisterium bylo samostatně stojící stavbou či ciboriovým baldachýnem. Uprostřed mělo nádrž či bazének kruhového nebo osmibokého půdorysu se soustřednými stupni, napuštěný vodou o hloubce do 1 metru, symbolicky se nazývalo \"Fons vitae\", tedy \"Pramen života\" každého křesťana. Křtěnec býval dospělý člověk, vstupoval do něj ponořením celého těla (takzvaná \"imerze\"), a tím se očišťoval od hříchů , biskup ho zároveň křtil poléváním hlavy další vodou z mušle nebo konvičky. Rozměry baptisteria umožňovaly hromadný křest. Proslulá jsou italská baptisteria, která mívala tvar šesti- až osmiboké centrály s klenbou a kuželovitou střechou a stavěla se vedle katedrál až do konce středověku. Poslední z takových baptisterií stojí u dómu ve Florencii a jeho výzdoba byla dokončena až počátkem 15. století v renesančním slohu.\n\nOd vrcholného středověku, zhruba od 12. až 13. století, se křest postupně stává symbolickým aktem. Křtí se dotykem s vodou, tzv. asperzí, při které se polije či postříká hlava křtěnce svěcenou vodou z křestní konvice a stéká do křestního umyvadla. Obě nádoby se zhotovovaly buď z mědi nebo ze stříbra a nazývaly se křestní souprava.\n\nNejstarší křtitelnice byly kamenné, často polokulovitého tvaru a zahloubené do terénu, jindy na půdorysu kruhu či osmistěnu, dále ve tvaru vany, rovnoramenného kříže či mísy.\n\nOd doby románské se začaly užívat stojací, v křestní kapli nebo v chrámovém prostoru samostatně stojící, architektonicky tvarované křtitelnice kamenné. Měly tvar válce, osmihranu, šestihranu, kalicha či mísy na nožkách, zakrývaly se víkem se znamením kříže či sousoším Kristova křtu. Do kamenných křtitelnic se zpravidla vkládaly kulaté mosazné křestní mísy. Od přelomu 12. a 13. století se objevily a stále více rozšiřovaly přenosné křtitelnice kovové, zprvu odlévané z bronzu, mosazi či zvonoviny (například na Spiši). V českých zemích byly křtitelnice od doby pozdní gotiky do počátku baroka specificky tvarované, odlévaly se z cínu a měly poměrně malý kotlík na třech vysokých nožkách, často zdobených hlavami vousáčů. Přenášely se pomocí dvojice uch.\nV současné době u západní římskokatolické církve trvá křest asperzí. Pravoslavné církve, koptská církev a některé protestantské církve naopak dodnes praktikují křest ponořením (imerzí).\n\nPodstavec či nohy křtitelnice podpírají nebo nesou služební diví mužové s plnovousem. Na plášti bývá od doby gotické pás arkád nebo polí s reliéfním cyklem 12 apoštolů s Kristem nebo scény ze života Kristova a Mariina. Na víku bývá zpodoben sv. Jan Křtitel samostatně nebo při Kristově křtu.\n\n\n\n"}
{"id": "222290", "url": "https://cs.wikipedia.org/wiki?curid=222290", "title": "Cloisonismus", "text": "Cloisonismus\n\nCloisonismus byl umělecký směr konce 19. století v rámci postimpresionismu, vyznačující se používáním barevných ploch, většinou jasných a zářivých odstínů, které byly odděleny výraznými tmavými obrysy. Mezi hlavní představitele cloisonismu patří Émile Bernard a Paul Gauguin, jehož \"Žlutý Kristus\" (\"Le Christ jaune\") z roku 1889 je považován za vrcholnou ukázku cloisonistické malby.\n"}
{"id": "222291", "url": "https://cs.wikipedia.org/wiki?curid=222291", "title": "Pierre Fourier", "text": "Pierre Fourier\n\nPierre Fourier (30. listopadu 1565 - 9. prosince 1640) byl francouzský kněz, který byl roku 1897 svatořečen. Stal se jedním ze zakladatelů řádu kanovniček sv. Augustina, který vznikl v roce 1597 v Mattaincourtu ve Francii. Byl scholastickým teologem, který znal Summu Theologiae zpaměti.\n"}
{"id": "222293", "url": "https://cs.wikipedia.org/wiki?curid=222293", "title": "Kostelník", "text": "Kostelník\n\nKostelník (též \"sakristán\") je člověk, který se stará o kostel a zvláště o sakristii, roucha kněží či ministrantů, obřadní nádoby apod. Původně musel být kostelníkem duchovní nižšího svěcení. V klášterech bývá praxe, že kostelníka dělá jeden z řeholních bratří. Kostelník obvykle také kostel zpřístupňuje i mimo obřady, v kostele uklízí a provádí další činnosti správce nemovitosti.\n\n"}
{"id": "222297", "url": "https://cs.wikipedia.org/wiki?curid=222297", "title": "Vysílač kódu (Hvězdná brána)", "text": "Vysílač kódu (Hvězdná brána)\n\nVysílač kódu v originále GDO (garage door opener) je zařízení ze sci-fi světa Hvězdné brány podobající se například dálkovému ovládači. \n\nPomocí tohoto zařízení se skrz hvězdnou bránu odesílá čtrnácti místný identifikační kód. Po ověření tohoto kódu je deaktivována Iris. Zpráva o deaktivaci je zpětně oznámena do vysílače. Každý člen SG týmu a všichni významní spojenci Země vlastní toto zařízení.\n\nVládci soustavy samozřejmě velice dobře znají zabezpečení brány na Zemi. Také vědí, že k deaktivaci Iris je zapotřebí číselný kód a mnohokrát se ho snažili získat od zajatých SG týmů.\n\nPokud je GDO poškozeno, nebo ho tým ztratí, obvykle kontaktuje velitelství SGC vysílačkou. V takovém případě se většinou tým setká s personálem SGC na nějaké třetí planetě.\n\nV seriálu \"\" se vysílač kódu používá v menší verzi. \n"}
{"id": "222298", "url": "https://cs.wikipedia.org/wiki?curid=222298", "title": "Joseph de Sevin", "text": "Joseph de Sevin\n\nJoseph Marie Xavier de Sevin (10. března 1894, Toulouse – 7. listopadu 1963) byl 26.–37. nejúspěšnějším francouzským stíhacím pilotem první světové války s celkem 12 uznanými sestřely.\n\nZa války sloužil u jednotek N.12 a SPA.26.\n\nBěhem války získal mimo jiné tato vyznamenání: Légion d'honneur a Croix de Guerre.\n"}
{"id": "222303", "url": "https://cs.wikipedia.org/wiki?curid=222303", "title": "GDO", "text": "GDO\n\nGDO je zkratka s více významy:\n\n"}
{"id": "222304", "url": "https://cs.wikipedia.org/wiki?curid=222304", "title": "Fernand Guyou", "text": "Fernand Guyou\n\nFernand Eugene Guyou (7. ledna 1891, Champigny sur Marne – 1. září 1944, Maroko) byl 26.-37. nejúspěšnějším francouzským stíhacím pilotem první světové války s celkem 12 uznanými sestřely.\n\nKdyž začala první světová válka, Guyou sloužil u jezdectva. V dubnu 1915 byl přeřazen k letectvu a 17. února 1916 získal pilotní oprávnění. Do konce války nalétal 431 hodin v akcích proti nepříteli. Po válce se z něj stal dopravní pilot a po vypuknutí druhé světové války znovu vstoupil do armády.\n\nZa první světové války sloužil u jednotek N.15, N.49, N.93, N.351, N.395 a N.463.\n\nBěhem války získal mimo jiné tato vyznamenání: Médaille militaire, Légion d'honneur a Croix de Guerre.\n"}
{"id": "222305", "url": "https://cs.wikipedia.org/wiki?curid=222305", "title": "Aksel Sandemose", "text": "Aksel Sandemose\n\nAksel Sandemose, vlastním jménem Axel Nielsen (19. března 1899 Nykøbing – 6. srpna 1965 Kodaň) byl norský spisovatel. Je předním představitelem skandinávského modernismu první poloviny 20. století.\n\nRoku 1914 uprchl z Dánska, přes moře do Kanady. Uprchlictví a život na moři a v přistěhovaleckém prostředí v Kanadě patří mezi ústřední témata jeho tvorby. V roce 1930 se usadil v Norsku a změnil si jméno. Debutoval v roce 1923 dánsky psanými povídkami \"Fortællinger fra Labrador\" (\"Povídky z Labradoru\"). V průlomovém, prvním norsky psaném románu \"En sjøman går i land\" (\"Námořník jde na pevninu\", 1931) se poprvé objevuje hrdina Espen Arnakke z Jante, který páchá vraždu v Kanadě. V románu \"En flykning krysser sitt spor\" (\"Uprchlík kříží svou stopu\", 1933, česky 2008), který představuje jeden z pilířů norské literatury první poloviny 20. století, hledá pak motivy této vraždy. \"Zákon Jante\" (\"Janteloven\"), který zde popisuje, vstoupil do každodenního slovníku Norů jako synonymum tyranizujícího tlaku většinové společnosti na jedince.\n\n\n"}
{"id": "222307", "url": "https://cs.wikipedia.org/wiki?curid=222307", "title": "Filosofie Pythonu", "text": "Filosofie Pythonu\n\nProgramovací jazyk Python byl navržen s velkým důrazem na produktivitu programátorů. Hlavní principy, které při návrhu jazyka prosazuje Guido van Rossum (tvůrce Pythonu), stručně shrnul dlouholetý pythonýr Tim Peters do podoby \"Zen of Python\" – 20 aforismů, z nichž bylo zapsáno pouze 19:\n\nAnglický originál textu se vypíše, pokud v interaktivním režimu uživatel zadá příkaz codice_1. Podobným legráckám a nečekaným věcem umístěným do programů se říká velikonoční vajíčko.\n"}
{"id": "222309", "url": "https://cs.wikipedia.org/wiki?curid=222309", "title": "Age Ain't Nothing But a Number", "text": "Age Ain't Nothing But a Number\n\nAge Ain't Nothing but A Number bylo debutové album americké zpěvačky Aaliyah, které vyšlo v roce 1994 a dostalo se v žebříčku prodejnosti v USA na 18. místo a v prvním týdnu se alba prodalo přes 74,000 kusů. V USA bylo album nakonec double platinové za celkově 3 miliony prodaných kusů.\n\nCelé album napsal a produkoval R. Kelly.\n\nNázev Age Ain't Nothing but A Number \"(Věk není nic, jen číslo)\" nese album i proto, že tehdy 15letá Aaliyah se tajně provdala za 27letého R. Kellyho. Zpočátku to oba popírali, ale poté jedny noviny zveřejnily jejich oddací list, kde Aaliyah zfalšovala svůj věk na 18. Manželství bylo o několik měsíců později anulováno.\n"}
{"id": "222311", "url": "https://cs.wikipedia.org/wiki?curid=222311", "title": "Marcel Hugues", "text": "Marcel Hugues\n\nMarcel Anatole Hugues (5. ledna 1892, Belfort – 14. července 1982, Fontainebleau) byl 26.–37. nejúspěšnějším francouzským stíhacím pilotem první světové války s celkem 12 uznanými sestřely.\n\nHugues vstoupil do armády už v roce 1910 a sloužil u pěchoty. V roce 1915 byl přeřazen k letectvu a v červenci 1916 získal pilotní oprávnění. Od března 1918 velel escadrille SPA.95. Z armády odešel v roce 1933, ale po vypuknutí druhé světové války se vrátil a velel jednotce \"Groupe de Chasse II/5\".\n\nZa první světové války sloužil u jednotek MF.22, N.77, N.81 a SPA.95.\n\nBěhem války získal mimo jiné tato vyznamenání: Légion d'honneur, Croix de Guerre a britský Military Cross.\n\n"}
{"id": "222312", "url": "https://cs.wikipedia.org/wiki?curid=222312", "title": "Anselm", "text": "Anselm\n\nAnselm je mužské křestní jméno německého původu. Pochází ze staroněmeckého jména \"Anshelm\" a vykládá se jako „přilbice boží“ či „helmice boží“.\n\nPodle německého kalendáře má svátek 21. dubna, na kterýžto den připadá svátek sv. Anselma z Canterbury.\n\n\n\n\n\n\n"}
{"id": "222314", "url": "https://cs.wikipedia.org/wiki?curid=222314", "title": "Plav (časopis)", "text": "Plav (časopis)\n\nPlav – měsíčník pro světovou literaturu je český literární časopis. Vychází od května roku 2005; v prvním ročníku každý měsíc, od ročníku druhého jedenáctkrát ročně (v červenci vychází letní dvojčíslo). Vydává jej občanské sdružení Splav!. Název časopis je akronym ze slov Překladatelé – Literáti – Autoři – Vykladači a vychází ze stejnojmenného bulletinu vydávaného k překladatelským večerům zvaným Bubeníčci (od května 2005 vycházel tento bulletin pod pozměněným názvem PlavRevue, edice skončila roku 2007 prosincovým číslem). Hříčka je úpravou akronymu předešlého projektu sdružení, deníku festivalu českého jazyka, řeči a literatury Šrámkova Sobotka Splav!, jenž rozepsán znamená Sobotecký pravidelný lehce avantgardní věstník! (vychází od roku 1999) a je připomínkou stejnojmenné sbírky básníka Fráni Šrámka. \n\nČasopis přináší ukázky z nových, dosud nepublikovaných překladů, snaží se upozornit na v tuzemsku opomíjená autorská jména či přehlížené texty a též předvést, jak vypadá práce a umění překladatele beletristického textu. Ukázky jsou proto začasto publikovány dvojjazyčně. Jednotlivá čísla jsou zaměřená buď na geograficky či jazykově vymezenou oblast (např. Skandinávie, africké literatury či Skotsko), nebo na konkrétní literární téma (např. vědeckofantastická literatura).\nPo dvou letech, počínaje lednovým číslem roku 2007, redakce přetváří původní podobu, která představovala čistě tematická čísla, a vytváří také rubrikovou část časopisu. Stěžejními rubrikami se stávají jinde v českých periodikách obvykle opomíjená kritika překladu, uvedená teoreticko-kritickou statí Ondřeje Vimra \"Otevřená kritika překladu\" (Plav 2007/1), pozapomenutý žánr recenze s delší literární ukázkou a \"překládat přeložené?\", totiž zrcadlové srovnání dvou či více překladů téhož textu. Významná je též rubrika \"portrét překladatele\", kde jsou čtenáři seznamováni s pozapomenutými velikány českého překladu (např. Arnošt Procházka nebo Alois Koudelka, jinak též O. S. Vetti), anebo s autory všeobecně známými jinak než jako překladateli (např. Václav Černý, Jiřina Hauková nebo Jan Zahradníček). Servisem čtenářům je také snaha přinést ke každému tématu ucelenou, anebo vybranou bibliografii českých překladů. Těžko také pominout rozhovory s českými překladateli (např. Jan Vladislav, Jiří Stromšík) nebo světovými spisovateli (např. Michel Faber). \n\nRoku 2008 došlo k radikální grafické proměně časopisu: původní černobílý formát podle grafického návrhu Huberta Hesouna sázený v prostředí LaTeX písmem gentium redesignovalo grafické studio signatura.cz Johany Kratochvílové; prostředí sazby zůstává totožné, mění se však písma – nově je používána kombinace minionu a etelky Střešovické písmolijny typografa Františka Štorma. Obálka je od čísla 4/2008 barevná. Redakce na tvorbě ilustrací soustavněji spolupracovala se studenty pražské UMPRUM. Řadu obálkových ilustrací pořídil někdo z členů redakce, většinou odpovědný redaktor čísla. Obálkové a vnitřní ilustrace Plavu jsou vyráběny uznávanými českými a světovými výtvarníky. \n\nNa přelomu let 2016 – 2017 prodělal Plav další vizuální proměnu a od čísla 12/2016 vychází v novém designu (opět z dílny grafického studia Johany Kratochvilové). Na vnitřních ilustracích, které jsou v každém čísle tři (pět ve dvojčíslech) se pravidelně střídají Antonín Handl a Marek Rubec. Přibyla rubrika krátkých článků, věnovaných aktualitám z dění ve světových literaturách a ze světa překladatelství. Naopak téměř zmizela kritika a teorie překladu. \n\nOd roku 2008 redakce Plavu pravidelně podává nominace na stěžejní překladatelská ocenění.\n\nStátní cena za překladatelské dílo\n\nAnticena Skřipec \n\nCena Jiřího Theinera\n\nJelikož specifikem Plavu bylo od počátku složení jeho redakce – tvořili ji především studenti vysokých škol –, dočkávala se poměrně překotných změn nejen skladba její (po prvním roce existence časopisu snad žádná tiráž nevydržela tři měsíce stejná), ale i vedení časopisu: Šéfredaktoři: Jan Hon (květen 2005 až září 2006), Lukáš Novosad (říjen 2006 až červenec 2008), Anna Čmejrková (srpen 2008 až duben 2010), Lucie Koryntová (květen 2010 – duben 2010), Silvie Mitlenerová (květen 2010 – prosinec 2011), Vratislav Kadlec (leden 2012 – říjen 2014). Alexej Sevruk (listopad 2014 – září 2018), Martin Pšenička (říjen 2018 – ); Zástupci šéfredaktorů: Jan Chromý (květen 2005 až květen 2006), Veronika Tupá (Hesounová) (červen 2006 až leden 2008), Anna Čmejrková (únor 2008 až červenec 2008), Lukáš Novosad (srpen 2008 až prosinec 2008), Kateřina Veselovská (leden 2009 až duben 2009), Lucie Koryntová (květen 2009 až duben 2010), Silvie Mitlenerová (květen 2010 – duben 2010, leden 2012 – listopad 2013), Alexej Sevruk (prosinec 2013 – únor 2015), Antonín Handl (únor 2015 – ).\n\nNepatrněji, zřídka, ale přesto se proměňovalo i složení redační rady časopisu. Zaměření časopisu samozřejmě vždy určovalo i podobu jeho v podstatě dozorujícího orgánu – rada sestávala hlavně z překladatelů, v menší míře z literárních vědců. Momentálně pracuje ve složení: Libor Dvořák, Viktor Janiš, Jiří Josek, Oldřich Král, Lukáš Novosad (předseda), Jaroslav Olša, jr., Stanislav Rubáš, Josef Šlerka.\n\nNepravidelným kritikem časopisu je na stránkách A2 básník Vít Kremlička, všude jinde pak někdejší člen redakční rady časopisu Jan Vaněk jr.\n\n"}
{"id": "222316", "url": "https://cs.wikipedia.org/wiki?curid=222316", "title": "Antal", "text": "Antal\n\nAntal je mužské křestní jméno maďarského původu. Jedná se o maďarskou verzi latinského jména Antonius. Vykládá se jako „vynikající, čelný, přední“. Odpovídá českému jménu Antonín.\n\nPodle českého kalendáře má svátek 13. června.\n\n\n"}
{"id": "222318", "url": "https://cs.wikipedia.org/wiki?curid=222318", "title": "One in a Million", "text": "One in a Million\n\nOne in a Million je druhé studiové album americké R&B zpěvačky Aaliyah, které vyšlo v roce 1996. Alba se v USA prodalo přes tři miliony kusů a stalo se přelomovým v její kariéře. S albem ji pomáhali Missy Elliott a Timbaland, který produkoval převážnou část alba.\n"}
{"id": "222325", "url": "https://cs.wikipedia.org/wiki?curid=222325", "title": "Grumman J2F Duck", "text": "Grumman J2F Duck\n\nGrumman J2F Duck byl americký jednomotorový obojživelný dvouplošník užívaný ve druhé světové válce.\n\nVycházel z dvoumístného prototypu XJF-1 zalétaného 4. května 1933 s motorem Pratt & Whitney R-1535-62 Wasp o výkonu 700 H.P. (522 kW).\n\nNámořní letectvo objednalo 27 strojů s podstatně výkonnějším dvouhvězdicovým motorem Pratt & Whitney R-1830-62 Twin Wasp o témže výkonu (522 kW) pod označením JF-1. První stroje se dostaly v červenci 1934 na palubu letadlové lodi USS Lexington (CV-2).\n\nUS Coast Guard obdrželo 14 kusů s devítiválcovými hvězdicovými motory Wright R-1820-102 Cyclone pod označením JF-2, jeden stroj koupilo US Marines a osm strojů Argentina. Dne 10. prosince 1934 byl s touto variantou nad zátokou Chesapeake ustanoven nový mezinárodní rychlostní rekord 306,8 km/h pro stroje své třídy.\n\nV roce 1935 US Navy odebralo dalších pět obojživelných letounů, tentokrát s motory Wright R-1820-80 Cyclone pod typovým označením JF-3.\n\nStálý zájem o tuto kategorii letounů vedl k modernizaci základní koncepce. 25. června 1935 byl zalétán prototyp zdokonaleného XJ2F-1 s pohonnou jednotkou Wright R-1820-20 Cyclone o výkonu 750 H.P. (559 kW). US Navy objednalo 89 strojů, US Marines 30 kusů ozbrojené varianty J2F-2. Námořní letectvo USA následně odebralo 21 letounů J2F-3 s motory R-1820-36 se zvýšeným plnícím tlakem a 31 kusů J2F-4 pro vlekání vzdušných terčů s motory R-1820-30.\n\nV roce 1941 přišla velká zakázka na 144 strojů J2F-5 s motory Wright R-1820-50 o výkonu 1050 H.P. (783 kW). Z této série odebrala některé kusy pobřežní stráž (USCG), jeden armádní letectvo jako OA-12. V roce 1943 převzala licenční výrobu společnost Columbia Aircraft Corp., která vyráběla verzi J2F-6 s motory R-1820-54 o výkonu 1050 H.P. (783 kW). Jednalo se o stroj originální konstrukce, který byl vyráběn až do roku 1945.\n\n\nÚdaje dle\n\n\n\n\n"}
{"id": "222330", "url": "https://cs.wikipedia.org/wiki?curid=222330", "title": "Dachstein", "text": "Dachstein\n\nDachstein () je horský masiv v Severních vápencových Alpách. Nejvyšší vrchol, Hoher Dachstein (2995 m n. m.), je zároveň druhou nejvyšší horou Severních vápencových Alp. Je nejvyšší horou rakouské spolkové země Štýrsko \"(Steiermark)\" a Horní Rakousko \"(Oberösterreich)\", protože přes vrchol probíhá zemská hranice mezi těmito spolkovými zeměmi. Na březích Hallstatského jezera bylo objeveno jedno z nejstarších lidských sídel.\n\nPohoří Dachstein má plochu 900 km². Leží v Rakousku, na hranici Horního Rakouska, Štýrska a Salzburska. Na severu je masiv ohraničen údolím Kainisch Traun, na jihu je oddělen od Nízkých Taur dlouhým údolím řeky Enns a na západě od masivu Tennengebirge údolím Lammertal.\n\nMasiv Dachsteinu pokrývá území přibližně 20×30 km. Většinu plochy tvoří zvlněná náhorní plošina s mnoha krasovými jevy. Nejvyšší vrcholy se nachází na jejím okraji, a spadají zejména k jihu skalními stěnami, vysokými až kolem 1000 metrů, jako je například skalní stěna Torsteinu (2948), druhého nejvyššího vrcholu dachsteinského masívu. Dachstein je také místem nejsevernějšího a zároveň nejvýchodnějšího zalednění v Alpách. Nachází se zde Hallstattský ledovec, Velký Gosauský ledovec, Malý Gosauský ledovec, Schladmingerský ledovec, Edelgriesský ledovec, Schneeloch, Severní Torstein a Jižní Torstein.\n\nMasiv Dachsteinu se rozděluje na několik samostatných skupin. Mimo samotného vrcholu Dachsteinu to je na severu ležící samostatný vrchol Hoher Sarstein (1975 m n. m.). Na západě území leží skupina Gosaukamm s nejvyšším vrcholem Grosser Bischofmütze (2459 m n. m.). Východně od vrcholu Dachsteinu se nachází vyprahlá náhorní plošina zvaná Am Stein (1720 m n. m.). Poslední horskou skupinou, ležící zcela na východě území, je osamělý vrchol Grimming (2351 m n. m.).\n\nV masivu Dachstein nalezneme dvě lanovky. Jsou to Dachsteinseilbahn z Obertraunu a Dachsteinsüdwandbahn. Masivem také prochází dálková alpská cesta Via Alpina. Nachází se zde soustava ledovcových jeskyní skládající se z Dachstein-Rieseneishöhle, Dachstein-Mammuthöhle a Koppenbrüllerhöhle.\n\nVrcholu Dachsteinu poprvé dosáhl Peter Gappmayr v roce 1832, cestou přes Gossauský ledovec a západní hřeben. Nachází se zde množství různých horolezeckých i zajištěných cest. Populární jsou zajištěné cesty Dachstein Westgrat a Johann Klettersteig. Z horolezeckých výstupů jsou známé Steinerweg a Pichlweg. Do masivu Dachsteinu patří též Gosaukamm, kde patří k vyhledávaným vrcholům Grosser Bischofmütze, Däumling, Niederes Grosswandeck.\n\nV masivu Dachsteinu nalezneme chaty soukromé nebo patřící spolku Alpenverein či Naturfreunde.\n\n\n\n"}
{"id": "222332", "url": "https://cs.wikipedia.org/wiki?curid=222332", "title": "Strnad", "text": "Strnad\n\nSlovo strnad má více významů:\n\n\n\n\n\n"}
{"id": "222335", "url": "https://cs.wikipedia.org/wiki?curid=222335", "title": "Stupid sort", "text": "Stupid sort\n\nStupid sort (také Bogo sort, bozo sort, blort sort, monkey sort, random sort nebo drunk man sort) je velmi neefektivní třídicí algoritmus. Používá se jenom k výukovým účelům ke srovnání s reálnějšími algoritmy z hlediska porovnávání.\n\nTento třídicí algoritmus je z podstaty pravděpodobnostní. Pokud jsou všechny řazené prvky navzájem různé, očekávaný počet srovnání v nejhorším a průměrném případě je asymptoticky ekvivalentní \"(e - 1)n!\" a očekávaný počet prohození prvků \"(n - 1)n!\". V nejlepším případě jsou zadané prvky seřazené, v tom případě je počet srovnání roven \"n - 1\" a prohození není žádné. Přesná průměrná složitost závisí na tom, kolik je v množině různých hodnot, kolikrát se v ní vyskytují, ale v netriviálních případech se dá očekávat superexponenciální růst v \"n\" (\"n!\"). Algoritmus skončí ze stejného důvodu jako infinite monkey theorem. Existuje nenulová pravděpodobnost získání správné permutace prvků, takže při neomezeném počtu pokusů se musí vyskytnout.\n\nBozo sort je další algoritmus založený na náhodných číslech. Pokud není množina seřazená, vyberou se náhodně dva prvky a prohodí se.\n\nPodle vtipu některých informatiků by se kvantový počítač dal použít pro efektivní implementaci stupid sortu s časovou složitostí \"O(n)\". Používá kvantovou nahodilost, aby náhodně permutoval prvky. Podle interpretace mnoha světů kvantové fyziky vytvoří kvantová nahodilost nekonečný počet vesmírů, z nichž v některých bude posloupnost po prvním kroku správně seřazená, protože celkový počet různých pořadí je sice velký, nicméně konečný. Posloupnost je pak otestována, jestli je seřazená (to vyžaduje \"n - 1\" porovnání); pokud nejsou ve správném pořadí, počítač vyvolá operaci „znič vesmír“. Pouze ve vesmírech, které zůstaly, budou pozorovatelé, kteří uvidí, že randomizace fungovala na první pokus a že je posloupnost seřazená.\n\nKvantový algoritmus potřebuje \"O(n.log n)\" bitů kvantové nahodilosti.\n\nJe třeba dát pozor při výběru algoritmu pro implementaci kvantovým počítačem. Například je velmi nepravděpodobné, že výše zmíněný bozo sort uspěje po jedné iteraci a pro většinu vstupů (ty, v nichž je ve špatném pořadí víc než jeden pár prvků) po jedné iteraci uspět nemůže. Pro takovéto vstupy by pozorovatelé sledovali záhadná selhání nebo nepravděpodobné nehody, které by bránily počítači v práci, protože všechny vesmíry, v nichž operoval, jsou zničeny.\n\n"}
{"id": "222346", "url": "https://cs.wikipedia.org/wiki?curid=222346", "title": "Malý Slivník", "text": "Malý Slivník\n\nMalý Slivník je obec na Slovensku, v okrese Prešov v Prešovském kraji.\n\nV roce 2011 zde žilo 829 obyvatel.\n"}
{"id": "222348", "url": "https://cs.wikipedia.org/wiki?curid=222348", "title": "Johann Joachim Winckelmann", "text": "Johann Joachim Winckelmann\n\nNěmecký estetik Johann Joachim Winckelmann (9. prosince 1717, Stendal – 8. června 1768, Terst) byl jedním ze zakladatelů dějin umění a moderní vědecké archeologie, především klasické archeologie. Jako první rozlišil starověké umění na řecké a římské. Nebyl jen archeolog a kunsthistorik, ale také jeden z teoretiků klasicistického hnutí v umění 2. polovině 18. století.\n\nWinckelmann pocházel z prostých poměrů. Narodil se v rodině ševce ve městě Stendalu ve Staré Marce na území Saska-Anhaltska. Studoval na univerzitě v Halle a na univerzitě v Jeně. Už během studií se stal velkým obdivovatelem antické literatury a umění. Roku 1743 se stal učitelem, což ho však nenaplňovalo, proto změnil místo a roku 1748 se stal knihovníkem hraběte Bühna na jeho zámku u Drážďan. Později odjel do Říma, kde konvertoval ke katolictví a od roku 1758 působil jako bibliotekář a kustod sbírek kardinála Albaniho v Římě, odkud podnikal archeologické výpravy do různých částí Itálie.\n\nSvětovou proslulost získal svými výzkumy v Pompejích a Herculaneu, římských městech v Kampánii, zničených roku 79 výbuchem Vesuvu. Popel a láva tato města zakonzervovaly a zachovaly je jako nesmírně cenný doklad antické civilizace. Vykopávky Pompejí sice začaly být prováděny již roku 1718, ovšem bez vědeckých ambicí. Artefakty z obou měst, např. sochy a mozaiky, byly zpočátku hodnoceny jako romantické kuriozity a zdobily zahrady neapolských šlechticů.\n\nExaktní přístup k těmto unikátním nálezům prosadil právě Winckelmann, který v roce 1762 vydal první \"Dopis o herkulánských objevech\" a o dva roky později druhý \"Dopis\". V té době vychází i Winckelmannovo hlavní dílo: \"Dějiny umění starověku\", které představuje nejvýznamnější syntézu a pojednání o vývoji antické kultury v 18. století. Nedlouho před svou smrtí, v roce 1767 v práci \"Monumenti antichi inediti\" položil Winckelmann základy nové vědní disciplíny – archeologie. Své spisy psal v němčině i v latině.\n\nVe svém díle Winckelmann poprvé použil systematickou kategorizaci uměleckých děl podle stylu, která se stala základem moderní historie umění. Mnozí novodobí autoři jej také považují za zakladatele vědního oboru dějiny umění. Řecké umění pokládal za vrchol estetiky a umělecké dokonalosti. Období antiky si velmi idealizoval. Jeho názory způsobily, že umění starého Egypta a Mezopotámie byla zpočátku považována za nízká a barbarská.\n\nWinckelmann byl homosexuál. Zemřel násilnou smrtí, roku 1768 byl totiž ubodán loupežným vrahem v hotelu v Terstu, když se vracel do Říma z Vídně, kde prezentoval své výzkumy císařovně Marii Terezii. Jeho zavraždění vyvolalo mezi tehdejšími intelektuály, jako byl. např. mladý Goethe, velké zděšení.\n\n\n"}
{"id": "222349", "url": "https://cs.wikipedia.org/wiki?curid=222349", "title": "Brutovce", "text": "Brutovce\n\nBrutovce (maďarsky \"Szepesszentlőrinc\") jsou obec na Slovensku, v okrese Levoča v Prešovském kraji. V roce 2011 zde žilo 199 obyvatel. Nachází se zde \"Muzeum a dílna lidových hudebních nástrojů\".\n\nOficiální stránky obce\n"}
{"id": "222350", "url": "https://cs.wikipedia.org/wiki?curid=222350", "title": "Aitutaki", "text": "Aitutaki\n\nAitutaki, známý též jako Araura, je jeden z ostrovů v souostroví Cookovy ostrovy. Nachází se severně od Rarotongy. Žije na něm přibližně 2 000 obyvatel. Je druhým nejnavštěvovanějším ostrovem celého souostroví. Hlavní město je Arutanga, nacházející se na západní straně ostrova.\n"}
{"id": "222353", "url": "https://cs.wikipedia.org/wiki?curid=222353", "title": "Josef Hanuš", "text": "Josef Hanuš\n\nJosef Hanuš je jméno a příjmení více významných osob:\n\n"}
{"id": "222354", "url": "https://cs.wikipedia.org/wiki?curid=222354", "title": "Pohár Intertoto 2007", "text": "Pohár Intertoto 2007\n\nV roce 2007 do Intertoto Cupu nastoupilo 50 týmů. Jedenáct z nich postoupilo do 2. předkola Poháru UEFA.\n\n|-\n!style=\"background:#ff0000;\" colspan=\"5\"|Severní Evropa\n\n!style=\"background:#00ff00;\" colspan=\"5\"|Střední Evropa\n\n!style=\"background:#0000ff;\" colspan=\"5\"| Jižní Evropa \n\n|-\n!style=\"background:#ff0000;\" colspan=\"5\"|Severní Evropa\n\n!style=\"background:#00ff00;\" colspan=\"5\"|Střední Evropa\n\n!style=\"background:#0000ff;\" colspan=\"5\"| Jižní Evropa \n\n|-\n!style=\"background:#ff0000;\" colspan=\"5\"|Severní Evropa\n\n!style=\"background:#00ff00;\" colspan=\"5\"|Střední Evropa\n\n!style=\"background:#0000ff;\" colspan=\"5\"| Jižní Evropa \n\n"}
{"id": "222361", "url": "https://cs.wikipedia.org/wiki?curid=222361", "title": "Kanibalové", "text": "Kanibalové\n\nKanibalové (Cannibal Holocaust) je kontroverzní snímek natočený italským režisérem Ruggerem Deodatem v roce 1980. Scénář napsali Gianfranco Clerici a Giorgio Stegani.\nRežisér byl za tento snímek v Itálii zatčen za oplzlost. Film byl zakázán v Itálii, Velké Británii, Austrálii, Norsku, Finsku a několika dalších zemích za příliš krve, sexuální násilí a zabití šesti zvířat.\n\nČtyři mladí dokumentaristé odjíždějí do pralesů v jižní Amazonii, kde chtějí natočit dokument o setkání s místním primitivním domorodým kmenem. Po dvou měsících, kdy se výprava neozývá, je pozván slavný antropolog Harold Monroe (Robert Kerman) se dvěma průvodci na záchrannou misi. Ještě před tím, než záchranný tým vyrazí na svou cestu, probíhají rozhovory s rodinnými příslušníky a známými dokumentaristů, kteří o nich prozrazují některé skutečnosti a charakterizují jejich povahu. Od jejich zaměstnavatele se profesor Monroe dozví, že Alan Yates a jeho tým často při svém natáčení manipulují se skutečností pro zvýšení dramatičnosti svých snímků. Během postupování pralesem nakonec záchranný tým narazí na kmen primitivních domorodců a u nich také najdou pozůstatky všech filmařů, ale také materiály, které během své cesty stihli natočit. Nahrávky dovezou zpět do New Yorku, kde si je také promítnou.\n\nNa filmu jsou zachyceni účastníci výpravy, Alan Yates (Gabriel Yorke) a jeho přítelkyně Faye Daniels (Francesca Ciardi), Jack Anders (Perry Pirkanen) a Mark Tommaso (Luca Barbareschi), jak při své cestě pralesem naráží na kmen, který považují za kanibaly. Po chvíli dochází k několika násilným incidentům ze strany Alana a jeho kolegů, mimo jiné postřelení jednoho domorodce, vypálení chatrče, kam předtím byli nahnáni domorodci či „divoký“ sex Alana s Faye přímo před zraky celé vesnice i kamery.\n\nFilmaři poté pokračují hlouběji do džungle, kde pokračují ve svých zvěrstvech. Podaří se jim chytit domorodou dívku a muži ji znásilní. Dále narazí na mrtvé tělo jiné dívky, nabodnuté na kůl, kde se tomu smějí, a teprve tam nacházejí správný cíl výpravy, který se jim ale také stává osudným. V džungli, které se říká „Zelené peklo“, jsou Alan Yates a jeho tým obklíčeni kanibaly a jeden po druhém krutě zabiti. První je zajat Jack, který je domorodci vykastrován a poté je jeho tělo roztrháno na kusy. Jako druhá je zajata skriptka Faye Daniels, která je domorodci vysvléknuta a brutálně znásilněna. Nakonec jí domorodci utrhnou hlavu. Alan Yates a Mark Tommaso ještě chvíli bloudí v džungli, kdy oba padnou mrtví i s kamerou k zemi, která ještě stihne zabrat Alanův zkrvavený obličej v smrtelné křeči.\n\nSoundtrack k filmu složil Ital Riz Ortolani.\n"}
{"id": "222371", "url": "https://cs.wikipedia.org/wiki?curid=222371", "title": "Carnuntum", "text": "Carnuntum\n\nCarnuntum (v díle zeměpisce Klaudia Ptolemaia Καρνοιις) byl starověký římský legionářský tábor (\"Castrum\") a město v současném Rakousku. Původně patřilo do provincie Noricum, ale v 1. století se stalo součástí provincie Pannonia. Ruiny Carnunta se nacházejí v Dolním Rakousku v katastru obcí Petronell-Carnuntum a Bad Deutsch-Altenburg. Systematické vykopávky zde probíhají od roku 1885. Dnes jsou součástí archeoparku Carnuntum. Celý komplex má rozlohu přes 300 hektarů a nebyl postižen novověkou zástavbou.\n\nPůvodně se jednalo o keltskou osadu (oppidum), na jejímž místě byl později založen legionářský tábor. Jeho název je k vidění téměř na všech aspoň částečně zachovalých stavbách, avšak všude začíná na písmeno K. Slovo \"Carnuntum\" bylo pravděpodobně odvozeno od výrazů \"Kar\" nebo \"Karn\" („kámen“, „hromada kamení“). Poprvé se objevuje v období vlády římského císaře Augusta roku 6 n.l., kdy z něj pozdější císař Tiberius udělal základnu při tažení proti germánskému králi Marobudovi.\n\nDo roku 68 zde sídlila X. legie \"Gemina\" (od roku 89 nazývaná \"Gemina Pia Fidelis\"). Významný rozvoj města a romanizace začala až poté, co sem byla umístěna XV. legie \"Apollinaris\". Legionářský tábor se stal součástí systému pohraničních opevnění (Limes Romanus) podél břehu Dunaje. V období vlády císaře Traiana byla do tábora nově umístěna XIV. legie \"Gemina\". Současně, roku 103, se Carnuntum stalo hlavním městem provincie Pannonia Superior, která vznikla po rozdělení bývalé provincie Pannonia na dvě části. Traianův následovník Hadrianus město povýšil na \"municipium\" s názvem \"Aelium Carnuntum\". Další z adoptivních císařů, Marcus Aurelius, zde strávil tři roky svého života v letech 172-175 během Markomanských válek.\n\nV roce 194 udělil městu bývalý místodržící provincie Septimius Severus titul \"colonia\", čímž byly administrativně sloučeny jeho dosud rozdělené vojenské a civilní části. Stalo se tak rok poté, co zde byl Septimius Severus legiemi provolán císařem. V této době zde již sídlila XIV . legie \"Martia Victrix\".\n\nVe 4. století bylo město zničeno Germány. Ačkoli bylo zčásti obnoveno císařem Valentinianem I., již nikdy nedosáhlo své bývalé důležitosti a slávy, a hlavním vojenským centrem provincie se stala nedaleká Vindobona. Carnuntum bylo definitivně zničeno v raném středověku nájezdem Maďarů.\n\nCarnuntum se nacházelo na jantarové stezce, po které putoval jantar z oblasti baltského moře do Itálie, a bylo jeho významným tržištěm. Kromě legionářského tábora se u města rozkládal také auxiliární kastel (tábor pomocných jednotek). Ve vojenské části Carnunta se nacházel vojenský amfiteátr, který byl speciálně upravený, aby mohl být naplněn vodou pro námořní bitvy, a dále pak chrámek Diany Nemesis. Civilní část byla pravděpodobně založena za vlády císaře Domitiana v 80. letech nebo na počátku 90. let 1. století. Kromě pozdně antické Pohanské brány zde byly nalezeny velké thermy, chrám Jupitera Dolichenského, několik paláců a tři trojlodní mithraea. Mimo jiné tu pracovaly významné cihelny (vojenské i soukromé), například cihelna \"Valeria Constantia\". Sekundární použití cihel vyrobených v Carnuntu bylo doloženo i v pozdějších velkomoravských stavbách ve Starém Městě a v Uherském Hradišti.\n\n"}
{"id": "222374", "url": "https://cs.wikipedia.org/wiki?curid=222374", "title": "Grand Prix Argentiny 1997", "text": "Grand Prix Argentiny 1997\n\nDvacátá Grand Prix Argentiny (\"XX Gran Premio Marlboro de la Republica Argentina\") se jako jubilejní 600. Velká cena seriálu Formule 1 jela 13. dubna 1997 na okruhu Buenos Aires.\n\nZávod měl 72 kol po 4,259 km, celkem jezdci ujeli 306,648 kilometrů. Velká cena skončila 6. vítězstvím Jacquese Villeneuva a 97. vítězstvím vozu Williams. Taktéž šlo o 12. vítězství pro kanadského jezdce a 19. vítězství pro vůz se startovním číslem 3.\n\n\n\n"}
{"id": "222375", "url": "https://cs.wikipedia.org/wiki?curid=222375", "title": "Han Solo", "text": "Han Solo\n\nHan Solo je fiktivní postava z \"Hvězdných válek\" ztvárněná Harrisonem Fordem. Jde o kapitána hvězdné lodi Millennium Falcon, v níž cestuje společně se svým druhým pilotem Wookieem Chewbaccou [Česky: Žvejkem nebo také Žvejkalem]\n\nPoprvé se objevil ve filmu \"\" (1977) jako vesmírný pašerák, který se souhrou okolností zapojí do boje Rebelů proti Galaktickému impériu. V průběhu času se Han stal jednou z velmi významných osobností Aliance rebelů a posléze i Nové republiky.Vždycky střílí první.\n\nTvůrce \"Hvězdných válek\", George Lucas, ho charakterizoval jako „samotáře, který si uvědomí, jak důležité je být součástí většího celku a bojovat za dobrou věc.“\n\nNa začátku \"\" se Han Solo a Chewbacca nacházejí v nepříjemné finanční situaci. Dluží peníze huttskému zločineckému bossovi Jabbovi za to, že vyhodili náklad do vesmíru, protože narazili na Imperiální Hvězdný destruktor a za pašování zakázaného zboží by je určitě čekala poprava a smrt. Proto Han souhlasí, že za úplatu vezme Obi-Wana Kenobiho a Luka Skywalkera i s jejich droidy na Alderaan. Když dorazí na místo určení, zjistí, že planeta byla zničena bojovou vesmírnou stanicí, Hvězdou smrti. Millennium Falcon je chycen do tažného paprsku a loď i se svými pasažéry skončí uvnitř stanice.\nZa své hrdinství je vyznamenán medailí a je mu udělena hodnost kapitána Aliance rebelů.\n\nV \"\" (1980) Solo znovu riskuje svůj život, aby Skywalkera zachránil. Tentokrát se musí vydat do sněhové bouře na ledové planetě Hothu, kde mají povstalci základnu, protože se Luke nevrátil z hlídky. Když je základna napadena Impériem, Solo společně s Chewbaccou, Leiou a droidy odletí z planety v Millenium Falconu. Aby se ukryli před Imperiálními agenty, zamíří do Oblačného města na Bespinu. Během cesty se do sebe Solo a Leia zamilují. Nájemný lovec lidí, Boba Fett, loď sleduje až na místo určení a Darth Vader donutí barona administrátora a Hanova starého známého, Lando Calrissiana, aby jim pomohl Sola polapit. Uspějí a Han je zamražen do karbonitu, aby ho Fett mohl odvézt Jabbu Huttovi. Calrissian pak osvobodí zbytek Vaderových vězňů a pokusí se Sola zachránit, ale přijdou příliš pozdě. Fett stačí uniknout na Tatooine.\n\nV \"\" (1983) se Leie podaří proniknout do Jabbova paláce a Sola osvobodit, ale Hutt je polapí dřív, než stačí oba uniknout. Když Jabba nařídí jejich popravu, Solo pomůže Skywalkerovi a Leie, a společně pak zločineckého bosse i jeho pohůnky porazí. Když se znovu připojí k Alianci, Solo je povýšen na generála. Společně s Leiou a Chewbaccou zamíří na Endor. Tam velí týmu, jenž má zneškodnit ochranný silový štít druhé Hvězdy smrti, aby mohla být zničena. Pomáhají jim místní domorodci, Ewoci. Na konci filmu se Solo připojí k oslavám Rebelů, kterým se podařilo zničit Hvězdu smrti a tak zasadit smrtelnou ránu Impériu.\n\nV (2015) Han opět riskuje svůj život, když se snaží promluvit se svým synem Kylo Renem (původně se jmenoval Ben Solo), který opustil výcvik od Luka a přidal se na temnou stranu síly. Kylo Ren před ním hraje to, že je mu líto, co se stalo, a tak si Hana přiláká až do těsné blízkosti k sobě, kde ho propíchne světelným mečem. Han poté umírá.\n\nJako jedné z hlavních, oblíbených postav (podle časopisu \"Empire\" je čtvrtou nejlepší filmovou postavou všech dob) je Hanu Solovi v knihách a komiksech s tematikou Hvězdných válek věnován poměrně velký prostor. Pokud není přímo jednou z hlavních dějotvorných postav, je o něm většinou alespoň zmínka.\n\nV roce 1979 vyšel první díl trilogie \"Dobrodružství Hana Sola\" (\"The Han Solo Adventures\"), popisující dobrodružství Sola a Chewbaccy za jejich pašerácké éry. Mnohem podrobněji se Solově minulosti věnuje Ann C. Crispinová v \"Trilogii o Hanu Solovi\".\n\nHana se jako malého sirotka ujal zločinec Garris Shrike. Na palubě Garrisovy lodi Trader’s Luck se naučil základy zlodějství od dalších dětí,které tam Garris držel a využíval je ke zlodějinám na Corellii, planetě, kolem níž jeho loď obíhala. Garris si všiml, že má Han nadání pro pilotování strojů všeho druhu, a tak ho přihlásil do závodů swoopů. Na Trader’s Luck se Han seznámil z wookieeskou kuchařkou Dewlanou od níž se naučil rozumět jazyků Wookiů.\n\nV devatenácti letech uprchl na nákladní lodi a rozhodl se pašovat „koření“ (drogu Glitterstim) pro Hutty z planety Ylesie. Zde se zamiloval do Brii Tharen a rozhodl se s ní uprchnout. Odletěli spolu na Coruscant, ale jejich vztah netrval příliš dlouho. Bria Hana opustila a on se rozhodl nastoupit na Imperiální Akademii. Zde studoval po boku takových osobností, jakými byli například Soontir Fel a nebo Mako Spince.\n\nPo dokončení studia nastoupil jako pilot stíhačky TIE. Jeho kariéra v Imperiální armádě skončila ve chvíli, kdy odmítl zabít wookieeského vězně Chewbaccu, který se mu za to zavázal dluhem života. Společně se stali pašeráky a pomohli odrazit imperiální blokádu huttského měsíce. Zanedlouho poté se Solovi podařilo vyhrát ve velkém turnaji v sabaccu svou loď Millenium Falcon od Lando Calrissiana.\n\nTehdy se znovu objevila Bria a požádala Sola, Calrissiana a Chewbaccu, aby jí pomohli napadnout kolonii otrokářů. Po úspěchu mise je ale Tharen se svými lidmi obrala o všechny získané peníze a cennosti. Aby vyrovnali své ztráty, Solo s Chewbaccou přijali zakázku od Jabby Hutta. Kvůli imperiálním bezpečnostním složkám byli ovšem donuceni náklad zahodit, čímž vznikl dluh, o němž se mluví v .\n\nKonec trilogie těsně navazuje na setkání s Lukem Skywalkerem a Obi-Wanem Kenobim v Epizodě IV.\nPo obnovení Republiky se oženil s princeznou Leiou, ačkoliv jejich cesta do svazku manželského nebyla bez překážek. Leie se dvořil hapanský Princ Isolder. Dave Wolverton o této etapě Hanova života napsal knihu \"Námluvy princezny Leiy\". Han a Leia spolu měli 3 děti, dvojčata Jainu a Jacena (narozená během knihy Poslední rozkaz) a syna Anakina. Dvě z jejich dětí nepotkal šťastný osud. Anakin zemřel v pouhých 17 letech při misi za zničením Voxynů a Jacen propadl temné straně a musel být zabit svou vlastní sestrou Jainou. Ben byl v originálním kánonu Expanded Universe synem Luka Skywalkera a Mary Jade Skywalker (tedy Ben Skywalker). V éře \"Disney\" je Ben Solo synem Hana Sola a Leiy Skywalker-Organy-Solo. V původním Expanded Universe se tato postava nevyskytuje).\n\n\n\n"}
{"id": "222379", "url": "https://cs.wikipedia.org/wiki?curid=222379", "title": "Makroskopický a mikroskopický", "text": "Makroskopický a mikroskopický\n\nJako makroskopické se označují fyzikální objekty, které jsou pozorovatelné pouhým okem. Toto označení se tedy vztahuje k délkovým rozměrům, je však používáno také pro označení jevů a veličin, které jsou s makroskopickými objekty spojeny. \n\nMikroskopické jsou takové objekty, které nelze pozorovat pouhým okem, protože jsou příliš malé. K jejich pozorování je třeba použít speciální zařízení - mikroskop.\nHranice makroskopických a mikroskopických jevů není přesně určena. Přibližně lze za makroskopické objekty považovat tělesa s rozměry od \"1 mm\" výše. Pod touto hranicí se jedná o mikroskopické objekty.\n\nOcelová tyč je z makroskopického hlediska tyč z materiálu, jehož vlastnosti lze popsat makroskopickými veličinami (modulem pružnosti, relativní permitivitou apod.). \n\nNa mikroskopické úrovni se však jedná o systém částic, které jsou spolu vzájemně vázány. Druh částic a vlastnosti vazeb nejsou na makroskopické úrovni přímo pozorovatelné, projevují se však v makroskopických veličinách.\n\nRozdělení na makroskopické a mikroskopické je v mnoha případech pouze relativní a vztahuje se k aktuálně pozorovanému jevu. Jsou-li např. předmětem studia galaxie, pak lze jednotlivé hvězdy považovat za mikroskopické části.\n\n\n"}
{"id": "222392", "url": "https://cs.wikipedia.org/wiki?curid=222392", "title": "Španělská hra", "text": "Španělská hra\n\nŠpanělská hra (kódy podle \"Encyklopedie šachových zahájení\": C60–C99) je nejhranější otevřené šachové zahájení; začíná tahy 1. e4 e5 2. Jf3 Jc6 3. Sb5. Poprvé je toto zahájení doloženo v tzv. göttinském rukopise z roku 1490 a poté u Luceny.\nVážněji se jeho analýzou zabýval jako první Ruy López de Segura, který své závěry vydal roku 1691 v knize Libro del Ajedrez. Na jeho počest je zahájení pojmenováno v angličtině (Ruy Lopez). Španělská hra byla od té doby neustále rozvíjena, až se stala jedním z nejpopulárnějších šachových zahájení, u něhož byla teorie propracována hluboko do střední hry. Začátkem dvacátého století, poté co tuto obranu analyzoval německý mistr Oskar Cordel, se objevily snahy přejmenovat celý systém na německou hru, tyto pokusy však neuspěly a nový název se neujal.\n\nV současnosti tvoří španělská, společně se sicilskou hrou, nejčastěji se vyskytující obrany po úvodním tahu 1. e4. Zahájení stále odpovídá moderním trendům šachového boje díky velkému množství individuálních herních motivů, specifických výhradně pro tento systém a rozsáhlému prostoru pro objevování neustále nových a nových strategických a taktických možností za obě strany.\n\nNení tedy divu, že existuje velké množství různých variant, často nesoucích vlastní jména. Vzhledem k tomu, že hrozba získání pěšce po 4. S×c6 d×c6 5. J×e5 je jen zdánlivá (černý ho snadno získá zpět po 5. … Dd4), má černý již ve třetím tahu několik dobrých možností. Například se hrává 3. … d6 (Steinitzova obrana), 3. … Jf6 (Berlínská obrana), nebo nejpoužívanější 3. … a6. Kromě těchto třech hlavních tahů se však ještě vyskytují i další: 3. … f5 (Jänischův gambit), 3. … Sc5 (Klasická obrana), 3. … Sb4 (Alapinova varianta), 3. … De7 s další ideou po rošádě bílého zahrát 4. … Jd8 (Kiffmeyerova obrana), 3. … Jge7 tuto zapomenutou variantu ve své době dokázal částečně oživit exmistr světa Boris Spasskij, 3. … g6 systém s fianchetováním střelce, který občas používal další exmistr světa Vasilij Smyslov, 3. … Jd4 (Birdova obrana), tento postup v padesátých letech dvacátého století zase oživoval velmistr Jefim Geller a dnes se tato varianta znovu částečně vrací na scénu a rozšiřuje okruh svých příznivců, 3. … Df6 starý systém, který v našich zemích používal například J. Hašek, 3. … g5 (Brentano gambit), 3. … Se7 tento tah má jen malý samostatný význam a většinou přechází do jiných variant.\n\nPo zmíněném hlavním tahu 3. … a6 spleť variant pokračuje dále:\nPokud bílý po tomto tahu vymění na c6 4. S×c6 d×c6 a teď zahraje 5. 0-0 vzniká úvodní pozice Fischerovy varianty, když místo rošády použije jiný tah, nejčastěji 5. d4 jedná se o klasický výměnný systém.\n\nČastěji však bílý na poli c6 nemění a pokračuje ústupem 4. Sa4, na čež černý může reagovat buď 4. … d6 (odložená Steinitzova obrana), 4. … b5 5. Sb3 Ja5 starý systém, který se pokoušel oživit velmistr Tajmanov, 4. … f5, 4. … Sc5 tento odložený Cordel si v posledních letech znovu získal velikou popularitu a pronikl až do nejvyšších výkonnostních pater. Nejčastější je ovšem tah 4. … Jf6 na což může následovat 5. Jc3, občas hrávané například mnohaletým kandidátem na mistra světa Paulem Keresem, 5. d4 čímž vzniká nenáročný, ale zejména na nižších výkonnostních stupních často používaný Barryho systém, nebo 5. d3 (Andersenův systém) atd.\n\nHlavní postup je však 5. 0–0, po čemž černý nejčastěji vybírá ze tří možností, buď se rozhodne tahem 5. … J×e4 pro otevřený systém, nebo 5. … d6, což je dvakrát odložená Steinitzova obrana, a nebo nejčastěji 5. … Se7 (zavřená varianta). Následně vzniká další rozsáhlý konglomerát systémů a jejich subvariant,např.:\n\n1. e4 e5 2. Jf3 Jc6 3. Sb5 a6 4. Sa4 Jf6 5. 0–0 Se7 6. Ve1 b5 7. Sb3 0–0 8. c3 d5 – Marshallův útok. Je to nebezpečný gambit, kdy černý obětovává pěšce za dlouhodobou iniciativu a útočné možnosti proti bílému králi. Tento agresivní postup byl zejména v posledních deseti letech nebývale zpopularizován a získal mezi závodními hráči mnoho tisíc příznivců po celém světě, včetně těch z absolutní světové špičky.\n\n1. e4 e5 2. Jf3 Jc6 3. Sb5 a6 4. Sa4 Jf6 5. 0–0 Se7 6. Ve1 b5 7. Sb3 d6 8. c3 0–0 9. h3 Sb7 – Zajcevova varianta. Dosavadní vrchol popularity této varianty byl v osmdesátých a devadesátých letech dvacátého století, kdy byla varianta použita v zápasech o mistra světa mezi Kasparovem a Karpovem, dnes její popularita ustupuje na úkor Marshallova útoku.\n\n1. e4 e5 2. Jf3 Jc6 3. Sb5 a6 4. Sa4 Jf6 5. 0–0 Se7 6. Ve1 b5 7. Sb3 d6 8. c3 0–0 9. h3 Ja5 – Čigorinova varianta. Další ze systémů španělské hry, který si udržuje desítky let stále značnou oblibu.\n\n1. e4 e5 2. Jf3 Jc6 3. Sb5 a6 4. Sa4 Jf6 5. 0–0 Se7 6. Ve1 b5 7. Sb3 d6 8. c3 0–0 9. h3 Jb8 – Breyerův systém. Originální myšlenka návratu jezdce na jeho počáteční pole, spojená s jeho následným přesunem na d7 a rychlým postupem c pěšce platí i dnes za dobrou možnost, i když její obliba není momentálně tak vysoká, jako před dvaceti lety.\n"}
{"id": "222394", "url": "https://cs.wikipedia.org/wiki?curid=222394", "title": "Suka", "text": "Suka\n\nSuka (: , doslova „budka“, „stánek“ nebo „chýše“) je dočasné obydlí, které židé používají během svátku Sukot. Společně se čtyřmi druhy se jedná o nejdůležitější a nedílnou součást tohoto svátku. Zákony o stavbě suky a o dodržování svátku Sukot obsahuje traktát Suka v Mišně a v Talmudu. V Bibli je suka zmíněna v Leviticu:\nPodle přikázání Tóry musí všichni nábožensky plnoletí muži (po Bar micva) v suce sedět nebo pobývat. Na ženy a dívky se tato povinnost nevztahuje, ale pokud chtějí, tak mohou také v suce pobývat. Zbožní židé v suce nejen jedí, ale po dobu trvání svátku také spí. Nemocní, lidé na cestách, ženy a nezletilí jsou z plnění této micvy vyňati, i když ženy a nezletílí se běžně přidávají k mužům.\n\nPobyt v suce připomíná biblické vyprávění o tom, jak židé putovali čtyřicet let pouští, než se usadili v Zaslíbené zemi. Suka přitom znázorňuje obtíže cesty, ale je též podobenstvím boží ochrany, která „jako oblak“ obklopovala Izrael.\n\nŽidovský filosof Maimonides tvrdil, že pobyt v suce je každoroční připomínkou skutečnosti, že snadný život mohou vystřídat horší časy.\n\nStavba Suky začíná po skončení svátku Jom kipur a povinnost pobývat v této chýši připadá na první noc svátku Sukot, kdy se odříkávají požehnání při vstupu dovnitř a při jídle (Kiduš, nad vínem, nad chlebem). O prvním večeru se též před Šehechejanu říká požehnání nad pobytem v suky (\"lejšev ba-suka\"). V diaspoře je o druhém večeru toto pořadí obrácené. V případě, že hrozí, že by radost ze splnění příkazu zkazilo špatné počasí, sní se jídlo v domě.\nSuka má mít minimálně tři stěny, včetně části pro vchod, a její střechu tvoří \"schach\", což je vrstva přírodního materiálu. Stěny by měly být dostatečně pevné, aby snesly sílu normálního větru. Lze je postavit z dřevěných prken, kamene, cihel nebo tyčí spojených plátnem, závěsem či jiným materiálem. Stěny se však nemusí stavět zvlášť pro suku. Všechny nebo alespoň některé mohou tvořit např. stěny domu, garáže, atd. Suka musí být tak veliká, aby v ní alespoň jeden člověk mohl pohodlně sedět a jíst. Minimální povolená výška činí deset dlaní (cca 3 stopy nebo 1 metr) a maximální dvacet loktů (cca 36 stop nebo 10 metrů). Co do zastavěné plochy žádná omezení nejsou. V Izraeli se zejména v kibucech a u hotelů stavějí suky úctyhodných rozměrů. V zastavěných čtvrtích se suky staví na balkonech, ale je třeba dbát na to, aby nad střechou suky nebyl další balkón. V takovém případě by nebyla splněna micva. Většina bytů ve čtvrtích zbožných židů má speciální sukové balkóny, které přes sebe vzájemně nepřečnívají. Z pohledu Halachy je však nejdůležitější zastřešení (\"schah\").\n\nStřešní materiál (hebr. \"schach\") musí být přírodní a podle Halachy musí vyrůstat ze země. Před použitím na zastřešení musí být odseknut nebo odřezán. Materiál na pokrytí střechy se liší v závislosti na klimatických podmínkách. Používají se však hlavně větve, listoví, sláma, bambus, etc. V teplých oblastech např. středozemí a Izraele se používají palmové větve. Naopak v oblastech mírného podnebí se používají například větve z jehličnanů. Obecně platí, že větve by měly být položeny dost nahusto, aby skýtaly stín, zároveň však musí umožňovat pohled na hvězdy. Ty symbolizují „oblak Slávy“, který v jeden a týž okamžik zahaluje a zjevuje Boží přítomnost. Na stavbu střechy je však zakázáno vše co nesplňuje podmínku micvy a to např. látka, kůže, kov, kožešiny nebo hlavní větve.\n\nPodle tradice se suka slavnostně vyzdobuje. Fantazii se přitom meze nekladou. Používá se ovoce, plody Izraele, čtyři druhy, barevné papírové ozdoby, speciálními obrázky či kresby (Jeruzaléma, Chrámu, slavných talmudských učenců, biblických motivů atd.), girlandy, pláštíky na Tóru, svatební baldachýny, vystřihovánky, ušpizin s formulace, které vítají slavnostní „hosty“, atd. Čím složitější, tím lepší. Pro děti skýtá výzdoba suky možnost, jak se vyřádit a oblíbit si svátek Sukot.\n\nJako ušpizin se nazývá sedm „svatých hostů“, které pán domu (\"ba'al ha-bajit\") tradičně vítá o svátku Sukot. Tato myšlenka se zakládá na zákoně o pohostinnosti (\"hachnasat orchim\"), který dodržoval Abrahám. Když se vejde do suky, je zvykem odříkat speciální formuli, která zve patriarchy a čtyři další biblické osobnosti, aby se duchovně zúčastnili rodinné oslavy svátku. V současné době věší často zbožní židé do suky nástěnné desky a schémata znázorňující ušpizin i s textem předepsaného „uvítání“. Všechny tyto „svaté hosty“ spojuje skutečnost, že část svého života strávili putováním bez jistoty přístřešku. Přicházejí v následujícím pořadí:\nStejně jako jindy v roce, tak i během svátku Sukot se dbá na pohostinnost a do suky se lidé snaží zvát hosty. Kromě rodinných příslušníků a přátel i ty, kteří z různých důvodů nemají vlastní suku.\n\n"}
{"id": "222402", "url": "https://cs.wikipedia.org/wiki?curid=222402", "title": "Konvekční proud", "text": "Konvekční proud\n\nKonvekční proud vzniká při pohybu elektricky nabitého tělesa (např. nabité kuličky, pásu Van de Graaffova generátoru apod.), nebo uspořádaným pohybem nabitých částic ve vaku. V tomto případě nedochází k srážkám nabitých částic s jinými částicemi, takže konvekční proud nemá přímé tepelné účinky. Zato ale stále má, jako každý pohybující se náboj, magnetické účinky: Pohyb nabitého tělesa tedy lze detekovat indukovaným napětím v cívce i jen po straně dráhy.\n\n"}
{"id": "222417", "url": "https://cs.wikipedia.org/wiki?curid=222417", "title": "Tarchia", "text": "Tarchia\n\nTarchia („mající mozek“) byl čtyřnohý, velký \"obrněný\" dinosaurus ze skupiny Thyreophora a konkrétněji Ankylosauridae. S délkou těla okolo 8 – 8,5 metrů a hmotností až kolem 4,5 tuny (běžně ale spíše 5,5 metru a 2500 kg) představuje největšího známého ankylosaurida z Asie. Známý je z pozůstatků několika jedinců. Tento rod se vyskytoval před přibližně 72 až 68 miliony let na území dnešního Mongolska (nejmladší známý asijský ankylosaurid).\n\nZástupci rodu \"Tarchia\" disponovali velkými obrněnými lebkami, které byly 40 cm dlouhé a až 45 cm široké. Pevně stavěný trup, krk a kořen ocasu chránily různé tupé kostěné útvary sloužící jako kostěné brnění. Konec ocasu byl opatřený těžkým kostěným kyjem, představujícím nejnebezpečnější zbraň, jakou obrnění dinosauři z čeledi Ankylosauridae disponovali.\n\nSedimenty, ve kterých byly nalezeny pozůstatky rodu \"Tarchia\" ukazují, že tento dinosaurus žil v pouštním prostředí se sezónními jezírky a řekami. I když doposud nemáme důkazy o skupinovém životě obrněných dinosaurů, zástupci rodu \"Tarchia\" zřejmě putovali po krajině osamoceně nebo v menších skupinkách. Byli zavalitými býložravci.\n\nNavzdory značným tělesným rozměrům a kostěnému brnění nacházíme na lebce typového exempláře rodu \"Tarchia\" zčásti zachovaná zranění svědčící o útoku velkého dravého dinosaura, pravděpodobně z čeledi Tyrannosauridae (mohlo jít např. o tarbosaura). Výzkumu byla podrobena také mozkovna druhu \"Tarchia teresae\".\n\n\n"}
{"id": "222422", "url": "https://cs.wikipedia.org/wiki?curid=222422", "title": "Vittorio Messori", "text": "Vittorio Messori\n\nDr. Vittorio Messori (* 16. dubna 1941 Sassuolo) je přední italský katolický politolog, novinář a spisovatel. Vystudoval politologii na Fakultě politických věd Turínské univerzity, ve své doktorské práci se zabýval radikálními politickými skupinami 19. století. Původně levicový a ateistický radikál v roce 1964 konvertoval ke katolicismu. Dlouhá léta byl členem redakce deníku \"La Stampa\" a týdeníku \"Tuttolibri\".\n\nVe svém díle se zabývá klíčovými otázkami křesťanství a především katolicismu, včetně kontroverzních historických období a činů. Koncem ledna 2007 vyzval k založení katolické Ligy proti hanobení (ve stylu židovské Antidefamační ligy), která by reagovala na pomluvy a nesmysly šířené o katolické církvi a uváděla je na pravou míru.\n\n\n\n"}
{"id": "222425", "url": "https://cs.wikipedia.org/wiki?curid=222425", "title": "Uváznutí", "text": "Uváznutí\n\nJako uváznutí se v informatice označují dva těsně související koncepty:\n\n"}
{"id": "222426", "url": "https://cs.wikipedia.org/wiki?curid=222426", "title": "Beechingova reforma", "text": "Beechingova reforma\n\nBeechingova reforma (: Beeching Axe) je vžitou přezdívkou pokusu Britské vlády z šedesátých let o snížení provozních nákladů Britských drah. Název je odvozen od autora zprávy \"Reforma Britských železnic (The Re-shaping of British Railways)\", doktora Richarda Beechinga, axe = sekera, osekávat. Ačkoli zpráva navrhovala nové způsoby nákladní dopravy a modernizaci kmenových osobních tratí, je známa hlavně coby doporučené hromadné uzavírání tratí uvažovaného pro málo zatížené a ztrátové dráhy a zrušení zastávkových vlaků na mnoha dalších tratích.\n\nZpráva odrážela odliv přepravených cestujících i nákladů vyvolaný od padesátých let se rozvíjející silniční dopravou. Ztráty BR pokračovaly navzdory zavedení plánu modernizace železnic z roku 1955. Beeching předpokládal,že pouze razantní akce by mohly ochránit železnici od vyšších ztrát v budoucnu.\n\nNicméně následující vlády prokazovaly horlivost spíše po rychlých úsporách, přestože hlavním prvkem Beechingovy reformy byly investice. Více než 4000 (25%) mil tratí a 3000 (50%) stanic a zastávek bylo uzavřeno následkem provedení Beechingových řezů v praxi.\n\nV souladu s náladami počátku šedesátých let, ministr dopravy v konzervativní vládě Harolda Macmillana byl ředitelem hlavní silniční stavební společnosti Ernest Marples (jeho dvě třetiny společného držení byly zbavena jeho manželka, když byl ministrem). Marples zastával názor, že budoucnost patří silnicím a železnice se už stala mrtvým reliktem počátků průmyslové revoluce.\n\nV poradenské skupině známé jako Stedefordova komise (podle jejího předsedy, Sira Ivana Stedeforda) byla zadána zpráva o stavu Britské dopravy a navrhovaných opatřeních. V komisi zasedal i Richard Beeching, toho času technický ředitel chemického koncernu Imperial Chemical Industries. V roce 1961 byl jmenován ředitelem nově tvořené správy Britských drah.\n\nStedeford i Beeching se střetli v rozsahu návrhů na drastické rušení železniční infrastruktury.\nPřestože problematiku požadoval parlament, zpráva Sira Ivana nebyla nikdy zveřejněna, a návrh pro budoucnost drah začal být znám jako „Beechingův plán“. Vláda jej převzala a výsledkem je zrušení třetiny železniční sítě.\n\nBeeching věřil, že železnice by mohla být provozována jako finančně nezávislá, nikoli jako služba veřejnosti, a jestliže je část systému finančně nesoběstačná, měla by být zrušena. Usuzoval, že co je jednou zrušeno, mělo by pomoci zbytku k návratu do ziskovosti.\n\nKdyž byl Beeching ředitelem Britských železnic, zadal vypracování studie zatížení veškerých železničních tratí v zemi. Světlo světa spatřila koncem dubna 1962. Výsledky zprávy uváděly, že 80% přeprav se uskutečňuje na pouhých 20% sítě, a většina zbývajících tratí je provozován ve finanční ztrátě. Plán restrukturalizace Britských drah (tzv. Beechingova zpráva, Beechingova reforma) z 27. dubna 1963 předpokládala, že z více než 29 000 km bude 9 700 km, většinou vedlejších odboček a dálkových tratí, uzavřeno. Na mnoha dalších dojde k zastavení osobní dopravy, nebo zrušení méně využívaných stanic. Tento plán restrukturalizace byl schválen vládou.\n\nV té době vysoce kontroverzní zpráva byla v tisku nazývána \"Beechingovo bombardování \" nebo \"Beechingovo osekávání\". To zažehlo protesty v mnoha, zejména venkovských oblastech, jež by přišly o spojení veřejnou dopravou. Resp. by samospráva musela zaplatit dopravu po silnici. Vláda argumentovala, že řada spojů by mohla být levněji provozována autobusy, pro tuto snahu se vžilo pojmenování „busizace“.\n\nDůležitou částí Beechingovy zprávy byla navrhovaná elektrifikace vybraných hlavních tratí a\nvytvoření kontejnerizované nákladní dopravy nahrazující zastaralý a konkurence neschopný systém klasicky ložených nákladních vagónů.\nVětšina politiků se sice nadchla pro šetření peněz, ale částem reformy vyžadujícím výdaje se dostalo slabé pozornosti. Jen některé z rozvojových Beechingových úvah byly časem přijaty, například zavedení systému kontejnerové dopravy a pokračování v elektrifikaci dráhy West Coast Main Line mezi Crewe a Glasgow dokončené až v roce 1974.\n\nNa svém vrcholu v roce 1950, měřily britské železnice okolo 33 800 km a čítaly 6000 stanic. Roku 1975 19 300 km a 2000 stanic, přibližně stejně je tomu dodnes.\n\nV rozporu s všeobecným míněním, vlna zavírání tratí začala dávno před Beechingovým působením v čele Britských železnic. Beeching byl jen na jejím vrcholu. Od počátku padesátých let do roku 1963 již správa tratí Britských drah zrušila přibližně 4800 km drah. Po zveřejnění výsledků se tempo rušení zrychlilo.\n\n\nNe všechny uzavřené tratě byly ve skutečnosti zrušeny, řada byla udržována provozuschopná z různých důvodů, včetně politických. Například trať přes pohoří Scottish Highlands, přestože spadala do Beechingových definic o neefektivních drahách, nebyla zrušena, kvůli odporu tamních lobbistů. Další tratě bylo navrhováno zachovat převodem pod samosprávu. Některé z železnic navrhované na uzavření byly zachovány v provozu, kvůli nedostatečné kapacitě silniční sítě.\n\nUdržely se i dráhy zajišťující častá meziměstská spojení. Marshlink, trať spojující Hastings a Ashford na jihovýchodě Anglie unikla zrušení, protože tvoří jižní část efektivního trianglu tratí spojujících oblasti Kent a Sussex. Uzavření této dráhy by značně prodloužilo dobu jízdy, muselo by se jezdit přes Tonbridge. Podobné důvody by ale šly uplatnit pro v podstatě jakoukoli jinou trať, jaké byly skutečné důvody pro zachování této konkrétní, toť otázka.\n\nV důsledku těchto faktorů, máme dodnes řadu venkovských drah v Britské železniční síti, přestože se jedná jen o zlomek stavu před Beechingem.\n\nNa druhou stranu, některé tratě, které Beeching hodlal zachovat jako kmenové, například elektrifikovaná (Manchester) - Hadfield - Sheffield, byla nakonec uzavřena, pro eventuální politicky motivované obnovení. K tomu ale dodnes nedošlo.\n\nÚhrnem, 2128 stanic bylo uzavřeno na tratích, kde provoz zůstal zachován. Stejně jako méně důležité tratě, rušení postihlo i takové hlavní dálkové spojnice, jejichž trasu sledovala jiná hlavní trať. K nejvíce diskutovaným patřila bývalá Great Central Railway, vedoucí z Londýna do střední a severní Anglie.\n\nOd roku 1974 bylo v Británii uzavřeno jen několik tratí s osobní dopravou. Některé byly časem obnoveny, většinou šlo o dráhy kde Beeching zachoval jen nákladní dopravu a znovuzavedení osobní stálo minimum prostředků. Nicméně během sedmdesátých a osmdesátých let se rozeběhlo rušení i těch tratí, kde zbyly jen nákladní vlaky, demolice infrastruktury a rozdělení pozemků, značně znesnadňující eventuální obnovu provozu.\nTak se pokračovalo v Beechingově odkazu.\n\nRoku 1964, Dr. Beeching vydal druhou, méně známou zprávu „Rozvoj kmenové železniční sítě“, nazývanou „Beeching II“, tato šla ještě dále, než předchozí. Vybrala tratě zasluhující další investice.\n\nV podstatě počítala, že veškeré tratě mimo nejdůležitějších dálkových a nejvytíženějších příměstských by se mohly brzo uzavřít. Uskutečněním plánu by zůstala vychrtlá síť o 11 260 kilometrech, s velkými územími zcela postrádajícími železnici.\n\nZpráva byla zavrhnuta Britskou Labouristickou vládou a Dr. Beeching rezignoval roku 1965. Nicméně politici byli odpovědni za rušení drah, Beechingovo jméno se od té doby stalo symbolem.\n\nPsal se rok 1964, když byla zvolena nová labouristická vláda s Předsedou vlády Haroldem Wilsonem. Ve volební kampani labouristé slibovaly pozastavit rušení tratí. Po vyhraných volbách ale rychle ustoupily ze svých slibů a v zavírání pokračovaly, dokonce v roce 1966 ještě rychleji, než vláda předchozí a to až do konce desetiletí.\n\nRoku 1965 byla do čela ministerstva dopravy jmenována Barbara Castlová a začala nahlížet na řešení dopravy jako na celek. Rozhodla, že přinejmenším, 17 700 km železnic je nezbytných pro dohlednou budoucnost a, že síť by měla být udržována v tomto rozsahu.\n\nS blížícím se koncem šedesátých let se začalo ukazovat, že rušení tratí nepřineslo slibované úspory, ani nedostalo zbytek sítě ze ztrát. Barbara Castlová si stanovila, že některé spoje by mohly být dotované pro svou hodnotnou společenskou roli. Do parlamentu postoupila návrh zákona známý jako dopravní zákon 1968, v odstavci 39 navrhuje vytvoření rezerv pro dotace vyplácené po dobu tří let. Zákon přímo uváděl rozsah spojů a tratí, kterým by mohlo být uznáno vyplácení dotací. Tak se podařilo řadu lokálních tratí zachránit.\n\nV praxi selhala Beechingova reforma v plnění jejího hlavního motivu – vyšší finanční soběstačnosti železnice. Zrušením více než třetiny sítě Beeching docílil úspory sedmi milionů liber. Přitom celková provozní ztráta převyšovala 110 milionů liber. Tyto neočekávané ztráty byly do značné míry způsobeny úbytkem cestujících na hlavních tratích, kvůli zrušení jejich napaječů – tratí vedlejších.\n\nUžití systému tramvajových rychlodrah bylo připraveno pro několik odbočných tratí v Beechingově době, ale bylo jím ignorováno. Tento koncept mohl být účelně využit Britskými dráhami a řada vedlejších tratí mohla přežít Beechingovy řezy.\n\n„Busizace“ nahrazující vlaky autobusy byla také nešťastnou. V mnoha případech byly autobusy značně pomalejší a méně pohodlné a následkem toho nepopulární u veřejnosti.\nNení divu, že většina náhradních autobusových přeprav se neobešla bez dotací, postupně zanikala a zanechala po sobě rozsáhlá území bez veřejné dopravy.\n\nVlna rušení byla zastavena počátkem sedmdesátých let, když se začala ukazovat neúčelnost, kdy ušetření části dotací zrušením mnoha tratí vyvažovaly dopravní zácpy a znečištění ovzduší vyvolané vyšším využíváním aut. Takové dopady si těžko našly podporu veřejnosti.\n\nPoslední zrušenou hlavní tratí a jednou z nejdiskutovanějších v rámci Beechingovy reformy byla 158 km dlouhá tzv. Waverley Route spojující Carlisle, Hawick a Edinburgh uzavřená v roce 1969. Skotský parlament schválil obnovení severní poloviny trati se zahájením výstavby v roce 2007.\n\nJedním z hlavních kritických směrů Beechingovy transformace oponoval, že rušení je na úkor budoucnosti, kvůli populačnímu růstu a trendu častějšího cestování na stále delší vzdálenosti.\nMnoho měst Beechingem odříznutých od železnice se rozrůstalo a požadovalo návrat vlaků zpět. Bohužel pozemky pod uzavřenými tratěmi byly často prodány a zastavěny a tak značně prodražují, ne-li de-facto znemožňují obnovení vlakové dopravy. Prodej pozemků po opuštěných drahách, místo jejich územní ochrany, podobně jako americká Rail Bank, pro možné budoucí využití se stal terčem kritiky.\n\nPočátkem osmdesátých let se vláda s Margaret Thatcherovou v čele chystala další redukci sítě Beechingova stylu, Roku 1983 Sir David Serpell, úředník v minulosti spolupracující s Beechingem sepsal Serpellovu reformu, uvažující další hromadné rušení tratí. Reformě se dostalo tvrdé kritiky veřejnosti a byla rychle smetena ze stolu.\n\nJe ironií osudu, že v době Beechingových řezů dopravní výkony stoupaly a v následujících letech by dosáhly rekordního počtu cestujících. Nastal obrat ve vnímání veřejné dopravy a železnice se opět stala přijatelnou i pro venkovské oblasti. Proběhly nesmělé pokusy o přehodnocení provozu na některých zavřených tratích.\n\nZa zmínku stojí tzv. Robin Hood Line mezi Nottinghamem, Mansfieldem a Worksopem obnovovanou v devadesátých letech. Mansfield byl do té doby největším britským městem bez kolejové dopravy.\nV regionu West Midlands byla v roce 1987 postavena nová stanice Birmingham Snow Hill, zbouraná v počátku sedmdesátých let. Navazujícím tunelem pod centrem Birminghamu k nádraží Moor street se opět rozjely příměstské vlaky do Kidderminsteru a Worcesteru. Bývalá trať ze Snow Hill do Wolverhampton byla přestavěna na tramvajovou rychlodráhu pod názvem Midland Metro. Spojka z Coventry do Nuneatonu se dočkala cestujících roku 1988. Navzdory úspěšnému modelu tramvajových rychlodrah, jsou úvahy o nových provozech stále v ohrožení, kvůli proměnlivé náklonnosti novým projektům od následujících vlád.\n\nBeeching ořezal i většinu sítě jižního Walesu, v upadajících průmyslových oblastech. Od roku 1983 se obnovují dráhy v regionu, zahrnující 32 km tratí ve třech větvích a 32 stanic.\n\nV září 2015 byla obnovena část bývalé Waverley Route z Edinburghu do Tweedbank pod názvem Borders Railway. Obnovena byla jako neelektrifikovaná a ve většině trasy jednokolejná. Dráha Edinburgh - Bathgate byla roku 1985 první z nové vlny obnovování. Jednalo se o nově uvedenou strategii kabinetu Margaret Thatcherové. Osobní vlaky vyjely v rámci zkušebního provozu, jež měl za úkol zjistit, bude-li spojení využito cestujícími. Tak se stalo a provoz je od té doby zaveden pravidelně. Nyní je v přípravě obnova úseku Bathgate - Airdrie. Naposledy byl po roce 1968 otevřen kus tzv. Argyle Line v prosinci 2005 obsluhující Merryton a Larkhall. Po slibech z osmdesátých let se v roce 2007 opět rozjedou osobní i nákladní vlaky z Stirlingu do Kincardine.\n\nVe výsledku malé, ale podstatné počty z uzavřených stanic jsou obnoveny a otevřeny cestujícím na tratích, kde dříve byly zrušeny. Řada z nich se nachází v městských aglomeracích, kde funguje integrovaná doprava pod záštitou regionálního organizátora. Některé trati se zachovaly nebo byly znovuotevřeny jako muzejní provozy.\n\nJedním z pozůstatků uplatňování Beechingovy reformy je též jednokolejnost dříve dvoukolejných tratí. V některých případech např. Princes Risborough (z dříve důležitého uzlu čtyř tratí zbyla po uzavření Great Central Railway jen zastávka) do Bicesteru byla druhá kolej vytrhána, ale v rámci modernizace Chiltern Railway proběhlo zdvoukolejnění celé trati na počátku 21. století. Další zjednokolejněnou je dráha z Inverness do Dingwallu, v současnosti je toto překážkou pro požadované zvýšení počtu vlaků na Far North Line z Inverness do Thursa a Wicku. Wessex Main Line, bývalá dálková trať z Londýna na jihozápad byla také zjednokolejněna a efektivně deklasována na regionální trať, od té doby je na ní nahlíženo i jako na odklonovou trasu pro Great Western Main Line.\n\nNehledě na kladné ekologické důsledky obnovy železnic, řada území podél těchto tratí od zrušení provozu prošla růstem počtu obyvatel. Jestliže takové dráhy prokazovaly ztrátový provoz v roce 1963, mohou dnes být již ziskové a žádoucí z hlediska snížení dopravního zatížení silnic a exhalací. V mnoha případech se však jedná o finančně náročnou realizaci. Beechingova reforma nepočítala s eventuálním pozdějším obnovením drah a pozemky byly rozprodány, budovy, mosty, zářezy a náspy srovnány se zemí.\n\n\n"}
