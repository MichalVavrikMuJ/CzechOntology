{"id": "345253", "url": "https://cs.wikipedia.org/wiki?curid=345253", "title": "Mark Keller", "text": "Mark Keller\n\nMark Keller, rodným jménem Marko Keller (* 5. května 1965 v Überlingenu na Bodamském jezeře) je německý herec a zpěvák, který proslul svojí rolí vrchního komisaře Andrého Fuxe v seriálu \"Kobra 11\". Proslavil se také rolí Dr. Alexandra Kahnweilera v seriálu \"\". \n\nVždy se chtěl stát hercem, ale v duchu rodinné tradice se vyučil automechanikem jako jeho otec. Po vyučení studoval od roku 1985 do roku 1987 tři semestry na umělecké škole Freiburger Schauspielschule. Poté musel narukovat k Bundeswehru a tam zpíval tři roky jako zpěvák v kapele (jeho hudební talent bylo možno vidět v seriálu \"Kobra 11\" a to v epizodě \"Smrtící sláva\", kde zpíval se skupinou Scooter). V roce 1989 se stal imitátorem v \"Rudi carel show\". Od roku 1991 hrál menší role ve filmech. Vrchol jeho kariéry nastal, když byl v roce 1996 vybrán pro roli vrchního komisaře Andrého Fuxe v seriálu \"Kobra 11\". Zde se stal parťákem Erdoğana Atalaye alias komisaře Semira Gerkhana.\n\nJde o všestranného sportovce, který se věnuje karate. Proto se většinou nemusel nechat zastupovat kaskadérem a většinu akčních scén natáčel sám. Je také zpěvák, a protože se nemohl věnovat dvěma věcem najednou, vybral si dobrovolně odchod ze seriálu \"Kobra 11\". Naposled byl v tomto seriálu k vidění v dvojepizodě s názvem \"Smrt chlapce - Osamělé vítězství\".\n\nV březnu 2013 byl ohlášen Kellerův návrat do seriálu v pilotním díle 18. série \"Zmrtvýchvstání\". Keller jako André Fux nejprve zachrání život Semirovi a jeho dceři, ale posléze se zjistí, že se dal na dráhu zločinu. Po konfliktu se Semirem André opět umírá v Alpách pádem do propasti. Padajícího Semira zachrání Ben. \n\nJeho otec je Chorvat a matka Němka, matka zemřela po porodu. Byl vychováván u prarodičů s dalšími 14 sourozenci. Nyní žije společně se svou ženou Tülin, která pochází z Turecka. Mají spolu dva syny Aarona (1993) a Joshuu (1995) a společně žijí na Bodamském jezeře.\n\n\n\n"}
{"id": "345254", "url": "https://cs.wikipedia.org/wiki?curid=345254", "title": "Rota", "text": "Rota\n\nRota (zastaralý germanismus \"kompanie\") je vojenský útvar, který se skládá ze 75–200 vojáků. Většina rot je tvořena 3 až 5 četami, avšak skutečný počet se může lišit podle státu, typu jednotky a struktury. Odpovídá starší setnině a (centurii) římské armády. Několik rot může být seskupeno – tvoří pak vyšší vojenskou jednotku prapor, případně pluk. Velitelem roty je většinou kapitán, nebo major.\n\n"}
{"id": "345255", "url": "https://cs.wikipedia.org/wiki?curid=345255", "title": "Četa (rozcestník)", "text": "Četa (rozcestník)\n\nČeta může být:\n"}
{"id": "345256", "url": "https://cs.wikipedia.org/wiki?curid=345256", "title": "Medailové pořadí na Letních olympijských hrách 2008", "text": "Medailové pořadí na Letních olympijských hrách 2008\n\nToto je medailové pořadí zemí na Letních olympijských hrách 2008, které se konaly v Pekingu v Číně od 8. srpna 2008 do 24. srpna 2008. Těchto her se zúčastnilo 11 028 sportovců ze 204 zemí v 302 disciplínách ve 28 sportech. Alespoň jednu medaili získalo 86 výprav.\n\nToto je kompletní tabulka počtu medailí udělených na Letních olympijských hrách 2008 podle údajů Mezinárodního olympijského výboru.\n\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"</noinclude>\n"}
{"id": "345258", "url": "https://cs.wikipedia.org/wiki?curid=345258", "title": "Četa", "text": "Četa\n\nČeta (z chorvatštiny) je vojenská jednotka, která spadá většinou pod roty. Jedna četa je 5–20 vojáků, která se dále může dělit na skvadry či sekce (poločety), které mají více vojáků než družstva, ale dle států a doby se její početní stav pohybuje od 20 do 80 vojáků. V rakouské armádě to byla čtvrtina setniny. Četa se dále dělí na družstva. Velitelem čety je zpravidla nižší důstojník, obvykle poručík.\n"}
{"id": "345260", "url": "https://cs.wikipedia.org/wiki?curid=345260", "title": "Družstvo (vojenství)", "text": "Družstvo (vojenství)\n\nDružstvo je malá vojenská jednotka, která spadá většinou pod čety a může se dále dělit na taktické týmy. Jedno družstvo má přibližně 12 vojáků, ale dle států a doby se pohybuje početní stav družstva od 6-20 vojáků. Velitelem družstva je většinou poddůstojník, zpravidla desátník nebo četař, v některých případech nižší důstojník, podporučík.\n"}
{"id": "345272", "url": "https://cs.wikipedia.org/wiki?curid=345272", "title": "Kráľ", "text": "Kráľ\n\nSlovo kráľ může mít více významů:\n\n\n\n\n"}
{"id": "345280", "url": "https://cs.wikipedia.org/wiki?curid=345280", "title": "SMS Rheinland", "text": "SMS Rheinland\n\nSMS Rheinland byla jednou ze čtyř dreadnoughtů třídy Nassau německého císařského námořnictva. Jejími sesterskými loděmi jsou SMS Nassau, SMS Posen a SMS Westfalen.\n\nStavba byla zadána firmě A.G. Vulkan ve Štětíně. Kýl byl položen 1. června 1907, loď byla spuštěna na vodu o rok později (26. září 1908), 30. dubna 1910 pak byla zařazena do služby. \n\nBěhem 1. světové války sloužila u jádra německých námořních sil v 1. eskadře bitevních lodí. V roce 1916 se zúčastnila bitvy u Jutska. Participovala i na německé intervenci ve Finsku, při níž najela 11. dubna 1918 u majáku Lagskär jižně od Ålandských ostrovů na skály. Vyprostit se ji povedlo až 9. listopadu, po odebrání dělových věží a zásob munice a uhlí. Byla odtažena do Kielu, avšak do služby se již nevrátila. Po uzavření Versailleských mírových smluv připadla loď Velké Británii, ta však o ni neprojevila zájem a prodala ji k sešrotování.\n\n"}
{"id": "345292", "url": "https://cs.wikipedia.org/wiki?curid=345292", "title": "Tulská oblast", "text": "Tulská oblast\n\nTulská oblast ( ) je jedna z oblastí v Rusku. Její rozloha je 25 700 km² a žije zde přibližně 1 675 758 lidí. Hlavním městem je Tula. Nejrozšířenější víry jsou pravoslaví a ateismus.\n\nTulská oblast leží jižně od Moskvy a hraničí s oblastmi: Rjazaňská, Lipecká, Orelská a Kalužská. Největšími řekami jsou Don, Upa a Oka. Oblast má kontinentální klima.\n\nNejvětšími průmyslovými městy jsou Novomoskovsk a Aleksin. Oblast vyniká hlavně chemickým průmyslem, strojírenstvím a metalurgií.\n\nV oblasti je 32 muzeí. Nejvíc jich je v největším městě Tula. Další cennou kulturní památkou je Jasná Poljana, domov a rodiště Lva Nikolajeviče Tolstého.\n\n"}
{"id": "345293", "url": "https://cs.wikipedia.org/wiki?curid=345293", "title": "Vyrostlice", "text": "Vyrostlice\n\nVyrostlice neboli fenokrysty jsou relativně velké, mnohdy makroskopické a většinou dobře omezené (idiomorfní) krystaly vyskytující se ve vyvřelých nebo metamorfovaných horninách. Krystaly jsou vždy obklopeny daleko jemnozrnnější základní hmotou, ve které jsou velmi dobře rozeznatelné. Základní hmota je velmi často tvořena, mimo jiné, také stejnými minerály, jako samotné vyrostlice. \n\nVznikají nejčastěji v intruzivních horninách tak, že nejprve dojde ke krystalizaci některých minerálů a následně poměrně rychlému ochlazení, takže ostatní minerály vytvoří jen jemně krystalickou hmotu.\n\nBývají typickou součástí některých hornin. Používají se pro jejich určení a nebo přesnější klasifikaci. Jako příklad lze uvést olivinický bazalt, který obsahuje vyrostlice olivínu.\n\nVyrostlice se nejčastěji vyskytují v porfyrických horninách jako jsou např. porfyrické granity.\n"}
{"id": "345296", "url": "https://cs.wikipedia.org/wiki?curid=345296", "title": "Porfyr", "text": "Porfyr\n\nPorfyr zastarale porfyrit je všeobecné označení kyselých až intermediálních intruzivních, subvulkanických hornin s porfyrickou texturou. Jde o horniny, které obsahují větší krystaly (tzv. fenokrysty, často tvořené živcem) obklopené v jemnozrnné základní hmotě, jejíž elementy není možno rozlišit pouhým okem. Termín je odvozen od texturní klasifikace hornin, která není zohledněna v klasifikaci eruptivních hornin podle IUGS. Přestože nejde o systematické označení, je tento termín stále běžně používán.\n\nNázev porfyru bývá odvozen hlavních minerálů vyskytujících se jako fenokrysty (např. křemenoživcový porfyr), anebo podle typu horniny, od níž je odvozen (např. granitový porfyr). Minerální složení je závislé na typu porfyru, časté jsou vyrostlice živců, přítomen může být i křemen a biotit. Minerály v základní hmotě většinou není možné rozlišit pouhým okem. Porfyry mohou vznikat z magmatu v připovrchových podmínkách při náhlém uvolnění vody a následném poklesu tlaku.\n\nTermín porfyr resp. porfyrit se používá už od antických dob. Pochází z řeckého \"porphyreos\" – fialový. Termín byl zaveden podle typické červené horniny s krystaly velkých bílých živců, která byla běžně používána k výrobě ozdob v starověkém Římě. Označení porfyrit se původně používalo pro horniny neobsahující křemen, resp. porfyrické horniny dioritového složení. Termín křemenný porfyrit zavedl K. H. Rosenbusch (1877) a používal ho pro označení paleodacitů. Označení \"křemenný porfyr\" se v minulosti používalo v Evropě pro předterciérní ryolity.\n\nPorfyry jsou často spojeny s ložisky měděných, molybdenových, kobaltových a wolframových rud a tento termín se často používá v souvislosti s nimi. Označení se také používalo pro vyvřelé červené horniny využívané pro dekorativní účely.\n\nPříkladem takových hornin může být například porfyrická žula nebo andezit.\n\n"}
{"id": "345297", "url": "https://cs.wikipedia.org/wiki?curid=345297", "title": "Spis Odessa (román)", "text": "Spis Odessa (román)\n\nSpis ODESSA (v anglickém originále \"The ODESSA File\") je románový thriller anglického autora Fredericka Forsytha, který poprvé vyšel v roce 1972. Příběh o dobrodružstvích mladého německého novináře stopujícího bývalého velitele koncentračního tábora. ODESSA je zkratka názvu organizace bývalých nacistických příslušníků SS.\n\nV roce 1963 německý nezávislý novinář Peter Miller, který se zabývá kriminálními činy, sleduje sanitku do bytu Salomona Taubera, Žida, který přežil holokaust a právě spáchal sebevraždu. Od známého policisty dostane deník mrtvého, z něhož se dozví o jeho pobytu v koncentračním táboře v Rize, kde velel Eduard Roschmann, přezdívaný \"Řezník z Rigy\". Z deníku také vyplývá, že se Tauber stal svědkem toho, jak Roschmann zastřelil kapitána německé armády. Miller se rozhodne Roschmanna dopadnout.\n\nShromažďuje informace a navštíví státní zastupitelství a další úřady, přičemž zjistí, že nikdo v Německu nemá zájem vyhledávat nebo soudit bývalé nacisty. Jeho pátrání ho zavede také ke známému lovci válečných zločinců Simonu Wiesenthalovi, který mu odhalí existenci organizace ODESSA.\n\nMiller je kontaktován skupinou bývalých vězňů koncentračních táborů, kteří přísahali, že budou hledat a popravovat německé válečné zločince a jsou napojeni na izraelskou tajnou službu. Žádají, aby pronikl do ODESSY, k čemuž má jako rodilý Němec předpoklady. Miller souhlasí a podstoupí výcvik u bývalého seržanta SS. Po jeho skončení navštíví právníka pracujícího pro ODESSU ve funkci \"Werwolfa\" a po přísném výslechu odjíždí, aby se setkal s padělatelem pasů, jenž poskytuje pomoc členům na útěku.\n\nMillerův převlek je ale odhalen, a protože Roschmann hraje významnou roli v plánech nacistů na zničení Izraele, vydá se po jeho stopě najatý vrah. Přesto získá důležitý důkazní materiál a nakonec najde Roschmanna a se zbraní v ruce ho donutí přečíst část Tauberova deníku. Roschmann se snaží ospravedlnit svoje činy. Přizná vraždu německého kapitána a je objasněn hlavní motiv Millerova jednání, neboť vyjde najevo, že zavražděným byl Millerův otec. Miller je však zneškodněn Roschmannovým osobním strážcem a bývalý nacista se rozhodne uprchnout do Argentiny (ve filmové verzi je zastřelen).\n\nZásluhou izraelského agenta Josefa Miller přežije a během pobytu v nemocnici se dozví, co se stalo, zatímco byl v bezvědomí a je varován, aby nic z příběhu nezveřejňoval. Je informován o činnosti Roschmanna v Německu, který ve funkci ředitele továrny na rádia kryl výrobu řídících systémů raket, se kterými měla Egyptská armáda napadnout Izrael. Díky důkazům, které Miller shromáždil a odeslal úřadům je továrna uzavřena a celý plán zmařen.\n\nV závěru knihy je popsán Josefův návrat do vlasti, kde prokazuje poslední poctu Salomonu Tauberovi. V dodatku jsou popsány také osudy skutečných postav, které v příběhu vystupují.\n\nRomán byl zfilmován a pod názvem Spis Odessa (film) uveden do kin v roce 1974 v hlavních rolích s Jonem Voightem proti Maximilliau Schellovi. Režisérem byl Ronald Neame a autorem hudby Andrew Lloyd Webber. Příběh byl zjednodušen a na některých místech změněn.\n\nAčkoliv film vychází z románu jen volně, byla to právě filmová verze, která vzbudila zájem o skutečného \"Řezníka z Rigy\" Eduarda Roschmanna. Roschmann je ve filmu zastřelen a po uvedení filmu v kinech, byl skutečný Roschmann uvězněn argentinskou policií, nechal propadnout kauci a uprchl do Asunciónu v Paraguayi, kde zemřel 10. srpna 1977.\n\n"}
{"id": "345302", "url": "https://cs.wikipedia.org/wiki?curid=345302", "title": "Kirsty Coventryová", "text": "Kirsty Coventryová\n\nKirsty Leigh Coventryová (* 16. září 1983 Harare) je zimbabwská plavkyně specializující se hlavně na znakařské a polohové závody. Je držitelkou zlaté, stříbrné a bronzové olympijské medaile z her v Athénách v roce 2004 a tří stříbrných medailí z her v Pekingu v roce 2008, šestkrát vybojovala titul mistryně světa. V září 2018 se stala ministryní mládeže, sportu, umění a rekreace ve vládě prezidenta Emmersona Mnangagwy.\n\n"}
{"id": "345303", "url": "https://cs.wikipedia.org/wiki?curid=345303", "title": "Oka (přítok Volhy)", "text": "Oka (přítok Volhy)\n\nOka () je řeka v Tulské, Orelské, Moskevské, Kalužské, Rjazaňské, Vladimirské a v Nižněnovgorodské oblasti v Rusku. Je dlouhá 1500 km. Povodí řeky je 254 000 km².\n\n\nHorní tok\nStřední tok\nDolní tok\n\nZdrojem vody jsou převážně sněhové srážky (59 % u Orlu, 65 % u Muromi), následují dešťové srážky (>20 %) a podzemní voda (< 20%). Průměrný roční průtok vody u Orlu činí 18,8 m³/s, u Kalugy činí 296 m³/s a u ústí 1300 m³/s. Maximální průtoky v těchto místech jsou 2100 m³/s, 12 600 m³/s a 20 000 m³/s. Zamrzá na horním toku v listopadu až na začátku ledna a na dolním toku na konci října až v prosinci. Rozmrzá na horním toku na konci března až v dubnu a na dolním toku do začátku května. Nejvyšších vodních stavů dosahuje na horním toku od dubna do května a na dolním toku od začátku června. Během jara proteče řekou na horním toku 78 % ročního odtoku a na dolním toku 73 %. V létě (7 až 8 % odtoku) a v zimě (7 až 9 %) jsou vodní stavy nižší, na podzim (8 až 10 %) dochází k povodním, jež jsou způsobeny dešti. Ledy plavou po řece 1 až 20 dní, na dolním toku do 15 dní.\n\nVodní doprava je možná od Čekalinu v délce 1200 km. Nad Rjazaní je řeka splavněna pomocí zdymadel. Byly vybudovány hráze přehradních nádrží (Beloomutovská, Kuzminská). Hlavními převáženými náklady jsou strojní materiály, dřevo, černé uhlí, ropné produkty, obilí, automobily. Místní osobní doprava je rozvinutá pod Kalugou. Dopravní vodní spojení je od ústí řeky Moskvy do Nižného Novgorodu. Turistické trasy po řece vedou z Moskvy do Ufy a také tzv. Moskevský okruh (Moskva, Nižnij Novgorod, Jaroslavl, Rybinsk, Moskva). Podél řeky se nachází mnoho měst, největšími jsou Orel, Beljov, Čekalin, Kaluga, Alexin, Tarusa, Serpuchov, Kašira, Ozjory, Kolomna, Rjazaň, Kasimov, Murom, Pavlovo, Gorbatov, Dzeržinsk a Nižnij Novgorod, který leží při ústí řeky do Volhy. Na řece je rozvinutý rybolov (jeseter malý, jelec jesen, sumec velký, štika obecná, cejn velký, okoun říční).\n"}
{"id": "345304", "url": "https://cs.wikipedia.org/wiki?curid=345304", "title": "Monteggiova zlomenina", "text": "Monteggiova zlomenina\n\nMonteggiova zlomenina je zlomenina proximální třetiny ulny (kosti loketní) v kombinaci s luxací (vykloubením) hlavice radia (kosti vřetenní). Nejčastěji vzniká přímým nárazem na zadní stranu předloktí nebo pádem na ruku flektovanou (ohnutou) v lokti.\n\nPoprvé ji popsal italský chirurg Giovanni Battista Monteggia v roce 1813.\n\n"}
{"id": "345306", "url": "https://cs.wikipedia.org/wiki?curid=345306", "title": "Fiat Cinquecento", "text": "Fiat Cinquecento\n\nFiat Cinquecento (vyslovováno [tʃiŋkweˈtʃɛnto] v italštině, IPA: /tʃɪŋkwəˈtʃɛntoʊ/ v angličtině) je malý městský automobil navržený Giorgettem Giugiarem, jehož výrobu zahájila společnost Fiat roku 1991 s cílem nahradit Fiat 126. Jedná se o první Fiat, který byl vyráběn pouze v polském závodě FSM, kde se dříve vyráběl například Polski Fiat 126p. Výroba Cinquecenta skončila roku 1998, kdy bylo nahrazeno Seicentem. Podivuhodné je, že i přes svůj název, znamenající číslovku 500, byla nejmenší pohonná jednotka objemu 704 cm³.\nCinquecento bylo dostupné s třídveřovou karosérií disponující velmi dobrým součinitelem odporu vzduchu 0,33. Oproti starším Fiatům je vybaven včetně nezávislým předním a zadním odpružením, kotoučovými brzdami, a pozinkovanými panely karoserie se schopností odolat korozi. Řízení bylo obstaráváno ozubnicí s pastorkem a přestože posilovač řízení nebyl nikdy nabízen, auto mohlo být vybaveno řadou příslušenství, včetně centrálního zamykání, elektrického ovládání oken, posuvné střechy (nebo plně stahovatelné plátěné střechy ve verzi \"Soleil\") a dokonce i klimatizací.\n\nCinquecento má pohon předních kol a dodávalo se se třemi motory: o objemu 704 cm³ (podélné uložení), 903/899 cm³ a 1,1 FIRE (oba příčné uložení).\n\nNejmenší motor, určený k prodeji v Polsku, byl dvouválec 704 cm³ OHV (30k /22 kW). Vycházel z upraveného motoru Fiatu 126p – kvůli pohonu předních kol musela být kliková hřídel namontována v opačném směru.\n\nČtyřválcový motor 903 cm³ OHV ( 40k /29 kW) byl základem nabídky na většině trhů. Roku 1993 byl objem snížen na 899 cm³ a výkon na 39k /29 kW. Znám je svou dlouhou historií – poprvé se objevil již ve Fiatu 850.\n\nRoku 1994 bylo představeno Cinquecento Sporting, poháněné agregátem 1108 cm³ SOHC FIRE o výkonu 54k (40 kW). Do speciální výbavy patří mj. ochranný rám, 13\" kola z lehké slitiny, barevné nárazníky a zrcátka, otáčkoměr, sportovní sedadla, červené bezpečnostní pásy a kožený volant.\n\nCinquecento Sporting se zúčastnilo mnoha silničních závodů v závodní skupině A - Car.\n\nV 90. letech 20. století vznikla řada konceptů založených na Cinquecentu – například \"Lucciola\" navržená designérem Giorgettem Giugiarem, která se měla stát další generací tohoto Fiatu, nakonec však byl návrh prodán automobilce Daewoo do Asie.\n\n"}
{"id": "345316", "url": "https://cs.wikipedia.org/wiki?curid=345316", "title": "Německé armády", "text": "Německé armády\n\nNěmecké armády ve většině případů spadaly pod jednotlivé skupiny armád. Německá armáda se jako většina armád jiných států skládala zpravidla z několika sborů, pomocných a týlových jednotek. Bylo zvykem v německém vojsku značit armády arabskými číslicemi, v některých případech jmény velitelů nebo působištěm armády. Ve druhé světové válce se také poprvé objevily tankové armády, kde měly být shromážděny větší tankové a mechanizované jednotky než u obyčejných armád, ale ne vždy tomu tak bylo. Armádní nebo tankové skupiny byly zpravidla slabší než armády, jednalo se o takový mezistupeň mezi sbory a armádami. Armádní a tankové skupiny často měnily názvy, někdy se z nich staly \"řadové\" armády (například Armádní skupina Hollidt byla později přejmenována na 6. armádu, když její předchůdkyně byla u Stalingradu zničena). Armády značené arabskými čísly si většinou ponechaly původní názvy po celou dobu konfliktu.\n\nV mírovém období armádní velitelství neexistovala. Byla vytvořena až v průběhu mobilizace (k 2. srpnu 1914) na počátku první světové války z obvodních velitelství Armádní inspekce I.–VIII. (Armee-Inspektionen I.–VIII.). V průběhu války byl počet armád zvýšen, vzniklo též několik velitelství armádních skupin. Od července 1915 začaly být armády sdružovány ve skupiny armád. Všechny německé armády byly rozpuštěny na přelomu let 1918/1919.\n\n\nJelikož německé pozemní síly byly mírovými smlouvami z roku 1919 omezeny na 10 divizí, sdružených do dvou skupinových velitelství, potřeba vyšších (tj. armádních) velitelství neexistovala.\n\n\n"}
{"id": "345318", "url": "https://cs.wikipedia.org/wiki?curid=345318", "title": "The Matadors", "text": "The Matadors\n\nThe Matadors byla československá skupina, která v 2. polovině 60. let výrazně ovlivnila pražskou rockovou scénu..\n\nSkupina byla vznikla v květnu 1965 přejmenováním skupiny Fontana, dříve Pra-Be. Skupina zpočátku vystupovala pouze v Německu (NDR), v dubnu 1966 se vrátila do Prahy. Už její první pražské vystoupení bylo obrovským úspěchem. Po odchodu Vladimíra Mišíka na vojnu odešel Karel Kahovec do Flamenga a Viktor Sodoma přišel do Matadors z Flamenga. V této (nejslavnější) sestavě (Otto Bezloja - baskytara, umělecký vedoucí, Radim Hladík kytara, Viktor Sodoma zpěv, Jan Farmer Obermayer (vl. jménem Jan Obermajer) el. varhany, Tony Black (vl. jménem Miroslav Schwarz) bicí) skupina vystupovala od konce roku 1966 až do srpna 1968. V té době byla skupina považována pražským publikem (i hudebními kritiky) za nejlepší českou beatovou skupinu. Po srpnu 1968 odešli ze skupiny Radim Hladík, Jan Farmer Obermayer a Viktor Sodoma a místo nich přišli méně známí hudebníci (Miloš \"Reddy Kirken\" Vokurka - zpěv, Jiří Matoušek - varhany a Petr Netopil - kytara). Skupina potom působila v Německu.\n\n"}
{"id": "345335", "url": "https://cs.wikipedia.org/wiki?curid=345335", "title": "Foie gras", "text": "Foie gras\n\nFoie gras (výslovnost ) jsou ztučnělá játra vodních ptáků, především hus a kachen. Jsou považována za delikatesu. V některých zemích je dokonce chráněn způsob výroby i konzumace jako národní kulturní památka. Husí játra se dají připravit jak v studených, tak teplých variacích, dají se péct, smažit, připravovat ve vodní lázni a lze z nich dělat paštiky.\n\nHusí játra foie gras pocházejí především z Francie, ale také z Maďarska a to především z farem na jihovýchodě země v župách Bacs-Kiskun, Csongrad, Bekes, Hajdu-Bihar.\n\nPři produkci „foie gras“ je ptákům zavedena několikrát denně do volete či přímo žaludku sonda, kterou je jim vpravena krmná směs, předvařená kukuřice, v množství větším, než je potřebná denní nutriční dávka pro daný druh ptáka, a tím jsou játra zpracovávající energeticky bohatou krev opouštějící zažívací trakt vrátnicovým oběhem nucena k podstatně větší práci, ke zvětšení objemu. Jaterní parenchym (tkáň) pod tíhou energetické bohatosti stravy, neustálého překrmování, degeneruje a je nahrazována tukovou tkání, játra tak získávají svoji charakteristickou žlutorůžovou barvu.\n\nPro dosažení větší účinnosti krmení bývají ptáci omezeni v pohybu.\n\nV některých státech je způsob vykrmování ptáků používaný pro produkci foie gras zakázaný, ale není zakázán dovoz. V Evropě patří mezi producenty pouze Belgie, Bulharsko, Španělsko, Francie a Maďarsko.\n\nJinde je zakázán prodej tučných jater, zákaz platil např. v Chicagu. V Kalifornii zakazuje prodej tučných jater zákon z roku 2004, v platnost vešel až v roce 2012, osmiletá lhůta byla dána chovatelům drůbeže, aby přešli na alternativní způsob krmení, což se ale nestalo.\n"}
{"id": "345340", "url": "https://cs.wikipedia.org/wiki?curid=345340", "title": "Skokan hnědý", "text": "Skokan hnědý\n\nSkokan hnědý (\"Rana temporaria\") je druh evropské žáby z čeledi skokanovití. Žije ve velké části Evropy, s výjimkou většiny Pyrenejského poloostrova, jižní Itálie a jižního Balkánu. Nejzápadnější hranicí výskytu je Irsko, kde se dlouho a nesprávně předpokládalo, že je to vysazený druh. Nachází se i v Asii a na východ do Japonska.\n\nMá tři odlišná stádia vývinu – pulec, suchozemské mládě a dospělý jedinec. Má korpulentní tělo se zaobleným pyskem, předními nohami a krátkými (vzhledem k ostatním druhům skokanů) zadními končetinami přizpůsobenými na pohyb ve vodě a vyskakování na pevninu. Často jsou zaměňovány s ropuchou obecnou (\"Bufo bufo\"), ale skokani se dají snadno rozeznat, protože mají delší nohy, skáčou a mají vlhkou pokožku, zatímco ropuchy se plazí a mají suchou, bradavicemi posetou pokožku. Vajíčka těchto dvou druhů se také liší v tom, že skokani je mají ve shlucích, ale ropuchy je kladou v dlouhých řetězcích. Skokani hnědí vylučují na kůži temporin, dehtu podobnou směs peptidů s antibakteriálním účinkem. Pojmenován je podle tmavých skvrn na boku hlavy z latinského \"tempora\" = spánky, spánky.\n\nSkokan hnědý a skokan zelený se chovají a loví pro maso, protože např. ve Francii a v Asii jsou žabí stehýnka delikatesou.\n\nSkokani hnědí dorůstají délky 6 až 9 cm, zřídka i více. Zbarvení je dosti proměnlivé, obecně se však pohybuje v odstínech hnědé barvy. Na hřbetní straně těla bývají nepravidelné skvrny. Na nohách jsou tmavší příčné pruhy. Zadní nohy jsou silně vyvinuty a umožňují skoky o délce až 1 m, a také velmi dobré plavání a potápění.\n\nProtože je skokan hnědý ve svém vnějším vzhledu velmi variabilní, byly popsány různé varianty/poddruhy.\n\n\nMezi izolované poddruhy (hlavně jihozápadní část areálu rozšíření), které vznikly geografickou izolací v horských oblastech s klimatickými výkyvy, patří:\n\n\nMezi sporné poddruhy patří:\n\n\nOblastí výskytu je Evropa kromě nejjižnějších částí, v ČR žije na celém území. Areál skokana hnědého zasahuje také do celé severní Asie až po Japonsko. V Evropě žije ze všech žab nejseverněji.\n\nSkokani hnědí se vyskytují do nadmořské výšky asi 2 500 m. Na prostředí nemají zvláštní nároky, pouze nesmí být příliš suché. Nejvhodnější jsou vlhké nížiny.\n\nKromě období rozmnožování žije skokan hnědý na souši. Zdržuje se ve vlhkých úkrytech a za potravou vychází v noci nebo i ve dne za deštivého nebo vlhkého počasí. Potravou je mu různý hmyz, pavouci, žížaly, slimáci či drobní korýši. Koncem října či začátkem listopadu vyhledávají skokani zimoviště. Zimují buď na dně menších vodních nádrží (avšak s hloubkou minimálně 50 cm), nebo nezamrzajících úkrytech v zemi. Probouzejí se časně na jaře, když začíná odtávat led.\n\nRozmnožování probíhá časně na jaře, hned po probuzení žab ze zimní strnulosti. Pokud žáby přezimovaly na dně vodní nádrže, většinou se ve stejné nádrži i množí. Samci se ozývají mručivým vrrru – vrrru – vrrru. Snůška má podobu rosolovitého chuchvalce plovoucího při hladině a obsahuje obvykle 1 000 až 2 500 vajíček, ale velké samice s dobrou kondicí mohou naklást až 4 000 vajíček. Ve vajíčkách je tmavý pól (směřující vzhůru) a světlý pól (směřující dolů). Pulci se líhnou za 3 až 4 týdny, k proměně v malé žabky potřebují asi 2 až 3 měsíce. Pohlavní dospělosti dosahují ve třetím roce života.\n\n"}
{"id": "345345", "url": "https://cs.wikipedia.org/wiki?curid=345345", "title": "Michael Phelps", "text": "Michael Phelps\n\nMichael Fred Phelps (* 30. června 1985 Baltimore, Maryland, USA) je americký plavec, držitel rekordního počtu 28 olympijských medailí, z toho 23 zlatých. Rekordem je i 13 zlatých a celkem 16 medailí z individuálních soutěží. Ziskem osmi zlatých medailí na Letních olympijských hrách 2008 v Pekingu pokořil rekord jiného amerického plavce Marka Spitze, který získal sedm zlatých medailí na LOH 1972 v Mnichově. Pět z těchto triumfů vybojoval v individuálních závodech, což představuje spolurekord z konkrétní olympijské události. Z LOH 2012 v Londýně si odvezl čtyři zlata a dvě stříbra, čímž se stal prvním nejúspěšnějším sportovcem na třech po sobě jdoucích olympiádách.\nV dlouhém bazénu drží světové rekordy na tratích 100 m a 200 m motýlek, stejně tak na 400 m polohový závod. Dříve mu patřily rekordní zápisy i v distancích 200 m volný způsob a 200 m polohový závod.\n\nNa velkých mezinárodních závodech – olympiádách, mistrovství světa a panpacifických hrách – získal do poloviny srpna 2016 celkem 83 medailí v dlouhém bazénu – 66 zlatých, 14 stříbrných a 3 bronzové. Dané výkony mu vynesly sedminásobné vítězství v anketě Plavec roku, devítinásobný triumf jako Americký plavec roku a ocenění Plavec roku organizace FINA 2012. Časopis \"Sports Illustrated\" jej v roce 2008 vyhlásil nejlepším sportovcem světa.\n\nPo olympiádě v Pekingu založil nadaci Michael Phelps Foundation, jež se zaměřila na zlepšování podmínek v plaveckém sportu a propagaci zdravého životního stylu. Po londýnské olympiádě ukončil závodní kariéru, ale v dubnu 2014 se k profesionálnímu sportu vrátil. Úspěšně se kvalifikoval na LOH 2016 v Riu de Janeiru, kde na zahajovacím ceremoniálu plnil roli vlajkonoše americké výpravy a kapitána týmu Spojených států amerických. Při své páté účasti pod pěti olympijskými kruhy si doplaval pro pět zlatých a jednu stříbrnou medaili.\n\nOlympijské hry 2000 / Sydney, Austrálie\n\nMistrovství světa 2001 / Fukuoka, Japonsko\n\nMistrovství světa 2003 / Barcelona, Španělsko\n\nOlympijské hry 2004 / Atény, Řecko\n\nMistrovství světa 2005 / Montreal, Kanada\n\nMistrovství světa 2007 / Melbourne, Austrálie\n\nOlympijské hry 2008 / Peking, Čína\n\nMistrovství světa 2009 / Řím, Itálie\n\nMistrovství světa 2011 / Šanghaj, Čína\n\nOlympijské hry 2012 / Londýn, Velká Británie\n\nOlympijské hry 2016 / Rio de Janeiro, Brazílie\n\nPhelps překonal na Olympiádě v Pekingu v roce 2008 již 36 let starý rekord amerického plavce Marka Spitze, který činil sedm zlatých medailí z Letní olympiády 1972 v Mnichově. A to následujícím výkonem:\n\n\nPhelpsovo tělo je výjimečně vhodné k plavání. Má dlouhé, tenké tělo s rozpětím paží 204 cm, které jsou nesouměrné k jeho výšce 193 cm. Má relativně krátké nohy, které zmenšují odpor vody, ale přesto má velikost bot 49,5 a má takzvané gumové klouby v kotnících. Je schopen ohnout svůj kotník víc než baletní mistr, a to mu umožňuje maximální záběry.\n\nJeho manželkou je Nicole Johnsonová (* 12. července 1985), modelka, Miss Kalifornie USA 2010 a absolventka Univerzity Jižní Kalifornie, oboru humanitní vědy/svobodná umění v oblasti komunikace se zaměřením na sport a zábavu. Zasnoubili se v únoru 2015 a vzali se 13. června 2016. Mají spolu syna Boomera Roberta (* 5. května 2016). 14.února 2018 se narodil druhý syn Beckett Richard. 1. dubna 2019 oznámil, že očekávají třetího potomka. \n\nDlouholetými přáteli jsou plavci Ryan Lochte a Conor Dwyer.\n\nPhelps je členem Projektu důvěry. V tomto projektu se sportovci nechávají testovat nad rámec povinných dopingových kontrol. Před a během Pekingské olympiády byl testován více než 40krát.\n\n"}
{"id": "345348", "url": "https://cs.wikipedia.org/wiki?curid=345348", "title": "Kosma (řeka)", "text": "Kosma (řeka)\n\nKosma ( ) je řeka v Něneckém autonomním okruhu v Archangelské oblasti a v Komiské republice v Rusku. Je dlouhá 251 km. Plocha povodí měří 4850 km².\n\nPramení na Timanském krjaži. Teče v členitém korytě. Ústí zleva do Cilmy (povodí Pečory).\n\nZdrojem vody jsou sněhové a dešťové srážky.\n"}
{"id": "345361", "url": "https://cs.wikipedia.org/wiki?curid=345361", "title": "Cardinalis", "text": "Cardinalis\n\nKardinál (Cardinalis) je rod amerických pěvců z čeledi kardinálovití. Zahrnuje tři známé druhy:\n\n"}
{"id": "345368", "url": "https://cs.wikipedia.org/wiki?curid=345368", "title": "Gymnázium Nový Jičín", "text": "Gymnázium Nový Jičín\n\nGymnázium Nový Jičín je gymnázium, jehož zřizovatelem je Moravskoslezský kraj. Na škole se vyučuje studijní obor \"Gymnázium všeobecné čtyřleté\" (79-41-K/401) a \"Gymnázium všeobecné šestileté\" (79-41-K/601).\n\nNejvíce žáků školy studuje obor Čtyřleté gymnázium (8 z 14 tříd). Dále na škole existuje 6 tříd šestiletého gymnázia (tento obor přibyl na škole v září 2006). Studium je ukončeno maturitou.\n\nBudova školy je postavena ve svahu nad ulicí Palackého. Ke škole vede z Palackého ulice veliké schodiště, které je typické pro celkový vzhled budovy a dostalo se i do loga školy. Směrem od školy vede ulice Jiráskova, která malým mostem překonává potok Grasmanku a poté stoupá rovně do kopce až ke Smetanovým sadům. Školní budova je tvořena centrální částí a dvěma symetrickými křídly. Před centrální částí stojí symetricky dvě menší bytové stavby (k ubytování zaměstnanců). Škola má suterén, dále 3 podlaží a nad nimi ještě půdu (slouží jako skladiště). Přízemí a 2. patro jsou průchozí po celé délce školy, 1. patro a suterén nikoliv. Je to pozůstatek z historie – školy totiž původně byly dvě a byly odděleny. Budova je vybavena bezbariérovým přístupem. Za budovou se nachází školní hřiště.\n\nV roce 2002 byla někdejší ředitelka vystřídána ve funkci Mgr. Milanem Bortelem. V tomtéž školním roce rovněž vzniklo společné uskupení pedagogů TV a studentů s názvem \"Outdoor adventure\", které začalo připravovat volnočasové aktivity zejména pro studenty. Na škole je také od února 2005 znovu obnovena tradice smíšeného sborového zpěvu, těleso s názvem Puellae et Pueri zakládali učitelé HV. Ve školním roce 2005/06 s novým školským zákonem vstoupil v platnost také nový školní řád. V následujícím školním roce 2006/07 bylo v rámci projektu Moravskoslezského kraje a za přispění EU ve škole zřízeno Komunitní vzdělávací centrum. Centrum nabízí vzdělávání občanům města, bez rozdílu věku, vzdělání a pohlaví.\n\nV únoru 2007 byl Mgr. Milan Bortel rozhodnutím Rady Moravskoslezského kraje odvolán z funkce ředitele. Dočasným vedením školy byla pověřena dosavadní zástupkyně školy, paní RNDr. Jitka Hanzelková. Ve své funkci setrvala 3 roky. V letech 2006–2011 byly realizovány či nastartovány projekty, například modernizace některých učeben nebo zabezpečení školního hřiště (2006 – SIPVZ – Státní informační politika ve vzdělávání, podzim 2009 – MOSS 1, Učitelé pro zítřek, Moderní inovativní metody v mediální výchově, výchově ke zdraví a výuce cizích jazyků, v dalších letech pak projekty MOSS 2,3 aj.). Na podzim 2009 se uskutečnilo výběrové řízení na ředitele školy. Na základě výsledků výběrového řízení vybrala rada kraje Zbyňka Kubičíka. Do funkce ředitele nastoupil 1. února 2010. Zbyněk Kubičík v minulosti na novojičínském gymnáziu působil jako učitel a do roku 2004 také jako zástupce ředitele.\n\n"}
{"id": "345372", "url": "https://cs.wikipedia.org/wiki?curid=345372", "title": "Bohemia docta aneb Labyrint světa a lusthauz srdce", "text": "Bohemia docta aneb Labyrint světa a lusthauz srdce\n\nBohemia Docta aneb Labyrint světa a lusthauz srdce je český filmový dokument z roku 2000 režiséra Karla Vachka.\n\nBohemia Docta je dokumentární film natočený mezi lety 1997 a 2000. Sestává se z rozhovorů režiséra s různými osobnostmi (politici, básníci, vědci a jiní). Je součástí tetralogie \"Malý kapitalista\".\n\n"}
{"id": "345374", "url": "https://cs.wikipedia.org/wiki?curid=345374", "title": "Saint-Marc Girardin", "text": "Saint-Marc Girardin\n\nMarc Girardin, zvaný Saint-Marc Girardin (19. února 1801 Paříž – 1. ledna 1873 Morsang-sur-Seine) byl francouzský politik a literární kritik.\n\nPůsobil jako profesor francouzské poezie na collège Louis-le-Grand a na Sorbonně.\n\nByl kritikem v \"Journal des Débats\" a spolupracoval s \"La Revue des Deux Mondes\", členem Francouzské akademie byl zvolen roku 1844.\n\n\n\n"}
{"id": "345376", "url": "https://cs.wikipedia.org/wiki?curid=345376", "title": "Šlejnicové", "text": "Šlejnicové\n\nPáni ze Šlejnic (něm, \"von Schleinitz\", lat. \"a Schleinicz\" ) byli šlechtickým rodem hornosaského původu, který se od konce 15. století do 17. století usadil také v severních Čechách. Ještě počátkem 20. století žil rod v Německu a Polsku. \n\nDo českých zemí se rod dostal roku 1481, kdy Hugolt ze Šlejnic († 1490) od saského kurfiřta a vévody Arnošta I. († 1486)] získal do svého držení Tolštejn a Šluknov. Hugolt zůstavil asi 5 synů.\n\nNejstarší Hugoltův syn Jindřich († 14. 1. 1518) byl vrchním maršálkem v Míšni a koupil Krupku, kterou kolem roku 1505 postoupil Albrechtovi z Kolovrat. Oba byli roku 1509 králem Vladislavem Jagellonským ustanoveni za správce zboží lovosického. Albrecht mu toto zboží zapsal a roku 1511 obdržel od opata kláštera cisterciáků v Altzelle právo je vyplatit. V horním Sasku držel Kriebstein a od roku 1500 hrad Hohnstein.\n\nJindřichovi synové Volf, Arnošt, Kryštof (†j. 1527), Jan a Jiří drželi napřed Tolštejn s Rumburkem a Šluknov nedílně. Po smrti ostatních je dědili Arnošt a Jiří, kteří oba obdrželi 1. května 1532 císařské potvrzení panského stavu. Arnošt ze Šlejnic byl knězem, nejdříve kanovníkem a poté proboštem v Míšni, pak též v Praze, v letech 1525-45 administrátorem arcibiskupství. Zemřel 6. února 1548 a byl pohřben v Šluknově.\n\nJiří převzal po něm Tolštejn i Lovosice, jež r. 1537 dědičně koupili. Býval hejtmanem kraje litoměřického,]] založil městečko Georgenthal a obdržel r. 1558 Tolštejn (posud manství) dědičně. Zemřel 27. září 1565 v Rumburce zůstaviv vdovu Johanku z Lobkovic a syny Hugolta, Jana, Arnošta a Jindřicha.\n\nKdyž tito r. 1566 se dělili, dostali díly Lovosice, Hanšpach, Šluknov, Rumburk a poslední tři díly na hradě Tolštejně. Hugolt zemřel okolo r. 1570 (manž. 1. Lidmila ze Šumburka, 2. Anna z Baudissina) a zůstavil Lovosice zadlužené dceři Evě. Také Jindřich špatně hospodařil. Odprodal r. 1570 Varnsdorf a r. 1570 Rumburk kromě malé části. Zemřel před r. 1587 zůstaviv dvě dcery.\n\na) Jan prodal strýcům r. 1571 všechen statek svůj, stal se lantfojtem v Horní Lužici (1572), ale zadluživ se mnoho složil ten úřad r. 1594. Získal r. 1577 Libochovany a r. 1580-82 vesnice v okolí, také měl Dubkovice, které prodal r. 1586 bratru Arnoštovi a r. 1587 prodal Libochovany. Koupil pak r. 1588 Strojetice, jež téhož roku prodal. Ženat byl třikrát (1. Apolena z Krajku, 2. Anna z Bibršteina, 3. Anna Leskovcová z Leskovce, r. 1590 ovdovělá Hasištejnská z Lobkovic). Zemřel 1. ledna 1595 zůstaviv synům Bedřichovi, Ladislavovi, Albrechtovi, Davidovi a Rudolfovi jen dluhy. Ladislav vyženil r. 1590 s Kateřinou z Říčan a Leskovce (ovdovělou Valeckou) statek Hostim (u Moravských Budějovic). Rudolf táhl r. 1595 do Uher a oženil se r. 1598 za Vidní se vdovou Cecilií rozenou ze Saurau. Bedřichova manž. Eliška Šlikovna získala r. 1593 Varnsdorf, ale prodala jej zase r. 1597, téhož roku získal také právo na Rumburce a r. 1608 věnné právo na Božejově. R. 1612 držel též dvůr Postráň. Albrecht získal r. 1600 s manž. Annou z Říčan Varnsdorf, který r. 1609 prodal. R. 1607 koupil Šluknov a nějaký čas (1615) držel manství Blansko u Brna. Zastával dále úřad královského rady. Šluknov prodal r. 1618. Zemřel 26. března 1620 a jmění jeho pro vzpouru zabráno. Synové jeho byli Jan Jiří, Ladislav Volf, Maxim. Rudolf a Karel (tento zemřel záhy). Jan Jiří koupil kolem roku 1627 Domamyšl a držel ji do smrti. Maximilián Rudolf (*1605) byl kanovníkem v Olomouci, r. 1635 gen. vikářem v Praze, r. 1637 proboštem litoměřickým a od roku 1655 biskupem, tam také 13. října 1675 zemřel.\nVolf získal r. 1628 Valdštejnské manství Chrastná(Krásná) u Liberce a dědil s bratrem Domamyšl, kterou r. 1640 prodali. Volf zemřel v Osečné 27. února 1687 ve vysokém věku. Z manželství s Lidmilou Kateřinou Sedleckou z Újezdce měl dva syny, z nichž starší zemřel v Itálii. Mladší syn Arnošt Ferdinand (prý rozumu mdlého) převzal Chrastnou a zemřel roku 1689 jako poslední potomek české větve rodu po meči. Svůj statek odkázal manželce Polyxeně Krescencii Kapounce ze Svojkova.\n\nb) Arnošt vzdal se r. 1579 svého dílu Tolštejna a vyženil s Lidmilou, hraběnkou z Lobkovic díl Nepokojnic. Ta zaplatila dluhy a stala se tak majitelkou Šluknova i Dubkovic, které Arnošt r. 1586 koupil. Pro dluhy zastavili r. 1592 Dubkovice, které pak byly odprodány. Nadto prodala Lidmila r. 1598 Nepokojnice, oba ztratili právo podací ke kostelům v Šluknově a Georgenthalu a hraběnka r. 1599 zastavila Šluknov, který pak byl r. 1607 nadobro prodán. Oba rodiče i jejich syn Adam zemřeli v chudobě.\n\nHugoltův mladší stejnojmenný syn držel rodný zámek Schleinitz († ok. 1512). Synové jeho Hanuš a Šimon Juda přijati r. 1527 k lénu na hrad Tolštejn a od strýcův svých českých ustanoveni za nápadníky. Šimonovi synové Krištof, Hanuš Hugolt a Abraham přijati r. 1570 za obyvatele v Čechách. Krištof koupil r. 1570 Rumburk (od Jindřicha), r. 1571 s bratřími Hanšpach a díly Tolštejna a Lovosic, od čehož pak r. 1573 části odprodávali a také pustili r. 1573 vrchnost svou na manství Šerachově v Horní Lužici. Krištof pak prodával i jiné části a naposled r. 1586 Tolštejn a Rumburk. Kryštof zemřel 5. března 1601 a Abraham r. 1594. Kryštof a Hugolt, synové Kryštofovi, drželi pak se strýcem Hanušem nějaký čas Hanšpach, ale r. 1602 pro dluhy prodán. O jejich pozdějších osudech nedostává se paměti.\n\nRodovým erbem byly v stříbrnočerveně polceném štítě 3 (1,2) růže střídavých barev.\n\n\n"}
{"id": "345377", "url": "https://cs.wikipedia.org/wiki?curid=345377", "title": "Marie Annunziata Neapolsko-Sicilská", "text": "Marie Annunziata Neapolsko-Sicilská\n\nMarie Anunciáta Bourbonsko-Sicilská (24. března 1843 na zámku Caserta, Itálie – 4. května 1871 ve Vídni, Rakousko-Uhersko) jako Maria Annunziata Borbone-Due Sicile, princezna Království obojí Sicílie, později arcivévodkyně rakouská, čtvrtý potomek Ferdinanda II. Neapolsko-Sicilského (z rodu Bourbon-Obojí Sicílie) a Marie Terezie Izabely Rakouské (z habsbursko-lotrinské dynastie).\n\nJejí otec ji žertem nazýval zdrobněle \"Ciolla\". Na rozdíl od svých bratrů a otce, kteří byli veselí a živí, Maria Annunziata byla klidná, stydlivá a rezervovaná. Vzorem jí byla její matka Marie Terezie, která neměla ráda oslavy, mondénní a dvorský život, dávajíc přednost domácímu prostředí, uzavřená ve své komnatě, věnujíc se péči o děti a vyšívání.\n\nStejně jako její sestra Maria Immaculata se i Marie Anunciáta přivdala rakouské císařské rodiny Habsburků.\nRoku 1860, když byl její bratr František II. Neapolsko-Sicilský svržen z trůnu a rodina musela prchnout z Neapole, následovala svou matku do Říma. Královská rodina se usadila poblíž Kvirinálského paláce, který rodině poskytl papež. Zde však Marie Anunciáta nepobyla dlouho, neboť o rok později, 21. října 1862 se v Itálii provdala za ovdovělého arcivévodu Karla Ludvíka, bratra císaře Františka Josefa. Sňatek v zastoupení (in procura) se konal 16. října 1862 v Římě, vlastní svatební obřad pak proběhl o pět dní později v Benátkách, kam ženich přijel nevěstě naproti v uniformě polního plukovníka.\n\nJejí tchyně Žofie brzy rozpoznala, že její snacha je vážně nemocná (měla tuberkulózu) a doporučila mladému páru dlouhý pobyt v mírném podnebí; k tomu účelu vybrala Kronland Görz. Karel Ludvík matce jako obvykle neodporoval a jeho křehká žena tudíž také souhlasila. Život na vzdáleném venkově však dlouho nesnesla a chtěla změnit prostředí, čemuž její povolný manžel vyhověl. Nové místo pobytu ovšem vybírala opět Žofie a ta se rozhodla pro klidný Štýrský Hradec, město úředníků a vojáků ve výslužbě. Mladá jižanka se v takovém městě nemohla cítit dobře, stranila se styku s lidmi, byla neklidná a neorientovala se. Lépe se začala cítit teprve tehdy, když poprvé otěhotněla. Přesně půl roku po narození Františka Ferdinanda otěhotněla znovu, nad čímž její osobní lékař vzhledem ke křehké tělesné konstituci mladé paní potřásl hlavou. Lékař Karlu Ludvíkovi naznačil, že jeho žena potřebuje pobýt na jihu. O tom však Marie Anunciáta nechtěla ani slyšet.\n\nNa jaře 1865 přivedla na svět druhého syna, slabého a neduživého Otu Františka Josefa. Mladá matka stále častěji propadala nepochopitelným náladám a vrtochům, období sklíčenosti střídala období hektické radosti ze života. Nakonec se nabažila Hradce a její choť souhlasil s jejím přáním okamžitého přestěhování. Byl připraven přijmout protesty své přísné matky Žofie. Ta však viděla, že její nemocná – a opět těhotná – snacha je na tom zdravotně špatně.\n\nArcivévoda tedy koupil palác ve Favoritenstraße, nechal jej přestavět a domácky zařídit. Na Vánoce 1868 se narodil třetí syn. Zdravotní stav Marie Annunziaty byl takový, že bylo nepravděpodobné, že by se mohla ještě někdy zcela uzdravit. Přesto však díky své vůli žít překonávala svou nemoc, navštěvovala vídeňské bály, Burgtheater a operu. Ve snaze uchránit své syny před nákazou souchotinami, jimiž trpěla, se od nich preventivně držela stranou, ovšem zcela zbytečně, neboť jim svoji nemoc předala dědičně.\n\nRoku 1868 na zámku Artstetten u Pöchlarnu (Dolní Rakousko) darovala život ještě jednomu dítěti, dceři Markétě Žofii. Ještě jeden další rok bojovala se svou nemocí, tento boj však 4. května 1871 ve věku 28 let prohrála.\n\nMarie Annunziata měla čtyři děti:\n\nKarel Ludvík se za dva roky po Mariině smrti oženil znovu. Jeho třetí manželkou se stala Portugalská princezna Marie Tereza, jež se stala vlídnou a chápající matkou osiřelým dětem, jež k níž úzce přilnuly. O jejich hlubokém vztahu svědčí například to, že když si František Ferdinand bral přes odpor císaře Františka Josefa I. Žofii Chotkovou, jako jediné příslušnice císařského domu se na svatbě účastnily právě Marie Tereza se svými dvěma dcerami.\n\n"}
{"id": "345380", "url": "https://cs.wikipedia.org/wiki?curid=345380", "title": "Kardinál ohnivý", "text": "Kardinál ohnivý\n\nKardinál ohnivý (\"Cardinalis phoeniceus\") je druh rodu kardinál (Cardinalis) žijící v Kolumbii a Venezuele.\n\n\n\n"}
{"id": "345383", "url": "https://cs.wikipedia.org/wiki?curid=345383", "title": "Kardinál úzkozobý", "text": "Kardinál úzkozobý\n\nKardinál ohnivý (\"Cardinalis sinuatus\") je druh rodu kardinál (Cardinalis) žijící v nejjižnější části USA a Mexiku.\n\n\n\n"}
{"id": "345384", "url": "https://cs.wikipedia.org/wiki?curid=345384", "title": "122mm houfnice D-30", "text": "122mm houfnice D-30\n\n122mm houfnice D-30, označovaná též jako 2A18 je sovětská, resp. ruská houfnice, která byla vyvinuta v 60. letech 20. století jako náhrada za houfnici M-30. \n\nHoufnice je opatřena speciální tříramennou lafetou, která umožňuje snadnou manipulaci a střelbu s odměrem 360° a náměrem -7° až 70°. Zbraň byla používána v přibližně 60 armádách světa, v současné době je ve výzbroji 18 armád. Houfnice měla ve výzbroji i česká armáda, která odprodala několik kusů Gruzii. Místo nich zavedla do výzbroje samohybnou houfnici ShKH vz. 77 Dana.\n\n\n\nArménie, Ázerbájdžán, Bangladéš, Bosna a Hercegovina, Čína, Chorvatsko, Egypt, Estonsko, Finsko, Gruzie, Irák, Kyrgyzstán, Polsko, Rusko, Slovensko, Srbsko, Tádžikistán, Ukrajina, Zambie.\n\n"}
{"id": "345388", "url": "https://cs.wikipedia.org/wiki?curid=345388", "title": "Fotbal na Letních olympijských hrách 2008 - turnaj žen", "text": "Fotbal na Letních olympijských hrách 2008 - turnaj žen\n\nFotbalový turnaj na Letních olympijských hrách 2008 byl čtvrtým ženským fotbalovým turnajem na olympijských hrách a konal se od 6. srpna do 21. srpna 2008. Účastnilo se ho 12 ženských reprezentací po 18 hráčkách bez věkových omezení. Vítězem se stala Ženská fotbalová reprezentace Spojených států amerických, která tak obhájila titul z minulých her.\n\nTurnaj nebyl věkově omezen, každá země nominuje 18 hráček, z nichž minimálně 2 hráčky musí hrát na pozici brankáře.\n\nPrvní dva týmy z každé skupiny a nejlepší dva týmy na třetích místech postoupily do čtvrtfinále.\n"}
{"id": "345390", "url": "https://cs.wikipedia.org/wiki?curid=345390", "title": "Nehoda u Nažidel", "text": "Nehoda u Nažidel\n\nDopravní nehoda autobusu u osady Nažidla (obec Bujanov, místní část Suchdol), k níž došlo dne 8. března 2003 na silnici I/3 (E55) mezi Dolním Dvořištěm a Kaplicí v okrese Český Krumlov, byla jednou z nejtragičtějších a nejmedializovanějších silničních dopravních nehod v Česku. Na její následky zemřelo 20 lidí.\n\nPatrový autobus typu Neoplan N122 (SOA 35-75) cestovní kanceláře LSK autobusy s. r. o. ze Sokolova (majitel Milan Juršták), řízený 48letým Pavlem Krbcem, najatým brigádníkem, vezl z rakouských Alp z lyžařského zájezdu pořádaného chomutovskou cestovní kanceláří Vlna (majitel Eduard Knapp) 52 cestujících, a to členy plaveckého oddílu TJ Slovan Karlovy Vary a jejich rodinné příslušníky. Údajně šlo o první a jedinou zakázku CK Vlna u LSK Autobusy. Čtyřicet z cestujících sedělo v horním patře autobusu.\n\nMezi Dolním Dvořištěm a Kaplicí, nedaleko vrchu a osady Nažidla, u můstku přes Hněvanovický potok vjel autobus asi ve 20.20 hodin do protisměru, převrátil se na bok a spadl z cca sedmimetrového srázu, přičemž se zcela odtrhla jeho střecha. Rozsudek uvádí, že se nehoda stala v katastru obce Dolní Dvořiště, podle popisu děje však místo nehody spadá do katastrálního území Suchdol u Bujanova v obci Bujanov.\n\nNa místě zahynulo 17 účastníků zájezdu, další dva zemřeli v nemocnici a 34 lidí bylo zraněno, z toho podle rozsudku 26 těžce, z nich jeden na následky havárie zemřel v srpnu 2005.\n\nPodle znaleckého posudku jel autobus v prudkém klesání (12 %) od kilometrovníku 159 rychlostí 118 km/h (údaj z kotouče tachografu) a 97 metrů jel po pravé krajnici mimo vozovku rychlostí 98 km/h. Na kontakt s pravými svodidly zareagoval řidič bez brzdění prudkým stržením volantu, čímž došlo ke smyku, proražení svodidel (km 158,2) a skutálení vozidla ze svahu (převrácení o 450°). Střecha a horní patro byly při pádu demolovány větvemi vzrostlých stromů, přičemž došlo k utržení střechy.\n\nTěsně před nehodou podle svědků rozmlouval řidič Krbec s kmenovým řidičem dopravce Václavem Jedličkou. Podle výpovědí svědků uvedených v odůvodnění rozsudku řidič po přejezdu rakousko-české hranice zřetelně zvýšil rychlost a již před nehodou někteří cestující komentovali jeho jízdu slovy, že jede jako blázen, jako prase atd.\n\nŘidič Krbec byl přepravcem jednorázově najatý. Jinak pracoval především jako taxikář v Chebu a podle zjištění, předchozí noc před tímto zájezdem také taxikařil. V minulosti byl již jednou odsouzen pro řízení pod vlivem alkoholu v roce 1986.\n\nDne 11. března 2003 policie obvinila řidiče z trestného činu obecného ohrožení. Příčinou nehody podle policejního vyšetřování bylo, že řidič nepřizpůsobil rychlost jízdy a dostatečně se nevěnoval řízení. Později policie zjistila, že řidič neoprávněně pozměňoval osvědčení o profesní způsobilosti řidiče, které mu platilo pouze pro práci v osobní taxislužbě. V srpnu 2003 byl řidič obžalován pro podezření z trestných činů obecného ohrožení a padělání veřejné listiny. V listopadu 2003 byl Okresním soudem v Českém Krumlově odsouzen za obecné ohrožení a za padělání a pozměňování veřejné listiny k trestu 8 let odnětí svobody a k zákazu řízení motorových vozidel na 10 let. Dne 6. května 2004 odvolací Krajský soud v Českých Budějovicích výši trestu potvrdil.\n\nŘidič ani po odsouzení nepřiznal, že by měl na nehodě nějaký podíl viny. Podle jeho názoru zřejmě selhal omezovač rychlosti, což znalecký posudek vyloučil.\n\nV červenci 2008 soud v Brně zamítl řidičovu žádost o podmínečné propuštění po odpykání poloviny trestu. 14. října 2009 byl řidič Pavel Krbec propuštěn.\n\nMajitel cestovní kanceláře ani majitel dopravní firmy obviněni nebyli, přestože jim pozůstalí vytýkají nezodpovědnost, mnohá pochybení a lživé výpovědi.\n\nObhajoba namítala, že na tragických následcích nehody mělo rozhodující podíl poškození karosérie autobusu z dřívější nehody. Policie však při vyšetřování došla k závěru, že toto dřívější poškození nemělo na průběh nehody vliv.\n\nKrajský soud v Plzni (soudce Martin Šebek) přiznal manželům Josefu a Petře Pudilovým, jimž při nehodě zemřeli čtyři příbuzní včetně dvou dětí, v březnu 2004 odškodné 2,8 milionu Kč, z toho 800 000 Kč od cestovní kanceláře Vlna a 2 miliony Kč od dopravce LSK Autobusy. Obě společnosti se odvolaly, Vrchní soud rozhodnutí zrušil, protože za odpovědného považoval jen dopravce. Manželé se poté dovolali k Nejvyššímu soudu. Ten rozhodnutí Vrchního soudu zrušil a přikázal případ k projednání opět Krajskému soudu v Plzni. Krajský soud v Plzni 13. února 2008 přiznal každému z manželů odškodné 400 000 Kč, které jim má vyplatit cestovní kancelář Vlna (z titulu organizátora zájezdu). Odškodné od dopravce jim soud nepřiznal, protože firma mezitím zanikla a byla vymazána z Obchodního rejstříku. Rovněž CK Vlna s. r. o. byla zrušena a její činnost převzala nová firma CK Vlna CZ, vlastněná synem původního majitele.\n\nLékařka Natálie Rubanová, jíž při nehodě zemřel manžel a syn byl těžce zraněn, žalovala u Krajského soudu v Plzni CK Vlna o omluvu a náhradu 200 000 Kč a po dopravci požadovala 20 500 Kč jako podíl z likvidačního zůstatku. Se stejnými požadavky se na soud obrátila i Jana Kotková, jejíž dcera při nehodě zahynula.\n\nJeden z pozůstalých, jehož 13letá vnučka zemřela při nehodě, stáhl žalobu na odškodnění mimo jiné z důvodu velkého mediálního zájmu o nehodu.\n\nZástupce cestovní kanceláře při soudním jednání v listopadu 2007 odmítl odpovědnost svého klienta a za odpovědného považoval dopravce. Dopravce Milan Juršták vyjádřil lítost nad nehodou a uvedl, že on sám by měl být odškodněn kvůli štvavé kampani, která proti němu byla vedena a kvůli níž je společnost od července 2004 v likvidaci, a dále připomenul, že kvůli své nemoci čeká na invalidní důchod.\n\nManželé Jana a Petr Hartovi požadují jako odškodnění za smrt syna, Viktora Harta, každý 300 tisíc po řidiči Pavlu Krbcovi, dalších 55 500 korun po majiteli autobusu a dvakrát 1,5 milionu korun po CK Vlna. CK Vlna u Viktora Harta zpochybňovala, že měl s CK uzavřenou platnou cestovní smlouvu. Někteří z účastníků totiž za zájezd sice zaplatili trenéru Miloši Pachtovi, který pak při nehodě také zemřel, ale nebyla s nimi uzavřena písemná smlouva, nebyli uvedeni v oficiálním seznamu účastníků ani si nevyžádali potvrzení o zaplacení. Otec této oběti, Karel Hart, prostřednictvím tematické webové stránky zveřejňoval dokumenty a informace o nehodě a podrobně rozebíral jednání zúčastněných osob a firem.\n\nPřeživší a pozůstalí založili občanské sdružení Nažidla 2003.\n\nNa místě nehody pozůstalí postavili dřevěný kříž s fotografiemi obětí a občas zde pořádali vzpomínkové akce. Pozemek posléze navíc odkoupili a v den 5. výročí nehody (v roce 2008) zde odhalili pomník tvořený 20tunovými oblými balvany z Labe rozestavěnými do kruhu o průměru 12 metrů, symbolizujícími počet zemřelých. Náklady na výstavbu pomníku byly asi půl milionu Kč.\n\n"}
{"id": "345391", "url": "https://cs.wikipedia.org/wiki?curid=345391", "title": "Kardinálovití", "text": "Kardinálovití\n\nKardinálovití (Cardinalidae) jsou čeleď amerických pěvců z podřádu zpěvní. Jejím nejznámějším rodem je kardinál (\"Cardinalis\"). Je třeba si dát pozor na rod \"Paroaria\", kterému se sice v angličtině i češtině (a řadě dalších jazyků) rovněž říká kardinál, ale do čeledi kardinálovitých nepatří.\n\n"}
{"id": "345394", "url": "https://cs.wikipedia.org/wiki?curid=345394", "title": "Pralesničkovití", "text": "Pralesničkovití\n\nPralesničkovití (Dendrobatidae) je čeleď malých pestrých jedovatých žab žijících ve středo a jihoamerických pralesích. Obecně se jim říká pralesničky nebo šípové žáby. Místní Indiáni je lovili, jedem natírali šípy a zabíjeli pomocí nich zvířata.\n\nŽijí v tropických pralesích Střední a Jižní Ameriky. Většina druhů pobývá na zemi, případně v pralesním podrostu několik metrů nad zemí, některé druhy v korunách stromů. Dosahují délky 1 až 6 cm, jsou štíhlé a pestře zbarvené, což upozorňuje na jejich jedovatost. Zbarvení a vzorování se liší u různých druhů, nemusí být stejné i v rámci jednoho druhu. Na špičkách prstů předních nohou mají malé polštářky sloužící jako přísavky. Pralesničky jsou jedovaté, některé druhy více, některé měně. Mezi nejjedovatější patří žlutě zbarvená pralesnička strašná (\"Phyllobates terribils\") a pralesnička dvoubarvá (\"Phyllobates bicolor\"). Uvádí se, že jed z jedné žáby aplikovaný injekčně může usmrtit až tisíc myší. Amazonští indiáni, například Janomamové jejich jedem natírají šípy k lovu., z toho pochází starší označení celé skupiny - šípové žáby. Jed pralesničky barvířské používali někteří amazonští Indiáni, zejména Tupinambové, k přebarvování peří papoušků. Pokud se ranky po vytrhaných perech potřou silně zředěným jedem, naroste ptákovi oranžové nebo žluté peří namísto zeleného. Tato technika se označuje jako \"tapiragé\".\n\n\n"}
{"id": "345400", "url": "https://cs.wikipedia.org/wiki?curid=345400", "title": "Nikolaj Stěpanovič Gumiljov", "text": "Nikolaj Stěpanovič Gumiljov\n\nNikolaj Stěpanovič Gumiljov (do češtiny přepisováno též jako Gumilev, 15. dubna / 3. dubna 1886 v Kronštadtu – srpen 1921 poblíž Petrohradu) byl ruský básník, překladatel francouzské a anglické poezie, literární kritik a teoretik.\n\nStudoval na gymnáziu v Carském Sele. Tam ho ovlivnil tehdejší ředitel gymnázia, básník Innokentij Fjodorovič Anněnskij. Tam též poprvé potkal svou pozdější manželku Annu Achmatovovou. Odešel do Paříže, kde dva roky studoval na Sorbonně. Studium ale nedokončil, věnoval se cestování, pobýval v Itálii a v Africe.\n\nZamiloval se do Cherubiny de Gabriak, což byl pseudonym, za kterým se skrývali Jelizaveta Ivanovna Dmitrijeva a Maximilian Vološin. Když Gumiljov zjistil, že je obětí blamáže, vyzval Vološina na souboj. Ten měl proběhnout 22. listopadu 1909 na stejném místě, jako Puškinův souboj s Georges-Charles de Heeckeren d'Anthès. Vološinovi se však podařilo souboj odvrátit. Znovu se spřátelili ale až těsně před Gumiljovovou smrtí.\n\nZaložil básnickou skupinu Cech básníků (rusky: Цех поэтов, 1910–1914), kam patřili Georgij Viktorovič Adamovič, Anna Andrejevna Achmatovová, Sergej Mitrofanovič Goroděckij, Michail Leonidovič Lozinskij, Osip Mandelštam, Vladimir Ivanovič Narbut, Michail Alexandrovič Zenkevič a jiní. Jejich básnickým programem byl akméismus a Gumiljov se stal jejich mluvčím.\n\nV letech 1910–1918 byl manželem Anny Achmatovové, v roce 1912 se jim narodil syn Lev Nikolajevič Gumiljov (1912–1992), pozdější ruský vědec – historik a etnolog.\n\nV letech 1914–1918 bojoval jako dobrovolník v první světové válce. Za statečnost byl dvakrát vyznamenán křížem sv. Jiří.\n\nV roce 1920 se podílel na založení všeruského svazu spisovatelů. Přitom se netajil se svými protisovětskými názory. 3. srpna 1921 byl zatčen v souvislosti s protisovětským spiknutím senátora Vladimira Nikolajeviče Taganceva. Byl to jeden z prvních procesů, vykonstruovaných Čekou. Byl spolu s dalšími (celkem 61 osob) popraven v srpnu 1921 někde poblíž Petrohradu. Poprava byla oznámena 24. srpna 1921 a toto datum je v některých pramenech uváděno jako datum jeho smrti. Skutečné datum, místo úmrtí ani místo hrobu není známo.\n\nV roce 1992 byl rehabilitován.\n\n\n\n\n\n"}
{"id": "345404", "url": "https://cs.wikipedia.org/wiki?curid=345404", "title": "Václav Holzknecht", "text": "Václav Holzknecht\n\nVáclav Holzknecht (2. května 1904, Praha – 13. srpna 1988, Jindřichův Hradec) byl český klavírista, hudební vědec, hudební popularizátor, publicista, kritik, dramaturg, organizátor a pedagog, překladatel z francouzštiny, jeden ze zakladatelů mezinárodního hudebního festivalu Pražské jaro, dlouholetý ředitel pražské konzervatoře, osobní přítel hudebního skladatele Jaroslava Ježka.\n\nNarodil se jako třetí dítě (první syn) v pražské rodině pražského svrškaře (obchodníka s kůžemi) Jana Holzknechta (1866-??) a matky Barbory, rozené Smolíkové (1877–1951). Podle policejní příhlášky žila rodina na Žižkově, ve Štítného ulici. Otec se jako podnikatel pravděpodobně potýkal s finančními potížemi, v roce 1899 byla firma Jana Holzknechta prohlášena za insolventní.\n\nPřes tyto skrovné začátky vystudoval Václav Holzknecht úspěšně práva a během svého vysokoškolského studia dokázal ještě souběžně vystudovat hru na klavír na Pražské konzervatoři. Absolventský koncert měl v červenci 1928, již jako doktor práv (promoce proběhla týž den dopoledne). Do roku 1942 pracoval na ministerstvu financí, hudbě a koncertům se mohl věnovat pouze po večerech a nedělích. Přesto byla jeho hudební aktivita široká a obdivuhodná (viz \"Zajímavost\" dole).\n\nBližší detaily o soukromém životě Václava Holzknechta se z veřejných zdrojů prozatím nepodařilo dohledat. Podle informace člena rodiny nebyl ženatý a neměl potomky. Nesystematicky psané neúplné paměti četl pouze omezenému okruhu lidí a v posledních letech života je spálil.\n\nTalent, rozsah znalostí a odborná autorita Václava Holzknechta byly po celý život neobyčejné. Duševní sílu si zachovával do posledních dnů. Ještě 27. července 1988 navštívil firmu Petrof v Hradci Králové, aby se jako předseda hodnotitelské komise ke kvalitě zvuku dvou mistrovských koncertních klavírů. Krátce na to, 13. srpna, zemřel. Je pohřben na pražských Olšanských hřbitovech (část 009, odd. 4, hrob 319).\n\nVe třicátých a čtyřicátých letech 20. století (po absolvování konzervatoře) vystupoval jako klavírista, interpretoval zejména současnou hudbu. Ve té době byl též (vedle hlavního zaměstnání na Ministerstvu financí) členem hudební skupiny (kterou dále tvořili František Bartoš, Pavel Bořkovec, Jaroslav Ježek, Iša Krejčí); skupina pořádala v budově S.V.U. Mánes koncerty moderní hudby.\n\nV roce 1942 nastoupil jako profesor na Pražskou konzervatoř a po půl roce byl zvolen jejím ředitel. Konzervatoř vedl až do roku 1970. Poté celkem tři roky působil ve funkcích ředitele (7. 10. 1970 – 14. 10. 1972) a dramaturga (15. 10. 1972 – 31. 12. 1973) Opery Národního divadla v Praze.\n\nIhned po osvobození v roce 1945 se aktivně zapojil do poválečné činnosti. Např. v červnu 1945 doprovázel akci vězňů koncentračních táborů v Obecním domě v Praze. Celkem šestnáct let (1957–1973) pracoval ve festivalovém výboru hudebního festivalu Pražské jaro coby jeho předseda, pravidelně také zasedal v porotách různých mezinárodních hudebních soutěží. Předsedal také Společnosti Bohuslava Martinů.\n\nO hudbě a jejích interpretech napsal celou řadu knih. Hudbu také velmi často propagoval v rozhlasu i v televizi (pořady \"Obrazy z dějin české hudby\" a \"Prof. Václav Holzknecht vypravuje\"). Jeho vzpomínky též vyšly v roce 1982 na gramofonové desce.\n\nV roce 1964 byl vyznamenán Řádem práce. Ještě před nástupem husákovského vedení, v únoru 1968, byl oceněn cenou Národního výboru Prahy. V listopadu 1969 se spolu s desítkami dalších kulturních pracovníků přihlásil k aktivní podpoře stranického a státního vedení ČSSR. Podepsal též tzv. Antichartu (1977). V roce 1984 obdržel Řád Vítězného února.\n\nDatabáze NK ČR eviduje 103 publikací a hudebnin, jejichž autorem, překladatelem, pořadatelem nebo autorem doslovu je Václav Holzknecht. V roce 2007 po padesáti letech vyšlo opravené vydání jeho knihy o životě a díle Jaroslava Ježka a Osvobozeného divadla. Editor Petr Lachmann text zpřesnil mnoha opravami, aktualizován je i přehled Ježkova díla. Kniha je doplněna rozsáhlou ediční poznámkou a úvodem Jiřího Suchého. Mezi jeho nejvýznamnější nebo zajímavá díla patří:\n\n\n\n\nNa domě v pražské Široké ulici, ve kterém bydlel, je umístěna pamětní deska a busta.\n\nO popularitě Václava Holzknechta jako interpreta svědčí karikatura, uveřejněná v Pestrém týdnu v roce 1937:\n\n"}
{"id": "345409", "url": "https://cs.wikipedia.org/wiki?curid=345409", "title": "Hyperglykemie", "text": "Hyperglykemie\n\nHyperglykemie (někdy psáno hyperglykémie) je definováno jako zvýšení glykemie nad normu. Za normoglykémii u zdravých osob na lačno je považováno rozmezí 3,9-5,6 mmol/l. U diabetiků se za optimální hladinu glykémie (ke které směřuje terapeutická intervence) nalačno považuje rozmezí 4-6 mmol/l, rozmezí 6-7 mmol/l je hodnoceno jako uspokojivé a nad 7 mmol/l je neuspokojivá hladina glykémie. Hodnoty glykémie po jídle rostou u zdravých osob i u diabetiků a norma pro stavy po jídle je tedy vyšší. U diabetiků je většinou často zvýšená glykémie jak nalačno tak po jídle a po jídle trvá zvýšení glykémie déle než u nediabetiků. Výrazná hyperglykémie může diabetika ohrozit porušením acidobazické rovnováhy organismu (ketoacidóza), mírnější, ale dlouhotrvající hyperglykémie zvyšuje riziko rozvoje pozdních komplikací diabetu.\n\nMůže být způsobena nedostatečnou aplikací inzulinu, přejedením, anebo působením stresových hormonů (adrenalin, kortizol). Dalšími příčinami mohou být horečnaté onemocnění, vynechání aplikace inzulinu nebo vznik diabetu.\n\nNejčastějšími akutními projevy hyperglykemie jsou žízeň, sucho v ústech a s tím spojené nadměrné močení. Někteří lidé také cítí velký hlad nebo vidí rozostřeně. Močí tělo spolu s vodou ztrácí i minerální látky. Dlouhotrvající hyperglykemie přispívá k narušení funkce tělesných struktur, které mají za příčinu vznik chronických pozdních komplikací diabetu. Sem se řadí diabetická retinopatie (poškození cév vyživujících sítnici oka), diabetická nefropatie (poškození cév obalujících glomeruly ledvin), diabetická neuropatie (poškození funkce autonomní nebo senzorických nervů), diabetická makroangiopatie (poškození velkých cév) a syndrom diabetické nohy.\n\nHyperglykemii lze snížit na referenční hodnoty glykemie pomocí individuální odzkoušené dávky inzulinu. Pokud je glykemie nižší než cca 17 mmol/l, je možné hyperglykemii snížit pomocí fyzické aktivity (samotné nebo v kombinaci s dávkou inzulínu). Při hyperglykemii nad 17 mmol/l se nedoporučuje sportovat z důvodu zvýšené pravděpodobnosti vzniku diabetické ketoacidózy.\n\nV důsledku déletrvající hyperglykemie tělo cítí nedostatek zdroje energie ve svých buňkách a snaží se získat energii z dalšího nejvýhodnějšího zdroje, tj. z tuků. Rozkladem tuků vzniká energie a jako odpadní látka ketony, jejichž následkem je rozvoj diabetické ketoacidózy. Vnitřní prostředí těla se okyseluje a tím se rozvrací metabolismus ostatních metabolických drah. Neléčená diabetická ketoacidóza vede ke zhroucení metabolismu, které se může projevit hyperglykemickým kómatem, a nutnosti hospitalizace.\n\n"}
{"id": "345411", "url": "https://cs.wikipedia.org/wiki?curid=345411", "title": "František Mnohoslav Vrána", "text": "František Mnohoslav Vrána\n\nFrantišek Mnohoslav Vrána (pseudonym Miloš Velenský, 5. prosince 1853, Němčice – 6. června 1882, Brno) byl český básník, folklorista a překladatel polské poezie (výbor z bajek Ignace Krasickiho, podíl na antologii polské poezie). Pracoval jako učitel postupně v různých moravských městech. Mimo toto své povolání sbíral a také vydal několik souborů moravských lidových pověstí a povídek, publikoval také dvě vlastní básnické sbírky: \"Z vesny života\" (1879, první vydání obsahovalo několik básní jeho přítele, které ale vydával za své, v druhém vydání byly tyto básně odstraněny) a \"Nad proudem žití\" (1882), ani jedna ale neměla větší ohlas.\n\n\n"}
{"id": "345416", "url": "https://cs.wikipedia.org/wiki?curid=345416", "title": "Akméismus", "text": "Akméismus\n\nAkméismus ( popř. ; též adamismus, klarismus) byl literární směr v moderní ruské poezii počátku 20. století, odvozený od řeckého slova \"akmé\" – tj. vrchol. Tento směr byl vytvořen ruskou skupinou, zvanou Cech básníků ( , 1910–1914), mezi jejíž zástupce patřili např.: Georgij Viktorovič Adamovič, Anna Andrejevna Achmatovová, Sergej Mitrofanovič Goroděckij, Nikolaj Stěpanovič Gumiljov, Michail Ivanovič Lozinskij, Osip Emiljevič Mandelštam, Vladimir Ivanovič Narbut, Michail Alexandrovič Zenkevič a jiní. Teoretiky skupiny byli Nikolaj Stěpanovič Gumiljov a Sergej Mitrofanovič Goroděckij. Hnutí bylo opozicí vůči symbolismu a požadovalo jasné básnické pojmenování.\n\nPrvní básnické sbírky tohoto směru byly:\n"}
{"id": "345418", "url": "https://cs.wikipedia.org/wiki?curid=345418", "title": "Trap (střelba)", "text": "Trap (střelba)\n\nSportovní disciplína nazývaná trap nebo střelba na trap (česky : střelba na pohyblivý terč) ve sportovním odvětví sportovní střelba je zvláštní střelecká soutěž, kdy střelec vybavený dvouhlavňovou brokovou puškou resp. brokovnicí-kozlicí strefuje svojí střelbou tzv. \"holuby\". V minulosti se jednalo o živé holuby, tito jsou dnes nahrazeni barevnými kotoučky o průměru 108 milimetrů o tloušťce 12 milimetrů, které speciální vrhací zařízení na střelnici pseudonáhodně vymršťuje rychlostí 30 metrů za sekundu (108 km/h) do vzdálenosti 15 a více metrů z pohledu střelce nalevo, napravo a přímo. Hliněný nebo asfaltový kotouček může být pro lepší optickou identifikaci zásahu naplněn barevným prachem (optickým zvýrazňovačem). Za platný zásah terče je považován takový zásah, kdy z terče (holuba) odlétne zrakem rozhodčího viditelný úlomek.\n\nSoutěž v trapu se v minulosti střílela na 200 ran, dnes se střílí pouze na 150 ran. Prvních 125 ran má každý střelec 2 rány na každého holuba, posledních 25 ran pouze jednu jedinou ránu. Během prvních 125 ran (5 x 25 ran) se střelci na 5 střeleckých stanovištích vždy po 25 odstřílených ranách vystřídají. Vzhledem k tomu, že jedna rána přijde nejméně na 10 Kč (dva náboje a jeden terč), nejedná se o levný sport.\n\nSesterskou disciplínou je tzv. double trap (dvojitý trap), kdy střelec sestřeluje dva holuby najednou dvěma ranami.\n\nKe střelbě se používá speciální brokové střelivo TRAP 24, jenž obsahuje maximálně 24 gramů broků.\n\nJedná se o velmi starou olympijskou disciplínu. \n\nAsfaltové či hliněné terče se vyrábějí z vápencového prachu s více či méně ekologickým pojivem. Původní pojivem byly různé ropné produkty, bitumeny, které se spolu s vápencem spekly do tvaru talířku.\n\nNovější ekologicky odbouratelné varianty však stále pokulhávají ve kvalitě za osvědčenými \"asfaltovými\" terči. Buď jsou příliš tuhé a nesnadno se rozpadají, nebo při zásahu produkují málo prachu, který slouží k identifikaci zásahu. Nepopíratelnou výhodou ekologických variant je fakt, že v přírodě se samy rozpadnou do dvou let, a tedy dlouhodobě nezanechávají keramické střepy v trávě, ani neuvolňují do půdy ropné či jinak škodlivé látky. \n\n\n\n"}
{"id": "345422", "url": "https://cs.wikipedia.org/wiki?curid=345422", "title": "Mars 1", "text": "Mars 1\n\nMars 1 (\"Марс 1\") byla první sovětská sonda z programu Mars k planetě Mars z roku 1962. Byla označena v katalogu COSPAR jako 1962-061A. Mise se nezdařila.\n\nDoletět k planetě Mars a ze vzdálenosti 1000 – 10000 km pořídit její fotografie.\n\nSondu vyprojektovalo a nechalo postavit konstrukční středisko Koroljova z Podlipek u Moskvy. Hmotnost byla 893,5 kg. Jednalo se o typ tříose stabilizované sondy, složené ze základního modulu, k němuž byl připojen modul speciální planetární. Tvarem šlo o válec dlouhý 3,3 metry, v průměru 1,1 metru. Vybaven byl řídícím a orientačním systémem, regulací vnitřní teploty a přetlaku, energetickým systémem vč.slunečních panelů, byl zde korekční motor s nádrží a tryskami. Měl dvě vysílačky a antény.\n\nPrvní nezdařený pokus o vypuštění sondy k Marsu proběhl 24. října 1962. Sonda se sice dostala na oběžnou dráhu Země, ale po poruše 4. stupně se sonda stala oběžnicí Země a 28. října se rozpadla nad Aljaškou. Protože Sovětský svaz neúspěšné pokusy nehlásil, vznikla obava, že se jedná o jaderný útok. 27. října totiž právě vyvrcholila Kubánská krize ale Američané naštěstí rychle odhalili, že se nejedná o jaderný útok.\n\nDalší sonda se připravovala od 25. října s tím, že vystartuje do 4 dnů. Vojenské napětí o 2 dny její start zpozdilo, a tak vystartovala až 1. listopadu 1962 z kosmodromu Bajkonur s pomocí rakety Molnija. Dostala se na oběžnou dráhu Země. Odtud po zážehu 4. stupně nosné rakety odletěla směrem k Marsu rychlostí 4 km/sec. Teprve tehdy dostala označení Mars 1. Po čtyřech měsících letu dne 21. března 1963 ve vzdálenosti 106 275 000 km bylo se sondou ztraceno spojení kvůli poruše orientace. Nemohla být provedena ani korekce dráhy, ani pořízeny fotografie. Podle výpočtů proletěla kolem Marsu 20. června 1963 zhruba ve vzdálenosti 193 000 km. Létá dál nesledována jako družice Slunce.\n\n"}
{"id": "345429", "url": "https://cs.wikipedia.org/wiki?curid=345429", "title": "Ekloga", "text": "Ekloga\n\nSlovo ekloga pochází z řeckého eklogé (ἐκλογή), což původně znamená výbor či výběr (v tomto smyslu většinou ze starších děl) a má několik významů.\n"}
{"id": "345431", "url": "https://cs.wikipedia.org/wiki?curid=345431", "title": "John Newman", "text": "John Newman\n\nJméno John Newman má více známých nositelů: \n"}
{"id": "345436", "url": "https://cs.wikipedia.org/wiki?curid=345436", "title": "Philippe Alegambe", "text": "Philippe Alegambe\n\nPhilippe Alegambe (22. ledna 1592 Brusel – 6. září 1652 Řím) byl belgický jezuita a bibliograf.\n\nPo dokončení vzdělání v Bruselu Alegambe odešel do Španělska, kde vstoupil do služeb vévody z Osuny. Když se později stal vévoda místokrálem na Sicílii (1611), Alegambe jej doprovodil jako soukromý tajemník. Do jezuitského řádu vstoupil v Palermu, 7. září 1613. Studoval na Gregoriánské univerzitě v Římě. Po vysvěcení na kněze (1621) byl Alegambe poslán učit filozofii a teologii do Štýrského Hradce, a tři roky cestoval po Evropě (Francie, Španělsko, Itálie), jako preceptor syna prince z Eggenbergu. Po návratu do Štýrského Hradce vyučoval jezuitské studenty (1633–1638). Roku 1638 doprovázel mladého prince do Říma, jako jeden z vyslanců, které poslal císař k papeži Urbanu VIII.. V Římě jej Mutius Vitelleschi, generální představený Tovaryšstva Ježíšova, ustanovil svým tajemníkem.\n\n"}
{"id": "345437", "url": "https://cs.wikipedia.org/wiki?curid=345437", "title": "Olešky (Ukrajina)", "text": "Olešky (Ukrajina)\n\nOlešky (, , do roku 2016 Cjurupinsk) je město v Chersonské oblasti na jižní Ukrajině. Leží na levém břehu jednoho z ramen Dněpru, naproti oblastnímu městu Cherson, jehož satelitem se během 20. století stal. Žije zde přibližně 31 000 obyvatel.\n\nOd roku 1928, kdy bylo město přejmenováno po sovětském politiku Cjurupovi, se sídlo jmenovalo \"Cjurupinsk\". V roce 2016 došlo k návratu názvu města k původnímu názvu. Přestože zde patrně existovalo osídlení již v době Kyjevské Rusi (1084), městem se staly Olešky teprve roku 1854; do té doby byly kozáckou osadou. Rychlý růst na přelomu 19. a 20. století byl zastaven občanskou a druhou světovou válkou. Dnes zde proto nejsou k vidění téměř žádné památky, nedaleko se však nachází největší areál vátých písků v Evropě – Oleškovské písky.\n\nMěsto je spojeno s Chersonem frekventovanou autobusovou a maršrutkovou dopravou, v roce 2009 se plánuje otevření dlouho projektované trolejbusové trati přes Antonovský most. Železniční stanice na trati Cherson – Džankoj je od města asi 8 km vzdálena.\n"}
{"id": "345440", "url": "https://cs.wikipedia.org/wiki?curid=345440", "title": "Olešky (rozcestník)", "text": "Olešky (rozcestník)\n\nNázev Olešky má nebo mělo více sídel:\n\n"}
{"id": "345445", "url": "https://cs.wikipedia.org/wiki?curid=345445", "title": "Ludvík V. Francouzský", "text": "Ludvík V. Francouzský\n\nLudvík V. Francouzský (967 – 21. května 987), zvaný též Lenivý, byl západofranský král v letech 986 až 987 a také poslední legitimní mužský příslušník rodu Karlovců. Jeho otcem byl předchozí král Lothar I., matkou Emma, dcera italského krále Lothara II.\n\nLudvík byl korunován již 8. června 979, v první polovině 80. let byl akvitánským králem. Samostatnou vládu nastoupil po smrti svého otce v roce 986. Byl posledním Karlovcem na francouzském trůnu (jeho sídlo bylo v Laonu) a posledním mužským legitimním Karlovcem vůbec.\n\nV roce 982 se oženil v Brioude s Adlétou z Anjou, přičemž ihned na to byli oba korunováni na krále a královnu Akvitánie. Manželství ale bylo bezdětné a vzhledem k věkovému rozdílu obou partnerů (Adléta byla asi o 20 let starší) bylo roku 984 zrušeno.\n\nLudvík V. zdědil po svém otci spory francouzských Karlovců s dynastií císaře Oty I., ve které měl císař, jako římský panovník moc nad francouzskými duchovními.\n\nKrál Ludvík V. zemřel bez přímých potomků 21. května 987 při lovecké nehodě. Jedním z potenciálních následníků se tak stal Ludvíkův strýc Karel Dolnolotrinský. Duchovní ale, stejně jako později papež Silvestr II., dosadili na trůn Huga Kapeta, který se prosadil svou vojenskou silou a také jakožto vnuk dřívějšího protikrále Roberta. Ludvík V. byl pohřben ve městě Compiègne.\n"}
{"id": "345450", "url": "https://cs.wikipedia.org/wiki?curid=345450", "title": "Kassala", "text": "Kassala\n\nKassala (arabsky: كسلا), je město ve východní části Súdánu u hranice s Eritreou.\n\nMěsto bylo založeno v roce 1840 jako vojenský tábor pro osmanské vojáky egyptského vicekrále Muhammada Aliho. V roce 1885 bylo obsazeno stoupenci islámského reformátora Al-Mahdího. Po vítězné bitvě u Kassaly v roce 1894 obsadili město italské vojenské jednotky. V roce 1899 se Kassala dostala pod správu Anglo-Egyptského Súdánu. V roce 1940 byla krátce okupována Italy. Od roku 1956 je součástí Súdánu. Jako pozůstatek války mezi Eritreou a Etiopií je zde od 60. let 20. století přítomná silná komunita Eritrejců.\n\nStřed města tvoří rozlehlé tržiště, je zde několik restaurací a hotelů. Po okraji města protéká řeka Gaš, které je po většinu roku pouze vyschlým korytem. V roce 2003 se po silných deštích vylila ze břehů a zaplavila větší část města. Při této katastrofě zahynulo cca 30 lidí.\n\nZa městem se nachází skalní útvar zvaný pohoří Taka. Jedná se o zvláštní granitové útvary ve tvaru homolí. Jména vrcholů jsou Mukram, Taka, Toteil a Aweitila.\n\nNa jeho úpatí je mešita Chatmíja. Říká se, že mešita byla postavená na půdě dovezené \"Muhammadem Osmanem al-Chatmem\" (zakladatel Chatmíjovské sůfické taríqy v 18. století) z Mekky. Mešita má jeden minaret, je postavena z pálených cihel a přiléhá k ní hrobka Hassana al-Mirgháního syna Hassana al-Chatma.\n\n"}
{"id": "345460", "url": "https://cs.wikipedia.org/wiki?curid=345460", "title": "Státní znak Gruzie", "text": "Státní znak Gruzie\n\nStátní znak Gruzie je tvořen červeným štítem, na němž je vyobrazen stříbrný sv. Jiří se zlatou svatozáří. Patron Gruzie sedí na stříbrném koni a stříbrným kopím, které je zakončeno zlatým křížkem, probodává stříbrného draka. Na štítu je položena zlatá koruna bagrationské dynastie, štítonoši jsou dva lvi, stojící na zlatém podloží, ornamentu ve tvaru vinné révy s uprostřed umístěným listem. Pod štítem (přes podnoží) je stříbrná, červeně podšitá stuha s černým, gruzínským nápisem ძალა ერთობაშია, Dzala Ertobašia , na koncích stuhy jsou po jednom červeném, tlapatém křížku.\n\nKoruna Bagrationů, dynastie, pod kterou se Gruzie sjednotila, je zvláštností státu, který ač je republikou, má ve státním znaku královskou korunu (typickou pro monarchii). Kromě Gruzie ji má na státním znaku ještě Maďarsko, Srbsko a San Marino.\n\nPo složitém historickém vývoji bylo v roce 1799 Kartlijsko-kachetské království obsazeno ruským vojskem. Po bolševické revoluci v Rusku vznikla 22. dubna 1918 spojením Gruzie, Arménie a Ázerbájdžánu autonomní Zakavkazská demokratická federativní republika. 26. května 1918 Gruzie z federace vystoupila a vyhlásila nezávislou Gruzínskou demokratickou republiku. 20. září 1918 byl zaveden státní znak, který byl tvořen kruhovým karmínovým polem, ve kterém sv. Jiří na stříbrném poli přeskakuje horu Elbrus. Nad patronem Gruzie byly do oblouku zobrazeny: zlaté slunce, stříbrný měsíc a pět stříbrných, osmicípých hvězd. Nebeská tělesa symbolizovala sedm historických království a knížectví.\n\n7. května 1920 byla v Moskvě podepsána smlouva, kterou RSFSR nezávislost Gruzínské demokratické republiky uznala. V únoru 1921 však došlo v Gruzii k povstání s cílem spojení se sovětským Ruskem, které se stalo záminkou ke vstupu Rudé armády do země. 25. února byla vyhlášena Socialistická sovětská republika Gruzie a státní symboly byly (jako symboly \"buržoazní společnosti\") zakázány. 20. května 1921 přijal Revoluční výbor SSR Gruzie dekret \"\"O znaku a vlajce Socialistické sovětské republiky Gruzie\"\". Znak byl v dekretu popsán zcela nedostatečně a zřejmě se nedochovalo žádné barevné zobrazení z dané doby. Byl tvořen rudým kruhovým polem, v horní části rudá, pěticípá hvězda s (zřejmě stříbrnými) paprsky zasahující celé pole. V dolní části modro-fialový, zasněžený horský hřeben, velkou část pole zaujímají zlatý srp a kladivo. Napravo zlaté obilné klasy, nalevo zlatá vinná réva. Klasy a réva jsou v dolní části propleteny. Kolem pole byl (zřejmě ve stříbrném mezikruží) nápis Proletáři všech zemí, spojte se! v gruzínštině (zřejmě v horní polovině), ruštině a francouzštině (zřejmě v dolní polovině a ve dvou řádcích pod sebou). Znak byl lemován vzorem v gruzínském stylu, zřejmě zlatý s červenými a modrými prvky ve vnějším mezikruží. Autory znaku byl Josif A. Šarlemani, grafik, scénograf a jeden ze zakladatelů Akademie umění SSR Gruzie.\n\n12. března 1922 vytvořila SSR Gruzie spolu s Ázerbájdžánskou SSR a Arménskou SSR Zakavkazskou SSR, která se 13. prosince přejmenovala na Zakavkazskou sovětskou federativní socialistickou republiku. ZSSR pravděpodobně neužívala své symboly, na bankovkách však byla vyobrazena pěticípá hvězda z propletených ornamentů s kruhovým polem uprostřed, ve kterém byly vrcholky horského hřebenu, nad nimi zářící pěticípá hvězda a přes ně položen zkřížený srp a kladivo mezi vzhůru orientované cípy půlměsíce.\n\nV roce 1923 byl přijat znak ZSFSR. Byl tvořen kruhovým polem se zlatým, zářícím, vycházejícím sluncem nad vrcholky modrých hor (symbolizující Kavkaz), přes které byl položen zkřížený zlatý srp s kladivem, nad nimi rudá pěticípá hvězda. Pod horami byl heraldicky vpravo výrobní závod s kouřícími komíny, vlevo dvě ropné plošiny a uprostřed v přirozených barvách výhonky vinné révy, rýže, bavlníku a klasy obilí. Pole bylo lemované rudým, zlatě lemovaným mezikružím, se zkratkami názvu federace (Z.S.F.S.R) v gruzínském, ruském, arménském a ázerbájdžánském (arabském) písmu, mezi sebou oddělenými zlatými, pěticípými hvězdičkami. V dolní části mezikruží byla zlatá stuha s ruským nápisem Proletáři všech zemí, spojte se!\n\n30. prosince 1922 vstoupila ZSFSR do Sovětského svazu. Koncem 20. let byla na znaku upravena zkratka v arabském písmu (změna překladu ve slově socialistická: místo slova ishtikar slovo sosjalist), v roce 1931 byla zkratka (po přechodu ázerbájdžánštiny na latinku) změněna na Z.S.F.S.C.\n\nZačátkem 30. let byl změněn ruskojazyčný název SSR Gruzie na Gruzínskou SSR, gruzínský název republiky zůstal zachován a ani znak se nezměnil. 5. prosince 1936 byla ZSFSR rozpuštěna a Gruzínská SSR se stala svazovou republikou Sovětského svazu. Po přijetí nové ústavy (13. února 1937) byl gruzínský znak mírně upraven, jak je popsáno ve článku 159. Nápis o proletářích byl pouze v gruzínštině (v horní části) a ruštině (dole), odděleny byly zlatými hvězdičkami. Popis byl však opět nedostatečný. 6. února 1956 byl znak z roku 1937 potvrzen výnosem prezidia Nejvyššího sovětu Gruzínské SSR v \"Nařízení o státním znaku GSSR\".\n\nPo demonstraci desetitisíců lidí v Tbilisi 14. dubna 1978 za status gruzínštiny byla 18. června 1981 do státního znaku přidána zkratka státu v gruzínštině (Sak. SSR).\n\nV roce 1989 spustily protikomunistické demonstrace boj za nezávislost Gruzie. V březnu roku 1990 nárokovala Gruzie nezávislost země, sovětská armáda však proti demonstrantům brutálně zasáhla. 21. června 1990 vyhlásila Gruzie nezávislost na Sovětském svazu a 14. listopadu 1990 byl zákonem změněn název země na \"Gruzínská republika\". Nový státní znak (popsaný v článku 180 nové ústavy) vycházel z podoby znaku z roku 1918, autorem byl Michail Makašvili. Znak byl tvořen kruhovým, karmínovým štítem, ve kterém byl zobrazen sv. Jiří, přeskakující černou horu (Elbrus) na stříbrném koni se zlatými kopyty. Sv. Jiří držel v pravé ruce zlaté kopí se stříbrným hrotem, v levé zlatý štít. Sv. Jiří měl červené kalhoty, zlatou obuv, modré brnění, hnědou košili a stříbrný plášť. Sedlo měl zlaté, uzdu stříbrnou. Nad jezdcem bylo do oblouku zlaté slunce (heraldicky vlevo), stříbrný měsíc (vpravo) a pět stříbrných, osmicípých hvězd, jedna přímo nad jezdcem, po dvou po stranách. Štít, lemovaný zlatým, gruzínským ornamentem, byl položen na karmínovou, zlatě lemovanou, sedmicípou hvězdu. V referendu, které proběhlo na přelomu března a dubna roku 1991 se 89 % hlasujících vyslovilo pro obnovení gruzínské nezávislosti a 9. dubna ji parlament vyhlásil. Státní symboly zůstaly zachovány.\n\nV roce 1999 bylo na nátlak většiny obyvatel a patriarchátu Gruzínské pravoslavné církve vyvoláno hlasování parlamentu o změně vlajky na oblíbenou vlajku s pěti kříži. Tehdejší prezident Eduard Ševardnadze se pokusil tomuto přijetí nové vlajky zabránit vytvořením heraldické komise, v roce 2003 byl však při tzv. růžové revoluci svržen. Vůdce opozice a pozdější prezident Michail Saakašvili (resp. jeho Sjednocená národní strana) si tento historický symbol přivlastnil a ten byl prohlášen za symbol země. 14. ledna 2004 přijal gruzínský parlament zákon o nové státní vlajce. Nový státní znak současného typu byl přijat po dlouhých debatách až téměř po roce, 1. října 2004.\n\n3. června 2005 byl zákonem č. 1549 (\"O změnách a doplněních k Zákonu o státním znaku\") gruzínským parlamentem v detailech upraven:\n\n\nTento znak se užívá do současnosti.\n\n"}
{"id": "345461", "url": "https://cs.wikipedia.org/wiki?curid=345461", "title": "Atbara (město)", "text": "Atbara (město)\n\nAtbara (arabsky ) je město nacházející se v severní části Súdánu na řece Nil v místech, kde do Nilu přitéká jeho poslední přítok – řeka Atbara. Počet obyvatel činí cca 110 000. Je důležitou železniční křižovatkou, kde se spojuje trať z Wádí Halfy a Port Súdánu a dále pokračuje do Chartúmu. Asi 80 km jižně od Atbary po silnici vedoucí do hlavního města se nachází nejznámější a nejvýznamnější súdánská pamětihodnost, pyramidy Meroe. Vzdálenost od hlavního města Chartúmu je 280 km.\n\nCelé město se dá rozdělit do dvou částí. Na západ od železniční tratě se nachází klasické africké město s tržišti a autobusovými terminály, zatímco na východ se rozprostírá bývalá čtvrť železničních zaměstnanců stavěná postupně v 19. století Angličany. Celá čtvrť je velice poklidná a postavena v podobném stylu nízkých jednopatrových cihlových vilek, ze kterých je zřetelně patrný anglický koloniální vliv. Široké ulice jsou lemovány stromořadím.\n\nV roce 1889 se zde utkala Kitchenerova armáda s mahdisty, kteří měli sílu 14 tisíc mužů. Během bitvy zahynulo skoro 2 tisíce Súdánců. Atbara je rovněž považována díky svému průmyslu za místo, kde se zrodilo Súdánské dělnické hnutí, přičemž stávky v letech 1940–1950 jsou prvními známkami vzestupu súdánského nacionalismu.\n"}
{"id": "345462", "url": "https://cs.wikipedia.org/wiki?curid=345462", "title": "Středověká filosofie", "text": "Středověká filosofie\n\nStředověká filosofie označuje tisícileté období teoretického pojmového myšlení ve střední a západní Evropě a Středomoří zhruba od pádu Římské říše (476) do začátku renesance (kolem 1470). S výjimkou několika málo myslitelů byla filosofie tohoto období v těsném spojení s křesťanskou teologií a původně pro ni byla pomocnou disciplinou. Jakkoli samozřejmě navazuje na starověkou filosofii, řeckou i latinskou, hlavně platónskou a novoplatónskou, zpočátku se k ní stavěla spíše kriticky. Velkým podnětem pro rozvoj filosofie ve vrcholném středověku byla inspirace arabskou, zejména aristotelskou filosofií. V diskusi s arabskými i židovskými mysliteli vznikla ve 13. století scholastika, velká syntéza křesťanské teologie, aristotelismu a novoplatonismu, hlavně pro potřebu univerzit. Ve 14. století se scholastika rozdělila na několik proudů a zejména její nominalistická větev se od teologie osamostatňuje a připravuje nástup humanismu a věd.\n\nPojem „středověk“ vznikl v renesanci jako pohrdavé označení pro „temné“ období mezi antikou a renesancí samou. Toto označení snad může platit pro období 6. až 8. století, kdy se Evropa vyrovnávala se vpády nových kmenů a snažila se jen zachraňovat zbytky antické kultury. Od 8. století však začíná v umění, v písemnictví i v myšlení tzv. „karolinská renesance“ s počátky nové vzdělanosti a školství; od konce 11. století začíná období vrcholné scholastiky, která znamenala skutečný rozkvět teologické filosofie; od 13. století se setkáváme též s počátky věd. Od 14. století se sice vzdělanost dále rozvíjí, zároveň se však objevují i jasné známky rozpadu „středověkého“ světa, které připravují novou epochu individuální emancipace a filosofického humanismu.\n\nPoslední velká postava latinské patristiky, svatý Augustin (354-430), se často řadí ke středověku, protože na něj měl velký a trvalý vliv. Tři století po jeho smrti však znamenají v západní Evropě období politického rozpadu a chaosu, kdy se jen na několika místech – většinou v klášterech - ještě pěstuje latinská vzdělanost, opisují knihy a učí. Svatý Benedikt (483–543) do filosofie jistě nepatří, a přece se o její pokračování významně zasloužil. Ovšem i mezi Germány působil už ve 4. století biskup Wulfila (311–383), který ve vyhnanství v severním Bulharsku pro ně vytvořil písmo a přeložil značnou část Bible. Ojedinělé postavy jako „poslední Říman“ Boëthius (490–525), Řehoř z Tours (539–594) nebo Isidor ze Sevilly (580–636) spíše shromažďují trosky antické moudrosti a udržují tak zvyk uvažovat, psát a číst.\nObrat začíná, až když se potomci někdejších „barbarských“ vladařů pevně usadili a s vědomím své nevzdělanosti se začali starat o obnovu latinské kultury. Nejpozději roku 785 zahájil Karel Veliký (748–814) ve své říši zásadní reformu církve, a to s důrazem na vzdělanost. Všem biskupům a klášterům nařídil, že mají zřizovat školy, a vybral skupinu učenců pod vedením Alkuina z Yorku (735–804) a pak jeho žáků Hrabana Maura a Einharda, která nejen zřídila vzorovou školu v Cáchách, ale připravila pro ni texty a dokonce i nový typ písma, karolinskou minuskuli. Karlovy reformy se prosazovaly pomalu, nicméně pomohly vytvořit v západní Evropě provázanou síť středisek vzdělanosti, která se pak stala i nositelkou dalšího myšlenkového vývoje.\n\nVrcholnou postavou arabské filosofie byl v této době perský lékař a filosof Avicenna (\"Ibn Sína\", 980–1037), jehož komentáře k Aristotelovi pak měly velký vliv i na Západě. Arabština byla v jisté době jazykem vzdělanců zejména ve Španělsku, nicméně obsahem patří Avicenna i jeho velcí pokračovatelé (Averroes) do souvislosti „západní“ filosofie a antického dědictví.\n\nV polovině 11. století se na Západě rozvíjí reformní hnutí za vymanění církve z politického vlivu vladařů, původně vzešlé hlavně z francouzského opatství Cluny. Jeho součástí bylo oživení zájmu o římské právo, o něž se nové pojetí církevní organizace opíralo. Ke studiu práva vznikly první univerzity, na nichž se ale brzy začaly učit i teologické disciplíny a filosofie. Protože se pěstovala a učila na školách, nazývá se školská filosofie čili scholastika.\n\nMetodou scholastiky byla pozorná, kritická četba a komentování křesťanských, antických a později i islámských a židovských autorit a racionální diskuse, jež měla řešit rozpory mezi nimi. Svrchovanou autoritou byla sice Bible, nicméně už jedno z prvních velkých scholastických děl, „Ano a ne“ (\"Sic et non\") Pierre Abélarda je sbírka dvojic biblických výroků, které si – aspoň na první pohled – protiřečí. Summy Tomáše Akvinského, který tuto metodu dovedl k dokonalosti, se skládají z otázek a každá má stejnou strukturu:\n\nVelkými tématy byly otázky\n\nOd počátku scholastiky se řešil \"spor o univerzálie\", například otázka, zda „skutečný“ je člověk, anebo jen jednotliví lidé (viz realismus a nominalismus). Tato zdánlivě odtažitá otázka nabývala na významu ve sporu mezi církví a panovníky, kdo je komu podřízen a v jakém ohledu, která vystupuje do popředí zejména od 14. století. U nás pak podstatně ovlivnila husitství a českou reformaci.\n\nMyšlení pozdního středověku ovlivnila krize papežství i císařství, nástup národních států, sociální otřesy a rostoucí individualismus zejména městského obyvatelstva. Místo univerzálních témat a diskusí nastupují jednotliví myslitelé s vlastními koncepty a školami, témat rychle přibývá a začíná specializace. Proto je myšlení pozdního středověku tak obtížné shrnout.\n\nZe společenských napětí, krizí a zvratů vzniká i obava z budoucnosti, která vede k odvratu od světa, k apokalyptice a mystice (Mistr Eckhart a další). V souvislosti s tím vznikají náboženská hnutí, která pochybují o významu vzdělanosti vůbec, nebo ji přímo odmítají a hlásají návrat k jednoduchému životu a víře prvních křesťanů.\n\nOd 14. století se filosofové snaží vymanit se ze služebné role vůči teologii a brát větší zřetel i na vlastní zkušenost. William Ockham a Jean Buridan se zabývají logikou, jiní astronomií, fyzikou i studiem živočichů. V myšlení pozdního středověku lze najít kořeny většiny velkých společenských a duchovních hnutí novověku – od neokázalé vnitřní zbožnosti přes myšlenky o lidské svobodě a svrchovanosti (Dante Alighieri), utopické myšlení o možném uspořádání společnosti, až po empirismus a vědy (Roger Bacon, Mikuláš Kusánský).\n\nPodstatnou změnu poměrů přinesl také vynález knihtisku (Johannes Gutenberg 1452), který podpořil šíření psaných textů a tím ovšem zároveň přispěl k úpadku scholastických diskusí a disputací. Vzdělanost se tak bude nadále získávat hlavně četbou a myšlenky se budou šířit především v písemné podobě, což se týká také a především filosofie. Psaný text se dá snadno překládat, takže v knižní produkci postupně převládnou národní jazyky nad univerzální latinou.\n\n"}
{"id": "345463", "url": "https://cs.wikipedia.org/wiki?curid=345463", "title": "Omdurmán", "text": "Omdurmán\n\nOmdurmán (, česky také Omdurman) je po Chartúmu druhé největší súdánské město. Rozkládá se na západním břehu Nilu, hned za soutokem Modrého a Bílého Nilu. Centrum města je tvořeno tržištěm, které je největší v celé zemi. V roce 1885 v Omdurmánu zemřel po krátké nemoci Al-Mahdí, islámský reformátor a vojevůdce, který vedl protibritskou revoltu známou jako Mahdího povstání. Dnes se ve městě nachází Al-Mahdího hrobka, která byla postavena v roce 1947. Je kopií původní hrobky, kterou zbořila anglická armáda. Stříbrná kopule hrobky je viditelná i z velké dálky. Do hrobky smějí vstupovat pouze muslimové. V západní části města je největší súdánský trh s velbloudy.\n"}
{"id": "345464", "url": "https://cs.wikipedia.org/wiki?curid=345464", "title": "Volby do zastupitelstev obcí v Česku 1994", "text": "Volby do zastupitelstev obcí v Česku 1994\n\nPrvní volby do zastupitelstev obcí se v samostatné České republice uskutečnily 18. a 19. listopadu 1994. Ve volbách bylo zvoleno 6 262 zastupitelstev a 62 160 zastupitelů. Podíl zvolených žen dosáhl 17,86%. Volební účast dosáhla 60,68%.\n\n\n"}
{"id": "345469", "url": "https://cs.wikipedia.org/wiki?curid=345469", "title": "Sergej Lavrov", "text": "Sergej Lavrov\n\nSergej Viktorovič Lavrov (rusky: Сергей Викторович Лавров; * 21. března 1950, Moskva) je ruský diplomat a politik, ministr zahraničních věcí Ruské federace.\n\nNarodil se v Moskvě arménskému otci a ruské matce původem z Gruzie. V roce 1972 vystudoval Státní institut mezinárodních vztahů v Moskvě. Poté působil do roku 1976 jako diplomat Sovětského svazu na Srí Lance. Po návratu do Moskvy pracoval na ministerstvu zahraničních věcí. V roce 1981 bylo odeslán k sovětské misi při OSN v New Yorku, kde pracoval do roku 1988. Poté opět do roku 1994 pracoval na ministerstvu zahraničních věcí v Moskvě a znovu byl odeslán ke stálému zastoupení Ruské federace při OSN. V rámci této funkce byl předsedou Rady bezpečnosti OSN v prosinci 1995, červnu 1997, červenci 1998, říjnu 1999, prosinci 2000, dubnu 2002 a červnu 2003. Prezident Vladimir Putin ho 9. března 2004 jmenoval ministrem zahraničních věcí. Ve funkci nahradil Igora Ivanova.\n\nLavrov je ženatý a má dceru Jekatěrinu. Rád hraje na kytaru, skládá písně a poezii. Sportuje, ale přesto je silným kuřákem.\n\nV září 2008 zaujal britský i světový tisk poměrně nediplomatický slovník, který ruský ministr použil v telefonickém rozhovoru s britským ministrem zahraničí Davidem Milibandem. Podle deníku The Daily Telegraph, který ocitoval některé upravené části rozhovoru, byly původní Lavrovovy výroky v rozhovoru natolik vulgární, že je nebylo možné v původním znění publikovat. Lavrov použil mnohokrát především slovo \"fuck\" a jeho odvozeniny. Opakované použití tohoto slova ale nepotvrdil ani Miliband. Slovo fuck v rozhovoru patrně zaznělo pouze, když Lavrov označil Saakašviliho jako \"f ****** šílence\". Podle Aktuálně.cz si Lavrov pověst labilnějšího a agresivního diplomata vybudoval již jako velvyslanec Ruska při OSN.\n\n"}
{"id": "345473", "url": "https://cs.wikipedia.org/wiki?curid=345473", "title": "Suakin", "text": "Suakin\n\nSuakin ( Sawákin) je přístav v na severovýchodě Súdánu, na západním pobřeží Rudého moře. Dvojstrannou dohodou je od konce roku 2017 pronajat na 99 let Turecku.\n\nHistorické jádro se nachází na kruhovém ostrově o průměru cca 800–1000 m, který je zasazen do přirozené laguny, s průlivem pro vplouvání lodí. S pobřežním moderním městem El-Kef je ostrov spojen mostem postaveným v roce 1877. Všechny stavby jsou postaveny z bloků korálů, které byly získávány v okolí ostrova, aby se zvýšila hloubka tohoto přírodního přístavu. V současné době jsou všechny budovy značně zchátralé a poničené. Nejzachovalejší je velká mešita, bývalá banka a radnice.\n\nNejvětší význam měl tento přístav v 15.–16. století, kdy byl nejdůležitějším přístavem v celé Africe. Jeho největší sláva je spojena s přepravou otroků a zboží do Indie, na Arabský poloostrov a do Evropy. Svou důležitost sehrávala i možnost přepravy poutníků do Mekky, přičemž dodnes má Suakin přímé spojení se saúdskoarabskou Džiddou. V roce 1517 se vlády nad Suakinem ujímají Turci, když porážejí dosavadní vládce z rodu Fandž. Dle nařízení musely být všechny domy na ostrově postaveny z kamene. Bohatší vrstvy obývaly ostrov, zatímco chudší si stavěli své příbytky na pevnině. Během Mahdího revoluce v 80. letech 19. století byly Angličany na obranu budovány kolem pobřežního města hradby, které dosahují výšky 4 metrů a délky cca 5 kilometrů.\n\nVzhledem ke své nedostatečné hloubce Suakin ztrácel postupem času svůj význam, neboť zde nemohly kotvit parní lodě s větším ponorem. Z tohoto důvodu se začal v letech 1905–1909 rozšiřovat Port Sudan, který se nachází přibližně 45 km severně od Suakinu. Tím ztratil Suakin zcela na významu a ostrov byl od té doby obydlen jen několika málo obyvateli a dnes je již zcela opuštěn a prezentován jen jako historická památka. Za vstup se vybírá v hlavní bráně symbolické vstupné.\n\nNa konci roku 2017 odsouhlasila súdánská vláda pronájem ostrova Turecku na 99 let. Turecko obnoví zničené osmanské přístavní město a vybuduje dok pro údržbu civilních a válečných plavidel.\n"}
{"id": "345477", "url": "https://cs.wikipedia.org/wiki?curid=345477", "title": "Obira", "text": "Obira\n\nObira (小平町, Obira-čó) je město nacházející se v kraji Rumoi, Rumoi, Hokkaidō, Japonsko.\n\nRoku 2007 zde žilo podle odhadu 4010 obyvatel při hustotě zalidnění 6.91 osob na km². Celková rozloha města je 627,29 km².\n"}
{"id": "345480", "url": "https://cs.wikipedia.org/wiki?curid=345480", "title": "Alexandr Sergejevič Gribojedov", "text": "Alexandr Sergejevič Gribojedov\n\nAlexandr Sergejevič Gribojedov, rusky \"Александр Сергеевич Грибоедов\" (15. ledna 1795, Moskva – 11. února 1829, Teherán, Persie) byl ruský diplomat, překladatel a dramatik období romantismu. Jeho jediným významným samostatným dílem je veršovaná komedie \"Hoře z rozumu\" (1824, Горе от ума), vyznačující se krutou, smutnou a hořkou satirou na mravně devastovanou a podlézavou společnost bez pevného vnitřního přesvědčení a postoje, která dodnes patří k nejvýznamnějším hrám světového, evropského a ruského dramatu 19. století. \n\nAlexandr Sergejevič Gribojedov se narodil roku 1795 v Moskvě v bohaté a urozené šlechtické rodině. Již od dětství se projevoval jako geniální dítě a získal znamenité vzdělání, které plně rozvinulo jeho rozumové vlohy. Po studiu v elitní šlechtické škole při Moskevské univerzitě v letech 1802–1805 vystudoval v následujících šesti letech tři fakulty (právnickou, filozofickou a přírodovědnou). Roku 1812 pak nastoupil jako dobrovolník k husarskému pluku, ale na válečných operacích proti napoleonské armádě se přímo nezúčastnil. Z této doby pochází také jeho první dramatický pokus, komedie o jednom dějství \"Mladí manželé\" (1815, Молодые супруги), která vznikla jako velmi volný překlad veselohry \"Rodinné tajemství\" (1809, Le secret du ménage) francouzského spisovatele Creuzé de Lessera (1771–1839). \n\nRoku 1816 ukončil Gribojedov své působení v armádě, usadil se v Petrohradě a začal pracovat na ministerstvu zahraničních věcí. Ovládal několik evropských a orientálních jazyků (mimo jiné např. francouzštinu, angličtinu, němčinu, italštinu, řečtinu, latinu, perštinu a turečtinu), studoval přírodní vědy a matematiku, byl i nadaným hudebníkem (hrál na flétnu, klavír a varhany). Záhy se seznámil s tehdejší pokrokovou mládeží (Puškin, Odojevskij, Čaadajev, Rylejev a další), jejichž schůzí a besed se aktivně účastnil. Nejvíce se však i nadále zajímal o divadlo. S Pavlem Alexandrovičem Kateninem (1792–1853) napsal komedii \"Student\" (1817, Студент), kritizující sentimentálnost a přemrštěný romantismus, s Alexandrem Alexandrovičem Šachovským (1777–1846) a Nikolajem Ivanovičem Chmelnickým (1789–1845) komedii \"Naše rodinka\" (1817, Своя семья) a s Andrejem Andrejevičem Žandrem (1789–1873) volně přeložili pod názvem \"Předstíraná nevěra\" (1818, Притворная неверность) komedii francouzského dramatika Nicolase Thomase Bartha (1737–1785) \"Falešné nevěrnice\" (1768, Les fausses infidélités).\n\nPo roce služby na ministerstvu byl Gribojedov pro účast v souboji, který vznikl na základě zákulisních intrik, poslán do Persie jako tajemník tamějšího vyslance, kam dorazil v únoru roku 1819. Usadil se v Tabrízu, studoval perštinu a arabštinu a zároveň začal pracovat na své divadelní hře \"Hoře z rozumu\". Odloučení od přátel v Rusku však velmi těžce nesl\n\nRoku 1822 se Gribojedovi podařilo přesídlit do Tiflisu (dnes Tbilisi) ke generálu Jermolovovi jako jeho tajemník pro věci východní, kde získal roku 1823 delší dovolenou a vrátil se do Moskvy. Zde pod vlivem nových dojmů ze života vyšší ruské aristokratické společnosti pokračoval v literární práci. Nejprve napsal s Petrem Andrejevičen Vjazemským (1792–1878) veselohru \"Kdo je bratr a kdo sestra\" (1823, Кто брат, кто сестра) a v létě roku 1824 dokončil své mistrovské dílo, satirickou komedii \"Hoře z rozumu\". Hra se stala brzy známou, v opisech se šířila po celém Rusku a především u mladší generace vyvolala neobyčejný dojem. Představitelé vyšší společnosti se však cítili dotčeni nelítostnou satirou a úspěšně bránili připuštění hry na jeviště (došlo k tomu až roku 1831, dva roky po autorově smrti). \nZ Moskvy odcestoval Gribojedov do Petrohradu, kde pobýval téměř jeden rok. Poté navštívil Kyjev a Krym, roku 1825 se vrátil do Gruzie a své dojmy pěkně vylíčil v cestovních zápiscích. Když však v prosinci roku 1825 proběhlo neúspěšné děkabristického povstání, padlo při vyšetřování i Gribojedovo jméno. Gribojedov byl na Kavkaze zatčen a eskortován do Petrohradu. Po delší vyšetřovací vazbě byl však pro nedostatek důkazů propuštěn roku 1826 na svobodu. Vrátil se na Kavkaz a během rusko-perské války v letech 1826–1827 vykonal jako znalec Orientu platné služby při vyjednávání o mír. Byl poslán s návrhem výhodné mírové smlouvy k carovi, který jej za jeho služby jmenoval zplnomocněným velvyslancem na perském dvoře. Před svým odjezdem četl Gribojedov v Petrohradě svým přátelům úryvky z tragédie \"Gruzínská noc\" (Грузинская ночь), z níž se ale zachovaly se jen dvě scény.\n\nPři cestě do Persie se Gribojedov v Tiflisu v srpnu roku 1828 oženil s kněžnou Ninou Čavčavadze (1812–1857), dcerou známého gruzínského básníka Alexandra Gersevanoviče Čavčavadzeho. \n\nV Teheránu se měl Gribojedov starat o naplnění podmínek Turkmenčajské mírové dohody, speciální pokyny dostal především o návratu ruských zajatců. Ujal se mimo jiné také osvobozování zajatých křesťanských žen, které byly přinuceny konvertovat a posléze se dostaly do perských rodin. Některé ženy nebyly ani trochu nadšené ze své záchrany a ruské zasahování do privátních záležitostí perských domácností vyvolalo mezi lidmi obrovskou nelibost. Dne 30. ledna 1829 se kolem ruské ambasády shromáždily davy nespokojenců. Demonstrující vtrhli do ambasády a zabili zde arménského eunucha, sloužícímu dříve šáhovi. Odvlečeny byly také dvě ženy a několik protestujících bylo přitom zastřeleno kozáckou stráží, která se snažila bránit budovu. Těla zabitých byla odnesena do mešit, ale dav se vrátil, znovu vtrhl do budovy a zmasakroval všechny Rusy až na jednoho, kterému se podařilo utéci v převleku za Peršana. Sám Alexandr Gribojedov byl zfanatizovaným davem, který v něm viděl nenáviděný symbol ruské moci také zavražděn. Jeho tělo bylo převezeno do Tiflisu a pochováno v klášteře sv. Davida.\n\nGribojedov patří ke spisovatelům, jejichž všechna tvůrčí síla se projevila v jediném význačném uměleckém díle. Jeho básně i ostatní divadelní hry upadly v zapomenutí, ale jeho \"Hoře z rozumu\" je dodnes na repertoáru ruských i zahraničních divadelních scén.\n\n\n\n\n\n"}
{"id": "345483", "url": "https://cs.wikipedia.org/wiki?curid=345483", "title": "Adléta z Anjou", "text": "Adléta z Anjou\n\nAdléta z Anjou ( \"Adélaïde d'Anjou\", 947 – 1026) byla manželka pozdějšího západofranského krále Ludvíka V.\n\nAdlétiným otcem byl hrabě Fulko II. z Anjou a Gerberga. Adléta byla celkem pětkrát vdaná. Poprvé si vzala Štěpána z Gévaudanu, po jeho smrti v roce 970 se provdala za hraběte Raymonda z Toulouse, který zemřel v roce 978. Roku 982 si Adléta vzala následníka západofranského trůnu Ludvíka. Ten byl ale o 19 let mladší a tento velký věkový rozdíl zapříčinil rozvod bezdětného manželství již v roce 984.\n\nAdléta uprchla do Arles, kde si mezi roky 984 až 986, proti vůli papeže, vzala Viléma, hraběte z Arles a markraběte z Provence, který zemřel v roce 993. Její poslední svatba se konala před rokem 1016, kdy si pravděpodobně vzala burgundského hraběte Otu Viléma. Zemřela roku 1026, pohřbena byla v nekropoli provensálských hrabat v benediktinském klášteře Montmajour.\n"}
{"id": "345485", "url": "https://cs.wikipedia.org/wiki?curid=345485", "title": "Vodní nádrž Sedlice", "text": "Vodní nádrž Sedlice\n\nVodní nádrž Sedlice je přehradní nádrž na řece Želivce, která se nachází zhruba 7 km jihozápadně od Humpolce v kraji Vysočina. Byla vybudována během let 1921–1927 pod soutokem říčky Hejlovky a Jankovského potoka, na říčním kilometru 63,35, nedaleko obce Sedlice. Délka hráze v koruně činí 118 m.\n\nPrůměrný dlouhodobý roční průtok (Qa) k profilu hráze činí 2,58 m³/s. Stoletá voda (Q100) zde dosahuje 151 m³/s.\n\nPůvodním účelem nádrže byla akumulace vody pro výrobu elektrické energie ve vodní elektrárně (VE) Sedlice. Hlavní význam nádrže dnes spočívá v zachycení splavenin, které by se jinak dostaly do vodní nádrže Želivka – Švihov, která slouží k vodárenským účelům (zásobuje vodou Prahu). Nádrž se též využívá pro rekreační účely, mívá však v létě špatnou kvalitu vody (sledování KHS Jihlava).\n\n\n"}
{"id": "345488", "url": "https://cs.wikipedia.org/wiki?curid=345488", "title": "Východopomořanská operace", "text": "Východopomořanská operace\n\nVýchodopomořanská operace (rusky: Восточно-Померанская наступательная операция) byla strategická operace Velké vlastenecké války ve Východním Pomořansku, která trvala od 24. února do 4. dubna 1945.\n\nPři Viselsko-oderské operaci postoupila Rudá armáda do počátku února až k řece Odře. Stalin a sovětský generální štáb chtěli pokračovat v útoku na Berlín, ovšem maršál Žukov byl proti. Na levém křídle ohrožovalo jeho vojsko silné německé seskupení ve Slezsku, na pravém křídle německá vojska v Pomořansku. Vojska 2. běloruského frontu maršála Konstantina Rokossovského sice útočila směrem na Gdaňsk, ale mezi nimi a čelem Žukovových vojsk zůstal nepokrytý prostor, který byl ohrožován německými armádami v Pomořansku. Žukov si byl této skutečnosti vědom stejně, jako Heinz Guderian, který byl v té době náčelníkem generálního štábu německé armády a který nařídil přípravu na útok. Sovětům však soustřeďování německých vojsk neuniklo, a tak Žukov s konečnou platností rozhodl, že je nutno provést útok na východní Pomořansko.\n\nÚtok 1. a 2. běloruského frontu a První polské armády začal 10. února 1945. Sovětská vojska napadala bránící se německé divize, ale přípravy Němců k útoku dále pokračovaly. 13. února 1945 se konala v Říšském kancléřství porada, která se zabývala operací \"Sonnenwende\" (Slunovrat). Tato operace, která původně spočívala v útoku na pravé křídlo 1. běloruského frontu však neměla šanci na úspěch. Vojska Rudé armády již byla přeskupena a útočila, navíc Němcům chybělo dostatečné množství střeliva i pohonných hmot. Ti se přesto však rozhodli k útoku, který se uskutečnil 16. února. Po týdenních bojích však Sověti přisunuli čerstvé posily, přeskupili síly a německá vojska byla nucena ustupovat k Baltskému moři. Zde útočící vojska narazila na silné německé opevnění – Pomořanský val. Přes tvrdé boje se sovětským jednotkám podařilo 4. března dorazit ke Kolbergu a 5. března průnikem k Baltskému moři přerušit spojení mezi Východním Pruskem a Německem po souši. Dne 6. března začala další útočná fáze, při níž Rudá armáda postupně začala obsazovat pobřežní města. 18. března padlo silně opevněné město Kolberg, na jehož dobytí se výrazně podíleli vojáci První polské armády. Rudá armáda nyní útočila ve dvou směrech – na východ ke Gdaňskému zálivu a na západ k Odře. Na východě padlo 28. března město Gdyně a o dva dny později přístav Gdaňsk. Zbytky německé armády byly rozbity počátkem dubna jihovýchodně od Gdaňska. Na západě dosáhly sovětské jednotky do konce března 1945 řeky Odry a počátkem dubna ji na některých místech překročily a vytvořily si tak předmostí k závěrečném útoku na Berlín.\n\nRudé armádě se podařilo zlomit odpor 20 divizí a osmi německých sborů. Bylo zajato 100 tisíc německých vojáků a ukořistěno 680 tanků, 3470 pušek, 431 letadel a 277 lodí. Hrozba německého útoku do křídel vojsk útočících na Berlín pominula a Rudá armáda se tak mohla připravit k závěrečným bojům Velké vlastenecké války.\nMapa operace\n"}
{"id": "345490", "url": "https://cs.wikipedia.org/wiki?curid=345490", "title": "Křivouš kořenující", "text": "Křivouš kořenující\n\nKřivouš kořenující (\"Campsis radicans\") je druh rostliny z čeledi trubačovité.\n\nKřivouš kořenující je dřevnatá liána dorůstající výšky až 10 metrů. Listy jsou vstřícné, lichozpeřené. Lístky jsou vejčitě zašpičatělé a až 10 cm dlouhé. Květy jsou oranžovočervené, trubkovité. Plody jsou kožovité tobolky.\n\nKřivouš kořenující pochází ze Severní Ameriky. Pěstuje se jako okrasná rostlina.\n\nNěkteré kultivary snesou teploty až -34 °C.\nJe jedovatý pro savce.\n\nKultivar 'Flava' má žluté květy.\n\n\n \n"}
{"id": "345492", "url": "https://cs.wikipedia.org/wiki?curid=345492", "title": "Střelba", "text": "Střelba\n\nStřelba nebo palba představuje metání různých předmětů, zejména střelnými zbraněmi, v přeneseném významu i jinak.\n\n\n"}
{"id": "345493", "url": "https://cs.wikipedia.org/wiki?curid=345493", "title": "Jaroslav Volf", "text": "Jaroslav Volf\n\nJméno a příjmení Jaroslav Volf nosí více různých osobností:\n\n"}
{"id": "345495", "url": "https://cs.wikipedia.org/wiki?curid=345495", "title": "Přeslička rolní", "text": "Přeslička rolní\n\nPřeslička rolní (\"Equisetum arvense\") je druh byliny z třídy přesličky (\"Equisetopsida\").\n\nPřeslička rolní je vytrvalá, výtrusná bylina vysoká nejčastěji 10–70 cm. Na rozdíl od přesličky bahenní má přeslička rolní výrazný sezónní dimorfismus, na jaře vyrůstá fertilní lodyha s výtrusnicovým klasem, která je nezelená, později potom sterilní letní zelená lodyha. Letní lodyha je mělce rýhovaná a přeslenitě se větví, střední dutina zabírá asi třetinu průměru lodyhy. Jako u ostatních přesliček se v každém uzlině nachází pochva, což jsou vlastně bočně srostlé přeslenitě uspořádané listy, nahoře mají listy volné konce a tvoří zuby pochvy. První článek v přeslenu je delší než příslušná lodyžní pochva na hlavním stonku (na rozdíl od přesličky bahenní, kde je to naopak). Jarní lodyha je cca 10–20 cm vysoká, nezelená, hnědavá až červenohnědá, na vrcholu je cca 1–4 cm dlouhý elipsoidní výtrusnicový klas (strobilus).\n\nRoste skoro v celé Evropě a Asii (kromě tropů), a také ve velké části Severní Ameriky, adventivní výskyt byl zaznamenán na Novém Zélandu a v jižní Africe.\n\nJedná se o hojný druh rozšířený od nížin do hor, asi nejhojnější přeslička v ČR. Nejčastější je jako polní plevel, ale může se vyskytovat i jinde, např. v luzích.\n\nPři sběru nati přesličky rolní hrozí zejména záměna se vzhledově podobnou, avšak jedovatou přesličkou bahenní. Přeslička bahenní roste obecně na vlhčích až mokrých stanovištích, je však možno ji nalézt např. i na náspech nebo na polích. Spolehlivým rozlišovacím znakem je délka bazálního článku postranních větévek. Ten je u přesličky rolní delší než zubatá pochva obklopující stonek, zatímco u přesličky bahenní je kratší. Odlišný je také charakter dutin na řezu lodyhou. Přeslička rolní má velkou centrální dutinu a drobné vedlejší kanálky, zatímco u přesličky bahenní jsou vedlejší kanálky velké.\n\n\n\n \n"}
{"id": "345498", "url": "https://cs.wikipedia.org/wiki?curid=345498", "title": "Turistická značená trasa 1862", "text": "Turistická značená trasa 1862\n\nTuristická značená trasa 1862 je modrá trasa Klubu českých turistů určená pro pěší turistiku vedená u města Dvůr Králové nad Labem v Královéhradeckém kraji v okrese Trutnov. Délka je 6 km.\n<nowiki>*</nowiki> přibližný údaj\n"}
{"id": "345503", "url": "https://cs.wikipedia.org/wiki?curid=345503", "title": "Lorenzovy sady", "text": "Lorenzovy sady\n\nLorenzovy sady jsou lesní park na hranicích mezi Třebíčí-Jejkovem a Kožichovicemi. Vyplňuje údolí krátkého potoka, který je pravostranným přítokem řeky Jihlavy. Dříve se pro jeho údolí často užíval pojem \"kožichovický žleb\".\n\nPark zaujímá plochu asi 23,5 ha; z nich připadá na území Jejkova asi 10 ha, na území Kožichovic asi 13,5 ha. Délka parku činí asi 1 km. Na severu končí při železničním mostu, který údolí park překlenuje ve výši 21,6 m a měří 74 m.\n\nTřebíčské stráně kožichovického žlebu sloužívaly jako pastviny pro dobytek třebíčských sousedů. Roku 1899 se město zavázalo služebnost pastvy z nich nechat vymazat a zalesnit je.\n\nV park třebíčskou část kožichovického žlebu proměnil třebíčský spolek pro sadbu a okrasu domoviny díky štědrému odkazu deseti tisíc korun od Viktora Lorenze. Jemu byla v parku dne 8. května 1921 odhalena pamětní deska. Práce proběhly asi v letech 1919–1921 a jejich výstupem byly nejen upravené stezky, ale i lavičky a altánek.\n\nDějištěm tragédie, již trvale připomíná památník na východní straně údolí poblíž vedení parovodu, se kožichovický žleb stal dne 6. září 1931. Tehdy se na Radostíně konal letecký den, pořádaný Moravským aeroklubem, Svazem československého důstojnictva a hasičským sborem. Obětí neštěstí se stal zkušený pilot Václav Peřina, jehož akrobatický let náhle skončil ve stráni žlebu. Pilot byl na místě mrtev. Příštího roku mu byl na místě neštěstí postaven pomník-mohyla, jehož podstatnou částí je list vrtule.\n\nPark se stal výletním místem Třebíčanů. Časem však pustl. Vybudovány v něm byly rybníčky, jeho hranice posunulo budování Průmyslové čtvrti. Blízké průmyslové areály se staly zdrojem různorodých negativních imisí. Okrajové části údolí byly i zaváženy. Údolí zasáhlo vedení kanalizace, vysokého napětí a parovodu. Původní altán byl nahrazen prostým srubem; i ten však dosloužil roku 1994.\n\nSoustavné obnovy se park dočkal od poloviny 90. let, práce vyvrcholily počátkem nového století a v srpnu roku 2004 byla obnova parku hotova. V letech 2016 až 2019 park postihla kůrovcová kalamita. Skoro všechny smrky padly.\n\nV letech 2011–2012 byly vybagrovány a vyčištěny Horní a Dolní rybník. V roce 2019 bylo oznámeno, že Rybářský svaz by chtěl začít využívat tyto rybníky pro rybolov.\n"}
{"id": "345506", "url": "https://cs.wikipedia.org/wiki?curid=345506", "title": "Vladimír Bencko", "text": "Vladimír Bencko\n\nVladimír Bencko (* 6. ledna 1938, Rimavská Sobota) je český lékař, hygienik a epidemiolog.\n\nV roce 1961 vystudoval Lékařskou fakultu hygienickou Univerzity Karlovy v Praze. Nejprve pracoval na Okresní hygienické stanici v Popradu, později se věnoval vědeckému výzkumu účinků arzénu na zdraví lidí. V listopadu 1990 vyhrál konkurz na přednostu Ústavu hygieny a epidemiologie 1. lékařské fakulty Univerzity Karlovy v Praze a v této funkci působí dodnes.\n\n"}
{"id": "345514", "url": "https://cs.wikipedia.org/wiki?curid=345514", "title": "Jaroslav Volf (politik)", "text": "Jaroslav Volf (politik)\n\nJaroslav Volf (* 3. dubna 1952) je slovenský politik, bývalý poslanec Národní rady Slovenské republiky a dlouholetý předseda Sociálnědemokratické strany Slovenska (SDSS), znovuobnovené po sametové revoluci.\n\n\n\n"}
{"id": "345521", "url": "https://cs.wikipedia.org/wiki?curid=345521", "title": "Zahorčice (Lnáře)", "text": "Zahorčice (Lnáře)\n\nZahorčice jsou vesnice ležící při březích Smoliveckého potoka v Jihočeském kraji, v okrese Strakonice a spadají pod obec Lnáře, od které jsou vzdáleny asi jeden kilometr severně. V roce 2011 zde trvale žilo 86 obyvatel.\n\nVesnice podle dokladů z let 1227 a 1233 původně jmenovala Záhoří. Název je odvozen jako zdrobnělina ze jména Záhořie, nebo z místního označení „za horou“, anebo z osobního jména Záhora ve významu ves lidí Záhorkových. V historických pramenech se název objevuje ve tvarech: Zagoru (1227), Zagori (1233), de Zahorchzicz (1298), in Zahorziczich (1465), Zahorcziczich (1473), Zahorczicze (1542), Zahorčice (1654), Zahortschitz a Zahorcžicze (1786), Zahořitz (1840), Záhorčice (1848) a Zahorčice (1916).\n\nPrvní písemná zmínka o vesnici pochází z roku 1227. Součástí obce Lnáře jsou trvale od počátku 17. století.\n\nZa vesnici se nachází menší rekreační oblast Baroch, která zahrnuje dvanáct stavení. V tomto místě se dochoval i mlýn. Tato chatová oblast byla jedinou částí vesnice, která byla silně poškozena povodněmi z poloviny srpna 2002 a musela být zrekonstruována.\n\nV Zahorčicích bylo v roce 2007 vybudováno hřiště pro děti a klubovna pro ně i dospělé. Na obě stavby přispěla obec Lnáře 90 000 korunami a Ministerstvo pro místní rozvoj přidalo 210 000 Kč.\n\nSeverně od vesnice se nachází přírodní památka Pastvina u Zahorčic s výskytem vzácných druhů rostlin.\n\nNa návsi stojí kaple postavená asi před rokem 1620, v jejíž blízkosti se nachází pomník padlým občanům v první a druhé světové válce z léta roku 1935.\n\nSeverozápadně od vesnice se na levém břehu Smoliveckého potoka nachází památkově chráněné rýžoviště zlata z vrcholného středověku až raného novověku. Má podobu třicet a padeseát metrů širokého pásma několika skupin sejpů, jejichž výška nepřesahuje jeden metr.\n"}
{"id": "345523", "url": "https://cs.wikipedia.org/wiki?curid=345523", "title": "Zajíc polární", "text": "Zajíc polární\n\nZajíc polární (\"Lepus arcticus\") je druh zajíce přizpůsobený životu v horách a polárních krajích. Kdysi se považoval za poddruh zajíce běláka, ale nyní je veden za samostatný druh.\n\nJsou známy čtyři poddruhy:\n\nŽije v tundře Grónska, severní části Kanady a Aljašky.\n\nJe přibližně 55 až 70 cm dlouhý a váží mezi 4 a 5,5 kg. Relativně k jeho velikosti má menší uši.\n\nBěhem zimního období jeho srst zbělá, aby zajíci poskytla maskování ve sněhu.\n\nZajíc polární většinou okusuje zdřevnatělé rostliny, ale nepohrdne ani pupeny, lesními plody, listy a travou. Má výborný čich a za zasněženými rostlinami, kterými se živí, dokáže i hrabat do sněhu.\n\n"}
{"id": "345526", "url": "https://cs.wikipedia.org/wiki?curid=345526", "title": "Zdeňka Honsová", "text": "Zdeňka Honsová\n\nZdeňka Honsová (3. července 1927, Jihlava – 16. května 1994) byla česká sportovní gymnastka a olympijská vítězka. Na LOH 1948 v Londýně zvítězila v soutěži družstev žen.\n\n\n"}
{"id": "345528", "url": "https://cs.wikipedia.org/wiki?curid=345528", "title": "Věra Růžičková", "text": "Věra Růžičková\n\nVěra Růžičková (10. srpna 1928, Brno – 24. listopadu 2018, Brno) byla česk(oslovensk)á sportovní gymnastka a olympijská vítězka. Na Letních olympijských hrách 1948 v Londýně zvítězila v soutěži družstev žen.\n\nSportovní kariéru začala jako skokanka do vody v Klubu vodních sportů v Brně a umístila se na 2. místě na mistrovství republiky dorostenek i žen. Byla také členkou prvoligového basketbalového družstva žen v SK Židenice, ale nakonec se rozhodla pro sportovní gymnastiku v Sokole Brno I. V roce 1946 se probojovala do dvouleté olympijské přípravy a svými výkony se zařadila do reprezentačního družstva ČSR. Jako nejmladší závodnice v družstvu byla určena náhradnicí.\n\nV Londýně, po onemocnění Elišky Misákové dětskou obrnou, nastoupila do družstva a svými dobrými výkony přispěla k vítězství. V neoficiální klasifikaci jednotlivkyň získala šesté místo z 90 závodnic. Byla to slavná soutěž a výsledek družstva byl vysoce hodnocen, protože byl získán za velmi těžkých podmínek. V noci po skončení olympijské soutěže Eliška Misáková zemřela a družstvo se vracelo domů se zlatou olympijskou medailí, ale také s urnou s popelem své kamarádky.\n\nRok po olympiádě ukončila závodní činnost a věnovala se trenérské práci ve sportovním středisku v Brně. Šest let také vedla přípravu juniorek ČSSR, dále se podílela i na přípravě anglických gymnastek a byla činná také jako mezinárodní rozhodčí. Po roce 1990 se zapojila do obnovení činnosti Sokola jako členka předsednictva České obce sokolské a jako náčelnice Sokola Brno I. Zaměřila se na vytváření podmínek pro sportovní činnost v Sokole a podílela se na ustavení Odboru sportu v ČOS. Zapojila se i do organizování činností Světového svazu sokolstva jako jeho místostarostka. Byla rovněž čestnou členkou předsednictva Odboru sportu ČOS.\n\nVýznamná byla také její činnost v Českém klubu olympioniků, osm let byla předsedkyní ČKO v jihomoravském regionu a následně jeho místopředsedkyní.\n\n\n"}
{"id": "345530", "url": "https://cs.wikipedia.org/wiki?curid=345530", "title": "Božena Srncová", "text": "Božena Srncová\n\nBožena Srncová, provdaná Krejcarová žila v Lomnici nad Popelkou (11. června 1925, Praha – 30. listopadu 1997, Semily) byla česká sportovní gymnastka a olympijská vítězka. Na LOH 1948 v Londýně zvítězila v soutěži družstev žen. Na LOH 1952 v Helsinkách obsadila s družstvem žen bronzovou příčku.\n\n\n"}
{"id": "345531", "url": "https://cs.wikipedia.org/wiki?curid=345531", "title": "Milena Müllerová", "text": "Milena Müllerová\n\nMilena Müllerová, provdána Folberová (9. června 1923, Babice – 15. prosince 2009 v Praze) byla česká sportovní gymnastka a olympijská vítězka. Na LOH 1948 v Londýně zvítězila v soutěži družstev žen.\n\n\n"}
{"id": "345532", "url": "https://cs.wikipedia.org/wiki?curid=345532", "title": "Olga Šilhánová", "text": "Olga Šilhánová\n\nOlga Šilhánová (21. prosince 1920, Vysoké nad Jizerou – 27. srpna 1986 Praha) byla česká sportovní gymnastka a olympijská vítězka. Na LOH 1948 v Londýně zvítězila v soutěži družstev žen.\n\n\n"}
{"id": "345533", "url": "https://cs.wikipedia.org/wiki?curid=345533", "title": "Marie Kovářová", "text": "Marie Kovářová\n\nMarie Kovářová (* 11. května 1927, Luleč) je česká sportovní gymnastka a olympijská vítězka. Na LOH 1948 v Londýně zvítězila v soutěži družstev žen.\n\n\n"}
{"id": "345537", "url": "https://cs.wikipedia.org/wiki?curid=345537", "title": "Indian Wells Masters", "text": "Indian Wells Masters\n\nIndian Wells Masters, oficiálně s názvem sponzora BNP Paribas Open, je profesionální tenisový turnaj mužů a žen, každoročně hraný v kalifornském městě Indian Wells. Dějištěm se staly otevřené dvorce s tvrdým povrchem Plexipave v tenisovém areálu Indian Wells Tennis Garden, kam se událost přemístila roku 1987 z blízké La Quinty.\n\nVlastníkem turnaje se v prosinci 2009 stal Larry Ellison, spoluzakladatel a výkonný ředitel společnosti Oracle.\n\nZaložení kalifornské akce se uskutečnilo roku 1974 v arizonském Tucsonu, kde proběhly dva úvodní ročníky. Iniciátory se stali portorický tenista Charlie Pasarell a jihoafrický hráč Raymond Moore.\n\nŠestnáct sezón do roku 1990 byla mužská polovina součástí elitní šampionské série okruhu Grand Prix. Od vzniku okruhu ATP Tour, na počátku sezóny 1990, navázala kategorií ATP Masters, jejíž název se postupně vyvíjel: Series Single Week, Super 9, Masters Series a od roku 2009 existuje jako devitídílná šňůra ATP Tour Masters 1000. Ženská část se v rámci okruhu WTA Tour řadí od sezóny 2009 do kategorie Premier Mandatory, taktéž druhé nejvyšší úrovně po grandslamu. Navázala tak na kategorii Tier I.\n\nSpolu s navazujícím Miami Masters patří kalifornský turnaj k jediným dvěma událostem sezóny, vyjma grandslamu, jež trvají déle než osm dní. Ženská hlavní část turnaje začíná zpravidla ve středu, mužská pak ve čtvrtek. Obě finále se konají v neděli následujícího týdne. Původně ženská část předcházela o týden mužskou. V roce 1996 pak došlo ke sjednocení termínů po dohodě ATP a WTA, čímž se turnaj zařadil mezi první společné akce mužů a žen v tenisovém kalendáři.\n\nSinglových soutěží se účastní devadesát šest hráčů, z toho třicet dva nasazených obdrží volný los do druhého kola. Do čtyřher nastupuje třicet dva párů. Indian Wells Masters je přezdíván jako „Grand Slam Západu“. Březnový termín znamená, že turnaj představuje úvodní událost sezóny v kategoriích ATP Masters i WTA Premier Mandatory.\n\nTurnaj je nejnavštěvovanější akcí mimo čtyři grandslamy. Během ročníku 2015 do areálu zavítalo přes 450 tisíc diváků.\n\nAmerické tenistky Serena a Venus Williamsovy po odehrání ročníku 2001 turnaj bojkovaly až do sezóny 2015, respektive 2016 u starší ze sester, navzdory hrozbě finančního postihu a bodovému trestu ze strany řídících tenisových organizací.\n\nDůvodem se stal incident z roku 2001. Po lednovém Australian Open 2001 Serena Williamsová nehrála až do března, kdy se zúčastnila Indian Wells Masters. Do finále prošla bez boje, když čtyři minuty před semifinálovým utkáním odstoupila Venus, proti níž měla nastoupit. Starší sourozenkyně za příčinu odstoupení uvedla zranění limitující ji při hře. Zdůvodnění se stalo cílem spekulací a bylo terčem podezření. Během vítězného finále Sereny Williamsové proti Belgičance Kim Clijstersové pak diváci „bučeli“ na jejich otce i obě sestry, když starší ze sourozenkyń byla přítomna v hledišti. Nesouhlasné reakce rovněž zazněly na slavnostním vyhlášení. Otec a tenisový trenér dcer Richard Williams to později označil za projev rasismu.\n\nŽádná ze sester se dalších ročníků turnaje neúčastnila. Bojkot nejdříve ukončila Serena Williamsová v roce 2015. Venus Williamsová ji následovala v sezóně 2016.\n\nIndian Wells leží v jihokalifornském pouštním údolí Coachella Valley, oblasti Palm Springs, přibližně 125 mil východně od centra Los Angeles.\n\nDějištěm se stal areál Indian Wells Tennis Garden, postavený v roce 2000, jenž obsahuje 29 tenisových dvorců s tvrdým povrchem Plexipave. Centrální kurt s kapacitou šestnáct tisíc návštěvníků je po newyorském Arthur Ashe Stadium druhým největším stadionem světa, určeným výhradně k tenisovým účelům. Po odehrání BNP Paribas Open 2013 začala rekonstrukce a modernizace celého komplexu, včetně výstavby nového dvorce č. 2 (Stadium 2) pro osm tisíc diváků.\n\n\n\n\n"}
{"id": "345538", "url": "https://cs.wikipedia.org/wiki?curid=345538", "title": "Fauna Grónska", "text": "Fauna Grónska\n\nFauna Grónska je soubor všech živočichů přirozeně se vyskytujících v Grónsku. Vzhledem k extrémně chladnému klimatu dlouhodobě panujícímu na ostrově a vzhledem k tomu, že jde o ostrov, je suchozemská podstatně chudší, než je tomu například i na mnohem menším vnitrozemském území mírného pásu, jako je např. Česko. Obohacuje ji ovšem značné množství mořských živočichů.\n\nDrsné podmínky v Grónsku značně omezují počet zvířat, které se na něm mohou dlouhodobě vyskytovat. Jelikož navíc jeho ostrovní charakter poněkud stěžuje migraci, je počet zdejších suchozemských savců značně zredukován na několik druhů přizpůsobených polárnímu klimatu.\n\nPolární oblasti okolo Grónska jsou plné mořských savců, zejména ploutvonožců, kteří si vytvářejí kolonie i na grónské souši, a kytovců. Dříve šlo o klíčovou položku v obživě místních obyvatel, v současné době má omezený lov těchto tvorů menší význam (na jeho úkor vzrostl význam rybolovu), je však důležitou součástí místních tradic a pomáhá udržovat v životě kulturu místních eskymáků.\n\n"}
{"id": "345539", "url": "https://cs.wikipedia.org/wiki?curid=345539", "title": "Burning Rain", "text": "Burning Rain\n\nBurning Rain je americká heavy metalová kapela založená kytaristou Dougem Aldrichem a zpěváken Keithem St. Johnem roku 1998. Pochází z Los Angeles v Kalifornii. Do původní sestavy přizvali bubeníka Alexe Makaroviche (Steelheart) a baskytaristu Iana Mayo. V letech 1999 a 2000 vydala kapela dvě studiová alba – \"Burning Rain\" a \"Pleasure to Burn\".\n\nNásledně se však kapela rozpadla, neboť oba zakládající členové se rozhodli věnovat jiným projektům. Aldrich odešel do skupiny Whitesnake a St. John začal hrát s Montrose. Obnovení se Burning Rain dočkala až po 12 letech, v roce 2013 ji Aldrich a St. John obnovili. Rytmickou sekci ovšem od té doby tvoří noví hudebníci, totiž Sean McNabb, který hraje na baskytaru a Matt Starr, jenž zasedá za bicí. Tentýž rok nahrála skupina i nové studiové album s názvem \"Epic Obsession\".\n\n\n"}
{"id": "345540", "url": "https://cs.wikipedia.org/wiki?curid=345540", "title": "Oldřich Rott", "text": "Oldřich Rott\n\nOldřich Rott (* 26. května 1951, Třebechovice pod Orebem) je bývalý československý fotbalový reprezentant, záložník. Po skončení profesionální fotbalové kariéry se hrál za SK Černolice a působil jako delegát fotbalového svazu.\n\nHrál za Spartak Hradec Králové, Duklu Praha, na Kypru za EPA Larnaca a za Slavii Praha. V československé lize nastoupil ve 313 utkáních a dal 49 gólů. Podílel na zisku zlaté medaile na fotbalovém turnaji hraném v rámci letních olympijských her v Moskvě v roce 1980. Na klubové úrovni získal s Duklou Praha třikrát titul mistra ligy. Třikrát reprezentoval v dresu československého „A“ mužstva, ale žádný z těchto zápasů neodehrál celý. Mnohem úspěšnější byl v dresu československé olympijské fotbalové reprezentace, za kterou vsítil 2 góly a odehrál 17 zápasů v rozmezí let 1977–1980. Vrcholem jeho kariéry pak byl zisk zlaté olympijské medaile, která byla v tomto sportu pro Československo první a zároveň poslední v jeho historii. V Poháru mistrů evropských zemí nastoupil v 7 utkáních, v Poháru vítězů pohárů ve 3 utkáních a v Evropská liga UEFA nastoupil v 9 utkáních.\n\n\n"}
{"id": "345546", "url": "https://cs.wikipedia.org/wiki?curid=345546", "title": "Valle di Ledro", "text": "Valle di Ledro\n\nValle di Ledro (též Val di Ledro) je horské údolí v Itálii v provincii Trento na území Trentino-Alto Adige v Gardských horách při severozápadním okraji jezera Lago di Garda nedaleko města Riva del Garda. Údolí se táhne zhruba v západo-východním směru, přičemž zhruba uprostřed jeho délky z něj k severu vybíhá kolmé severojižní Conceiské údolí.\n\nV Ledrenském (a bočním Conceiském) údolí se nachází obec Ledro vzniklá sloučením dosavadních obcí Tiarno di Sopra (986 obyvatel), Tiarno di Sotto (689 obyvatel), Bezzecca (592 obyvatel), Concei (820 obyvatel), Pieve di Ledro (623 obyvatel) a Molina di Ledro (1572 obyvatel), které tvořily \"Svaz obcí Valle di Ledro\". Leží zde rovněž jezero Lago di Ledro o rozloze 2,187 km² a maximální hloubce 48 m. Údolím prochází silnice spojující město Riva del Garda s obcí Storo.\n\nÚdolí bylo osídleno již v pravěku, jak o tom svědčí pozůstatky pravěké vesnice objevené na břehu Ledrenského jezera u Moliny di Ledro. Nyní se zde nachází archeologické muzeum.\n\nPřed rokem 1918 bylo údolí součástí Rakousko-uherské monarchie.\n\nV roce 1866 v údolí proběhly dvě bitvy II. války za nezávislost Itálie mezi Rakousko-uherskou monarchií a Italským královstvím: 18. července u Pieve di Ledro a 21. července u Bezzeccy.\n\nPo vypuknutí I. světové války byli v roce 1915 obyvatelé vysídleni do středních Čech a vrátit se mohli až v roce 1919.\n\nDne 28. června 2008 byla podepsána dohoda o partnerství mezi Svazem obcí Valle di Ledro na straně jedné a osmi českými městy a obcemi (Příbram, Všeň, Milín, Buštěhrad, Nový Knín, Ptice, Chyňava, Doksy), kde tehdy vyhnanci přebývali, na straně druhé.\n\n30. listopadu 2008 proběhlo v údolí referendum, ve kterém obyvatelé odhlasovali sloučení dosavadních šesti obcí do obce jediné, která nese společný název Ledro. Sloučení obcí nabylo účinnosti dne 1. ledna 2010.\n\nOblast v okolí jezer Ledro a Carera je součástí místní biosférické rezervace o celkové rozloze 47 427 ha, která byla zapsána na seznam biosférických rezervací UNESCO v roce 2015.\n\n\n"}
{"id": "345556", "url": "https://cs.wikipedia.org/wiki?curid=345556", "title": "Generálporučík", "text": "Generálporučík\n\nGenerálporučík je vojenská hodnost používaná v mnoha státech. Dle oficiálních standardů NATO (dle ujednání STANAG 2116) je tato hodnost označena zkratkou OF-8. V mnoha zemích je také kvůli nízkému počtu vojáků \"generálporučík\" nejvyšší udělovanou hodností a v ještě menších státech pak tato hodnost udělována vůbec není. V některých jihoamerických zemích jako je Brazílie nebo Chile je pak k hodnosti generálporučíka ekvivalentní hodnost divizního generála.\n\nHistorie této hodnosti vede až do středověku, kdy byl jako generálporučík titulován druhý nejvyšší velitel na bitevním poli, který obvykle podléhal velení generálního kapitána. V moderních armádách obvykle velí armádním sborům.\n\nV Albánii je používána hodnost \"Gjeneral Lejtant\" u armády a \"Gjenerallejtnant\" u letectva. Jejím ekvivalentem u námořnictva je \"Admiral\". Nižší hodnost je \"Gjeneral Major\" a vyšší \"Gjeneral Major\". V průběhu let se vzhled albánských insignií radikálně měnil. První verze pocházela z roku 1926 z doby vlády Ahmeta Zogu a byla v \"rakouském\" stylu, který se později změnil na styl \"italský\". Vlivem komunistického režimu po druhé světové válce došlo k výrazné změně jak vzhledu insignií, tak i hodnostního systému. Ještě více se tento vliv prohloubil přijetím nových insignií a hodností po vzoru Sovětského svazu v roce 1947. Tento styl ovlivněný Stalinem si Albánie zachovala až do května 1966, kdy byl celý hodnostní systém po vzoru Číny zrušen a zavedena doktrína založená na vzoru partyzánské války. K opětovnému zavedení hodností, tentokrát podle západního modelu, došlo v roce 1991 po pádu komunistického režimu. Přesto i v následujících letech se vzhled insignií několikrát zásadně měnil.\n\nV Belgii je hodnost \"Lieutenant général\" (: \"Luitenant-generaal\") požívána u armády a letectva. Nižší hodnost je \"Général-major\" (: \"Generaal-majoor\") a vyšší \"Generaal\" (: \"Général)\". Jejím ekvivalentem u námořnictva je hodnost \"Vice-amiral\" (: \"Vice-admiraal\").\n\nV Bělorusku je hodnost \"generál-lejtenant\" (: Генера́л-лейтена́нт) používána u armády a letectva. Nižší hodnost je \"general-major\" (: Генера́л-майо́р) a vyšší \"generál-polkovnik\" (: Генера́л-полко́вник). Bělorusko bývalo součástí Sovětského svazu a tak hodnostní systém i vzhled výložek vychází z ruského vzoru. Zde také hodnost generál-majora odpovídá podle standardů NATO stupni OF-7, nikoliv běžnému stupni OF-8.\n\nV Bulharsku je hodnost \"General-leytenant\" (: Генерал-лейтенант) používána u armády a letectva. Nižší hodnost je \"General-mayor\" (: Генерал-майор) a vyšší \"General\" (: Генерал). Ekvivalentem této hodnosti u námořnictva je \"Viceadmiral\" (: Вицеадмирал). Vzhled insignií i hodnostní struktura nese znaky ruského vlivu.\n\nV České republice je hodnost \"generálporučík (genpor.)\" používána u armády a letectva. Nižší hodnost je \"generálmajor (genmjr.)\" a vyšší \"armádní generál\". Původní hodnostní systém nově vzniklé československé armády byl přejat z rakousko-uherské armády a mírně poupraven. V roce 1953 pak byla hodnost divizního generála přejmenována na generálporučíka. V té době však byly na výložkách pouze dvě hvězdy a jednalo se až o třetí nejvyšší generálskou hodnost (po armádním generálovi a generálplukovníkovi). Hodnost generálporučíka v roce 1993 zachovala i nově vzniklá Armáda České republiky. Na výložkách generálporučíka jsou tři pěticípé zlaté hvězdy.\n\nV Dánsku je hodnost \"Generalløjtnant\" používána u armády a letectva, kdy je tato hodnost vyhrazena pro vrchního velitele dánské královské armády a pro velitele štábu letectva. Nižší hodnost je \"Generalmajor\" a vyšší \"General\". Jejím ekvivalentem u námořnictva je hodnost \"Viceadmiral\". Hodnostní systém dánských ozbrojených sil odpovídá standardním pravidlům NATO. Vzhled insignií používaných letectvem je založen na insigniích britského královského letectva, které byly pro dánské potřeby mírně upraveny. \n\nV Estonsku je hodnost \"Kindralleitnant (kin-ltn)\" používána u armády a letectva. Nižší hodnost je \"Kindralmajor (brig-mjr)\" a vyšší \"Kindral (kin)\". Jejím ekvivalentem u námořnictva je \"Viitseadmiral (v-adm)\". Hodnostní systém i vzhled výložek byl během let ovlivněny řadou různých systémů používaných na území Estonska. Většina armádních hodností vznikla během estonské osvobozenecké války na počátku 20. letech 20. století. Hodnost brigádního generála byla do systému poprvé zařazena až v roce 1991 poté, co skončila sovětská okupace Estonska.\n\nVe Finsku je hodnost \"Kenraaliluutnantti\" (: \"Generallöjtnant\") používána u armády a letectva. Nižší hodnost je \"Kenraalimajuri\" (: \"Generalmajor\"). a vyšší \"Kenraali\" (: \"General\"). Finský hodnostní systém do sebe zakomponoval švédské, německé a ruské prvky. Hodnosti mají oficiálně dvojí pojmenování jak ve finštině, tak ve švédštině. Výložky se od dalších evropských zemí liší. K vyznačení generálské hodnosti nejsou na výložkách používány hvězdy ale lvi, kteří odkazují na státní znak Finska. Jsou zde také používány límcové výložky nikoliv ramenní. Barva výložek pak reprezentuje svou složku, ale toto barevné rozlišení se nepoužívá na polních uniformách. U generálských hodností jsou výložky ve většině případů zlaté na červeném pozadí, i když v některých případech si zachovávají barvu pozadí své složky.\n\nV Irsku je hodnost \"Leifteanant-Ghinearál\" používána u armády a je nejvyšší hodností udělovanou v této zemi. Nižší hodnost je \"Maor-Ghinearál\", která však v letectvu udělována není a hodnost generálmajora je tak nejvyšší hodností. Jejím ekvivalentem u námořnictva je \"Leas-Aimiréal\".\n\nNa Islandu se takto vysoká hodnost nepoužívá.\n\nNa Kypru je hodnost \"generálporučík\" (: Αντιστράτηγος) používána u armády a je nejvyšší hodností udělovanou v této zemi. Nižší hodnost je \"generálmajor\" (: Υποστράτηγος). U letectva ani námořnictva není takto vysoká hodnost používána. Kypr má blízké vazby na Řecko a tak i hodnostní systém a vzhled výložek vychází z řeckého vzoru.\n\nV Litvě je hodnost \"Generolas leitenantas\" používána u armády a letectva a je nejvyšší hodností udělovanou v této zemi. Nižší hodnost je \"Generolas majoras.\" Jejím ekvivalentem u námořnictva je \"Viceadmirolas\". \n\nV Lotyšsku je hodnost \"Ģenerālleitnants\" používána u armády a letectva a je nejvyšší hodností udělovanou v této zemi. Nižší hodnost je \"Ģenerāl­majors\". Jejím ekvivalentem u námořnictva je Vice\"admirālis\". V minulosti byly na uniformách příslušníků pozemních sil používány límcové výložky. Později se začaly používat výložky na ramenou.\n\nV Lucembursku se tato hodnost nepoužívá, nejvyšší hodností je zde \"Général (Chef d'État-Major).\"\n\nV Maďarsku je hodnost \"Altáb-omagy\" používána u ozbrojených sil. Nižší hodnost je \"vezér-őrnagy\" a vyšší \"Vezér­ezredes.\" Vzhled výložek u armády a letectva se vzhledově neliší.\n\nNa Maltě se hodnost odpovídající generálmajorovi nepoužívá, nejvyšší hodností je v tomto státě \"Brigadier\".\n\nV Německu je hodnost \"Generalleutnant (GenLt)\" používána u armády a letectva. Nižší hodnost je \"Generalmajor\" a vyšší \"General\". Jejím ekvivalentem u námořnictva je \"Vizeadmiral\". V Německu je tato hodnost druhou nejvyšší, která je používána. Před rokem 1945 byla hodnost \"Generalleutnant\" spojena s velením divizi, byla vlastně ekvivalentem hodnosti \"Major General\" v anglicky hovořících zemích. Na výložkách generálporučíka jsou tři zlaté pecky a dubové listy.\n\nV Nizozemí je hodnost \"Luitenant-generaal\" používána u armády a letectva. Nižší hodnost u armády je \"Generaal-majoor\" a vyšší \"Generaal\". Jejím ekvivalentem u námořnictva je \"Vice-Admiraal\".\n\nV Norsku je hodnost \"Generalløytnant\" používána u armády a letectva. Nižší hodnost je \"Generalmajor\" a vyšší \"General\". Jejím ekvivalentem u námořnictva je \"Viseadmiral\". V roce 2016 byl zaveden dvoustupňový hodnostní systém, kdy se začaly rozlišovat důstojnické a poddůstojnické hodnosti. V letech 1975 až 2016 zde poddůstojnický systém nebyl.\n\nV Portugalsku se hodnost \"Tenente-general\" používá u armády a letectva. Nižší hodnost je \"Major-general\" a vyšší \"General\". Jejím ekvivalentem u námořnictva je hodnost \"Vice-almirante\".\n\nV Rakousku je používána hodnost \"Generalleutnant (GenLt)\". Nižší hodnost je \"Generalmajor (GenMjr)\" a vyšší \"General (Gen)\". Na výložkách jsou tradičně používány šesticípé hvězdy, které symbolizují protěž alpskou (\"Leontopodium alpinum)\".\nV Rumunsku je hodnost \"General-locotenent\" používána u armády a u letectva. Nižší hodnost je \"General-maior\" a vyšší \"General\". Jejím ekvivalentem u námořnictva je \"Viceamiral\".\n\nV Rusku je hodnost \"General-leytenant\" (: Генера́л-лейтена́нт) používána u armády a letectva. V tomto případě však hodnost generálporučíka odpovídá podle standardů NATO stupni OF-7, nikoliv běžnému stupni OF-8. Nižší hodnost je \"General-major\" (: Генера́л-майо́р) a vyšší \"General-polkóvnik\" (: Генера́л-полко́вник). Jejím ekvivalentem u námořnictva je \"vice-admiral\" (: Вице-адмирал). Moderní ruské vojenské hodnosti mají svůj původ v dobách vlády Petra I. Velikého. Většina jejich názvů byla vypůjčena z jiných již existujících vojenských útvarů z pruských, francouzských, anglických, nizozemských a polských hodností. Vzhled výložek pak vychází ze sovětského vzoru, který byl po vzniku Ruské federace mírně upraven.\n\nV Řecku je hodnost \"Antistratigos\" (: Αντι­στράτηγος) používána u armády. Nižší hodnost je \"Ypostratigos\" (: Υπο­στράτηγος) a vyšší \"Stratigos\" (: Στρατηγός). Jejím ekvivalentem u námořnictva je \"Antinavarchos\" (: Αντιναύαρχος) a u letectva \"Antipterarchos\" (: Αντιπτέραρχο). Moderní hodností mají svůj původ ve starověkém Řecku a v byzantské říši, ačkoliv korespondují s moderními hodnostmi západních armád.\n\nNa Slovensku je hodnost \"generálporučík\" používána u armády a letectva. Nižší hodnost je \"generálmajor\" a vyšší \"generál\".\n\nVe Spojeném království je hodnost \"Lieutenant-general (Lt Gen)\" používána u armády a námořní pěchoty. Nižší je hodnost \"Major-general (Maj Gen)\" a vyšší \"General (Gen)\". Jejím ekvivalentem u námořnictva je \"Vice admiral (V. Adm.)\" a u letectva pak \"Air marshal (Air Mshl)\". Krátce po vzniku Royal Air Force byla hodnost \"Major-general\" užívána i v této složce a to do srpna 1919. Na výložkách je šavle skřížená s obuškem a nad nimi umístěná koruna. Před rokem 1953 to byla Tudorovská koruna a od nástupu Alžběty II. na trůn je to koruna svatého Eduarda, před Na mezinárodních misích také někdy nosí navíc ke standardním výložkám výložky se třemi hvězdami.\n\nVe Španělsku je hodnost \"Teniente general\" používána armády a letectva. Nižší hodnost je \"General de división\" a vyšší \"General de Ejército\". Jejím ekvivalentem u námořnictva je \"Almirante\". Do roku 1999 před zavedením hodnosti \"General de Ejército\" se jednalo o druhou nejvyšší hodnost. Na výložce jsou skřížené šavle mezi nimiž jsou umístěny tři čtyřcípé hvězdy. Nad nimi je umístěna koruna.\n\nVe Švédsku je hodnost \"Generallöjtnant (Genlt)\" používána u armády a letectva. Nižší hodnost je \"Generalmajor (Genmj)\" a vyšší \"General (Gen)\". Jejím ekvivalentem u námořnictva je \"Viceamiral (Vam)\". Při reformě hodností dle standardů NATO, která vešla v platnost 1. ledna 2009 byly za vzor vzaty především britské hodnosti.\n\nV Turecku je hodnost \"Korgeneral\" používána u armády a letectva. Nižší hodností je \"Tümgeneral\" a vyšší \"Orgeneral\". Jejím ekvivalentem u námořnictva je \"Koramiral\".\n\nNa Ukrajině je hodnost \"General-lejtenant\" používána u armády, letectva a námořní pěchoty. Nižší hodnost je \"General-major\" a vyšší \"general-polkovnik\". Jejím ekvivalentem u námořnictva je \"Vice-admiral\". Hodnostní systém vychází ze sovětského vzoru a byl přijat v březnu 1992. V roce 2016 došlo k nové reformě během které se vzhled i hodnostní systém přiblížil standardům NATO.\n\nNa Antigue a Barbudě se tato hodnost nepoužívá, nejvyšší hodností je zde \"Colonel\".\n\nV Argentině se hodnost \"Teniente General\" používá u armády a je nejvyšší udělovanou hodností této složky ozbrojených sil. Nižší hodnost je \"General de División\". Jejím ekvivalentem u námořnictva je \"Almirante\" a u letectva \"Brigadier General\". V tomto případě však hodnost generálporučíka odpovídá podle standardů NATO stupni OF-9, nikoliv běžnému stupni OF-8.\nNa Barbadosu se takto vysoká hodnost nepoužívá, nejvyšší hodností je zde \"Major General\".\nV Belize se takto vysoká hodnost nepoužívá, nejvyšší hodností je zde \"Major-General\".\n\nV Dominikánské republice je hodnost \"Teniente General\" používána u armády a letectva a je to nejvyšší udělovaná hodnost v této zemi. Nižší hodnost je \"Mayor General\". Jejím ekvivalentem u námořnictva je \"Almirante.\"\n\nV Guyaně je hodnost \"Lieutenant general\" používána u armády. Nižší hodnost je \"Major general\" a vyšší \"General\". U námořnictva takto vysoká hodnost není udělována. Hodnostní systém i vzhled výložek vychází z britského vzoru.\n\nNa Haiti je hodnost \"Lieutenant-général\" používána u armády a je to nejvyšší udělovaná hodnost v zemi. Nižší hodnost je \"General de Brigade\". U letectva ani námořnictva se takto vysoká hodnost nepoužívá. Haiti bývalo francouzskou kolonií a tak hodnostní systém i vzhled výložek vychází z francouzského vzoru.\n\nV Hondurasu není takto vysoká hodnost udělována a nejvyšší hodností zde je \"divizní generál\"\n\nNa Jamajce není takto vysoká hodnost udělována a nejvyšší hodností zde je \"Major General\".\nV Kanadě je hodnost \"Lieutenant-General\" (: \"Lieutenant-général\") používána u armády a letectva. Nižší hodnost je \"Major-General\" (: \"Major-général\") a vyšší \"General\" (: \"Général\"). Jejím ekvivalentem u námořnictva je \"Vice-admiral\" (: \"Vice-amiral\"). Letectvo používá tuto hodnost až od roku 1968, do té doby se používala hodnost \"air marshal\".\n\nV Kolumbii je hodnost \"Teniente General\" používána u námořní pěchoty. U letectva je používána hodnost \"Teniente General del Aire\". Nižší hodnost je \"Mayor General (Mayor General del Aire\" u letectva) a vyšší \"General\". Jejím ekvivalentem u námořnictva je hodnost \"Almirante de Escuadra\". U armády není ekvivalent hodnosti OF-8 dle standardů NATO používán. Hodnostní systém je založen na článku 217 Kolumbijské ústavy z roku 1991.\n\nV Peru je hodnost \"Teniente General\" používána u letectva. Nižší hodnost je \"Mayor General\" a vyšší \"General del Aire\". Jejím ekvivalentem u námořnictva je \"Vicealmirante\" a u armády \"General de División\". Peru bývalo španělskou kolonií a tak hodnostní systém i vzhled výložek vychází ze španělského vzoru, ale byl ovlivněn i francouzským vzorem.\n\nVe Spojených státech amerických je hodnost \"Lieutenant General\" používána u armády, letectva a námořní pěchoty (liší se v používané zkratce, u armády \"LTG,\" u letectva \"Lt Gen\" a u námořní pěchoty \"LtGen\"). Nižší hodnost je \"Major General\" a vyšší \"General\". Jejím ekvivalentem u námořnictva je \"Rear Admiral\". Kořeny amerického hodnostního systému sahají k britskému systému, ze kterého přebírají jak hodnosti, tak jejich pojmenování. Jako prvnímu byla hodnost generálporučíka udělena Georgi Washingtonu a byl také jediným vojákem kontinentální armády s touto hodností. Generálporučíci v USA obvykle velí jednotkám o velikosti 20-45 tisíc vojáků a je dočasně udělovanou hodností v dobách míru. V USA existují pravidla, která omezují maximální počet generálů v aktivní službě i v rezervních silách pro jednotlivé složky.\n\nV Surinamu se tato hodnost nepoužívá, nejvyšší hodností je zde \"Brigade-generaal\".\n\nNa Trinidadu a Tobagu se tato hodnost nepoužívá, nejvyšší hodností je zde \"Major General\".\nV Uruguayi je hodnost \"Teniente General\" používána u armády a letectva. Nižší hodností je \"Mayor General\" a vyšší \"General de ejército\". Jejím ekvivalentem u námořnictva je \"Vicealmirante\". Uruguay bývala španělskou a později portugalskou kolonií a tak hodnostní systém i vzhled výložek vychází ze španělského a portugalského vzoru.\n\nV Afghánistánu je hodnost \"Dagar Jenral\" používána u armády a letectva. Nižší hodnost je \"Turan Jenral\" a vyšší \"Setar Jenral\".\n\nV Arménii je hodnost \"generálporučík\" (\": գեներալ- լեյտենանտ\") používána u armády a letectva. Tato hodnost je ovšem v tomto státě považována za ekvivalent hodnosti OF-7 dle standardu NATO (tedy za hodnost generálmajora). Nižší hodnost je \"generálmajor\" (: գեներալ-մայոր) a vyšší \"generálplukovník\" (: գեներալ- գնդապետ). Arménie bývala součástí Sovětského svazu a tak hodnostní systém i vzhled výložek vychází z ruského vzoru.\n\nV Ázerbájdžánu je hodnost \"general-leytenant\" používána armádou a letectvem. Tato hodnost je však v tomto státě považována za ekvivalent hodnosti OF-7 dle standardu NATO (tedy za hodnost generálmajora). Nižší hodnost je \"general-mayor\" a vyšší \"general-polkovnik\". Jejím ekvivalentem u námořnictva je hodnost \"vitse-admiral\". Ázerbájdžán býval součástí Sovětského svazu a tak hodnostní systém i vzhled výložek vychází z ruského vzoru, ačkoliv nese znaky tureckého vlivu.\n\nV Bahrajnu je hodnost \"generálporučík\" používána u armády, letectva a námořnictva. Nižší hodnost je \"generálmajor\" a vyšší \"generál\". Bahrajn býval britským protektorátem a tak hodnostní systém vychází z britského vzoru.\n\nV Bangladéši je hodnost \"generálporučík\" používána u armády. Nižší hodnost je \"generálmajor\" a vyšší \"generál\". Jejím ekvivalentem u námořnictva je hodnost \"vice-admirál\", u letectva pak \"letecký maršál\". Až do roku 2007 se jednalo o nejvyšší generálskou hodnost v této zemi. Vzhled výložek vycházel z pákistánského vzoru. Během války o nezávislost v roce 1971 byl pákistánský znak a hvězda nahrazen listem lotosu. V roce 2013 byl opuštěn pákistánský styl u generálských hodností a byl zaveden nový hodnostní systém. Na výložce se nachází \"shapla (rostlina z čeledi leknínovitých)\", který byla převzata z bangladéšského státního znaku. Pod ní se nachází jedna pecka a šavle skřížená s obuškem.\n\nV Bhútánu je používána hodnost \"Lieutenant General\" u armády. Nižší hodnost je \"Major General\" a vyšší \"General\".\n\nV Bruneji je hodnost \"Lieutenant General\" používána u armády a letectva. Nižší hodnost je \"Major General\" a vyšší \"General\". Jejím ekvivalentem u námořnictva je \"Laksamana madya\". Vzhled výložek je dán dřívějším britským vlivem, který byl přizpůsoben brunejským podmínkám. Svým vzhledem se podobají malajským výložkám.\n\nV Číně je hodnost \"generálporučík\" používána u armády a letectva. Nižší hodnost je \"generálmajor\" a vyšší \"generál\". Jejím ekvivalentem u námořnictva je \"viceadmirál\". Čínská armáda hodnostní systém nepoužívala vždy, vznikl až v roce 1955. V květnu 1965 v návaznosti na kulturní revoluci byly hodnosti opětovně zrušeny. Znovu byly zavedeny až v roce 1988.\n\nNa Filipínách je hodnost \"Teniente General\" používána u armády, letectva a námořní pěchoty. Nižší hodnost je \"General de Division\" a vyšší \"General de Ejercito\" nebo \"General de Fuerza Aerea\". Jejím ekvivalentem u námořnictva je \"Vicealmirante.\" Od roku 1935 až do 50. let 20. století se používaly americké výložky přizpůsobené filipínským potřebám. V letech 1954 až 1955 došlo k filipinizaci ozbrojených sil prezidentem Ramonem Magsaysayem. V následujících letech pak došlo k další modifikaci nově přijatých filipínských výložek.\n\nV Gruzii je hodnost \"generálporučík\" (გენერალ ლეიტენანტი) používána u armády i letectva. Nižší je hodnost \"generálmajor\" (გენერალ მაიორი) a vyšší \"generál\" (გენერალი).\n\nV Indii je hodnost \"generálporučík\" používána u armády. Nižší hodnost je \"generálmajor\" a vyšší \"generál\". Jejím ekvivalentem u námořnictva je hodnost \"viceadmirál\" a u letectva \"letecký maršál\". Hodnosti obecně korespondují se systémy používanými západními zeměmi a zejména se v nich odráží britských vliv a vliv dalších zemích Commonwelthu. Stále se užívají jak tradiční názvy, tak i názvy evropské. Do 26. ledna 1950 se využívaly britské výložky, i přes osamostatnění Indie v roce 1947. Nicméně až do 26. ledna 1950 zůstával britský král Jiří VI. vrchním velitelem indických ozbrojených sil. Po tomto datu pěticípá hvězda byla nahrazena peckou a koruna nahrazena Ašókovým lvem.\n\nV Indonésii je hodnost \"Letnan Jenderal\" používána u armády. Nižší hodnost je \"Mayor Jenderal\" a vyšší \"Jenderal\". Jejím ekvivalentem u námořnictva je hodnost \"Laksamana Madya\" a \"Marsekal Madya\" u letectva. První hodnostní systém vytvořený na konci roku 1945 a používaný do roku 1957 následoval předchozích japonských zvyklostí. Již od tohoto počátku byla v hierarchii využita i hodnost generálporučíka. V hierarchii se posunul poté, co byla do systému v roce 1957 zařazena hodnost brigádního generála. Vyšší důstojníci mají na výložkách zlaté hvězdy.\n\nV Íránu je hodnost \"Sepahbod\" (سپهبد) používána u armády, letectva a protivzdušné obrany. Nižší hodností je \"Sarlashkar\" (سرلشکر) a v případě armády a letectva je vyšší hodnost \"Arteshbod\" (ارتشبد). Jejím ekvivalentem u námořnictva je hodnost \"Daryāsālār\" (: \"admirál).\" Ani hodnost \"Sepahbod\" ani hodnost \"Daryāsālār\" však nebyla udělena od dob Irácko-íránské války.\n\nV Iráku se hodnost \"generálporučík\" používá u armády a letectva. Nižší hodnost je \"generálmajor\" a vyšší \"generál\". Jejím ekvivalentem u námořnictva je \"viceadmirál\". Na výložkách generálporučíka jsou skřížené meče, nad nimi umístěná hvězda a nad ní republikánský orel.\n\nV Japonsku je hodnost \"rikushō\" používána u armády. Nižší hodnost je \"rikushōho\". Jejím ekvivalentem u námořnictva je \"kaishō\" a u letectva \"kūshō.\" Pěticípé hvězdy na výložkách symbolizují třešňové květy.\n\nV Jemenu se hodnost \"generálporučík\" používá u armády a letectva. Nižší hodnost je \"generálmajor\" a vyšší \"generál\". U námořnictva se takto vysoká hodnost nepoužívá. Hodnostní systém i vzhled výložek vychází z britského vzoru.\n\nV Jižní Koreji se hodnost \"jungjang\" používá u armády, letectva, námořnictva a námořní pěchoty. Nižší hodnost je \"sojang\" a vyšší \"daejang\". Hodnostní systém a vzhled výložek vychází z amerického a britského vzoru.\n\nV Jordánsku je hodnost \"generálporučík\" používána u armády, letectva i u námořnictva. Nižší hodnost je \"generálmajor\" a vyšší \"generál\". Jordánsko bývalo britským protektorátem a tak hodnostní systém vychází z britského vzoru, ale vzhled výložek se od své předlohy značně liší.\n\nV Kambodži je hodnost \"generálporučík\" používána u armády a letectva. Nižší hodnost je \"generálmajor\" a vyšší \"generál\". Jejím ekvivalentem u námořnictva je \"viceadmirál\". Kambodža bývala francouzským dominiem a tak i hodnostní systém vychází z francouzského vzoru. V letech 1979 až 1993 byl používán systém založený na sovětském vzoru.\n\nV Kataru je hodnost \"generálporučík\" používána u armády a letectva. Nižší hodnost je \"generálmajor\" a vyšší \"generál\". Jejím ekvivalentem u námořnictva je \"viceadmirál\". Katar býval britským protektorátem a tak hodnostní systém i vzhled výložek vychází z britského vzoru.\n\nV Kazachstánu je hodnost \"general-leytenant\" používána armádou a letectvem. Tato hodnost je však v tomto státě považována za ekvivalent hodnosti OF-7 dle standardu NATO (tedy za hodnost generálmajora). Jejím ekvivalentem u námořnictva je hodnost \"vice-admiral\". Nižší hodnost je \"general-major\" a vyšší \"general-polkvnik\". Kazachstán býval součástí Sovětského svazu a tak hodnostní systém i vzhled výložek vychází z ruského vzoru.\n\nV Kuvajtu je hodnost \"generálporučík\" používána u armády a letectva. Nižší hodnost je \"generálmajor\" a vyšší \"generál\". Jejím ekvivalentem u námořnictva je \"viceadmirál\". Kuvajt býval britským protektorátem a tak hodnostní systém i vzhled výložek vychází z britského vzoru\n\nV Kyrgyzstánu je hodnost \"general-lejtenant\" používána armádou a letectvem. Tato hodnost je však v tomto státě považována za ekvivalent hodnosti OF-7 dle standardu NATO (tedy za hodnost generálmajora). Nižší hodnost je \"general-major\" a vyšší \"general-polkovnik\". Kyrgyzstán býval součástí Sovětského svazu a tak hodnostní systém i vzhled výložek vychází z ruského vzoru.\n\nV Laosu je hodnost \"generálporučík\" používána všemi složkami ozbrojených sil. Nižší hodnost je \"generálmajor\" a vyšší \"generál\". Laos býval francouzským dominiem a tak i hodnostní systém vychází z francouzského vzoru. Vzhled výložek byl silně ovlivněn sovětským vzorem, i když se v některých detailech liší.\n\nV Libanonu je hodnost \"generálporučík\" používána armádou a letectvem a je nejvyšší hodností udělovanou v této zemi. Nižší hodnost je \"generálmajor.\" Jejím ekvivalentem u námořnictva je \"admirál flotily\". Hodnostní systém i vzhled výložek vychází z francouzského vzoru.\n\nV Malajsii je hodnost \"Letnan Jenderal\" používána u armády a letectva. Nižší hodnost je \"Mayor Jenderal\" a vyšší \"Jenderal\". Jejím ekvivalentem je u námořnictva \"Laksamana Madya.\" \n\nNa Maledivách je používána hodnost \"Lieutenant General\". Nižší hodnost je \"Major General\" a vyšší \"General\". U námořnictva se takto vysoká hodnost nepoužívá. Hodnostní systém i vzhled výložek vychází z britského a amerického vzoru.\nV Mongolsku je hodnost \"generálporučík\" (Дэслэгч генерал) používána u armády. Nižší hodnost je \"generálmajor\" (Хошууч генерал) a vyšší \"generál\" (генерал). V roce 2006 byl do hodnostního systému zařazen brigádní generál a naopak zrušena hodnost \"armádní generál.\" V roce 2017 byl na výložkách nekonečný uzel nahrazen pěticípou hvězdou. V letech 1927 až 1944 se hodnostní systém podobal sovětskému, měl ale některé specifické prvky. Výložky se nosili na límci a na rukávech. V letech 1944 až 1992 pak systém zcela kopíroval sovětský vzor pouze s minimálními odchylkami.\n\nV Myanmaru je hodnost \"generálporučík\" (ဒုတိယ ဗိုလ်ချုပ်ကြီ) používána u armády a letectva. Nižší hodností je \"generálmajor\" (ဗိုလ်ချုပ်) a vyšší \"generál\" (ဗိုလ်ချုပ်ကြီး). Jejím ekvivalentem u námořnictva je \"viceadmirál\" (ဒုတိယ ဗိုလ်ချုပ်ကြီး). Myanmar býval britskou kolonií a tak hodnostní systém i vzhled výložek vychází z britského vzoru.\n\nV Nepálu se hodnost \"generálporučík\" (रथी) používá u armády. Nižší hodnost je \"generálmajor\" (रथी) a vyšší \"armádní generál\" (महारथी (प्रधानसेनापती)).\n\nV Ománu je hodnost \"generálporučík\" používána u armády a letectva. Nižší hodnost je \"generálmajor\" a vyšší \"generál\". Jejím ekvivalentem u námořnictva je \"viceadmirál\". Omán býval britským protektorátem a tak hodnostní systém vychází z britského vzoru.\n\nV Pákistánu je hodnost \"generálporučík\" používána u armády. Nižší hodnost je \"generálmajor\" a vyšší \"generál\". Jejím ekvivalentem u námořnictva je \"viceadmirál\" a u letectva \"letecký maršál\". Pákistánský hodnostní systém vychází z britského, od které se však zejména hodnostní struktura a vzhled výložek u nedůstojnických hodností liší.\n\nV Saúdské Arábii je hodnost \"generálporučík\" používána u armády a letectva. Nižší hodnost je \"generálmajor\" a vyšší \"generál\". Jejím ekvivalentem u námořnictva je \"viceadmirál\". Vzhled výložek byl ovlivněn jak Brity tak Američany.\n\nV Severní Koreji je hodnost \"chungjang\" používána u armády, letectva a námořnictva. Nižší hodností je \"sojang\" a vyšší \"sangjang.\" Zde je ovšem tato hodnost považována za ekvivalent hodnosti OF-7 dle standardu NATO (tedy za hodnost generálmajora). Hodnostní systém vychází ze sovětského vzoru.\n\nVe Spojených arabských emirátech je hodnost \"generálporučík\" používána u armády, letectva i námořnictva. Nižší hodnost je \"generálmajor\" a vyšší \"generál\". Spojené arabské emiráty bývaly britským protektorátem a tak hodnostní systém i vzhled výložek vychází z britského vzoru\n\nNa Srí Lance je hodnost \"generálporučík\" používána v armádě. Nižší je hodnost \"generálmajor\" a vyšší \"generál\". Jejím ekvivalentem u námořnictva je \"viceadmirál\" a u letectva \"letecký maršál\". Hodnostní systém a vzhled insignií je v obecné rovině podobný západním systémům či systémům jiných států Commonwealthu.\n\nV Sýrii je hodnost \"generálporučík\" používána u armády a letectva. Nižší hodnost je \"generálmajor\" a vyšší \"generál\". Jejím ekvivalentem u námořnictva je \"viceadmirál\". Hodnostní systém vychází z francouzského vzoru, avšak výložky byly výrazně ovlivněny také britským vzorem.\n\nV Tádžikistánu je hodnost \"general-leytenant\" používána u armády a letectva, je ovšem v tomto státě považována za ekvivalent hodnosti OF-7 dle standardu NATO (tedy za hodnost generálmajor). Nižší hodnost je \"general major\" a vyšší \"general-polkovnik\". Tádžikistán býval součástí Sovětského svazu proto hodnostní systém i vzhled výložek vychází z ruského vzoru.\n\nV Thajsku se hodnost \"generálporučík\" používá u armády. Nižší hodnost je \"generálmajor\" a vyšší \"generál\". Jejím ekvivalentem u námořnictva je \"viceadmirál\" a u letectva \"letecký maršál\".\n\nV Turkmenistánu je hodnost \"general-leytenant\" používána armádou a letectvem. Tato hodnost je však v tomto státě považována za ekvivalent hodnosti OF-7 dle standardu NATO (tedy za hodnost generálmajora). Jejím ekvivalentem u námořnictva je hodnost \"vice-admiral\". Nižší hodnost je \"general-major\" a vyšší \"general-polkovnik\". Turkmenistán býval součástí Sovětského svazu a tak i hodnostní systém i vzhled výložek vychází z ruského vzoru.\n\nV Uzbekistánu je hodnost \"general-leytenant\" používána u armády a letectva, je ovšem v tomto státě považována za ekvivalent hodnosti OF-7 dle standardu NATO (tedy za hodnost generálmajora). Nižší hodnost je General-mayor a vyšší \"general-polkovnik\". U námořnictva se takto vysoká hodnost nepoužívá. Uzbekistán býval součástí Sovětského svazu proto hodnostní systém i vzhled výložek vychází z ruského vzoru.\n\nVe Vietnamu je hodnost \"generálporučík\" (\"Trung tướng\") používána u armády, letectva a pohraniční stráže. Nižší hodnost je \"generálmajor\" (\"Thiếu tướng\") a u armády a letectva je vyšší hodností \"generálplukovník\" (Thượng tướng). Jejím ekvivalentem u námořnictva je \"viceadmirál\" (Phó Đô đốc). Generálské hodnosti mají zlaté nárameníky se zlatým znakem a hvězdami. U pohraniční stráže je pozadí tmavě zelené lemované červenou.\n\nVe Východním Timoru je hodnost \"Lieutenant General\" používána u armády. Nižší hodnost je \"Major General\" a vyšší \"General\". U námořnictva tato hodnost není používána, nejvyšší udílenou hodností tak je \"Capitão-tenente\". Východní Timor býval portugalskou kolonií a tak hodnostní systém vychází z portugalského vzoru.\n\nV Austrálii je hodnost \"Lieutenant general (LTGEN)\" používána u armády. Nižší hodnost je \"Major general\" a vyšší \"General\". Ostatní složky ozbrojených sil mají pro hodnost vlastní označení. Jejím ekvivalentem u námořnictva je hodnost \"vice admiral\" a u letectva hodnost \"air marshal\". Jedná se o druhou nejvyšší hodnost v této zemi. Hodnostní systém i vzhled výložek vychází z britského vzoru. Na výložce generálporučíka se nachází stuha s nápisem \"Australia\", mamlúcký meč skřížený s obuškem a koruna svatého Eduarda.\n\nNa Fidži se takto vysoká hodnost nepoužívá, nejvyšší používanou hodností je \"Major General\".\nNa Novém Zélandu je hodnost \"Lieutenant-general (LTGEN)\" používána u armády. Nižší hodnost je \"Major general (MAJGEN)\" a vyšší \"Field Marshal\". Ostatní složky ozbrojených sil mají svá vlastní označení. U letectva je používána hodnost \"air marshal\" a u námořnictva pak hodnost \"vice admiral\". Hodnostní systém i vzhled výložek vychází z britského vzoru.\n\nV Papui-Nové Guinei se takto vysoká hodnost nepoužívá, nejvyšší používanou hodností je \"Major General\"\nNa Tonze se tato hodnost nepoužívá, nejvyšší hodností je zde \"Brigadier General\".\n\nV Alžírsku je hodnost \"generálporučík\" používána armádou a letectvem a je nejvyšší hodností udělovanou v této zemi. Nižší hodnost je \"generálmajor\" a vyšší \"generálporučík\". Jejím ekvivalentem u námořnictva je hodnost \"viceadmirál\". Ke změně vzhledu výložek došlo v roce 2002.\n\nV Beninu se tato hodnost nepoužívá, nejvyšší hodností je zde \"brigádní generál\".\n\nV Botswaně je hodnost \"Lieutenant General\" používána u armády a je nejvyšší udělovanou hodností v této zemi. U letectva tato hodnost neexistuje, nejvyšší hodností je zde \"Brigadier\". Nižší hodnost je \"Major General\". Hodnostní systém i vzhled výložek vychází z britského vzoru.\n\nV Burundi ani v Čadu se takto vysoká hodnost neuděluje.\n\nV Demokratické republice Kongo je hodnost \"generálporučík\" používána u armády a letectva. Nižší hodnost je \"generálmajor\" a vyšší \"generál\". Jejím ekvivalentem u námořnictva je \"viceadmirál\". Demokratická republika Kongo bývala belgickou kolonií a tak hodnostní systém i vzhled výložek vychází z belgického vzoru.\n\nV Džibuti se tato hodnost nepoužívá, nejvyšší hodností je zde \"divizní generál\".\n\nV Egyptě je hodnost \"generálporučík\" používána u armády. Nižší hodnost je \"generálmajor\" a vyšší \"generálplukovník\". Jejím ekvivalentem u letectva je \"letecký maršál\". Vzhled egyptských armádních výložek byl změněn po revoluci a pádu monarchie v roce 1952. V roce 1958 byla koruna nahrazena Saladinovým orlem (novým egyptským státním znakem) a turecko-egyptské hodnosti byly změněny na arabské.\n\nV Eritrei se tato hodnost nepoužívá, nejvyšší hodností je zde \"generálmajor\".\n\nV Etiopii je hodnost \"generálporučík\" používána u armády a letectva. Nižší hodnost je \"generálmajor\" a vyšší \"generál\", ale pouze u armády, u letectva takto vysoká hodnost udělována není..\n\nV Gambii je hodnost \"generálporučík\" u armády. Nižší hodnost je \"generálmajor\" a vyšší \"generál\". Hodnostní systém i vzhled výložek vychází z britského vzoru.\n\nV Ghaně je hodnost \"generálporučík\" používána v armádě. Nižší hodnost je \"generálmajor\" a vyšší \"generál\". Jejím ekvivalentem u námořnictva je \"viceadmirál\" a u letectva \"letecký maršál\". Hodnostní systém i vzhled výložek vychází z britského vzoru.\n\nV Guinea-Bissau se takto vysoká hodnost nepoužívá, nejvyšší hodností v této zemi je \"brigádní generál\".\n\nV Jihoafrické republice je hodnost \"Major general\" používán u armády a letectva. Nižší hodnost je \"Brigadier general\" a vyšší \"Lieutenant general\". Jejím ekvivalentem u námořnictva je \"Rear admiral\". Hodnostní systém i vzhled výložek vychází z britského vzoru. Během let se názvy hodností i vzhled výložek měnily. V roce 2002 byl přijat zcela nový vzhled výložek, ale názvy hodností byly zachovány.\n\nV Keni je hodnost \"Lieutenant general\" používána u armády a letectva. Nižší hodnost je \"Major general\" a vyšší je \"General\". Jejím ekvivalentem u námořnictva je hodnost \"Vice Admiral\". Hodnostní systém i vzhled výložek vychází z britského vzoru, zejména ze systému britské armády. Systém používaný britským letectvem a námořnictvem není v Keni používán.\n\nNa Komorách se takto vysoká hodnost nepoužívá, nejvyšší hodností zde je divizní generál.\n\nV Libérii je hodnost \"Lieutenant general\" používána u armády. Nižší hodnost je \"Major general\" a vyšší \"General\". U námořnictva takto vysoká hodnost používána není, nejvyšší hodností zde je \"Captain\". Hodnostní systém i vzhled výložek vychází z amerického vzoru.\n\nV Libyi je hodnost \"generálporučík\" (: \"Fariq)\" používána u armády a letectva a je nejvyšší udělovaná hodnost v této zemi. Nižší hodnost je \"generálmajor\" (: \"Liwaa\"'). Jejím ekvivalentem u námořnictva je \"Rear Admiral\". Vzhled i hodnostní systém je inspirován britským vzorem.\n\nV Malawi je hodnost \"generálporučík\" používána jak u armády tak u letectva. Nižší hodnost je \"generálmajor\" a vyšší \"generál\". Hodnostní systém i vzhled výložek vychází z britského vzoru.\n\nV Mali se takto vysoká hodnost nepoužívá, nejvyšší hodností zde je divizní generál.\n\nV Mauretánii se takto vysoká hodnost nepoužívá, nejvyšší hodností zde je divizní generál.\n\nV Mosambiku se hodnost \"Teniente General\" používá u armády a letectva. Nižší hodnost je \"Major General\" a vyšší \"Coronel General\". Jejím ekvivalentem u námořnictva je \"Vice-almirante\". Zde však hodnost \"Major General\" odpovídá podle standardů NATO stupni OF-7, nikoliv standardnímu stupni OF-87. Mosambik býval portugalskou kolonií a tak hodnostní systém i vzhled výložek vychází z portugalského vzoru. Za vlády Samora Moisese Machela byl krátce zaveden systém sovětského stylu. Brzy po jeho smrti se však systém vrátil k dřívějšímu stylu ovlivněnému Portugalskem.\n\nV Namibii je hodnost \"generálporučík\" používána u armády. Nižší hodnost je \"generálmajor\" a vyšší \"generál\". U námořnictva ani letectva takto vysoká hodnost používána není, u obou složek je nejvyšší hodností \"generálmajor\". Hodnostní systém i vzhled výložek vychází z britského a jihoafrického vzoru.\n\nV Nigeru se takto vysoká hodnost nepoužívá, nejvyšší hodností je zde \"plukovník.\"\n\nV Nigérii je hodnost \"generálporučík\" používána u armády. Nižší hodnost je \"generálmajor\" a vyšší \"generál\". Jejím ekvivalentem u námořnictva je \"viceadmirál\" a u letectva \"letecký maršál\". Hodnostní systém i vzhled výložek vychází z britského vzoru.\n\nV Rovníkové Guinei se takto vysoká hodnost nepoužívá, nejvyšší hodností je zde \"divizní generál\".\n\nVe Rwandě se hodnost \"Lieutenant général\" používá u armády a letectva. Nižší hodnost je \"Général-major\" a vyšší \"Général\". Rwanda původně používala belgický hodnostní systém, později ale přijala britský vzor jak ve vzhledu tak v hodnostech.\n\nV Senegalu se takto vysoká hodnost nepoužívá, nejvyšší hodností je zde \"divizní generál\".\n\nNa Seychelách se takto vysoká hodnost nepoužívá.\n\nV Sierra Leone je hodnost \"Lieutenant General\" používána armádou. Nižší hodnost je \"Major general\" a vyšší \"General\". U námořnictva se takto vysoká hodnost nepoužívá. Sierra Leone bývala britskou kolonií a tak hodnostní systém i vzhled výložek vychází z britského vzoru.\n\nV Somálsku se takto vysoká hodnost nepoužívá, nejvyšší hodností je zde \"generálmajor\".\n\nV Súdánu je hodnost \"Fariq\" používána u armády, letectva a námořnictva. Nižší hodnost je \"Liwaa\"' a vyšší \"Fariq awwal\".\nV Tanzanii je hodnost \"Luteni Jenerali\" používána u armády a \"Lieutenant General\" u letectva. Nižší hodnost je \"Meja Jenerali\" a vyšší \"Jenerali\". Hodnostní systém i vzhled výložek vychází z britského vzoru. \n\nV Togu se tato hodnost nepoužívá, nejvyšší hodností je zde \"Général de brigade\".\n\nV Ugandě je hodnost \"Lieutenant general\" používána u armády a letectva. Nižší hodnost je \"Major General\" a vyšší \"General\". Hodnostní systém i vzhled výložek vychází z britského vzoru.\n\nV Zambii je hodnost \"Lieutenant General\" používána u armády a letectva. Nižší hodnost je \"Major general\" a vyšší \"General\". Hodnostní systém i vzhled výložek vychází z britského vzoru.\n\nV Zimbabwe je hodnost \"Lieutenant General\" používána u armády. Nižší hodnost je \"Major General\" a vyšší \"General\". Jejím ekvivalentem u letectva je \"Air Marshal\". Zimbabwe bývala britskou kolonií a tak hodnostní systém i vzhled výložek vychází z britského vzoru.\n\n"}
{"id": "345557", "url": "https://cs.wikipedia.org/wiki?curid=345557", "title": "Hoře z rozumu", "text": "Hoře z rozumu\n\nHoře z rozumu (1824, \"Горе от ума\") je veršovaná komedie ruského diplomata, překladatele a dramatika období romantismu Alexandra Sergejeviče Gribojedova (1795–1829), vyznačující se krutou, smutnou a hořkou satirou na mravně devastovanou a podlézavou společnost bez pevného vnitřního přesvědčení a postoje, která dodnes patří k nejvýznamnějším hrám světového, evropského a ruského dramatu 19. století.\n\nKomedie je jediným významným samostatným autorovým dílem. Začal na ní pracovat již kolem roku 1819, když působil v Tabrízu jako tajemník ruského vyslance v Persii, a dokončil jí v létě roku 1824 během své dovolené na statku svého přítele poblíž Moskvy Hra se stala brzy známou, v opisech se šířila po celém Rusku a především u mladší generace vyvolala neobyčejný dojem. Představitelé vyšší společnosti se však cítili dotčeni nelítostnou satirou, proto dlouho zabraňovali jevištnímu uvedení hry (došlo k tomu až roku 1831, dva roky po autorově smrti). Tiskem mohla komedie vyjít až roku 1833, podruhé se značnými doplňky až roku 1862; úplné vydání je až z roku 1875.\n\nSvou hrou Gribojedov navázal na ruskou tradici společenské komedie, o niž se pokusil již Fonvizin a která pak pokračovala především Gogolem a dalšími autory 19. století. Oproti Fonvizinovi však vytvořil mistrovskou tragikomedii o střetu vzdělaného a svobodomyslného jedince s konzervativní vyšší společností, která hájí zachování starých pořádků, a vzdělání i osvětu považuje za škodlivé jevy.\n\n\"Hoře z rozumu\" je krutá, smutná, hořká a zoufalá satira. Vypráví o mladém šlechtici Čackém, který se vrátil po třech letech z dalekých cest do Moskvy, aby uviděl svou lásku Sofii, dceru carského byrokrata Famusova. Spěchá za ní plný nadšení, energie a ideálů. Zjišťuje, že se ve Famusovově domě během let nic nezměnilo. Stále je tu v módě zaostalost, pochlebování a patolízalství. Co se však změnilo, jsou city Sofie k Čackému. Ta přijala za své mravy panující v domě jejího otce, a miluje tajně otcova sekretáře, pokrytce a bezpáteřního podlézavce Molčalina. Čackij se pokouší o svou lásku bojovat, chce jí otevřít oči. Střetává se se však jen se zpátečnictvím, bezduchostí, zabedněností. I Sofii je Čackij se svou sžíravou kritikou nepříjemný, a tak ho nakonec před celou společností, skládající se z tupých staromilců, prohlásí za pomateného a definitivně se s ním rozchází.\n\nSofie má za to, že ji Molčalin opravdu miluje. Stane se však bezděčným svědkem toho, jak vyznává lásku její komorné Líze, a slyší i jeho pohrdlivá slova. Prohlédne tak jeho přetvářku a vyžene jej z otcova domu. To již ale rezignující Čackij odjíždí. Aby si zachránil rozum, aby skutečně nepropadl šílenství, zbývá mu jediné: znovu ujet z Ruska, tentokrát asi navždycky, protože ve společnosti prolezlé pokrytectvím a strachem, kde pravda je pokládána za bláznovství a lež za pravdu, se nedá žít. Satirická komedie se proměnila ve velkou tragédii, v drtivý konflikt hlavního hrdiny s realitou, jejíž skutečný stav jeho rozum neunese, protože jej nemůže pochopit.\n\n\"Hoře z rozumu\" (1952, Горе от ума), Sovětský svaz, režie Sergej Alexejev.\n\n\n"}
{"id": "345559", "url": "https://cs.wikipedia.org/wiki?curid=345559", "title": "Armádní generál", "text": "Armádní generál\n\nArmádní generál je generálská vojenská hodnost používaná armádami některých států. V armádách užívajících hodnost maršála jde o druhou nejvyšší hodnost, jinak je nejvyšší. \n\nArmádní generál je nejvyšší generálskou hodností v Armádě České republiky. Nejbližší nižší hodnost je generálporučík. Pokud je armádní generál ve funkci náčelníka Generálního štábu Armády ČR, pak jedinou výše postavenou osobou je prezident České republiky, který je vrchním velitelem českých ozbrojených sil. \n\nOznačení: čtyři pěticípé zlaté hvězdy.\n\nArmádní generál zpravidla velí jedné armádě nebo sboru.\n\nV České republice bylo v letech 1993–2019 jmenováno devět armádních generálů. Mimo Tomáše Sedláčka a Emila Bočka, veterány z druhé světové války, jmenovaní vždy zastávali funkci náčelníka Generálního štábu AČR:\n\nArmádní generál (\"général d’armée\") je nejvyšší generálská hodnost Francie. Přesněji je to označení hodnosti používané divizními generály v nejvyšších vojenských funkcích – náčelník generálního štábu, štábu pozemních sil (pět hvězd na náramennících) a některých dalších.\n\nV roce 1940 byla v Sovětském svazu hodnost armádního generála (\"генерал армии\") zavedena v Rudé armádě při přejmenování generálských hodností. Hodnost byla zařazena mezi maršála Sovětského svazu (vyšší) a generálplukovníka (nižší), odpovídala hodnosti admirála loďstva v námořnictvu. V červnu 1940 byli jmenováni první tři armádní generálové, během 2. světové války jejich počet vzrostl, hodnost získávali zpravidla velitelé frontů. Celkem bylo do roku 1991 jmenováno armádními generály 133 vojáků, hodnost byla užívána též pro nejvyšší představitele rezortů vnitra a bezpečnosti.\n\nPřed rokem 1940 odpovídal této hodnosti komandarm (velitel armády) I. stupně.\n\nArmádní generál (\"Army general\") je vzácně používaná hodnost pozemních sil Spojených států. Poprvé byla použita jako (čtyřhvězdičková) hodnost pro generála Ulyssese S. Granta, po jeho zvolení prezidentem pak pro Grantovy nástupce W. T. Shermana a P. H. Sheridana.\nDalší armádní generálové (s pěti hvězdami) byli jmenováni až v prosinci 1944 (G.Marshall, D. MacArthur, D. D. Eisenhower a H. H. Arnold). O. Bradley byl jmenován v září 1950. Od té doby je nejvyšší dosažitelnou hodností pro generály pozemních sil hodnost generál (\"general\").\n\nStáty sovětského bloku (Polsko, Československo, NDR, Bulharsko) s převzetím sovětského systému generálských hodností převzaly i tuto hodnost, typicky pro ministry obrany. Po rozpadu SSSR je hodnost používána na Ukrajině.\n\nHodnost byla zavedena i v některých dalších státech – Indonésie, Libérie, Paraguay, Brazílie, dříve v Jugoslávii.\n\n"}
{"id": "345563", "url": "https://cs.wikipedia.org/wiki?curid=345563", "title": "Aukštojas", "text": "Aukštojas\n\nAukštojas je s 294 m n. m. nejvyšší kopec v Litvě. Nachází se 24 km jihovýchodně od Vilniusu v blízkosti obce Medininkai, v polesí Migūnai.\n\nV roce 2004 specialisté z Ústavu Geodézie při Gediminasově Technické Univerzitě ve Vilniusu naměřili pomocí GPS výšku 293,84 m n. m. Zatímco výška 500 m vzdáleného Juozapinės kalnas, do té doby považovaného za nejvyšší bod Litvy, byla změřena 292,7 m n. m. Bylo tak potvrzeno podezření litevského geografa Rimanta Krupicka z roku 1985, že Juozapinės kalnas není nejvyšším bodem Litvy.\n\nJméno pro dosud bezejmenné návrší bylo vybíráno ve veřejné soutěži a zvítězil návrh Liberta Klimky, profesora historie na Pedagogické univerzitě ve Vilniusu. Aukštėjas (Aukštojas, Aukštujis) byl jedním z nejdůležitějších bohů v litevské pohanské mytologii, byl považován za tvůrce světa. Kopec byl 'pokřtěn' 20. června 2005 během neoficiálního obřadu. Úředně byl tento název schválen Radou Vilniuského kraje 18. listopadu 2005. Státní komise pro litevštinu název schválila 20. května 2006.\n\n"}
{"id": "345566", "url": "https://cs.wikipedia.org/wiki?curid=345566", "title": "Pčjovža", "text": "Pčjovža\n\nPčjovža ( ) je řeka v Novgorodské a v Leningradské oblasti v Rusku. Je dlouhá 157 km. Plocha povodí měří 1970 km².\n\nÚstí zprava do Volchovu (povodí Něvy).\n\nZdrojem vody jsou převážně sněhové srážky. Průměrný roční průtok vody ve vzdálenosti 44 km od ústí činí 12,2 m³/s. Zamrzá v listopadu až v prosinci a rozmrzá v dubnu. Nejvyšších vodních stavů dosahuje od dubna do května a k povodním dochází i na podzim.\n\nVodní doprava je možná do vzdálenosti 30 km od ústí. Na řece byla vybudována vodní elektrárna.\n"}
{"id": "345568", "url": "https://cs.wikipedia.org/wiki?curid=345568", "title": "Kalifornie (rozcestník)", "text": "Kalifornie (rozcestník)\n\nKalifornie ( i \"California\") bylo a je pojmenování pro několik geografických míst především na severoamerickém kontinentu.\n\n\n\n"}
{"id": "345570", "url": "https://cs.wikipedia.org/wiki?curid=345570", "title": "Systém kouzel pro sérii her Baldur's Gate", "text": "Systém kouzel pro sérii her Baldur's Gate\n\nJednou z nejmocnějších zbraní, kterou může postava v herním systému AD&D použít, je magie. Pomocí kouzel může sesilatel přivolat blesk z nebes, vyléčit smrtelná zranění, vrhat ohnivé koule či objevit tajemství dávno zapomenutá. Nicméně je pravdou, že jen úzký okruh povolání může toto mocné úmění používat. Sem patří hlavně mágové (a všechny jejich specializace) a kněží (a jejich příbuzní druidi). Existuje ještě několik dalších povolání, která jsou schopna užívat magii v omezeném množství jako přídavek ke svým schopnostem. Všechna tato kouzla se nicméně dělí do dvou hlavních skupin. Na kouzla čarodějova a knězova.\n\nČarodějova kouzla se různí od jednoduchých maličkostí až po velmi mocná kouzla. Ačkoliv může mnoho postav v říších kouzlit, jejich pochopení magie je většinou nanejvýš jen mlhavé. Pro většinu stačí znát, že pro dosažení určitého výsledku stačí provést určité gesto či pronést magické slovo. Pro čaroděje je však kouzlení velmi komplikovanou zkouškou. Aby mohl čaroděj kouzlit, musí mít nejprve kouzlo zapsáno ve své magické knize. Mladí mágové začínají jen s několika jednoduchými kouzly, časem však získají kouzelné svitky, čímž mohou rozšířit své znalosti magie. Mágova mysl může také pojmout najednou jen určité množství kouzel. Počet kouzel, které si může čaroděj přepsat do své magické knihy je navíc limitován jeho inteligencí. Aby mohl tato kouzla používat, musí si je každý den zapamatovat z magické knihy. K použití magické energie musí mág ve své mysli vizualizovat psychický obraz kouzla, vyslovit formuli kouzla či provést jisté gesto. Proces učení se kouzla se nazývá memorizace. Jakmile si jednou mág zapamatuje kouzlo, toto kouzlo zůstává v jeho mysli (jako polohová energie) dokud neužije předepsaných slov, pohybů a dalších součástí k vypouštění uložené energie. Při kouzlení je energie kouzla spotřebovávána a vyprázdněna z magikovi mysli, je ztracena, dokud mág nenastuduje a memorizuje toto kouzlo znovu. Počet kouzel, které si může mág zapamatovat je dán jeho úrovní zkušeností, může si také zapamatovat dané kouzlo více nežli jednou až do denního limitu kouzel. Zapamatování kouzla však není záležitost, která probíhá okamžitě. Mág si musí vyčistit mysl tím, že si důkladně odpočine (8 hodin nepřerušeného spánku) a potom musí ještě strávit trochu času studiem kouzla. Kouzla zůstávají zapamatována, dokud nejsou použita nebo nahrazena dle sesilatelova úsudku jiným kouzlem.\n\nAčkoliv mají někdy knězova kouzla podobný účinek jako kouzla čarodějova, jsou ve skutečnosti velmi odlišná. Knězova úloha ve skupině je často býti obráncem a vůdcem pro ostatní. Proto většina jeho kouzel pomáhá ostatním či poskytuje nějakou podporu celé skupině. Jen několik jeho kouzel je čistě útočných, mnohá však mohou být použita k ochraně a obraně. Kouzla, která může kněz užít na dané úrovni jsou mu známá hned po postupu na tuto úroveň a nemusí se je učit ze svitků. Tato znalost a síla kouzel samotných je knězům udělována jejich řádem. Memorizace jejich kouzel je velmi podobná, jako je tomu u mágů, nemusí nicméně užívat knihu kouzel. Jakmile jednou dosáhnou určité úrovně kouzel, kterou jim jejich víra poskytuje, mohou si zapamatovat jakékoliv kouzlo z této úrovně. Aby získali kněží kouzlo,musí se modlit ke svému bohu (tuto činnost provádí, zatímco skupina odpočívá, stejně jako tomu je u mága).\n\nAčkoliv se všechna kouzla učí obdobně, spadají do osmi rozdílných škol magie. Škola magie je taková množina kouzel sdružující kouzla podobného původu a účinků.\nOchrana (abjuration)\nDo této skupiny spadají kouzla zaměřující se na prevenci před negativními efekty některých kouzel.\nProměny (alteration)\nKouzla z této školy ovlivňují vlastnosti a schopnosti již existujících předmětů, bytostí a také podmínek.\nVyvolávání/Povolávání (conjuration/summoning)\nDo této školy zahrnujeme kouzla, která se soustřeďují na přivolávání vlivů a bytostí z jiných sfér.\nZaříkávání/Zmámení (enchantment/charm)\nZaříkávání je část magie, která slouží k ovlivňování běžných věcí tak, aby ve výsledku jejich vlastnosti byly magické. Pomocí zmámení se snaží mág ovlivnit psychický stav a náladu žijících bytostí ve svůj prospěch.\nVěštění (divination)\nVěštění je velmi prospěšný směr magie, umožňující sesilateli objevovat dávno ztracené střípky vědomostí, poodhalit věci budoucí či nalézt ukryté předměty.\nIluze (illusion)\nDo této školy spadají kouzla, která zastírají a obelhávají mysl cílových bytostí.\nVzývání (invocation/evocation)\nVzývání zastřešuje kouzla usměrňující velmi široké spektrum magických energií, které většinou užívá k tvořivým účelům.\nNekromancie (necromancy)\nAč název této školy nezní příliš přívětivě, nekromancie není jen zaměřením zlých postav. Je sice pravdou, že se zajímá především o smrt a vše kolem ní, ale načerpané znalosti může také použít pro léčebné a prospěšné cíle.\n\n"}
{"id": "345574", "url": "https://cs.wikipedia.org/wiki?curid=345574", "title": "Albert Marenčin", "text": "Albert Marenčin\n\nAlbert Marenčin (26. července 1922 Bystré – 9. březen 2019 Bratislava) byl slovenský spisovatel – prozaik, básník, esejista, scenárista, dramaturg, výtvarník, překladatel a kritik.\n\nVystudoval filosofickou fakultu na Slovenské univerzitě v Bratislavě a po ukončení studia v roce 1944 se aktivně zúčastnil Slovenského národního povstání. Po skončení druhé světové války pracoval jako redaktor v deníku \"Národná obroda\", později pokračoval ve studiu v Paříži. V letech 1949–1972 pracoval v různých funkcích v Československém státním filmu (lektor, dramaturg, scenárista a jiné). V roce 1972 byl v průběhu normalizace z politických důvodů propuštěn z práce nesměl publikovat. Až do odchodu do důchodu (v roce 1987) pracoval ve Slovenské národní galerii. Od roku 1965 je členem patafyzického hnutí v Paříži, od roku 1977 členem Surrealistické skupiny v Československu, jejíž časopis \"Analogon\" spoluzaložil v roce 1969.\n\nPsát začal už v době svých vysokoškolských studií, kdy napsal své první rozhlasové hry a první román. Svojí tvorbou se řadí mezi pokračovatele surrealistického hnutí, je autorem próz s tematikou druhé světové války a filmových scénářů podle literárních předloh. Kromě vlastní tvorby se také věnoval překladům z francouzštiny. Jako výtvarník se věnoval i tvorbě koláží, výtvarné historii a kritice (\"Košický pustovník\").\n\n\n\n\n\nZ francouzštiny\n\n\n"}
{"id": "345576", "url": "https://cs.wikipedia.org/wiki?curid=345576", "title": "Stanislav Holý", "text": "Stanislav Holý\n\nStanislav Holý (25. února 1943 Praha, Protektorát Čechy a Morava – 14. srpna 1998 Praha, ČR) byl český malíř, grafik a ilustrátor, tvůrce postav Jů a Hele, kreslíř-humorista, autor kreslených filmů aj.\n\nOd roku 1960 se zabýval kresleným humorem, jehož hlavním hrdinou byla postava pana Pipa.\n\nZačátkem 60. let 20. století se vyučil malířem porcelánu v Karlových Varech-Staré Roli.\n\nVystudoval Vysokou školu uměleckoprůmyslovou v Praze v ateliéru profesora Adolfa Hofmeistra a Josefa Nováka (1965–1971). \n\nJeho dílo bylo prezentováno na více než devadesáti výstavách v období od roku 1968 do roku 2015, z toho na 26 autorských výstavách, 66 společných aj.\n\nKreslený humor publikoval v domácích i zahraničních časopisech.\nJeho patrně nejznámější prací jsou návrhy postav pro dětem určené Studio Kamarád (seriál vysílaný Československou televizí od roku 1980) Jů a Hele, Hary Šoumen, Muf Supermuf, Tryskomyš, Šamšula. Na návrhu se podíleli výtvarníci Martin a Renáta Lhotákovi, kteří spolu se Stanislavem Holým navrhovali také scénu. Koncept pořadu byl volně inspirován americkým seriálem Sesame Street.\nVýtvarník titulků k filmu \"Jak svět přichází o básníky\" (1982).\n\nStanislav Holý je autorem několika výtvarných knih a ilustrátorem řady dalších.\nV celostátní soutěži pořádané ministerstvem kultury a Památníkem národního písemnictví získala v roce 1978 kniha \"Procházky pana Pipa\" ocenění Nejkrásnější kniha roku.\n\nAutor výtvarného řešení československé Expozice k Mezinárodnímu roku dítěte v Montrealu (1979), Pavilonu dětí ve vesničce Unesco (Seibuen, Tokio 1979) a pavilonu Zahrada dětí v kanadském Montrealu (1980).\n\nGraficky spolupracoval na mezinárodních výstavách podniku zahraničního obchodu (PZO) v Duisburgu, Tbilisi, Vídni, Izmiru, Jakartě, Tokiu, Moskvě, Budapešťi a Sao Paulu.\nPodílel se na realizaci interiérů mnoha dětských heren a nemocničních zařízení.\n\n\nIlustroval řadu učebnic, např. tři díly \"Angličtiny s Jů a Hele\" (2009), učebnice matematiky pro první až devátou třídu ZŠ (1993–1997), zpěvníky (1990, 1991), omalovánky (1994) aj.\n\n"}
{"id": "345585", "url": "https://cs.wikipedia.org/wiki?curid=345585", "title": "Guaraní (rozcestník)", "text": "Guaraní (rozcestník)\n\nPojem Guaraní je primárně označení národa jihoamerických pueblových indiánů, může ale znamenat též:\n\n"}
{"id": "345587", "url": "https://cs.wikipedia.org/wiki?curid=345587", "title": "Fermiho–Diracovo rozdělení", "text": "Fermiho–Diracovo rozdělení\n\nFermiovo-Diracovo rozdělení popisuje ve statistické fyzice systémy složené z fermionů, tedy částic s antisymetrickou vlnovou funkcí a poločíselným spinem. Pro tento typ částic platí Pauliho vylučovací princip, což se projevuje omezením rozdělovací funkce u nízkých energií (v jednom stavu může být nejvýše jeden fermion).\n\nRozdělení zavedli Enrico Fermi a Paul Dirac roku 1926.\n\nRozdělovací funkce \"f\"(\"E\") určuje střední počet částic ve stavu s energií \"E\":\n\nkde:\n\nPro energie formula_3 přechází Fermiovo-Diracovo rozdělení v klasické Maxwellovo-Boltzmannovo rozdělení.\n\n\n"}
{"id": "345594", "url": "https://cs.wikipedia.org/wiki?curid=345594", "title": "Pruština", "text": "Pruština\n\nPruština (\"Prūsiskan\") byl západobaltský jazyk, kterým hovořili Prusové sídlící na jihovýchodním Pobaltí mezi ústími Visly a Němenu. Pruština definitivně vymřela na sklonku 17. století.\n\nPruština je někdy označována také jako staropruština, aby se předešlo nedorozumění a záměnou s dialektem němčiny horní pruština (něm. Hochpreußisch) nebo s poddialektem východní dolnoněmčiny (která je dialektem dolnoněmčiny) jménem dolní pruština (něm. Niederpreußisch, dolnoněmecky Nedderpreußisch). Tyto dialekty jsou ovšem s pruštinou jazykově nepříbuzné, patří do skupiny germánských jazyků.\n\n\nStai desimts palaipsāi.\n\nPirmais. Tū ni tur turītwei kitans dēiwans. \nAnters. Tū ni tur nienbāndan westwei twāise Dēiwas emnen. \nTirts. Tū tur swintintwei lānkinan dēinan. \nKetwirts. Tū tur zmūnintwei twajan tāwan be mūtin. \nPēnkts. Tū ni tur galintwei. \nUšts. Tū ni tur limtwei salubiskan. \nSeptmas. Tū ni tur ranktwei. \nAsmus. Tū ni tur waiţātun redi wīdikausnan preīken twajjan tawišan. \nNewīnts. Tū ni tur palaipsītwei twāisis tawišas butan. \nDesīmts. Tū ni tur palaipsītwei twāisis tawišas genan, wāikan, mērgan, peku ader ka tenesan est. \n"}
{"id": "345596", "url": "https://cs.wikipedia.org/wiki?curid=345596", "title": "Maxwellovo–Boltzmannovo rozdělení", "text": "Maxwellovo–Boltzmannovo rozdělení\n\nMaxwellovo-Boltzmannovo rozdělení popisuje ve statistické fyzice systémy složené z klasických rozlišitelných částic, tedy systémy, u kterých není nutno uvažovat kvantování fázového prostoru a spinovou závislost statistiky. Maxwellovým-Boltzmannovým rozdělením se řídí například molekuly.\n\nRozdělení je nazváno podle fyziků J. C. Maxwella a L. Boltzmanna, kteří zavedli statistický popis plynů jako systémů mnoha molekul a vypočetli rozdělení jejich rychlostí a energií.\n\nRozdělovací funkce \"f\"(\"E\") určuje střední počet částic ve stavu s energií \"E\":\n\nkde:\n\nMaxwellovo-Boltzmannovo rozdělení platí pro energie formula_2, kde se neprojevují kvantové efekty. Pro nízké energie je potřeba použít Boseho-Einsteinovo rozdělení pro bosony a Fermiho-Diracovo rozdělení pro fermiony.\n\n\n"}
{"id": "345597", "url": "https://cs.wikipedia.org/wiki?curid=345597", "title": "Fiat Croma", "text": "Fiat Croma\n\nFiat Croma je název používaný pro dva automobily vyráběné italskou automobilkou Fiat. První model se vyráběl v letech 1985-1996 a řadil se mezi velké rodinné vozy, druhý se vyráběl mezi roky 2005 a 2011 a po ukončení výroby byl nahrazen modelem Freemont.\n\nFiat Croma je pětidveřový liftback od Giugiara, nástupce Fiatu Argenta a předchůdce Fiatu Croma druhé generace. Výroba probíhala v letech 1986 až 1996. Platformu sdílí s vozy Lancia Thema, Alfa Romeo 164 a Saab 9000.\n\nV roce 1986 Fiat Croma jako první osobní auto vyjela s dieselovým motorem s přímým vstřikem.\n\nFiat Croma je italský automobil střední třídy, vyráběný v letech 2005–2011. Vyráběl se v jediném provedení kombi. Faceliftovaná Croma vypadá trochu jako Fiat Bravo.\n\n\nPřídi po faceliftu z roku 2007 vévodí mohutná přední maska,větší světlomety než před faceliftem a klenutá kapota, zádi do šířky protáhlé světlomety a zakulacené dveře zavazadelníku. Croma je na střední třídu docela vysoká.\n\nCroma má ve standardní výbavě 9 airbagů mezi nimi i kolenní airbag řidiče. Součástí standardní výbavy je ABS.\n\nNa Euro NCAP dostala Croma 5 hvězdiček.\n\nBenzin\n\nDiesel\n\nhttp://www.fiatclub.eu/model/fiat-croma-ii-194-77 - klub pro majitele a příznivce FIAT Croma\n\nhttp://www.fiatcromaklub.cz/ - diskusní fórum pro majitele a příznivce FIAT Croma\n"}
{"id": "345598", "url": "https://cs.wikipedia.org/wiki?curid=345598", "title": "Riksdag (rozcestník)", "text": "Riksdag (rozcestník)\n\nRiksdag (švédsky: národní shromáždění, národní sněm) může být:\n\n"}
{"id": "345599", "url": "https://cs.wikipedia.org/wiki?curid=345599", "title": "Josef Šťáva", "text": "Josef Šťáva\n\nJosef Šťáva (1950) je český a švýcarský podnikatel, který od roku 1996 vede v roce 2011 ještě neskončenou mnohamiliardovou arbitráž s Českou republikou. Jde o nejdelší obchodní spor v dějinách ČR. Do konce devadesátých let významný mezinárodní zprostředkovatel v oboru výroby a zpracování krevní plazmy. Zakladatel společnosti Diag Human. Je pravnukem správce v zámku Bechyni, který později koupil a ve kterém dnes žije.\n\nV roce 1968 emigroval a dlouhá léta žil ve Švýcarsku.\nV roce 1979 získal zpětně povolení k vystěhování a tím svou emigraci zlegalizoval. Díky tomu pak mohl jako obchodník jezdit do ČSSR. Podle dokumentů StB měl v 80. letech vyjednávat s komunistickým Československem o vývozu zbraní do Argentiny, munice a tanků do Iráku, nebo výstavbě továrny na granáty v komunistické Albánii.\n\nŠťáva mezi své nejbližší přátele počítá Miroslava Kalouska. Dokumenty dokládají, že jako ministr financí Kalousek podnikl kroky ve prospěch Šťávy, který usiloval v kauze Diag Human o miliardy korun v arbitráži proti státu, jehož zájmy měl Kalousek hájit.\n\n\n"}
{"id": "345601", "url": "https://cs.wikipedia.org/wiki?curid=345601", "title": "Steam", "text": "Steam\n\nSteam je platforma společnosti Valve Corporation určená k digitální distribuci her a softwaru a zajištění multiplayerového a komunikačního zázemí pro hráče. Lze zde zakoupit a stáhnout mnoho her a softwaru pokrývajících celé spektrum žánrů čí interaktovat s komunitou.\n\nSvé produkty zde nabízí nejen Valve, ale také vydavatelé kteří vydávali v minulosti čí vydávají doposud, namátkou 2K Games, Activision, Capcom, Codemasters, Eidos Interactive, Electronic Arts, Epic Games, Firaxis Games, id Software, LucasArts, Ritual Entertainment, Rockstar Games, Sega, Square Enix, Take-Two Interactive, Ubisoft. Na konci roku 2017 vzrostl podíl Steamu na trhu na 4,3 miliardy dolarů, což je o 0,8 miliardy dolarů více, než tomu bylo v roce 2016 (nepočítá se podíl z prodaných DLC a z mikrotransakcí). Dne 25. února 2018 služba Steam dosáhla nejvyššího počtu přihlášených uživatelů současně (18,3 milionu). Ke dni 16. dubna 2018 bylo na Steamu 22 464 her.\n\nSteam klient je program, z kterého má uživatel přístup k veškerým funkcím, který je bezplatně ke stažení na oficiálních stránkách.\n\nHlavní funkcí je možnost nákupu přes online obchod Steamu. Kupující neobdrží herní krabici s diskem nehrozí tedy ztráta nebo poškození média, ale jeho hra je svázaná k jeho Steam účtu ke kterému je nutné se přihlašovat. Pomocí klienta ji stáhne a může začít hrát. Hry mohou být nakupovány jednotlivě, nebo jako balení několika titulů (tzv. bundle, např. Orange Box).\n\nSteam také je forma DRM ochrany (Digital rights management), hráči některých titulů musejí hry aktivovat přes Steam například i v případech, kdy si zakoupili krabicovou hru v obchodě. Takový případ nastal například u hry .\n\nJednu zakoupenou hru lze stáhnout přes vlastní účet do kteréhokoli počítače na světě. Podmínkou je, aby byl uživatel pod svým účtem.\n\nDalší důležitou funkcí je automatická aktualizace \"vlastněných\" produktů. Steam kontroluje, zda je nějaká k dispozici a pokud tomu tak je, stáhne ji a sám nainstaluje (v minulosti bylo možné aktualizace zrušit). Pokud je k dispozici více verzí, na základě detekce hardwaru vybere tu správnou pro uživatelův počítač. Tento proces nastává vždy po zapnutí klienta (např. při startu počítače, nebo ručně).\n\nStažený obsah dokáže klient zkontrolovat a pokud se najde chyba, stáhne znova pouze poškozenou část, čímž ušetří mnoho času. (tzv. kontrola integrity) Steam také používá Distributed File System, který umožňuje spustit hru ještě předtím, než je celá stažena. To funguje pouze u některých titulů.\n\nSteam obsahuje komunitní funkce, umožňuje tvořit skupiny přátel, komunikovat s nimi v rámci své platformy, má také implementovánu silnou podporu pro multiplayerové hry. Přímo při hraní lze využívat Steam overlay, což je překrytí herní obrazovky kde člověk chatovat, otevřít odlehčený webový prohlížeč, poslouchat hudbu atd. Otevírá se klávesovou zkratkou Shift+Tab.\n\nSteam také obsahuje systém proti podvádění ve hrách Valve Anti-Cheat který je součástí některých her.\n\n\"\"Hraní her by měla být zábava. Za účelem zajištění co nejlepšího hraní her online pro více hráčů vyvinula společnost Valve špičkový systém ochrany anti-cheat, který automaticky zjistí a trvale zablokuje hráče, kteří používají podvody, na serverech zabezpečených ochranou VAC. Pro vás jako hráče to znamená, že se nemusíte bát, že by vás obtěžovali podvodníci, kteří by měli nespravedlivou výhodu a narušovali tak vaši hru.\"\"\" \"takto definuje systém VAC společnost Valve\".\"\n\nSlužba Steam Guard chrání účet, aby se k němu nedostal někdo cizí. Jedná se o Dvoufázové ověření přes e-mail čí telefonní číslo. Steam Guard je také nutný pro zkrácení obchodování např. s hernímy předmety, kartíčkamy atd.\n\nSteam podporuje i Rodinný režim. Tímto způsobem se dítěti mohou upřít některé funkce. Například dítě nemůže vidět všechny dostupné hry ve Valve Store (a nebo mu může být přístup do Valve Store úplně zablokován), nemůže vidět obsah vytvořený komunitou služby Steam, nemůže používat chat služby Steam ani se jakkoliv zapojit do komunikace s jinými hráči, nemůže upravovat vlastní profil, sledovat splněné achievementy nebo snímky obrazovky). Pro jeho odblokování je nutné zadat PIN kód.\n\nVeškeré platby se provádí přes klienta. Využívá se k tomu šifrované připojení. Platit lze např. pomocí platebních karet, PayPal, ClickAndBuy, PaySafeCard. Na Steamu můžete k platbě využít i Steam Peněženku, kterou si můžete nabít pomocí dárkovských karet které lze fyzicky nakoupit v obchodech čí na oficiálních stránkach Steamu pro své účely čí je někomu darovat. Do Steam Peněženky se ukládají také finance získané na Komunitním trhu.\n\nVe většině evropských států se zobrazují ceny v měně EUR.\n\nSlužba Steam nabízí vrácení peněz za hry a software zakoupený v obchodě Steam, pokud je o vrácení zažádáno do dvou týdnů od zakoupení a uživatel měl produkt spuštěný méně než 2 hodiny. Vracení peněz probíhá dle rychlosti Steam podpory.\n\n12. září 2007 byla spuštěna webová stránka „The Steam Community“ v češtině potom „Komunita služby Steam“ nebo jen zkráceně „Komunita“, která umožňuje uživatelům komunikovat spolu různými způsoby. Každý uživatel zde má osobní stránku, na které jsou zobrazeny informace, jako jeho přátelé (kontakty), jak dlouho hraje kterou hru, „Steam Rating“ (hodnocení dle doby strávené hraním za poslední dva týdny) a také ve kterých skupinách je členem. V komunitě služby Steam také můžete sdílet své myšlenky a pocity ze hry, snímky obrazovky atd. Dále jsou v komunitě dostupné návody, které tvoří sami uživatelé. Také jsou dostupné Recenze, které jsou dostupné buď na profilu uživatele nebo u hry. V komunitě jsou k dispozici ještě videa, Workshop a mnoho dalšího. Obsah se jednotlivým uživatelům komunity zobrazuje podle her, které vlastní, nebo podle těch vůbec nejhranějších na Steamu. Od 5. dubna 2018 se celá komunita automaticky přesměrovává na zabezpečené HTTPS. Dříve nebyla zabezpečena a běžela na HTTP, avšak přihlašování do komunity bylo vždy zabezpečeno.\n\nOd 11. dubna 2018 lze lépe nastavit uživatelské soukromí. V minulosti šlo nastavovat pouze soukromí profilu, inventáře a opravnění ke komentářům. Nyní jde nastavit i uživatelovu aktivitu. To znamená, že jsou věci jako seznam vlastněných her, seznam nedávno hraných her skryté a neuvidí je nikdo pokud není zvoleno jinak. Pro všechny zmíněné platí tři nastavení a to: Veřejný (vidí všichni), Soukromý (vidí jen sám uživatel) a Pouze pro přátele (vidí pouze přátelé), avšak inventář dárků lze nastavit zvlášť, i když bude inventář nastaven jen pro přátele nebo veřejný. Herní aktivita umožňuje něco podobného a to, že skryje herní čas, i když bude herní aktivita nastavena pouze pro přátele nebo veřejně.\n\nVývoj Steamu začal v roce 2002. Byla používána také kódová označení „Grid“ a „Gazelle“. Veřejně byl odhalen 22. března 2002 na Game Developers Conference a byl prezentován jako čistě distribuční síť. Pro demonstraci integrace Steamu do hry vytvořil Relic Entertainment speciální verzi hry Impossible Creatures.\n\nKlient verze 1.0 byl poprvé ke stažení v roce 2002, v době betatestování hry Counter-Strike 1.6. Ukázalo se, že klient je dobrá cesta distribuce patchů pro online hry. V roce 2004 byla vyřazena služba World Opponent Network a byla nahrazena Steamem.\n\nV březnu 2010 se rozeběhl betatest nového uživatelského rozhraní Steamu. Kromě kosmetických grafických změn si nyní mohou uživatelé konečně třídit své nakoupené hry zpřehlednit zařazením do různých kategorií. V téže době bylo také ohlášeno, že Steam a základní hry firmy Valve budou v nejbližší době vydány také pro platformu Apple Macintosh.\n\nPo dvouleté odmlce, kdy na jaře roku 2010 přišel web phoronix.com s informací, že se chystá Steam pro Linux a následném popření portace samotnou společností Valve se v dubnu 2012 obnovila, ba dokonce stala více než reálnou a potvrzenou, myšlenka na portaci Steamu a enginu Source na GNU/Linux. Server phoronix.com tentokrát ukázal přímé důkazy na podporu svého tvrzení (fotografie a videozáznam) a záhy se také objevily první informace přímo z dílny společnosti Valve. Podle předběžných, nepotvrzených informací z dubna 2012 se měl Steam pro Linux objevit do několika měsíců.\n\nDne 6. listopadu 2012 byla uvolněna první omezená betaverze (pro zhruba 1000 vybraných lidí) linuxového klienta Steam. Při spuštění bylo pro tuto ranou verzi dostupných 26 her. Ačkoliv byl klient nestabilní, podporoval většinu funkcí finálního Steamu, včetně Big Picture módu. Valve vydalo finální verzi Linuxového klienta 15.2.2013. Tento je dostupný jak na oficiálních stránkách store.steampowered.com/about, tak přímo v Centru Softwaru pro Ubuntu. Během poměrně krátkého stádia beta bylo v klientovi opraveno množství chyb a rapidně zvýšen výkon, jak samotné aplikace, tak i všech her.\n\nDne 24. července 2014 Valve uvolnil pro všechny uživatele funkci „Steam Music“ v češtině potom „Hudba“. Tato funkce je novým způsobem pro přehrávání hudby během hraní her přes službu Steam. V nastavení lze zahrnout složky, ze kterých je potom hudba implementována do přehrávače. Přehrávač je dostupný přes Steam overlay, klávesovou zkratku SHIFT+TAB, tedy komunita služby Steam během hraní, v dolní části displeje. Tato funkce není žádnou novinkou, ale usnadňuje přehrávání hudby při hraní her, je tedy důležitá už jen proto, že pokud si hráč chce přehrát hudbu při hraní hry, nemusí hru minimalizovat, její minimalizovaní může vést k pádu hry.\n\n16. listopadu 2004 byl oficiálně vydán Half-Life 2. Hra vyžadovala aktivaci přes Steam, jinak ji nešlo hrát. Ten den se to mnoha hráčům nepovedlo, protože Steam byl náhlým náporem zahlcen. Evropské ověřovací servery byly na 5 hodin vyřazeny, než se je podařilo opravit. Mezi další problémy patřila dlouhá doba stahování a další drobné závady.\n\nPodle tiskového prohlášení Valve se momentálně nepočítá s rozšířením nabídky jazykových portů, mezi kterými od podzimu roku 2008 nechybí čeština. V systému se můžete setkat s většinou jazyků Evropy, mimo některých států Pobaltí a bývalé Jugoslávie. Dále je k dispozici americká angličtina, brazilská portugalština a několik asijských jazyků (japonština, korejština, thajština a čínština).\n\nSlužba Steam je přeložena do 28 jazyků. Mezi ně patří angličtina (100 %), čeština (99 %), dánština (89 %), nizozemština (94 %), finština (98 %), francouzština (99 %), němčina (98 %), maďarština (99 %), italština (98 %), japonština (69 %), korejština (97 %), norština (47 %), jazyk pirátů (<15 %), polština (99 %), brazilská portugalština (100 %), portugalština (99 %), rumunština (97 %), ruština (99 %), španělština (97 %), švédština (97 %), tradiční čínština (89 %), zjednodušená čínština (99 %), thajština (83 %), bulharština (100 %), řečtina (88 %), turečtina (99 %), ukrajinština (99 %) a vietnamština (51 %).\n\nKaždá hra je svázaná s účtem služby Steam, ke kterému je nutné se přihlásit online, chce-li ji uživatel hrát. Po přihlášení může být uživatel offline, ale pouze po dobu 14 dní. Po této době je nutné se opět přihlásit.\n\n30. června 2007 už nemohli spustit klienta uživatelé Windows 98 a Windows ME. Také byli varováni majitelé starších procesorů bez funkce SSE, že jejich hardware během několika měsíců přestane být podporován. Těmito zásahy ale bylo ovlivněno jen malé procento lidí. Od 1. září 2010 již nemohou spustit Steam uživatelé Windows 2000. Na konci srpna v roce 2012 Steam přestal podporovat i operační systém Windows XP se Service Packem 1. Podpora pro všechny verze systému Windows XP a Windows Vista byla ukončena dne 1. ledna 2019.\n\nSteam sbírá a zveřejňuje anonymní data, jako je způsob a doba hraní her, jejich stabilita a výkon počítače, většinou bez předchozího upozornění uživatele (vyjma některých výzkumů, kterých se lze dobrovolně zúčastnit nebo je odmítnout). Každý měsíc pak uveřejňuje nejnovější výsledky výzkumu Steam Hardware Survey, co do rozsahu hráčů je Steam jediný svého druhu na světě (začátkem roku 2014 mělo na Steamu účet přes 75 miliónu lidí). Výzkum pomáhá vývojářům nejen z Valve vyladit vyvíjené hry přesně podle možností nejrozšířenějšího hardwaru mezi hráči používajícími Steam.\n\nData k červenci 2018\n\nSteam provádí měsíční průzkum a sbírá data o tom, jaké druhy počítačového softwaru a hardwaru jsou nejpoužívanější. Účast v průzkumu je volitelná a anonymní.\n\nDozvíme se zde například, který operační systém a jaká jeho verze je nejvyužívanější, kolik paměti RAM má většina připojených zařízení ke službě Steam, jakou rychlost procesoru má většina zařízení, kolik jader má procesor, jaká je nejpoužívanější grafická karta, kolik je k dispozici VRAM, rozlišení hlavního displeje, rozlišení druhého či jiného displeje, jestli má uživatel mikrofon, nejpoužívanější jazyk, místo na disku, kapacita disku, rychlost internetu a ostatní nastavení. Statistiky lze také filtrovat podle jednotlivých OS, na kterých je služba Steam dostupná.\n\nStatisticky jsou mezi uživateli nejpočetnější následující hodnoty:\n\n\nData k červenci 2018\n\nTyto statistiky ukazují stahování dat ze služby Steam za posledních 7 dní. Ve statistice je ukázána mapa světa a jednotlivé země jsou vybarveny různými odstíny zelené, podle toho, kolik GB/TB/PB dat je přeneseno. Například nejvíce dat je stahováno z USA, 49,9 PB dat (15,1 % z celkového množství stažených dat). Na druhém místě je Čína s 46,1 PB dat (14 %). Jako třetí je Rusko s 24,9 PB dat (7,6 %). V České republice je to 2,3 PB dat (0,7 %). Ve státech Kuba, Francouzská jižní a antarktická území, Západní Sahara, Súdán, Eritrea, Somaliland, Kosovo, Severní Kypr, Sýrie, Západní břeh Jordánu, Írán, Myanmar, Severní Korea, Východní Timor nejsou za posledních 7 dní (k 30. 8. 2018) data k dispozici.\n\nV této statistice je také možné zobrazit, ve které ze zemí světa se stahuje nejrychleji (nebo nejpomaleji). Tři státy s největší průměrnou rychlostí stahování jsou Singapur (s 98,2 Mb/s), Jižní Korea (s 97,5 Mb/s), Japonsko (63,1 Mb/s). Z Evropy je v první trojici Švédsko (s 62 Mb/s), Nizozemsko (s 51,1 Mb/s), a Rumunsko (s 45,1 Mb/s), v České republice je to 21,9 Mb/s.\n\nV současné době klient služby Steam podporuje systémy Windows 7 a novější, dále mac OS X 10.7 a novější. V případě Linuxu je podpora složitější, Steam oficiálně podporuje pouze distribuci Ubuntu 12.04 a novější, uvádí však, že uživatelé mají možnost zprovoznit klienta i na jiných distribucích včetně SteamOS. K 1. únoru 2019 byla ukončena podpora Windows XP a Windows Vista.<ref name=\"cdr.cz/clanek/steam-konci-s-podporou-windows-xp-vista-hry-si-od-noveho-roku-nezahrajete\"></ref> Důvodem je závislost Steamu na jádře prohlížeče Google Chrome, které tyto starší verze operačního systému Windows nepodporuje.\n\nVětšina her dostupných na službě Steam je vyvíjena pro nejrozšířenější operační systémy mezi hráči, Windows. Některé z her si mohou uživatelé zahrát i na OS X nebo Linuxu, problémem pro tyto systémy je ovšem malá uživatelská základna a chybějící implementace DirectX 11 a 12. Dne 21. srpna 2018 zveřejnila společnost Valve betaverzi nástroje Steam Play, který zpřístupňuje hry vyvinuté pro systém Windows i uživatelům Linuxu. V tuto chvíli Steam Play podporuje pouze několik titulů, v budoucnu se však můžeme těšit na rozšíření podpory pro další hry.\n\n\n\nAktivace herního klíče skrze platformu Steam je velice jednoduchá a intuitivní. Stačí zvládnout následující kroky:\n\nPoté, co platforma ověří správnost kódu, nabídne uživateli hru rovnou stáhnout. Průběh stažení může nadále sledovat skrze platformu. Po dokončení může uživatel hru spustit.\n\nOd 30. srpna 2017 mají uživatelé možnost aktivovat herní klíč po přihlášení do prohlížeče přes adresu https://store.steampowered.com/account/registerkey, do pole stačí pouze zadat aktivační klíč a potvrdit.\n\nDalší možností je využít odkaz https://store.steampowered.com/account/registerkey?key=XXXXX-XXXXX-XXXXX, kde stačí XXXXX-XXXXX-XXXXX nahradit platným aktivačním klíčem a hra se automaticky přiřadí k účtu uživatele.\n\n\n"}
{"id": "345602", "url": "https://cs.wikipedia.org/wiki?curid=345602", "title": "Vlajka Sovětského svazu", "text": "Vlajka Sovětského svazu\n\nVlajka Sovětského svazu má červený list, v jehož horním rohu je zkřížený zlatý srp a kladivo, nad nimi je zlatě lemovaná pěticípá hvězda (stejné symboly jako na státním znaku). Červená barva symbolizuje proletářskou revoluci, srp a kladivo svazek dělníků a rolníků v nezávislém státě pod vedením komunistické strany, pěticípá hvězda je znamením jednoty a mezinárodní solidarity pracujících všech pěti kontinentů. Vlajka byla schválena roku 1923, definitivně upravena v roce 1924. \nKresba srpu a kladiva byla přesně popsána v roce 1955. Poslední úpravou z roku 1980 bylo stanoveno, že srp a kladivo jsou jen na líci vlajky, rub je pouze červený.\n\nVšechny v rámci Ruské sovětské federativní socialistické republiky\n\n\n"}
{"id": "345609", "url": "https://cs.wikipedia.org/wiki?curid=345609", "title": "Valve Anti-Cheat", "text": "Valve Anti-Cheat\n\nValve Anti-Cheat (zkratka VAC) je anticheatové řešení vyvinuté firmou Valve Corporation, jako komponenta jejich platformy Steam. První verze VAC byla vydána spolu s hrou Counter-Strike 1.4 v roce 2002, kdy byl nahrazen stávající PunkBuster. První verze, VAC1, zaznamenala na nějaký čas úspěch a v březnu 2004 skončily aktualizace. Technici Valve totiž přesunuli veškerou pozornost a podporu na VAC2. VAC1 se v té době stal prakticky nepoužitelným.\n\nVAC2 byl zabudován v hrách běžících na enginech GoldSrc, Source a Unreal Engine 2.\n\nVAC ban je permanentní a platí pro všechny hry běžící na daném enginu na daném účtu.\nK 18. dubnu 2018 bylo uděleno celkem 7 202 155 banů.\nV roce 2001 vývojáři anti-cheat programu PunkBuster, vytvořeného pro módy do her Counter-Strike a Half-Life, společnosti Even Balance Inc. přestala podporovat tyto hry, protože již neměly podporu od Valve Corporation. Společnost Valve také odmítla veškeré obchodní nabídky k integrování systému přímo do jejich her.\n\nFirma Valve v roce 2001 začala pracovat na \"dlouhodobém řešení\" proti cheatování. První vydání systému VAC bylo spojeno s hrou Counter-strike v roce 2002. V první verzi systém zakazoval hráčům přístup pouze na 24 hodin. Délka tohoto postihu se postupně zvětšovala; hráči ztráceli přístup na 1 rok, později na 5 let, až do vývoje VAC2 v roce 2005, kdy všechny nové omezení byly trvalé. Verze VAC2 byla oznámena v únoru 2005 a byla testována následující měsíc. 17. listopadu 2006 společnost Valve zveřejnila, že za předchozí týden \"nová\" VAC technologie rozpoznala přes 10 000 pokusů o Cheating.\nV průběhu raného testování v roce 2002 byly odhaleny některé informace programu prostřednictvím Half-Life Dedicated Server mailing listu. Ten dokáže detekovat verze \"OGC's OpenGl Hacků\" OpenGL cheaty a také detekovat CD key měniče jako cheaty. Informace o detekovaném cheaterovi byly poslány do \"ban list serveru\" na IP adresu 205.158.143.67 a port 27013, který byl později změněn na 27011. Existuje zde také \"master ban list server\". RAM/hardware chyby detekované pomocí VAC mohou zapříčinit \"kick\" hráčů z hraného serveru, ne však jejich zakázat.\nEric Smith a Nick Shaffner byli původními kontakty herních administrátorů. V únoru 2010 se VAC team skládal z vrchního inženýra Steamu Johna Cooka a jeho šestnácti členného týmu.\nV červenci 2010 byl udělen zákaz několika hráčům, kteří úspěšně využili některé uniklé informace o tomto systému ve hře Team Fortress 2, aby zvýšili svoji šanci najít vzácné přebarvení zbraně (skin), zvané: \"the Golden Wrench\". Během téhož měsíce byl uvalen zákaz na přibližně 12 000 vlastníků hry poté, co Steam aktualizoval DLL soubor na disku, jakmile byl hrou nahrán do paměti, což mělo za následek falešnou detekci nepovoleného programu. Všechny tyto zákazy byly zrušeny a postihnutým hráčům byla jako omluva zaslána kopie hry Left 4 Dead 2 nebo její druhá kopie.\n\n\n\n"}
{"id": "345610", "url": "https://cs.wikipedia.org/wiki?curid=345610", "title": "Cope2", "text": "Cope2\n\nFernando Carlo (známý jako Cope2) (z Jižního Bronxu, stát New York) je graffiti umělec ze čtvrti Kingsbridge. Maluje od roku 1978 a za svou práci získal mezinárodní uznání. Ač světoznámý, ve světě graffiti zůstával nepovšimnut až do půlky devadesátých let. On a jeho klan (tým lidí, kteří dělají graffiti) „Kings Destroy“ (dříve „Kids Destroy“, nebo jednoduše „KD“ jsou ústředním bodem filmu o graffiti \"Kings Destroy\". Cope2 byl jeden z hlavních cílů newyorského Vandal Squad (státní organizace bojující proti vandalismu) a byl uvězněn za vandalismus, obchodování s drogami a držení drog (heroinu, marihuany, LSD a cracku). Uvěznění následovalo vydání dvousetsedmdesáti stránkové knihy \"Cope2: True Legend\" („Cope2: Skutečná legenda“). Cope2 začal s graffiti na konci sedmdesátých let, jeho bratranec Chico 80 zasvětil Copeho do kreslení a začlenění do „graffiti rodiny“. Shromáždil kolem sebe vlastní klan zvaný Kids Destroy, který se přejmenoval na Kings Destroy poté, co se stal králem čtvrté linky (metra).\n\nNěkterá z Copeho počátečních děl byla prodána na aukci u Christie's, po 1.000,- dolarů za malbu. Mezi dřívější práce patří také obal na album \"Sex and Violence\".\n\nV roce 2006 se objevil ve hře od Marca Ecka – \"\". Postava hráče si fotí Copeho díla jako práci jedné z „graffiti legend“ krátce předtím, než Cope2 sám dorazí a naučí hráče, jak dělat throw-upy na vlaky. Před vydáním hry zavolal Cope2 místnímu radnímu Peteru Vallonemu Jr., aby si postěžoval na snížení propagace akce k vydání této hry. Tato událost koordinovaná Marcem Eckem měla na svém programu malování na staré vyřazené vlaky na ulici za podpory hiphopové hudby, byla to oslava graffiti a hip hopu. Vallone označil Copeho za výtržníka. Říká se, že tato konfrontace vyvolala zájem magazínu Time o Copeho. Povolení k akci bylo později obnoveno soudcem Jedem S. Rakoffem ze Státního soudu v Manhattanu, který přehodnotil předchozí rozhodnutí s ohledem na svobodu projevu.\n\nMagazín Time nabídl Copemu 20 000,- dolarů za nakreslení billboardové reklamy ve čtvrti SoHo v New Yorku na Manhattanu, v Houstonu a Woosteru. Reklama zobrazuje magazín pokrytý graffiti tagy s nápisem: „Post-modernismus? Neo-expressionismus? Pouze vandalismus? Time. Ví proč.“ (v originále „).\n\nCope2 navrhl pár tenisek pro Converse pod řadou \"Chuck Taylor All-Stars\". Jeho throw-up se nedávno objevil na zdi ve filmu \"Shrek 3\". Cope2 je jeden z nejznámějších lidí, co používají tzv. „wildstyle“ a je taky znám pro svoje bublinová písmena, přestože je vlastně navrhl známý umělec Cap.\n\nCope2 je také autorem nápisů na různých zdech ve hře \"Grand Theft Auto IV\", zkráceně též GTA IV.\n\n"}
{"id": "345613", "url": "https://cs.wikipedia.org/wiki?curid=345613", "title": "Paraguayský guaraní", "text": "Paraguayský guaraní\n\nGuaraní (množné číslo \"guaraníes\") je zákonným platidlem jihoamerického státu Paraguay. Jeho ISO 4217 kód je PYG. Dílčí jednotkou (1/100) je céntimo, pro jeho nízkou hodnotu se však žádné mince v hodnotách céntimos nepoužívají. Paraguajská měna nese své jméno po místním indiánském kmenu a jazyku Guaraní.\n\nGuaraní oficiálně vznikl 5. října 1943, kdy nahradil do té doby používané paraguajské peso (název „peso“ má dodnes několik měn zemí, které bývaly španělskými koloniemi). Výměnný kurs byl tehdy 100 pesos = 1 guaraní. V praxi se do oběhu dostal až v roce 1944. Paraguajská měna patří celosvětově mezi měny s nejnižší hodnotou (v prosinci 2018 byl kurz přibližně 1 EUR = 6 800 PYG).\n\n\n"}
{"id": "345614", "url": "https://cs.wikipedia.org/wiki?curid=345614", "title": "Vlak (počítačová hra)", "text": "Vlak (počítačová hra)\n\nVlak je freeware počítačová hra z roku 1993, vytvořená Miroslavem Němečkem. Byla vydána pro platformu MS-DOS.\n\nÚkolem v této 2D hře je ovládat vlak a sbírat s ním auta, letadla, diamanty a další předměty, které se vždy po „naložení“ připojí k vlaku ve formě vagónu, nenarazit do zdí ani do již připojených vagónů a po sebrání všech předmětů projet zlatou branou do dalšího levelu.\n\nHra má celkem 50 levelů; každý má své heslo, přes které je možné se do něj navrátit.\n\nV roce 2002 se hra dočkala volného pokračování, které však nedosáhlo takového úspěchu jako originální Vlak z roku 1993.\n\n"}
{"id": "345621", "url": "https://cs.wikipedia.org/wiki?curid=345621", "title": "Virgilijus Alekna", "text": "Virgilijus Alekna\n\nVirgilijus Alekna (* 13. února 1972, Terpeikiai blízko Kupiškisu) je litevský atlet, dvojnásobný olympijský vítěz, dvojnásobný mistr světa a mistr Evropy v hodu diskem.\n\n3. srpna 2000 v Kaunasu poslal disk do vzdálenosti 73,88 metru a za světovým rekordem Němce Jürgena Schulta z roku 1986 zaostal o 20 centimetrů. V roce 2005 se stal vítězem ankety Atlet Evropy.\n\n"}
{"id": "345624", "url": "https://cs.wikipedia.org/wiki?curid=345624", "title": "Filipínské společenství", "text": "Filipínské společenství\n\nFilipínské společenství byl přidružený stát USA v letech 1935–1941 a krátce roku 1946.\n\nSousedil s Indočínou, Malajsií, Indonésií a Tchaj-wanem. Za japonské okupace zde vznikla Filipínská druhá republika. Na vládě se zde podíleli částečně Filipínci (Sergio Osmeña, Manuel Quezon), ale z větší části Američané (Douglas MacArthur). Žili zde Filipínci, Číňané a Evropané, mluvilo se zde anglicky, což byl úřední jazyk, Tagalogem a kmenovými jazyky.\n\nDo roku 1935 byl přímou součástí USA. Města měla koloniální evropský charakter s kostely a pevnostmi, vesnice byly typické malé asijské osady s chudým obyvatelstvem. Filipínci zde měli částečnou politickou svobodu, roku 1935 byla vydána ústava a po vzoru USA zde v pozdější době získaly převahu dvě politické strany: nacionalisté a liberálové.\n\nPo roce 1935 získaly ústavou Filipíny částečnou nezávislost a místo amerického guvernéra zde vládl filipínský prezident.\n"}
{"id": "345627", "url": "https://cs.wikipedia.org/wiki?curid=345627", "title": "Úklid", "text": "Úklid\n\nÚklid znamená praktickou lidskou činnost, kterou se obnovuje a udržuje čistota a pořádek. Zahrnuje odstraňování odpadků a nečistot, mytí a následné sušení, leštění a podobně. Provádí se z důvodů hygienických, estetických nebo provozních. Koná se pravidelně zejména ve vnitřních prostorách, obytných, provozních i pracovních, kde se týká hlavně podlah a stěn, bytových textilií, nábytku a oken. Pravidelně se uklízejí i vnitřky dopravních prostředků nebo veřejná prostranství, silnice, ulice a chodníky. Nejčastěji na jaře se uklízejí i zahrady, parky, rekreační prostory nebo lesy. \n\nSpecializovaný úklid se běžně provádí také v průmyslových provozech a v dalších hospodářských prostorách. Mezi specializovaný úklid můžeme zařadit například stavební a postavební úklid, úklid průmyslových hal, komunální úklid a další.\n\nPod úklid v obytných, nemocničních a kancelářských prostorách obvykle spadají i další praktické lidské činnosti, jako je mytí předmětů (podlah, oken, dveří, nádobí atd.), vysávání prachu a nečistot z koberců a textilií, odstraňování odpadků a nepotřebných předmětů, praní oděvů a dalších bytových textilií, urovnání předmětů na svá místa, čištění a leštění skla, nábytku, drobná údržba elektrospotřebičů, jakož i další praktické domácí aktivity zvyšující hygienu a pořádek v bytě.\n\nÚklid je typickou činností, jež spadá do kategorie služeb. Jako takový je hlavním předmětem řady specializovaných úklidových firem.\n\nUklízeči při své práci mohou používat specializované vybavení:\n\nVysavače pro profesionální uklízeče se liší od vysavačů používaných v domácích podmínkách. Mohou být vybaveny větším sběračem odpadu. Speciální vysavače pak mohou být využity i na čištění koberců pomocí páry. Tento způsob čištění je vhodný pro alergiky a děti.\n\nProfesionální úklidové firmy užívají barevné označení úklidových pomůcek a prostředků podle toho, pro jaký druh prostor se mají použít. Barevné rozlišení úklidových pomůcek je v Evropě ustáleným standardem:\n\n"}
{"id": "345631", "url": "https://cs.wikipedia.org/wiki?curid=345631", "title": "Pěchota starověku", "text": "Pěchota starověku\n\nPěchota ve starověku představovala nejdůležitější součást armád. Nejznámějším příkladem jsou řecké falangy a římské legie, ale stejně důležitá byla i jiná vojska. Pěchotu měly všechny starověké armády a po většinu času tvořila jejich nejdůležitější součást. Během starověku došlo k obrovskému vývoji pěchotní taktiky a objevilo se i mnoho rozmanitých zbraní. Většina pěšáků té doby bojovala kopími, meči, oštěpy a luky. Snad nejsilnější zbraní byl meč, který je za symbol války považován i dnes. Ze začátku byla starověká pěchota vybavena nuzně: ve výzbroji měla pouze kopí a štít. Postupně začali pěšáci používat brnění, meče, luky a mnohé další zbraně. Jak už bylo řečeno, nejsilnějšími pěšími vojsky disponovala Římská říše a Řecko. Jejich armády byly takřka neporazitelné, což dokládá i rozsah jejich území. Když ke konci starověku pěchota upadala, potkal úpadek celou římskou armádu. V roce 476 dochází k pádu Římské říše a starověk končí, avšak pěchota zůstala důležitou součástí armády do naší doby.\n\nOd roku 9000 př. n. l. se s příchodem stálých zemědělských komunit začalo válečnictví vyvíjet, neboť disciplinované a hierarchické zemědělské společnosti začaly vytvářet disciplinované a hierarchické armády. S vlastnictvím stálých území přišla potřeba velkých bitev, ve kterých vítězná armáda zničila armádu poraženou a mohla tak pro vlastní vůdce zajistit další potřebná území. S příchodem civilizace tedy přišla potřeba organizovaných úderných jednotek.\n\nFalanga, útvar pěchoty bojující v sevřeném útvaru oštěpy nebo kopími, je jedna z nejstarších válečných formací. Samotný název pro falangu (falanx) pochází z řečtiny a znamená válec. Její historie je úzce spjata s armádami starého Řecka a Alexandra Velikého, falangy však už dva tisíce let předtím používaly armády městských států v jižní Mezopotámii, které vznikly v letech 3000 př. n. l.\nV té době byla většina zbraní vyrobena z bronzu nevalné kvality, vzhledem k nedostatku cínu na Středním východě. Mnoho tehdejších zbraní, které archeologové nacházejí, je ze stříbra nebo zlata. Bývají uloženy v hrobech králů nebo aristokracie, ale předpokládá se, že jde o vylepšené verze standardních polních zbraní, mezi něž patřil hlavně oštěp, sekera a dýka. Oštěpy v té době byly zjevně určeny k bodání na krátkou vzdálenost, tedy nikoli k vrhání, a jejich hroty jsou k ratišti pevně připoutány, aby zůstaly na místě i poté, co skončí v těle nebo štítu nepřítele. Sekery mají zakulacená ostří, která dokážou drtit přilby a lebky nepřátel. Umně zdobené dýky pak slouží jako záložní zbraně poslední záchrany. Vzhledem k důležitosti opevnění v sumerském válečnictví je zajímavé, že v archeologických nálezech chybí vrhací zbraně, ale jejich použití není zcela neznámé. Hlavní součást sumerských armád pravděpodobně tvořily falangy. Při bitvách zřejmě stály ve středu, zatímco lehké jednotky s oštěpy a sekerami bojovaly na křídlech.\nEgyptská Stará říše (cca 2650 - 2150 př n. l.) měla armádu složenou z rekrutů, čítajících několik desítek tisíc, která byla doplněna nájemnými bojovníky z kmenů Núbie, ležící jižně od Egypta. Po pádu Staré říše vznikla Střední říše (2050 - 1640 př. n. l.). Střední říše měla armádu vytvořenou z branců tak, že z každé stovky obyvatel musel narukovat jeden muž. Armádě veleli profesionální velitelé, podřízení samotnému faraónovi. Existuje záznam o veliteli úderných jednotek, což naznačuje, že už v té době existovaly složky těžké pěchoty. Od roku 1720 př n. l. Egypt napadli Hyksósové, Semité postupující zpoza Sínaje, kteří využili politické rozpory zemi a vlastní technologickou převahu k tomu, aby si Egypt podmanili, což se jim zcela podařilo v roce 1674 př. n. l. Hyksósové změnili egyptskou vojenskou kulturu použitím technologií Středního Východu. Nejdříve naučili Egypťany stavět rychlé a pevné bojové vozy pro rozhodné válečné akce, vyrábět kvalitní bronzové zbraně, a též vyrábět kompozitní luky.\n\nArmáda Nové říše (1565 - 1085 př. n. l.) kombinovala egyptskou organizaci s hyksóskou technikou a novou doktrínu založenou na agresivních manévrech. Jádro armády tvořili profesionálové, vysoce motivovaní sliby kořisti, otroků a pozemků, ze kterých rychle vznikala nová válečná kasta. V časech válek tuto armádu doplňovali odvedenci. Každý odvedenec už musel projít základním výcvikem. Egyptská pěchota byla dělena do rot po 250 a dále rozdělena do čet po 50. Existovaly dva hlavní typy pěchoty: lučištníci, kteří byli v době bitvy u Kadeše zcela vybaveni kompozitními luky a Nakhtu-aa (úderné jednotky). V této době nosili lučištníci jen bederní roušky a zjevně tedy nebylo záměrem, aby se dostali do styku s nepřítelem. Ve vybavení Nakhtu-aa však došlo k jistému vývoji. Tito vojáci byli vybaveni kopími s širokými hlavicemi, krátkými sekerami s malými bronzovými hlavicemi a dřevěnými štíty s okrouhlou vrchní částí. Od roku 1500 př. n. l. začalo být běžné také brnění - většinou šlo o zpevněnou látku obepínající tělo, ale používány byly už také kožené nebo bronzové přilby. Taktika pěchoty se odvíjela od mohutných salv lučištníků, které dokázaly rozhodovat bitvy, pokud vezmeme v potaz sílu a přesnost kompozitních luků (dostřel více jak 200 metrů), stupeň výcviku egyptských lukostřelců a nedostatek vhodného brnění v té době. Lučištníci byli zjevně nasazováni v řadách a vycvičeni tak, aby stříleli v salvách a podporovali postup válečných vozů nebo Nakhtu-aa.\n\nV egyptské pěchotě bojovali také žoldnéři. Medjay byli příslušníci núbijských kmenů, využívaní jako lučištníci v raném období Nové říše. Byli také využívaní žoldnéři mořských národů. Ramesee II. měl u Kadeše osobní strážce z kmene Šardan. Šardanové byli první specializovaní šermíři v historii a kovový meč je rozhodně zbraň indoevropských národů. Meče byly zřejmě nejdříve z bronzu, ale od roku 1200 př. n. l. vzrůstá použití železa.\nAsyřané spolu s Chetity začali jako první ve velkém množství využívat železo. Na rozdíl od cínu, je železa na Středním Východě dostatek a železné zbraně byly tedy kvalitnější než zbraně bronzové, ale bylo také možné jich vyrábět velké množství a vybavit tak skutečně obrovské armády. Salmanassar III. v roce 845 př. n. l. vpochodoval do Sýrie s armádou v síle 120,000 mužů, zatímco Egypťané měli u Megidda i u Kadeše armádu čítající přibližně 20,000 mužů. Aššurnasirpalův syn Salmanassar III. válčil 31 z 35 let, která strávil na trůnu. Vrcholem těchto bojů byla bitva u Karkaru, která se odehrála v roce 853 př. n. l. V této bitvě zvítězili Asyřané, ale měli velice těžké ztráty. Asyrská armáda zahrnovala v této fázi expanze úderné oddíly bojových vozů a jízdy, ale páteř tvořila pěchota. V armádě sloužili rolníci dočasně povolávaní přes léto, ale v době úrody opět propouštěni tak, aby nedošlo k narušení zemědělského kalendáře. V asyrské armádě hráli velkou roli lučištníci. Lučištníci podporovali útok válečných vozů střelbou zpoza štítů, kteří drželi kopiníci. Oba typy jednotek nosili typické asyrské kónické přilby a pláště bez rukávů až ke kotníkům - zřejmě z kůže s našitými svislými bronzovými pásy. Lukostřelci se také velmi podíleli na dobývání měst. Z výjevů na branách je zjevné, že už tehdy měl každý lukostřelec svého nosiče štítů, který ho chránil před střelami nepřátel. Po Salmanassarovi smrti vládli slabí králové. Říše osmdesát let upadala a následkem toho dospěla až do stavu podřízenosti svému nenáviděnému rivalovi Babylónu. Pak Tiglatpilesar III. (745 - 727 př. n. l.) říši znovu pozvedl. Provedl rozsáhlé reformy v armádě. Za jeho následovníků dosáhla říše největší rozsahu. Tiglat-Pilesar III. nahradil rolníky branci z každé provincie a požadoval také kontingenty od vazalských států. Na obrazech z doby Tiglata-Pilesara je možné opět vidět dvojici lučištníků a nosiče štítů, ale štíty jsou na nich často nahrazeny vysokými přenosnými stěnami z rákosu, pokrytými kůží nebo kovem a v horní části zakřivenými, aby byla dvojice chráněná i před střelami pod strmým úhlem. V letech 700 př. n. l. už byly také používány jiné formace. V Britském muzeu jsou vystaveny panely z Ninive z doby mezi léty 700 a 692 př. n. l., které zobrazují scény ze Sincheribových tažení. Na jednom je vidět útok na židovské město Lakíš v roce 701 př. n. l. V popředí stojí falanze podobná formace úderných jednotek hluboká šest až sedm řad vyzbrojená kruhovými štíty a dva metry dlouhými oštěpy vztyčenými nad hlavou. Vojáci mají také zkrácené pláště a nové přilby s hřebenem z koňské hřívy - mohou to být přilby Kisir Sharruti (Královské gardy). Za nimi stojí šest až sedm řad lučištníků, z nichž někteří nemají žádné brnění a jiní dlouhé pláště podobné těm, které nosili jejich předkové. Následují tři řady prakovníků v brnění. Síla střelecký jednotek byla opravdu hrozivá (asyrský kompozitní luk dokázal dostřelit na vzdálenosti 650 metrů). Nehledě na formace však asyrská pěchota dokázala obléhat, útočit v poli i bojovat proti querille a všechny její jednotky dokázaly spolupracovat s jinými jednotkami pěchoty i dalších typů zbraní.\n\nV roce 550 př. n. l. perský vládce Kýros II. svrhl posledního krále Médů a pak vedl několik tažení s cílem dobýt Babylón a Anatólii. Kýrovi nástupci přidali Egypt, severní Indii a část jihovýchodní Evropy. Perská armáda té doby byla založena na odvodech z provincií a byla obrovská i na poměry, které vládly o 2000 let později. Jednotky byly organizovány do bazarabam (tisíců), děleny na sataba (stovky) a pak dathabam (desítky). Páteř raných perských armád tvořila pěchota, která spoléhala na masivní nasazení lučištníků, jejichž ochranu zajišťovali nosiči štítů, kteří je doprovázeli. Přední řadu pěchotních formací tvořili sparabara (nosiči pavéz), přičemž spara byl obdélníkový štít z rákosu potažený kůží, sahající od kotníků do výšky ramen. Každý dathabam byl rozvinut do řady po deseti mužích a za štítonoši stáli lukostřelci. Velitel štítonošů nesl dva metry dlouhé kopí, sloužící pro obranu celé sekce a pokud padl, museli se lučištníci bránit sami, jak nejlépe dovedli krátkými zakřivenými meči bez špice. Je zajímavé, že Peršané zpočátku nepoužívali kompozitní luky, ale pouze jednoduché luky s účinným dostřelem kolem 150 metrů. Perští lukostřelci dokázali účinně podporovat útočící jízdu, ale jejich střely neměly dostatečnou sílu, aby zabránily útoku odhodlaných úderných jednotek, jak se ukázalo v bitvě u Marathónu a v bitvě u Plataj. Jakmile došlo k boji muže proti muži s Řeky a Makedonci měli Peršané nevýhodu v nedostatečném brnění. Není tedy překvapující, že kdekoli to bylo možné snažili se Peršané střílet zpoza připravených pozic nebo přírodních překážek. Kromě Peršanů a Médů tvořily hlavní část perských armád kontingenty z podrobených zemí. Tito vojáci používali vlastní národní zbraně, organizaci a taktiku.Perská armáda se pak dalších sto padesát let vyvíjely, částečně na základě zkušeností z bojů s Řeky. V letech 490 - 479 př. n. l. přišly pokusy o nápravu nedostatku těžké pěchoty vyzbrojením kurdských, mýsijských a dalších žoldnéřů štíty a kopími. Peršané také často najímali řecké žoldnéře, hlavně těžkooděnce. Existovala také jednotka zvaná Kardaka, což byli mladí perští šlechtici. Tyto jednotky byly podle Ptolemaia těžká pěchota.\n\nV porovnáni s armádami Středního Východu se zdály být armády starověkého Řecka malé, technicky zaostalé a takticky jednoduché, ale Řekové Peršany zdrcujícím způsobem porazili u Marathónu a u Plataj. V roce 480 př. n. l. pouhých 7,000 Sparťanů a jejich spojenců dokázalo zastavit nejméně desetinásobný počet Peršanů u Thermopyl. Řecká vojenská kultura se od středoasijské velmi lišila: Etika válečníka zůstávala silná, takže armády spoléhaly na agresivní útoky úderných jednotek bojujících ve falangách. Těžkooděnci pocházeli ze soukromých oddílů bohatých občanů, měli tedy osobní zájem na úspěchu bitvy a byli intenzivně naočkováni nacionalistickou ideologií s hrdinskými mýty. Za doby temna v Řecku připomínaly boje neřízené rvačky. K radikálním změnám začalo docházet po roce 700 př. n. l., když v Korintě, Spartě a Agru vyvinuli falangu těžkooděnců. Politicko - kulturní kořeny falangy leží ve vzniku polis, který je datován zhruba do této doby. Hlavním požadavkem polis byla schopnost ubránit se v případě války. Extrémním případem byla Sparta, kde všichni muži byli po celý život jen vojáky a nesměli vykonávat jiné než vojenské povolání. Dokonce i v demokratických Athénách však všichni muži ve věku 17 a 59 let museli narukovat v případě války. Dá se tedy tvrdit, že falanga byla skupina spoluobčanů, kteří se postavili na odpor útočníkovi a jejich motivaci tedy stěží mohla překonat motivace běžných odvedenců, profesionálních vojáků nebo žoldnéřů.\n\nNejdůležitější součástí výzbroje těžkooděnce byl hoplon, tedy štít, který dal těmto jednotkám název (hoplíta). Hoplon byl vlastně mělký talíř ze dřeva, zprvu jen s okraji obloženým bronzem, později celý pokrytý bronzem, měřící v průměru 80 - 100 centimetrů. Měl dvojitou rukojeť složenou z koženého nebo kovového pásu napříč středem, kterým mohla být prostrčena paže až po loket a smyčky z kůže nebo provazu na okraji, za kterou mohl být držen rukou. Mohl být tedy držen na lokti a část váhy spočívala na rameni, takže se snadněji nosil, ale nebyl tak poddajný jako štít s jednou rukojetí. Hoplon byl ozdoben nějakým symbolem - zvláště populární byly tváře oblud, minotaurů a dalších stvůr - ale Sparťané prosadili přísnou uniformitu a všechny jejich štíty byly zdobeny písmenem lambda, které znamenalo Lakedaimonoi, což bylo jejich přesnější jméno.\n\nHlavní zbraní těžkooděnce bylo kopí, určené k bodání, dlouhé přibližně 1,5 až 2,5 metru s ratištěm z jasanu, železným plochým hrotem a bronzovou patkou. Bylo nalezeno mnoho mečů, ale od pátého století př. n. l. se ustálily dva hlavní typy: jeden byl dlouhý přibližně 60 centimetrů, čepel byla oboustranná, měla tvar listu a sloužila k sekání. Druhý byl etruského nebo makedonského původu s ostřím jen na jedné straně a zakřivenou rukojetí. Meče byly používány čistě jako záložní zbraň, hlavní zbraní úderných jednotek vždy bylo kopí.\n\nNejběžnější taktikou falangy byl přímý postup a kontakt s nepřítelem. Thúkydídés popisuje postup dvou armád u Mantineie: Protivník postupoval divoce a zlostně, zatímco Sparťané postupovali pomalu ze zvuku píšťal. Tento zvyk neměl nic společného s náboženstvím, hudba měla udržet stejný krok, aby se jejich řady za pochodu neroztrhaly. Sparťané a později také jiní do boje pochodovali za zvuku bojových písní, které je vyzývaly k tomu, aby napodobili své neporazitelné předky. Není, co se stalo, když nepřítel neprchl. Podle soudobých svědectví se zdá, že boje falangy proti falanze byly směsice přetlačování štíty - othismos (strkání) - a bodání kopími, dokud jedna strana nepovolila. Thúkydídés v popisu bitvy u Delia (423 př. n. l.) vypráví o urputných bojích na thébském levém křídle, kdy do sebe vojáci byli zaklesnuti štíty tak dlouho, dokud jeden z nich nepovolil, čímž v liniích Thébanů vznikly mezery, do kterých Athéňané posílali svou lehkou pěchotu. Dalším důkazem důležitosti velkého tlaku je rostoucí hloubka falangy, která dosáhla vrcholu padesáti řadami Thébanů u Leukter a protože jejich velitel Epameinondás si přál, aby ho potěšili a udělali ještě jeden krok je docela možné, že jeho falangy Sparťany v podstatě převálcovaly. Takže i když falanga nerozdrtila nepřítele při prvním kontaktu, mohla ho porazit postupným oslabováním, přičemž nejdůležitější faktory byla hloubka formace a bojové odhodlání zúčastněných.\n\nStejně jako těžkooděnci (hoplíté) také peltasté dostali název podle štítu, který používali. Pelta byl půlkruhový proutěný štít s jednou rukojetí ve středu, potažený kozí nebo ovčí kůží. Přestože se běžně používala v mykénském období kolem pátého století př. n. l. je pelta spojována s útočnými jednotkami, které se všeobecně označují jako peltasté. Nejvíce však tento název přísluší horským kmenům z Thrákie (dnes severovýchodní Řecko a jižní Bulharsko) odkud štít pelta pochází. Thrácké kmeny bojovaly v lesnatých horských regionech a jejich taktika byla založena na náhlých útocích, léčkách a krátkých potyčkách, díky čemuž se Thrákové stali nejuznávanějšími lehkými pěšáky starověku. Thráčtí peltasté sloužili jako odvedenci v perské armádě, která napadla Řecko v roce 480 př. n. l. a jako žoldnéři v řecké armádě od peloponéských válek dále. Během peloponéských válek začaly řecké armády využívat kromě úderných jednotek (hoplíté) také útočné jednotky (peltasté) a střelecké jednotky (lučištníky, prakovníci) a v taktice falangy se odrazila nutnost s těmito jednotkami spolupracovat a bránit se proti stejným jednotkám nepřítele.\n\nŘecké armády začaly se zařazováním lehké pěchoty do armád v letech kolem roku 490 př. n. l. a Hérodotos tvrdí, že u Plataj měli Athéňané 800 lučištníků. Avšak lehká pěchota nebyla pravidelnou složkou žádného řeckého polis. Nedostatek lehké pěchoty například pocítil během peloponéské války athénský velitel Démosthénés, když vedl jednotky hoplítů a menší počet lučištníků do hor Aitólie ve středním Řecku. Stejně jako Thrákové, také Aitólové obývali divokou krajinu a vypracovali si válečnou taktiku, která takový terén dokonale využívala. Démosthénovi hoplíté byli poraženi způsobem, který byl později nazván partyzánská válka:\n\n\"Sbíhali se ze všech stran z hor, vrhali svá kopí a utíkali zpět, kdykoliv athénská armáda postoupila a objevili se okamžitě, když se na chvíli stáhla zpět. Po jistou dobu probíhal boj tím způsobem, při kterém se střídal postup vpřed s ústupem vzad. V obou případech však na tom byli hůře Athéňané, kteří se nicméně dokázali držet tak dlouho, dokud nedošly lučištníkům šípy a, přičemž sami byli jich schopni využít, takže lehce ozbrojení Aitólové padali v jejich dešti k zemi. Jakmile však velitel lučištníků padl, jeho muži se rozprchli... vojáci byli neustálým manévrováním vyčerpáni... Mnozí byli zabiti, když vběhli do koryt vyschlých řek, ze kterých nebylo úniku, nebo umírali na jiných částech bojiště, když ztratili cestu. Thúkydídés.\"\n\nV dobách následujících po korintské válce z let 395 - 387 př. n. l. se lehké jednotky staly nedílnou součástí řeckých armád, jejichž hlavní inspiraci byl talentovaný vojenský inovátor Ífikratés z Athén. V počátečních fázích války podporoval Ífikratés korintskou stranu a s využitím velkých námezdních sil, včetně Thráků, zorganizoval několik vpádů do Arkádie ve střední části ostrova Peloponés. V roce 390 př. n. l. byla spartská armáda zničena poblíž Korintu. Peltasté neustále útočili na Sparťany a kdykoliv je chtěli Sparťané dostihnout, peltasté rychle utekli a vzhledem k jejich lehké výzbroji je nebyli Sparťané schopni dostihnout. Po skončení války pronajímali Athéňané Ífikrata a jeho peltasty mnoha zákazníkům, včetně perského krále Artaxerxe. V perské armádě bojovali při potlačování povstání Egypťanů a vedli si více než dobře. Ovšem nemáme záznamy o použití této lehké falangy v bitvě. Její vliv na makedonskou falangu však není možné opomenout.\n\nPoté, co se Filip II. stal roku 359 př. n. l. králem Makedonie, zahájil řadu vojenských reforem, díky nimž proměnil špatně disciplinované feudální odvedence v jednu z nejimpozantnějších armád klasické doby. Filip profesionalizoval makedonskou armádu zavedením vojenského cvičení i v dobách míru, dále pravidelným, strukturovaným platem a přidělováním pozemků vysloužilcům po ukončení vojenské služby. Jednotky prodělávaly pravidelný výcvik a pochody s plnou výstrojí, jejichž cílem bylo posílit fyzický stav a instinktivní disciplinovanost vojáků. Spolu s těmito základními změnami probíhala řada úprav organizačních. K nejdůležitějším patřilo zavedení nového typu falangy. Filip se při rekonstrukci makedonské armády pravděpodobně inspiroval z několika zdrojů. V letech 368 až 365 př. n. l. byl totiž jako rukojmí v Thébách a tam se zřejmě naučil mnohé o řecké falanze. Dále se nechal inspirovat Ifikratem a jeho peltasty.\n\nFilipova nejradikálnější inovace se však týkala výzbroje. Hlavní zbraní makedonského a helénského falangity byla sarissa, tedy obouruční kopí nesené pod rukou, podobné tomu zavedenému Ifikratem. Filipem převzatá sarissa snad měla jeho hoplítům zajistit výhodu delšího dosahu oproti kopím řeckých armád a používala se i proto, že dvouruční zbraň lze obtížněji odrážet. Podle Polybia, řeckého dějepisce z druhého století př. n. l., byla sarissa dlouhá 6 - 7 metrů, přičemž 4 metry z ní vyčnívaly před hoplíty, kteří se připravovali k úderu. Makedonská falanga postupovala ve dvojnásobné síle, takže představovala hustou hráz kopí, za kterými pochodovaly mohutné řady mužů. Filip také zvolil formaci založenou spíš na množství než na schopnostech jednotlivce, protože většina mužů v makedonském vojsku byli zemědělci, kteří by se v boji nedokázali řeckým hoplítům vyrovnat. Hoplít makedonské armády měl méně brnění, proto byla makedonská falanga značně pohyblivější než řecká.\n\nMakedonská armáda byla mohutná a organizovaná, ale měla i svou slabinu. Pro její účinnost bylo nutné, aby si muži vzájemně důvěřovali, protože každý jednotlivec kryl svým štítem svého spolubojovníka a každý oddíl tak fungoval jednotně, proto taky muži, kteří falangu tvořili, museli za všech okolností udržet sevřené řady, což ovšem se správným výcvikem vojáků a jejich disciplínou nebylo ve Filippově armádě problém.\n\nAž do šestého století př. n. l. byly kmeny vnitrozemské Itálie silněji ovlivněny keltskou halštatskou kulturou ze severu než Řeky na jihu. Vliv keltské kultury je patrný i v římské vojenské historii. Bojové prostředky byly v úzkém vztahu s kmenovým modelem a existují důkazy o existenci elitního řádu vítězů a válečných kněží zasvěcených bohu války Martovi, otci Romula a Rema, legendárních zakladatelů Říma. Římané zpočátku bojovali pouze meči; čepele dlouhé až 70 centimetrů byly nalezeny spolu s bronzovými hroty šípů. Přilbice kalottského typu měli bronzové, zprvu ve tvaru hrnce, a nosili je jako klobouky. Brnění chránilo především hruď.\n\nOkolo roku 600 př. n. l. si Řím podrobili Etruskové, národ neznámého původu, jehož kultura byla soustředěna do několika velkých městech na severu. Krátce před dosažením nadvlády převzali do svého arzenálu falangu hoplítů a zavedli její organizaci v Římě a ostatních podrobených národech. V etrusko-římské armádě sloužili všichni dospělí mužští obyvatelé státu. Lid byl rozdělen do voličských tříd známých jako centurie (setniny), přičemž každá ze tříd se na své náklady sama vybavovala pro případ války v rozsahu odpovídajícím jejím finančním možnostem. Římané vyhnali Etrusky koncem šestého století př. n. l., falangu řeckého typu si ale zřejmě ponechali. V mnoha bitvách s Galy a Samnity se však ukázala její slabost. Samnité žili v drsné a hornaté zemi, takže většina z nich byla ozbrojena oštěpy, štítem a lehkým brněním. Římané se z těchto bitev poučili a zavedli legie. Legie byly rozděleny do manipulů, z nichž každý tvořily dvě centurie. V legiích byli hastati, principes a trirarii. Hastati byli mladíci ozbrojení kopím (později mečem), štítem a lehkou výzbrojí. Principes byli skvěle vyzbrojení muži na vrcholu sil. Trirarii byli staří veteráni ozbrojení kopím a silným brněním.\n\nLegie prošly dalšími reformami po střetnutí s rychlými a obratnými kartaginskými armádami během punských válek. Pokud jde o armádu, jedná se stále o milici složenou z občanů střední a vyšší třídy. Od každého muže se očekávalo, že bude konat vojenskou službu v trvání šestnácti let, až do věku 46 let, ke které v době války každoročně nastupoval. Povaha římské branné moci se však pozvolna měnila: od roku 392 př. n. l. dostávali vojáci pravidelný plat, takže tato armáda připomínala spíš moderní armádu složenou z profesionálů než z odvedenců. Povinnost vykonávat vojenskou službu během dlouhých válek ve čtvrtém a třetím století př. n. l. vedla k tomu, že se z mnoha legionářů stávali prakticky vojáci z povolání. Legionářům byly poskytovány stále častější úlevy z majetkových odvodů a po katastrofální porážce u Kann byli povoláváni k vojsku rolníci, ba dokonce otroci. Legie měla 4200 mužů, přičemž tento stav mohl být rozšířen až na 5000. Legie byla rozdělena do centuriií po 80-100 mužích a dvě centurie tvořily jeden manipul, tedy hlavní taktickou jednotku římské armády té doby.\n\n\"Každý muž měl k ochraně scutum (štít) a jeho výzbroj tvořila dvě pila, (oštěpy). Pila byla dvojího druhu - silná a slabá. Některá silná pila jsou okrouhlá o průměru délky dlaně, jiná čtvercová. Každé je vybaveno hlavicí se zpětnými háčky o stejné délce ratiště. Hlavice byla pevně připevněna k dřevci několika nýty, takže v akci železo prasklo dříve, než se oddělilo, ačkoliv v místě kontaktu se dřevem byla jeden a půl prstu silná; tak velkou péči věnovali jejímu pevnému připevnění. Polybios\"\n\nHastati a principes byli vyzbrojeni především em gladius hispaniensis, který Polybios popisuje jako vynikající, ostrý a silný meč. Gladius patrně převzali od španělských keltiberských kmenů po druhé punské válce. Byl vykován ze železa a čepel měl dlouhou 50 centimetrů. Jeho dlouhá špice nasvědčuje, že byl používán k bodání (je účinnější než sekání). Římské manipuly poskytovaly více prostoru než těsné řecké falangy. V tomto případě se boj skládal z pestré směsice jednotlivých soubojů. Římané tímto způsobem vítězili především díky vynikajícímu výkonu jednotlivých dokonale vycvičených šermířů.\nPrvní římský císař Augustus stejně jako jeho velký strýc Caesar poznal, že vojenský úspěch je vynikajícím předpokladem politické popularity, a proto politiku opatrné expanze střídal se zdokonalováním obrany impéria. Tento vývoj pokračoval až do doby, kdy germánský vůdce Arminius v roce 9 n. l. v Teutoburském lese zničil tři římské legie. Augustus svého následníka Tiberia zrazoval od dobyvačných válek. Přesto však došlo k dalším výbojům: v roce 43 n. l., kdy císař Claudius nařídil invazi do Británie, a v letech 100 n. l. až 115 n. l., kdy císař Traján dobyl Dácii (nynější Rumunsko) a Mezopotámii. Trajánův následník Hadrián přijal pasivní defenzivní politiku.\nStrategie římské říše vyžadovala pouze malou profesionální armádu. V roce 31 př. n. l. bylo k dispozici 60 legií, ale Augustus jejich počet snížil na 28 legií tvořených délesloužícími dobrovolníky. Tradiční šestnáctiletá vojenská služba z dob války byla zavedena pro odvedence jako minimum. Požadavek vlastnictví majetku byl zcela zrušen, takže nyní mohl do armády vstoupit kterýkoliv římský občan, který prošel výběrem. Každé legii velel legát (senátor jmenovaný přímo císařem) a šest tribunů. Organizace se podobala té, kterou zavedl Marius. Deset kohort se tedy skládalo ze šesti centurií po 80 mužích, přičemž první kohorta byla rozšířena o 5 centurií dvojnásobné velikosti až na celkový počet 800 mužů. Vybavení legionáře prošlo pouze omezeným vývojem. Pilum používali nejpozději do roku 200 n. l. ve tvaru podobném jako v dobách republiky, ale bylo podstatně lehčí. Meč se zkrátil, typická čepel měla délku pŕibližně 50 centimetrů, ale relativně delší hrot, což naznačuje, že se jednalo o čistě bodnou zbraň. Legionáři dále nosili kroužkové brnění, a to až do závěru prvního století, kdy ho postupně nahradil výrazně římský kus lorica segmentata, brnění vyrobené ze železných pásků spojených háčky, řemínky nebo pásky. Zhruba ve stejné době byl původně oválný štít zvaný scutum nahrazen štítem obdélníkovým, vyrobeným z vrstev dřeva pokrytého kůží, jehož strany chránil bronzový plech. Pokud jde o přilby, uniformita byla pouze minimální. Nejvíce se používala přilba galská, pojmenovaná tak proto, že ji vyráběli zbrojíři v Galii.\n\nŘímské legie tvořily hlavní údernou složku římské armády, která čelila největší hrozbě. Práce v kasárnách a dobrovolné operace spočívaly na bedrech pomocných sborů; tato auxilia byla sestavena z neřímských občanů a podrobených národů římské říše. Pomocné sbory dále podporovaly legie při větších střetnutích. Auxilia se skládala z kmenových odvedenců, námezdních vojáků nebo spojenců; od dob císaře Augusta bylo k dispozici nejméně 70 kohort pomocných pěších sborů sestavených z délesloužících profesionálů organizovaných podobně jako kohorty legionářů. Každá kohorta pomocných sborů se rekrutovala z konkrétní provincie římské říše a její název označoval provincii, odkud pocházela. Od konce prvního století n. l. však byly kohorty často sestavovány jinde a odvody z nových oblastí vedly k velké rozmanitosti v jejich etnickém složení. Hlavní pobídku pro odvedence představovala perspektiva, že po dokončení 25 let služby bude vojákům pomocných sborů a jejich potomkům uděleno římské občanství s veškerými právy. Kohorty se skládaly z lučištníků, prakovníků nebo těžké pěchoty. Výstroj pomocných sborů za vybavením legií zaostávala nejméně o jednu generaci.\n\nV době raného římského císařství nebyly velké bitvy v poli příliš časté. Spíše se jednalo o tažení proti vzbouřencům, které obvykle ukončil útok legií proti jejich opevnění. Z válečných tažení se stala spíše rutinní logistická a technická záležitost než taktický problém. Pro toto období je příznačná doktrína, která spoléhala na mohutnou sílu střel. Když budoucí císař Vespasián v roce 68 n. l. obléhal židovské město Jotapata, každý den začal útokem s bombardováním, jehož se zúčastnilo nejméně 350 vrhačů střel a 700 lučištníků. Když jeho syn Titus o dva roky později dobýval Jeruzalém, měl patrně podporu 700 vrhačů střel. Důležitost střelecké síly v bitvách v poli stále rostla; proti Alamanům v roce 135 n. l. rozmístil Arriános své dvě legie za zeď ze sevřených štítů, za níž stály dvě řady lučištníků a vrhačů střel, které zpoza ochranné barikády tvořené legiemi jezdectvo Alanů rozstřílely. Pod ochranou střelecké síly útočily legie na opevněné pozice a při tom někdy používaly zvláštní formace. Nejznámější z nich je testudo (želva). Tato formace dokumentuje úroveň výcviku armády Římské říše, protože k jejímu provedení bylo zapotřebí velice intenzivního výcviku.\nOd poloviny druhého století n. l. představovaly hlavní vnější ohrožení Říma barbarské kmeny Germánů. Pokles účinnosti římské armády byl způsobem expanzí, která měla čelit hrozbě barbarů. Vojenská služba se stala povinnou, což byl velice nepopulární krok, který přispěl k úpadku armády. Byl kompenzován odvody barbarů. To zase vedlo k barbarizaci římských zbraní a taktiky. Taktická výhoda, které bylo dosaženo profesionalizací, tedy vynikající výzbroj a taktika legií z doby republiky a počátku římského impéria, byla nakonec obětována strategickým krokům.\n\nHlavními zbraněmi římské pěchoty byl meč spatha, dýka, těžké kopí nazývané spiculum, kterým se dalo házet i bodat, a konečně lehčí kopí řečené vericulum. Spatha byl sekací meč s čepelí v délce 70,5 centimetru. Pravdépodobně byl odvozen z galského dlouhého meče a používala ho kavalérie z Augustova období. Mnoho pěšáků té doby brnění přestalo nosit, dokonce i přilbu, což byla značná nevýhoda, když se postavili Gótům, kteří své výpady doprovázeli deštěm střel, a později proti hunským jízdním lučištníkům. Brnění se skládalo téměř výhradně z přileb. Helmy nesly znaky nekvalifikované masové výroby, takže nedokázaly uspokojit potřeby nové armády odvedenců. Střelecká síla byla hrozivá a patrně měla zabránit barbarům, aby se dostali na dosah, kde by jejich velikost a zuřivost mohly rozhodnout o vítězi bitvy.\n\n\n"}
{"id": "345632", "url": "https://cs.wikipedia.org/wiki?curid=345632", "title": "Kathleen Kenyon", "text": "Kathleen Kenyon\n\nKathleen Kenyon (5. ledna 1906 v Londýně – 24. srpna 1978 ve Wrexhamu) byla britská archeoložka. Odešla do Oxfordu na Somervilleovu kolej (Somerville College).\n\nProslavila se výzkumem lokalit v Jerichu, lokality Velké Zimbabwe a římského města Sabrata v severní Africe. Pracovala také na lokalitě St. Albans přímo v Británii.\n\nV Jerichu vedla rozsáhlé vykopávky v letech 1952–1958 a odkryla zde doklady o vzniku zemědělství i mohutný systém hradeb tohoto předneolitického osídlení. Její nálezy posunuly dataci osídlení telu v Jerichu až do období Natufské kultury (10 000 – 9 000 př. n. l.). Mezi lety 1961–1967 vedla vykopávky v jeruzalémském Městě Davidově.\n\nByla oceněna mnoha poctami, vč. britského titulu „Dame“ (DBE) před jménem v roce 1973. Zemřela roku 1978. Je po ní pojmenován archeologický ústav \"The Kenyon Institute\" ve východojeruzalémské čtvrti Šejch Džarach.\n\n"}
{"id": "345633", "url": "https://cs.wikipedia.org/wiki?curid=345633", "title": "Obira (ostrov)", "text": "Obira (ostrov)\n\nObira (také zvaný Utara nebo Obi) je malý ostrov v Indonésii ležící jižně od největšího ostrova v souostroví Moluky – Halmahera. Jméno Obira znamená v indonéštině sever.\n\nOstrov má rozlohu 2 542 km². Na severozápad od něj leží ještě menší ostrovy Obilatu a Bisa. Společně s ještě menšími ostrůvky Gomumu, Tapat a Tobalai tvoří souostroví Obi.\nNa ostrově je několik osad, ležících při pobřeží. Na severu leží Laiwui, na severovýchodním pobřeží Sesepe, na jižním pobřeží (od východu) Wui, Fluk a Wai Lower.\n\n"}
{"id": "345636", "url": "https://cs.wikipedia.org/wiki?curid=345636", "title": "Střelivo", "text": "Střelivo\n\nStřelivo je ve smyslu zákona o střelných zbraních a střelivu souhrnné označení nábojů, nábojek a střel do střelných zbraní. V obecném jazyce se často zaměňuje s pojmem munice, avšak zákon za munici považuje pouze některé druhy střeliva a naopak zahrnuje do její definice i věci, které střelivem nejsou (např. \"ruční\" granáty). Příloha zákona definuje následující druhy střeliva:\n\n\n\n\nNad to ještě příloha zákona definuje několik obecných kategorií pro veškeré střelivo a munici - znehodnocené střelivo a munice, řez střeliva a munice, delaborované střelivo a munice, maketa střeliva a munice, nevybuchlá munice.\n\nV České republice na základě zákona o zbraních, kromě složek státní správy, smí obecně (avšak nikoli neomezeně) střelivo vlastnit a nakládat s ním pouze držitel zbrojního průkazu nebo zbrojní licence. Výjimkou je střelivo do zbraní kategorie D, které je dovoleno osobám starším 18 let způsobilým k právním úkonům a právnickým osobám. Běžný občan tedy může nakládat například se šípy do luku nebo kuše, broky a diabolkami do obyčejné vzduchovky, malorážními (s energií do 7,5 J) floberty, paintballovými a airsoftovými kuličkami, ale i plnohodnotnými náboji do historických zbraní (vyrobených do r. 1890 včetně).\n\nMunice je hnací látka a projektil, nebo cokoliv, co může být použito v boji, včetně bomb, raket, hlavic, nášlapných min, námořních min a protipěchotních min. Slovo pochází z francouzského La munition, což je veškerý materiál používaný pro válku. Účelem munice je produkovat sílu proti vybranému cíli. Od konstrukce patrony, byla konstrukce převedena do montáže projektilu a jejího hnacího prostředku dojednoho balení. Munice zahrnuje aplikaci palby do cíle, obecné použití zbraní veřejností, výbušnin a pohonných systémů, kazet, vysoce výbušné střely (HE), hlavice, usměrněné nálože formy útoku na obrněné jednotky a letadla, dopravu střelami, střeliva pro ruční palné zbraně, granáty, miny, pyrotechnika, lepší konvenční munice, a naváděné munice.\n\n\nTyto všeobecné podmínky se vztahují na střelaování munice v pevnostech. Zde jsou pozice pro zásobníky a střely munice zvoleny tak, aby měly nejlepší ochranu před nepřátelskou palbou. Obrovské zemské kryty chrání tyto budovy, které jsou, kde je to možné, dále posíleny, prostřednictvím traverz chránících vchody. Za účelem plnění, delaborování, zkoumání dělové munice a kulky, jsou laboratoře obecně přítomné v určité vzdálenosti od střelau. Tyto podmínky platí také pro nemilitární střely a sklady s municí. Interiér střely musí být dobře průchozí i za špatné viditelnosti proto je cesta „nalinkována“ vodícími fluorescenčními linkami, a podlaha je konstruována tak, že tam nesmí být vystavena žádná část z železa nebo oceli. U vchodu je nějaká forma lobby s kontrolou a šatnou kde si osoby, které vstupují do pevnosti musejí převlíknout do bezpečnostních kombinéz a převléct si boty s hladkou gumovou podrážkou. V muničním střelau tyto opatření musí být přijata s výjimkou případů, sklad se střelivem a střelaů sousedících přímo s bunkrem, kde si osoby vsxtupujicí do těchto prostor mohou nechat pracovní oděv.\n\nZásoby munice jsou zde buď pro zbraně, které tvoří pohyblivou výzbroj nebo pro zbraně umístěné v trvalých pozicích. Pohyblivá výzbroj se skládá z kanónů a houfnic malého a středního kalibru, pro které je nutné zajistit vhodné střelay vydáývajicí munici poblíž dostupných pozic. Tyto střely by měly být obecně konstruovány tak, aby byli kryté přírodními pevnými útvary, a měly by být uspořádány pro dvaceti-čtyř hodinové zásobování municí. Tyto střely jsou pak doplňovány z hlavního střelau každý večer pod rouškou tmy. Zbraně namontované do trvalých stanovišť jsou rozděleny do skupin po dvou nebo třech, a obvykle každá skupina vyžaduje jednu ráži nábojů. Všechny střely v okolí musí být dobře větrané, a musí mít optimální zásoby munice potřebné pro pevné děla v okolí. Ve střelau jsou kazety obsahující munici umístěny a označeny tak, aby požadované množství mohlo být okamžitě vybráno. Při střelaování munice, jsou normální plášťové střely, explozivních granáty a protipanceřová munice barevně odděleny aby se předešlo jejich záměně a aby se zjednodušila jejich identifikace. Zápalky a hilzny jsou umístěny v skladě se s nástroji a příslušenství, které patří ke zbraním. Ve skladech jsou ráže munice odděleny a opatřeny kategoriemi, které jsou napsáný na poličkách, aby se předešlo jejich záměně.\n\nZa účelem rychlého přísunu munice jsou, sklady umístěné pod zemským povrchem vždy opatřeny hydraulickým zvedákem nebo výtahem, případně jsou přímo pod místem s vysokou spotřebou munice. Odtud jsou pak přeneseny a naskladněny do zásobníků popřípadě beden v případě velkorážní munice.\n\nStřely pro zadem nabíjené zbraně nad 6 palců (152 mm), jsou uloženy ve skladech už připravené pohromadě, kde stojí na jejich základě, s výjimkou výbušných granátů a vysoce výbušné munice, které jsou zkompletovány, až když mají být použity. Náboje menšího kalibru jsou položeny na bocích v řadách, na střídačku, tak aby se předešlo poškození drážek třením\n\nMnožství munice skladované v jednom skladě záleží na umístění pevnosti ale také na frekvenci útoků a obranných zákroků, podle které se určuje, jaké množství se očekává, že bude potřeba. Záleží také na typu munice: pro velkorážní děla může být dostatek 300 až 400 střel na jedno dělo, zato pro lehké zbraně může být potřeba 1000 nebo více nábojů na jednu zbraň.\n\nModerní munice zahrnuje nejen granáty pro dělostřelectvo a minomety, ale stále více letadlových bomb, chytrých bomb, raket a dalších výbušných projektilů. Destruktivní sílu těchto systémů může být obtížné ocenit; ale ozbrojené jednotky v boji berou přesnost jen jako další nástroj pro přežití proti nepříteli. Jediná tříštivá bomba, vypálená z některého z výše uvedených systémů, umí osít výbušniny velikosti pomeranče přes 100-yardů (90 m) velké fotbalové hřiště v dostatečné hustotě aby zabila všechny osoby, a to i v pronikavých zákopech z pytlů s pískem a s neprůstřelnou vestou.\n\nOperace Pouštní bouře využila tříštivé bomby ve velkém- irácké ozbrojené síly, je nazvaly \"ocelový déšť\". Není pochyb o tom, že jejich použití je také viděno jako psychologický nástroj. Výše uvedená exploziva jsou vyzbrojena na rozptýlení způsobené otáčení, které je urychleno konstrukcí projektilu, která se podobá softballovému míči s malými křídly.\n\nKonstrukce munice se liší podle jejího účelu. Protipěchotní munice je často navržena tak aby se roztříštila na menší části poté, co\npenetruje cíl pro dosažení co největšího poškození, proto se také používají střely typu Hollow Point (HP) které mají uprostřed Kulky díru a kulka se tím pádem sama tříští po dopadu. Protipěchotní munice s tříštivým projektilem může být také navržená tak, aby explodovala již v letu a její střepy tak zasáhly větší území. Protipancéřová munice má tendenci býti tvrdá, ostrá a rovná a často namazaná mazivem. Protipěchotní munice také může obsahovat různé materiály, jako třeba bílý fosfor kteří při zásahu hoří. Svíticí střelivo září, jak letí, a díky tomu umožňuje lépe sledovat trajektorii střely a i její zásah cíle. Takové střelivo se používá v těžkých\nkulometech s velkými zásobníky, kde je například každá 5. Střela svítící a umožňuje tak střelci kont rolovat cíl střelby. \n\nMezi populární typy vojenské puškové a kulometné munice patří 5,45 mm, 5,56 mm a 7,62 mm. Hlavní bojové tanky používají protitankové střely s použitím kinetické energie (KE střely) pro boj s další obrněnou technikou a bojovými obrněnými vozidly, a HE-Fragy (Vysoce explozivní střely) pro měkké cíle, jako je pěchota.\n\nSložky určené pro puškovou munici lze rozdělit do následujících kategorií:\n• výbušné materiály a pohonné látky\n• střely všeho druhu\n• nábojnice\n\nBěžné dělostřelecké zápalky zahrnují schopnost různého bodu odpálení, zpoždění, času a vzdálenosti. Bodové zápalky vybuchnou při kontaktu s cílem. Zpožďovací zápalky jsou navrženy tak, aby pronikly cílem předtím, než detonují. Časované zápalky, jak jméno napovídá, detonují určitou dobu poté, co jsou vypáleny, aby se dosáhlo detonace v určitém čase poté, co je náboj vypálen. Bezdotykové zápalky obsahují rádiový vysílač aktivovaný po odpálení projektilu, který, když signál odrážející se od země dosáhne určité síly, např. 7 m nad zemí, odpálí nálož.\n\nMunice pro pěchotu je většinou používána pěchotním vojákem. Pěchota si munici musí nosit sama, a to v sáčcích, na opascích a v\ntaktických vestách. To znamená, že se armády snaží co nejvíce zmenšit ráži munice a tím i její váhu ale při tom zachovat nebo ještě zvýšit její efektivitu. Kupříkladu sto nábojů munice Martini-Henry vážily 10 liber 10 oz (4,8 kg);\nstejnou váhu má 155 nábojů 0,303 in (7,7 mm) a při kalibru 0,256 v (6,5 mm) je počet nábojů ještě větší.\n\nV současné době, každá armáda mezinárodně uznávané země (s výjimkou těch, kteří spoléhají na obranu ostatními, jako je Andorra) přijala útočné pušky jako hlavní pěchotní zbraně.\n\nV západních silách (NATO), byla munice 7,62 × 51 mm NATO většinou nahrazena lehčí 5,56 × 45 mm NATO municí, který je vhodnější pro automatickou palbu než větší náboje a umožňuje každému vojákovi nést více munice. Větší ráže munice je ještě používaná tam, kde je hybnost a hmotnost střely důležitá, např. pro kulomety a odstřelovací pušky. Jiné národy, zejména ozbrojené síly s bývalými vazbami na Sovětský svaz, mají tendenci používat pušky související nebo vyvinuté z munice AK-47 s podobnými velikostmi jako náboje používané NATO, což jsou náboje ráže 7.62 × 39 mm a 5,45 × 39 mm pro útočné pušky a náboje 7,62 × 54mmR pro odstřelovací pušky a lehké kulomety.\n\nDělostřelecká munice se dělí do tří typů nábojů: pevné, polo-pevné a náboje pro samostatné nabíjení. Pevná a polo-pevné munice (náboje) se objevují v podobě střely spárované s nábojnicí, která obsahuje hnací látku, a podobá se munici do ručních zbraní. Rozdíl mezi pevnou a polo-pevnou munice je, že druhá umožňuje, aby byla laborace upravena.\n\nNad určité velikosti, jsou polo-pevné náboje nepoužitelné, kvůli nadměrné hmotnosti celé sestavy na to, aby byla ručně přenášena v jednom\nkuse. V tomto případě se používá samostatné nabíjení munice: projektil a hnací náplně jsou nabíjeny do hlavně odděleně. Projektil je naražen do komory, pak je přidán střelný prach nebo jiná hnací látka za náboj a poté je uzavřen závěr, a přidána zápalka na zadní stranu pouzdra závěru. Samostatné nabíjení munice se obvykle používá u 155 mm houfnic a větších.\n\nPři příchodu tanků a boje tanku proti tanku musela být také zavedena nějaká obrana proti tankům pro pěchotu. Ze začátku, když ještě měly\ntanky slabý pancíř, se používaly protitankové pušky, které ale nebyly později dost silné na to, aby dokázali penetrovat silnější pancíř. Začali se proto používat rakety a jiné střely s hlavicemi, které penetrovaly pancíř spíše chemicky než-li pomocí kinetické energie. Takovými byla třeba americká bazuka a německý panzerfaust (pancéřová pěst).\n\nModerní pěchotní voják může být vybaven moderním raketometem, který již není tak nemotorný jako starší typy, a tak dokáže zničit i nejvíce obrněné vozidlo na solidní vzdálenost. Také může mít při sobě různé návnadné systémy, které jsou schopny zmást naváděnou střelu nebo vystřelenou nálož předčasně detonovat. Příkladem je moderní protiletadlový raketový komplet pro pěchotu FIM-92 Stinger přenosný systém protivzdušné obrany (Man Portable Air Defence Systém).\n\nVzdálenost při námořních soubojích je obvykle daleko větší než vzdálenost při pozemním souboji. Nicméně, má to i mnoho jiných výjimek. Cíle jsou většinou obecně stroje, ne lidé. Námořní munice je proto optimalizována pro velkou rychlost (k dosažení těchto velkých vzdáleností, k zásahu letadla letícího ve velké výšce a také s možností snížit předsazení, které má být aplikováno pro zasáhnutí vzdáleného pohybujícího se cíle) a zničení uvedených stroje, spíše než k zabíjení. V druhé světové válce se námořní munice také dělí na pevné střelivo a explozivní střelivo. Obojí se používá - jedno k cílenému ničení pancíře a druhé, explosivní, k celkovým škodám na zařízeních.\n\nV roce 2013 byla výroba munice druhou největší spotřebou olova v USA, což představuje více než 60 000 tun spotřebovaných v roce 2012, dále se olovo používá na výrobu akumulátorů. Vystřelené olověné projektily, které zůstanou po výstřelu v prostředí, ho poté dále toxikují. Ptactvo poté může olověné částečky spolknout a tak si přivodit otravu olovem. Od roku 1991 americký federální zákon zakazuje používání olověných broků na vodní ptactvo, a dalších 30 států má nějaký další druh omezení. Olovo v přírodě je také nebezpečné člověku, při konzumaci ulovené zvěře dochází k velkému nebezpečí konzumaci již olovem přiotráveného masa a tím pádem i expozici člověka nebezpečí otravy olovem. Americká armáda začíná také používat bronzovou munici, která není přírodě nebezpečná.\n\nExistuje také riziko pro lidské zdraví vyplývající z používání olověné munice při konzumaci masa takto ulovených zvířat. Podle Spolkového institutu pro hodnocení rizik (BfR) by měly vyhnout konzumaci takové zvěřiny se malé děti, těhotné ženy a ženy plánující mateřství.\n\nSabotáž byla důležitá hlavně za druhé světové války, kdy docházelo k velkému tajnému poškozování munice, což ve výsledku znamenalo, že náboj selhal již v hlavni a při tom zpravidla zranil střelce.\n\nZa druhé světové války takto sabotovali Němci, Britové i Rusové. Později takto sabotovali také Američané ve Vietnamu, kdy se snažili útočníkovi podstrčit obrovské množství sabotované munice do pušek AKM.\n\n"}
{"id": "345644", "url": "https://cs.wikipedia.org/wiki?curid=345644", "title": "Hofmistr", "text": "Hofmistr\n\nHofmistr (z německého Hofmeister, latinsky \"Magister\", či \"Praefectus curiae\") byl původně domácí učitel ve středověku, jenž byl odpovědný také za aktivity mimo výuku. Patřil k prvním dvorským úředníkům německých císařů a králů. Jeho úřední funkce sestávala nejprve ve vedení královského domácího rozpočtu a královské rodiny. Tito úředníci nacházeli uplatnění také u knížecích dvorů a nižších vladařů.\n\n\n"}
{"id": "345649", "url": "https://cs.wikipedia.org/wiki?curid=345649", "title": "Počítač náprav", "text": "Počítač náprav\n\nPočítač náprav je na železnici zařízení pro detekci průjezdu železničního kola daným místem a registraci počtu kol (potažmo náprav), které tímto místem projely. Počítače náprav jsou částí zabezpečovacího zařízení a podobně jako kolejové obvody slouží pro zjišťování volnosti úseku koleje.\n\nPočítač náprav se skládá z venkovní a vnitřní části:\n"}
{"id": "345654", "url": "https://cs.wikipedia.org/wiki?curid=345654", "title": "Kondratij Fjodorovič Rylejev", "text": "Kondratij Fjodorovič Rylejev\n\nKondratij Fjodorovič Rylejev, rusky Кондрaтий Фёдорович Рылeев (29. září / 18. září 1795, vesnice Batovo, dnes součást města Gatčina - 25. červenec / 13. červenec 1826, Petrohrad), byl ruský básník období romantismu, jehož poezie burcovala proti despocii. Byl popraven jako jeden z vůdců děkabristického povstání z roku 1825.\n\nRylejev pocházel ze zchudlé šlechtické rodiny. Roku 1801 byl poslán matkou do kadetní školy, kde také začal psát verše. Roku 1814 byl povýšen na dělostřeleckého důstojníka a zúčastnil se zahraničních misí ruských vojsk. Roku 1818 odešel do výslužby, v roce 1820 se oženil a usadil se v Petrohradě. Začal být literárně činný, sblížil se s mladou ruskou inteligencí (Puškin, Bestužev-Marlinskij a další) a vstoupil do zednářské lože. Spolu s Bestuževem-Marlinským vydával tři roky (1823-1825) almanach \"Polární hvězda\" (Полярная звезда), psal agitační písně a další politickou lyriku.\n\nRoku 1823 vstoupil Rylejev do revolucionářského Severního spolku (Северноe обществo) a za rok se stal jeho ředitelem. Spolek vedl velmi demokraticky a podle svých představ, jejichž cílem bylo osvobodit sedláky a podělit mezi ně půdu. Roku 1824 se stal správcem kanceláře rusko-americké společnosti, kde získal další přátele. Roku 1825 vydal pod názvem \"Dumy\" (Думы) své vlastenecké balady a také historickou poemu \"Vojnarovskij\" (Войнаровский).\nProtože odmítal násilná opatření, vzdal se před 14. prosincem roku 1825 hodnosti ve spolku a jeho nástupcem se stal kníže Sergej Petrovič Trubeckoj. Nicméně během děkabristického povstání se dostavil na Senátní náměstí a byl pak se čtyřmi hlavními viníky odsouzen k smrti čtvrcením. Tento trest mu byl později změněn na oběšení. Ještě v žaláři napsal několik básní a několik minut před smrtí napsal dopis rodině, který dlouho koloval v opisech.\n\n\n\n\n\n"}
{"id": "345656", "url": "https://cs.wikipedia.org/wiki?curid=345656", "title": "Základní vojenská služba", "text": "Základní vojenská služba\n\nZákladní vojenská služba (\"prezenční služba\", neformálně „vojna“) je povinná služba v armádě, která se liší (např. délkou) jak podle jednotlivých států, tak v rámci států podle typu této služby.\n\nZákladní mezníky:\n\nZákladní vojenská služba (zkráceně ZVS) existovala od dob první republiky do roku 2004, kdy byla povinná vojenská služba v Česku definitivně zrušena a Armáda České republiky byla transformována na profesionální armádu. Nastoupit k výkonu ZVS byl povinen každý zdravotně způsobilý muž, občan ČSR (později ČSSR, ČSFR a ČR) po dosažení plnoletosti, před rokem 1954 v Československé armádě, v letech 1954–1990 v Československé lidové armádě, po rozdělení Československa roku 1993 v Armádě České republiky.\nPlat vojáků („žold“) ZVS byl odstupňován podle hodnosti, ale vždy jen symbolický – jen několik procent běžné mzdy. Za stravu a ubytování vojáci neplatili.\n\nPočátek základní vojenské služby začínal vždy úředním odvodem, tedy ověřením zdravotní způsobilosti služby, po odvodu získával mladý muž status brance, resp. odvedence. Označení branec zavedl zákon z roku 1889 a to pro „mladé muže brané k zápisu do odvodního seznamu“ Pro brance, kteří nastupovali do náročných vojenských oborů, byl určen předvojenský výcvik v civilní organizaci SVAZARM (Svaz pro spolupráci s armádou). Vojenští řidiči absolvovali levně autoškolu pro řidiče z povolání na nákladní auta už před vojnou, radisté se naučili telegrafní abecedu a zacházení s radiostanicí atd.\n\nZákladní dobou nástupu byl věk 18 let. resp. nejbližší půlroční termín (jarní a podzimní). Učňům, studentům střední či vysoké školy byl umožněn odklad nástupu ZVS po skončení studia.\n\n\nV někdejším Sovětském svazu základní vojenská služba činila 48 měsíců u zvláštních druhů vojsk, zejména u námořnictva a raketových vojsk, u běžnějších 24 měsíců. Během historie se pravidla ovšem také měnila.\n\n\n\n\n\n\n\n\n\n\n"}
{"id": "345659", "url": "https://cs.wikipedia.org/wiki?curid=345659", "title": "Parita", "text": "Parita\n\nSlovo parita znamená v základním významu \"rovnost\", \"rovnocennost\", \"porovnatelnost hodnot\". Dále se slovo parita objevuje ve speciálnějších významech:\n\n"}
{"id": "345660", "url": "https://cs.wikipedia.org/wiki?curid=345660", "title": "Bolivijský boliviano", "text": "Bolivijský boliviano\n\nBoliviano (množné číslo \"bolivianos\") je zákonným platidlem jihoamerického státu Bolívie. Jeho ISO 4217 kód je BOB. Dílčí jednotkou (1/100) se nazývá centavo. Bolivijská měna nese své jméno po Simónu Bolívaru.\n\nBoliviano bylo měnou Bolívie už mezi lety 1863 a 1963. Poté bylo nahrazeno bolivijským pesem ve směnném poměru 1000 „starých“ bolivianos = 1 peso. Peso bylo v oběhu do konce roku 1986. 1. ledna 1987 bylo zavedeno současné boliviano, které vycházelo z pesa v poměru 1 000 000 pesos = 1 „nový“ boliviano. \n"}
{"id": "345662", "url": "https://cs.wikipedia.org/wiki?curid=345662", "title": "Teräsbetoni", "text": "Teräsbetoni\n\nTeräsbetoni je finská heavy metalová skupina. Prvního alba \"Metallitotuus\", které bylo vydáno roku 2005, se prodalo více než 32 000 kusů. Hudební styl Teräsbetoni byl silně ovlivněn kapelami jako Manowar. Překlad názvu kapely v češtině znamená: železobeton.\n\nHudba Teräsbetoni má bojový nádech a oslavuje životní styl pohanských bojovníků a \"bratrství metalu\". Jejich styl je přijímán různě. Sami členové kapely říkají, že povahu textů a výzdoby pódia neberou smrtelně vážně, ale baví se s tím.\n\nKapela se účastnila hudební soutěže Eurovision Song Contest 2008, kde s písní \"Missä miehet ratsastaa\" obsadila 22. místo. V roce 2012 si hokejisté finské reprezentace vybrali jejich píseň \"Taivas Lyö Tulta\" jako svou oslavnou píseň, která se hrála po každém vstřeleném gólu.\n\nV srpnu 2011 kapela oznámila přestávku. V červenci 2013 oznámili konec přestávky aby oslavili 10. výročí založení kapely, a v srpnu opět ukončili aktivitu, kvůli vytížení členů.\n\nJarkko Ahola, Arto Järvinen, a Viljo Rantanen se seznámili roku 2002 a rozhodli se založit kapelu. Jari Kuokkanen se přidal jako občasný bubeník, a později se stal stálým členem kapely. S názvem kapely Teräsbetoni přišel kytarista Viljo Rantanen. První skladbu složili roku 2003 a v létě 2003 ji umístili s dalšími dvěma skladbami na své domovské webové stránce. Názvy skladeb byly: \"\"Teräsbetoni\"\" (překlad: Železobeton), \"\"Teräksen varjo\"\" (překlad: Stín z oceli), a \"\"Maljanne nostakaa\"\" (překlad: Pozvedněte své číše)\n\nKapela začala být populární v undergroundových kruzích a zanedlouho se povědomí o existenci kapely roznesla dále. Nadšenými fanoušky kolovala petice požadující pro Teräsbetoni nahrávací kontrakt, a byla zaslána několika nahrávacím studiím. V roce 2004 Teräsbetoni odehráli svůj první koncert. Záznam live verze skladby \"\"Taivas lyö tulta\"\" (překlad: Nebe dští oheň) byl přidán na webové stránky kapely. Na prvním koncertu hráli cover verze \"Rainbow in the Dark\" Ronnieho James Dia, a \"Metal Warriors\" kapely Manowar. Ke konci roku 2004 podepsala kapela nahrávací smlouvu s \"Warner Music Finland \"a singl \"Taivas lyö tulta\" začali nahrávat v prosinci 2004. Singl byl publikován v únoru 2005. V prvním týdnu po uvedení ve finském singl žebříčku stoupal na vrchol a za hojného vysílacího času v rádiích se kapela stala všeobecně známou.\n\nNahrávaní skladeb pro první studiové album \"Metallitotuus\" začalo v lednu 2005 a album bylo vydané 6. dubna, 2005. V prvním týdnu po uvedení ve finském žebříčku vystoupalo na 2. místo a usadilo se tam na dlouhých 29 týdnů. Druhým singlem z alba se stala píseň \"\"Orjatar\"\" (překlad: Otrokyně). Na tuto skladbu byl natočen videoklip, který se poprvé vyšplhal do \"TOP40 show \"16. dubna 2005. Skladba \"\"Taivas lyö tulta\"\" byla později vybrána jako oslavná píseň, která se hrála po každém vstřeleném gólu, Finským národním hokejovým týmem na hokejové tour Karjala Cup.\n\nZa první rok prodeje album \"Metallitotuus\" získalo platinovou desku (což ve Finsku znamená přes 30 000 prodaných desek) za téměř 33 000 prodaných desek a ve Finsku se stalo třetím nejpopulárnějším Heavy Rockovým albem roku. V červnu 2006 vychází druhé album v pořadí s názvem \"\"Vaadimme metallia\"\". V den uvedení do prodeje téměř zdolalo hranici pro ocenění zlatá deska (což je ve Finsku 15 000 prodaných desek).\n\n\n\n\n"}
{"id": "345666", "url": "https://cs.wikipedia.org/wiki?curid=345666", "title": "Anatolij Pristavkin", "text": "Anatolij Pristavkin\n\nAnatolij Ignaťjevič Pristavkin (rusky Анатолий Игнaтьевич Приставкин) (17. října 1931 Ljubercy, Moskevská oblast, Sovětský svaz - 11. července 2008 Moskva, Rusko) byl ruský spisovatel a bojovník za lidská práva.\n\nPristavkin se narodil v roce 1931. Za války osiřel – matka zemřela na tuberkulózu, otec odešel na frontu. Vyrůstal v dětských domovech. Ve čtrnácti letech utekl a pracoval v konzervárně. V roce 1952 vystudoval Moskevskou leteckou průmyslovku a pracoval jako radista a elektrotechnik. Začal psát básně, z nichž některé byly otištěny v novinách. Po ukončení vojenské služby nastoupil na Literární institut A.M.Gorkého v Moskvě, který absolvoval v roce 1959. Působí jako dopisovatel časopisu Litěraturnaja gazeta na stavbě Bratské hydroelektrárny. Píše povídky a novely ze života budovatelů v tajze.\n\nV roce 1987 vychází jeho nejslavnější kniha \"Na hrudi obra obláček zlatý.\"\nJe v něm popisován osud dvou chlapců, kteří se jako chovanci dětského domova ocitnou v roce 1944 na Kavkaze, odkud těsně před tím Stalin deportoval původní čečenské obyvatelstvo do stepí Kazachstánu. Příběh je částečně autobiografický. Kniha byla paradoxně oceněna i Státní cenou SSSR, přestože tvrdě kritizovala sovětskou politiku.\n\nPrvní ruský prezident Boris Jelcin Pristavkina jmenoval předsedou kremelské komise pro udělování milosti. Pristavkin bojoval za práva druhých. Měl hlavní zásluhu na uvalení moratoria na trest smrti v roce 1996. Později působil jako poradce prezidenta Putina pro udělování milostí. Nestal se nikdy populistou a prezidentu Putinovi „lezl na nervy“.\n\n\n\n"}
{"id": "345668", "url": "https://cs.wikipedia.org/wiki?curid=345668", "title": "Okáč voňavkový", "text": "Okáč voňavkový\n\nOkáč voňavkový (\"Brintesia circe\") je velký, suchomilný motýl z čeledi babočkovitých. Původním areálem výskytu jsou země kolem Středozemního moře, dlouhodobě ale proniká na sever, až do střední Evropy (Morava, jižní Slovensko). Je zapsán v červeném seznamu ohrožených druhů bezobratlých v ČR jako druh zranitelný, v současnosti však není ohrožený, neboť značně rozšiřuje areál výskytu v souvislosti s recentním oteplováním klimatu.\n\nVelký motýl s rozpětím křídel 60 - 80 mm, často splývající s podkladem. Základní barva křídel je tmavě hnědá až černá, přes oba páry křídel se táhne bílý pás, u samiček širší než u samců. Ve špičce předního křídla se nachází hnědobílá skvrna, připomínající oko. Rubová strana předních křídel je podobná líci (oko je zde ale výraznější), rub zadních křídel je mramorovaně hnědošedý. Tělo motýla je černohnědé až černé.\nOkáč voňavkový obývá nížiny a teplé pahorkatiny, kde vyhledává lesostepi a křovinaté biotopy. Má jednu generaci v roce. Objevuje se za slunečného počasí od konce června do září (kdy potkáme zejména olétané samice). Živnou rostlinou housenek jsou různé trávy, zejména jílek (\"Lolium\") a sveřep (\"Bromus\"). Housenky se objevují v září, na podzim se ukládají k přezimování v suché vegetaci a svůj vývoj dokončují až v červnu následujícího roku.\n\nOproti minulosti již není ohroženým a postupně se vrací i do lokalit, kde nebyl dlouhou dobu pozorován.\n\n"}
{"id": "345669", "url": "https://cs.wikipedia.org/wiki?curid=345669", "title": "Bikin (řeka)", "text": "Bikin (řeka)\n\nBikin ( ) je řeka v Chabarovském a v Přímořském kraji v Rusku. Je dlouhá 560 km. Plocha povodí měří 22 300 km².\n\nProtéká převážně pohořím Sichote-Aliň. Ústí zprava do Ussuri (povodí Amuru).\n\nZdrojem vody jsou převážně dešťové a částečně i sněhové srážky.\n\nV údolí řeky leží město Bikin.\n"}
{"id": "345670", "url": "https://cs.wikipedia.org/wiki?curid=345670", "title": "Kapitán (vojenství)", "text": "Kapitán (vojenství)\n\nKapitán je vojenská hodnost příslušníka důstojnického sboru. Této hodnosti se používá v některých státech i v policejních sborech a jiných hierarchicky strukturovaných složkách. Kapitán velí zpravidla rotě, někdy četě.\n\nV Armádě České republiky jde o nejvyšší hodnost nižšího důstojníka a uvádí se též zkratkou kpt. Nejbližší nižší hodnost je nadporučík a nejbližší vyšší hodnost je major. V zemích NATO odpovídá hodnost kapitána zařazení s kódem OF-2. Obvykle je hodnost kapitána nejvyšší hodností, které dosáhne důstojník v poli nebo které dosáhne neprofesionální voják v záloze.\n\nHodnost kapitána nesmí být zaměňována s hodností námořního kapitána, která odpovídá hodnosti plukovníka pozemních sil.\n\nPřed francouzskou revolucí byl kapitánem obvykle šlechtic, který si zakoupil právo velení od předchozího držitele tohoto práva. Tyto peníze byly pro kapitána, který odcházel do výslužby, posledním zdrojem příjmů. Během služby mohl získat peníze od jiného šlechtice, který pak pod ním sloužil jako jeho poručík. Kapitán byl zodpovědný za financování jednotek, které mu náleželo od panovníka nebo jeho vlády. Jestliže kapitán mužstvo neplatil, nebo byl odsouzen vojenským soudem pro jiné přečiny, byl odvolán a panovník mohl prodat uvolněné místo.\n\nZlatým trojcípým hvězdám, které tvoří hodnostní označení kapitána v české armádě, se hovorově říká \"mercedesy\".\n\nPři nalodění pozemního vojska se všichni pozemní velitelé v hodnosti kapitána dočasně povyšují na majory, aby nedocházelo ke kolizím terminologie s hodností kapitána plavidla.\n\nObrázky níže ukazují různá hodnostní označení kapitána, nebo obdobné hodnosti, ve světě.\n\n\n"}
{"id": "345678", "url": "https://cs.wikipedia.org/wiki?curid=345678", "title": "Smrž (rozcestník)", "text": "Smrž (rozcestník)\n\nSmrž má několik významů:\n\n\n"}
{"id": "345683", "url": "https://cs.wikipedia.org/wiki?curid=345683", "title": "Mark Spitz", "text": "Mark Spitz\n\nMark Andrew Spitz (10. února 1950, Modesto, Kalifornie, USA) je americký plavec, který na letních olympijských hrách v letech 1968 a 1972 získal celkem 11 medailí. Je devítinásobným olympijským vítězem a dále získal jednu stříbrnou a jednu bronzovou olympijskou medaili. Na Letních olympijských hrách 1972 v Mnichově se stal nejúspěšnějším účastníkem těchto her, když získal 7 zlatých medailí na jedněch hrách.\n\nBěhem své kariéry vytvořil 33 světových rekordů v plavání. V letech 1969, 1971 a 1972 byl vyhlášen Světovým plavcem roku. Až do Letních olympijských her 2008 v Pekingu se jednalo o nejúspěšnějšího plavce všech dob, který byl po dobu 36 let nikým nepřekonanou legendou tohoto sportovního odvětví, dokud ho nepřekonal Michael Phelps ziskem 8 zlatých medailí.\n\n\n"}
{"id": "345684", "url": "https://cs.wikipedia.org/wiki?curid=345684", "title": "Fiat 132", "text": "Fiat 132\n\nFiat 132 je osobní automobil střední třídy firmy Fiat z let 1972–1981. Fiat Argenta je jeho nástupce z let 1981–1986\n\nFiat 132 je nástupcem Fiatu 125 z let 1966–1971 vypadal podobně jako tehdejší vlajková loď Fiatu Fiat 130. V roce 1977 prodělal Fiat 132 menší facelift, který okamžitě zvedl prodejnost. O rok později se přestal vyrábět Fiat 130 a tak se Fiat 132 stal vlajkovou lodí Fiatu.\n\nFiat 132 byl vyráběn se sedmi motory: pěti benzinovými a dvěma dieselovými.\n\nV roce 1981 čekal Fiat 132 další, velký facelift, při kterém se změnilo jméno 132 na Argenta. Změnila se i karoserie, kola, podvozek, zpětná zrcátka a mnoho dalšího.\n\nFiat Argenta se vyráběl se čtyřmi motory – třemi benzinovými a jedním dieselovým.\n\nV roce 1984 Fiat Argenta prodělal facelift, změnila se maska chladiče, kola, menší změny se staly i v interiéru. Přibyly i dva nové motory. Jedním byl dieselový motor: 2,5 I4 o výkonu 90 k Fiatu a druhý je pouze pro verzi VX o výkonu 135 k.\n"}
{"id": "345700", "url": "https://cs.wikipedia.org/wiki?curid=345700", "title": "Grand Prix Maďarska 2008", "text": "Grand Prix Maďarska 2008\n\nGrand Prix Maďarska 2008 (XXIV Magyar Nagydíj) jedenáctý závod 59. ročníku mistrovství světa vozů Formule 1, historicky již 796. grand prix, se uskutečnila na okruhu Hungaroring nedaleko Budapešti. Závod vyhrál Fin Heikki Kovalainen z týmu McLaren, druhý byl Němec Timo Glock s Toyotou a třetí Fin Kimi Räikkönen s Ferrari. Jednalo se o první Kovalainenovo vítězství, a pro Glocka to bylo první umístění na stupních vítězů.\n\nPo tomto závodě zůstal ve vedení průběžného pořadí šampionátu Lewis Hamilton a zvýšil svůj náskok na druhého Räikkönena na 5 bodů.\n\n\n\n Kimi Räikkönen- Ferrari F2008\n\n"}
{"id": "345705", "url": "https://cs.wikipedia.org/wiki?curid=345705", "title": "Letní olympijské hry 2016", "text": "Letní olympijské hry 2016\n\nXXXI. letní olympijské hry 2016 (: ), oficiálně Hry XXXI. olympiády (: ), představovaly velkou mezinárodní sportovní událost – pokračování tradice olympijských her, organizovanou Mezinárodním olympijským výborem. Za místo konání bylo vybráno brazilské město Rio de Janeiro, na jehož stadiónu Maracanã proběhlo 5. srpna 2016 zahájení. Zakončení her se konalo 21. srpna 2016. Soutěž fotbalistů se rozeběhla již o dva dny dříve, 3. srpna 2016.\n\nHer se účastnil rekordní počet zemí, které mezi sebou soutěžily v rekordním počtu sportů. Celkem se her účastnilo 11 303 sportovců z 206 národních olympijských výborů (NOV), včetně premiérových účastníků Kosova a Jižního Súdánu. Soupeření o 306 sad medailí se uskutečnilo ve 28 sportech, a to na 35 sportovištích, situovaných převážně na okraji západní zóny Ria v Barra da Tijuca. Olympiádu ovlivnil i virus zika, kvůli kterému do Ria nepřijeli někteří sportovci, z Čechů např. Tomáš Berdych, Karolína Plíšková.\n\nRio de Janeiro se stalo prvním jihoamerickým městem, ve kterém se odehrály olympijské hry. Hostitelské město bylo oznámeno 2. října 2009 na třináctém olympijském kongresu v dánské Kodani.\nMěsta, která měla zájem na uspořádání LOH 2016, musela spolu s ostatními podat přihlášku do 14. ledna 2008. Potenciální kandidátská města prošla výběrovým řízením, které hodnotilo celkem jedenáct kritérií (doprava, finance, ubytování atd.) Na jejich základě pak komise zúžila výběr na čtyři adepty: americké Chicago, španělský Madrid, brazilské Rio de Janeiro a japonské Tokio (které hostilo Letní olympijské hry 1964 a znovu je bude hostit v roce 2020). Mezinárodní olympijský výbor (MOV) nepodporoval kandidaturu Dauhá, a to i navzdory vyššímu ohlasu než vybrané Rio de Janeiro, jelikož záměr Dauhá pořádat olympijské hry v říjnu nevyhovoval kalendáři MOV. Praha a Baku také nepřešly přes výběrové řízení.\n\nV čele 10členné hodnotící komise stanula Maročanka Nawal El Moutawakel, která již předsedala hodnotící komisi pro jednotlivé kandidatury Letních olympijských her 2012. V druhém čtvrtletí roku 2009 provedla komise inspekce na místě. Dne 2. září, měsíc před volbami, vydali pro členy MOV obsáhlé odborné posouzení.\n\nMOV udělalo na jednotlivých místech mnoho omezení, aby se zabránil kandidujícím městům v komunikaci nebo v přímém ovlivňování 115 hlasujících členů. Nicméně kandidující města investovaly do svých PR a mediálních programů nemalé částky ve snaze nepřímo ovlivňovat členy MOV, sbírat domácí podporu, podporu sportovních médií a obecně mezinárodních médií jako takových.\n\nKonečné hlasování se konalo dne 2. října 2009 v dánském hlavní městě Kodani. Chicago a Tokio byly vyřazeny po prvním a druhém kole hlasování, v uvedeném pořadí, přičemž do posledního kola mířilo Rio de Janeiro s výrazným náskokem před Madridem. Ten si také udrželo a bylo vyhlášeno jako hostitel Letních olympijských her v roce 2016.\n\n\n\n\n\n\n\n\n201 národních olympijských výborů kvalifikovalo alespoň jednoho atleta. Účastnily se rovněž dva nezávislé týmy, „Olympijský atletický tým uprchlíků“ a „Nezávislý olympijský atletický tým“. Kosovo a Jižní Súdán se účastní olympijských her poprvé. V české olympijské výpravě se představuje 104 českých sportovců.\n\nNa hrách XXXI. olympiády proběhly soutěže ve 32 sportovních odvětvích. Novými sporty v programu olympijských her se staly golf po 112 letech a ragby po 92 letech.\n\nJedná se o třetí olympijské hry, které proběhly na jižní polokouli po australských olympiádách v Melbourne a Sydney, druhé, jež se odehrály nejblíže zemskému rovníku (nejblíže mu byly Letní olympijské hry 1968 v Mexiku) a první, jež se konají v Jižní Americe. Byla to první letní olympiáda, která se konala kompletně v době, kdy je na příslušné polokouli zimní období (Letní olympijské hry 2000 se konaly na přelomu zimy a jara).\n\nV průběhu dvaceti šesti měsíců Brazílie hostila po Mistrovství světa ve fotbale 2014 druhou nejexponovanější sportovní akci světa. Do štafety s olympijským ohněm se zapojilo téměř 12 tisíc běžců, kteří absolvovali celkem 20 tisíc kilometrů. Kvůli vážné nemoci nemohl zapálit oheň fotbalová legenda Brazilec Pelé.\n\nNa olympiádě v Riu schválil MOV nové sporty pro LOH 2020 v Tokiu: sportovní lezení, baseball/softball, karate, skateboarding a\nsurfing. Mezinárodní skialpinistická federace (ISMF) se stala členem MOV.\n\nV květnu 2014 viceprezident MOV John Coates označil brazilské přípravy za „nejhorší, které jsem zažil“ a uvedl, že stavební a infrastrukturní projekty byly silně pozadu. Noviny \"London Evening Standard\" ho citovaly: „MOV vytvořil zvláštní pracovní skupinu, aby se pokusil urychlit přípravy, ale situace je na místě kritická“ a došly k závěru, že takový zásah byl „bezprecedentní“.\n\nVe stejné době byla Brazílie na pokraji největší ekonomické recese v historii, což vyvolávalo otázky o tom, zda je země dostatečně ekonomicky připravena pro hry. Náklady na olympiádu v Riu se vyšplhaly v přepočtu na 112 miliard Kč. Ve srovnání s dřívějšími hrami je ale rozpočet stále nízký. Olympiáda a pořádání mistrovství světa před dvěma lety přispěly k tomu, že se ekonomika regionu dostala na pokraj bankrotu. Počátkem roku 2016 se také rozšířil skandál s praním špinavých peněz a korupcí ve státní správě do plnohodnotné politické krize, což vedlo k masivním demonstracím po celé zemi s miliony demonstranty.\n\nZatímco na ZOH v Soči stála všechna sportoviště už rok před hrami, v Riu dokončovaly práce na poslední chvíli. Přes počáteční obavy, v prosinci 2015 Výbor pro Olympijské hry v Riu prohlásil, že většina míst je kompletní, s výjimkou stadionů Velódromo Municipal do Rio (76%) a Arena da Juventude (75%).\n\nAustralský olympijský tým bojkotoval olympijskou vesnici poté, co úředníci prohlásili přidělené apartmány za „neobyvatelné a nebezpečné“. Ucpané toalety, voda kapající ze stropu, odkryté elektroinstalace, potemnělé schodiště, kde nebyla nainstalována žádná osvětlení a špinavé podlahy patří mezi nahlášené problémy v komplexu. Australští sportovci proto zatím zůstali v blízkých hotelech. Nový Zéland, Velká Británie, USA a Itálie si stěžují na podobné problémy. Lucie Šafářová si stěžovala na slabší úroveň areálu a tenisového zázemí a Rio hodnotila ze tří posledních olympiád jako zatím nejhorší.\n\nNavzdory slibům o zvýšení bezpečnosti, stále existovali obavy o bezpečnost v Riu. Dva týdny před plánovaným začátkem her Brazilská federální policie zatkla islámskou džihádistickou teroristickou skupinu, která plánovala na hrách útok podobným způsobem jako během Mnichovského masakru v roce 1972. Deset lidí se spojením na Islámský stát bylo zatčeno a další dva jsou na útěku.\n\nRio de Janeiro je dlouho známo vysokým počtem přepadení a krádeží. V roce 2015 se zde stalo přes 48 700 přepadení, což je např. trojnásobek počtu přepadení v New Yorku, který má o 30 procent více obyvatel. Od ledna do května 2016 navíc vzrostl počet loupežného přepadení o 14 procent. Nedlouho před začátkem her byli tři španělští členové a jedna australská členka olympijského jachtařského týmu přepadeni a okradeni útočníky ozbrojenými pistolemi. Po střelbě na hlavní rychlostní silnici k olympijskému areálu, kdy zemřela i sedmnáctiletá dívka, některé země zvažovaly zařízení svých soukromých bezpečnostních sil na olympiádě.\n\nReprezentanta Nového Zélandu Jasona Lee unesli autem neznámí únosci, po vybrání hotovosti z bankomatu a předání částky byl jen vyhozen z auta. V olympijské vesnici byli okradeni členové dánského týmu, z pokojů jim byla odcizena elektronika i oblečení. Okradení a přepadení byly i novináři a turisti, zloději také přepadli celý autobus se třiceti lidmi. Čínští basketbalisté se dokonce dostali do přestřelky policie s gangem. Útočník s nožem přepadl a okradl i portugalského ministra školství.\n\n21. dubna, v den ukončení olympiády, byla část cyklistické stezky, postavené při přípravě na hry zasažena vlnou a zhroutila se, což způsobilo smrt dvou chodců.\n\nDramatické rozšíření viru zika v Brazílii vyvolalo obavy ohledně jeho možného dopadu na sportovce a návštěvníky. Největší výskyt viru na americkém kontinentu je zaznamenán právě v Brazílii (na severovýchodě země). Četné výzvy vědců žádaly odložení her, jelikož by zahraniční návštěvníci mohli způsobit, že se virus rychle rozšíří do celého světa. Řada sportovců stáhla svou účast na hrách kvůli znepokojení nad virem Zika, mezi nimi Tomáš Berdych, Karolína Plíšková, Milos Raonic, Simona Halepová, Jason Day, Tejay van Garderen, Branden Grace, Dustin Johnson, Shane Lowry, Rory McIlroy, Marc Leishman, Charl Schwartzel, Angelo Que a Jordan Spieth. V září 2016 ale Světová zdravotnická organizace uvedla, že během olympijských her nebyly mezi sportovci ani návštěvníky potvrzeny případy výskytu viru Zika.\n\nMezinárodní atletická federace IAAF suspendovala ruský atletický svaz kvůli systematickému dopingu. Skupina 68 ruských atletů se dovolala k mezinárodní sportovní arbitráži CAS, která ale jejich odvolání zamítla. Ruský ministr sportu Vitalij Mutko vyjádřil nad rozhodnutím lítost.\n\nMezinárodní olympijský výbor také hrozil vyloučením celému ruskému olympijskému týmu. Ten však nakonec vyloučen nebyl. Pouze bylo přijato opatření, že na hry nesmí nominovat Rusko žádného sportovce, který v minulosti dostal trest za doping.\n\nPozitivními dopingovými testy byl vyloučen také bulharský tým vzpěračů. Kvůli vměšování státu do chodu sportovních organizací byl vyloučen Kuvajt, kuvajtští sportovci tak mohli závodit v Riu jen pod olympijskou vlajkou.\n\nZáliv Guanabara, jehož vody budou použity pro jachting a windsurfing, je silně znečištěný. Mezi hlavními příčinami znečištění je odpad přiváděný do zálivu přes znečištěné řeky z chudinských čtvrtích podél pobřeží. Voda se nesmí polykat a zpochybňována byla i její vhodnost pro plavání. Cíl vyčištění 80 % odpadních vod, které jsou přiváděny do zátoky, se splnit nepodařilo. Okolo 60 % z odpadních vod bylo vyčištěno k březnu 2016, s cílem vyčištění 65 % odpadních vod ke spuštění olympijských her.\n\nRakouský jachtař Nico Delle Karth řekl, že je to nejhorší místo, kde kdy trénoval. Nikdy prý nic takového neviděl, ve vodě byly odpadky od pneumatik až po plovoucí matrace, voda prý byla tak špatně vyčištěná, že se do ní bál i strčit nohy. Brazilští vědci našli ve vodě nebezpečné odolné bakterie. Viry ve vodních cestách v Riu byly změřeny na 1,7 milionů násobku úrovně toho, co by bylo považováno za nebezpečné na pláži v jižní Kalifornii. V srpnu 2015 bylo zjištěno, že německý jachtař Erik Heil byl infikován multirezistentními bakteriemi, o nichž se předpokládá, že souvisí s kanalizací.\n\nPři fotbalovém zápase Nigérie s Japonskem byla místo hymny Nigérie zahraná hymna Nigeru, to naštvalo fanoušky a během čtvrté minuty se organizátoři omluvili.\n\nZpočátku byla užívaná špatná verze čínské národní vlajky, na které čtyři menší hvězdy směřovaly nahoru, vlajky byly použity ve všech oficiálních materiálech her, včetně vlajky vedoucí delegace sportovců na slavnostním zahájení. To naštvalo čínská státní média.\n\n9. srpna se bazén, který se používal pro potápěčské soutěže, začal přebarvovat na zelenou barvu namísto své přirozené modré barvy, následující den se v něm hrálo vodního pólo. Několik sportovců uvedlo, že to ovlivnilo jejich výkon, tím že jim brání ve viditelnosti pod vodou, nebo dráždilo jejich oči. Změna barvy byla způsobená přidáním dechloračního sterilizátoru peroxidu vodíku do vody, která byla již chlorovaná, čímž se neutralizoval sterilizační účinek chloru.\n\n15. srpna se zřítila visutá TV kamera na olympijském parku k zemi a zranila sedm lidí, včetně jedenáctileté dívky. Organizátoři uvedli, že se přetrhl kabel držící zařízení. Ve stejný den nalezli ve vodě nedaleko jachtařských her uříznutou nohu člověka.\n\nOproti minulým hrám v Londýně byl o olympiádu v Riu malý zájem diváků. Prázdná sedadla byla zčásti způsobena tím, že 11 % prodaných lístků nebylo uplatněných. Viceprezident MOV uvedl, že Rio 2016 bylo nejtěžšími hrami a počet diváků byl zklamáním, kusy prázdných míst byly zdrojem frustrace. Diváci se často chovali hlučně, a nesportovně. Na pískání a bučení si stěžovali například volejbalistky Markéta Sluková s Barborou Hermannovou a tyčkař Renaud Lavillenie. Chování Brazilců ostře odsoudil šéf Mezinárodního olympijského výboru Thomas Bach. \n\nRok po olympiádě jsou sportoviště v Riu zdevastovaná a většina je opuštěná. Stadion Maracanã byl vyrabovaný a elektřina byla úplně vypojená po obrovském nesplaceném účtu ve výši 950 000 dolarů. Olympiáda byla pro Brazílii zničující a přidala na již tak zničující ekonomické recesi v zemi. Po půl roce věřitelé stále poptávají dluh ve výši 40 milionů dolarů. Z 3600 nových bytů je většina nevyužitých, prodalo se pouze 260 jednotek v komplexu za 1 miliardu dolarů. Probíhá také rozsáhlé vyšetřování korupce, která se měla dít při stavbách olympijských stavebních projektů u brazilských podnikatelů i politiků.\n\n"}
{"id": "345709", "url": "https://cs.wikipedia.org/wiki?curid=345709", "title": "Homosexualita a náboženství", "text": "Homosexualita a náboženství\n\nPostoje různých náboženství k homosexualitě se různí, některá homosexualitu tolerují, většinou však jde o postoje odmítavé až zakazující a potlačující. Například vztah křesťanství a homosexuality je jedním z diskutovaných témat v amerických „kulturních válkách“, rozdělujících společnost na dvě názorové fronty.\n\nRovněž postoje lidí s gay identitou k náboženstvím a jejich institucím se liší.\n\nExistuje několik biblických pasáží, které jsou tradičně chápány jako zákaz a odsouzení soulože mezi dvěma muži. V tzv. Novém zákoně se například píše, že ti, kdo jsou v moci hanebných vášní, zaměňují „přirozený styk za nepřirozený“. Za takovýto nepřirozený styk je mimo jiné považováno i to, když muži zanechávají „přirozeného styku s ženami“, aby „vzplanuli žádostí jeden k druhému“. Rovněž můžeme narazit na odsuzující zmínky vůči těm, kdo przní chlapce. V rámci různých překladů Bible jsou takovíto lidé (řecky αρσενοκοιτης, ARSENOKOITÉS) označováni jako „samcoložníci“ či „zvrácení“. Tyto novozákonní pasáže odrážejí postoj, jenž byl jednoznačně formulován již v tzv. Starém zákonu a jehož se rodící křesťanství přidržovalo:\n\nNicméně v moderní době probíhají historické spory jak o dobový význam, kontext a správnost překladu těchto pasáží, tak o to, zda i tyto pasáže nepatří ke stovkám dalších v Bibli uvedených, které se nepovažují za závazné pro dnešní dobu. Oficiální doktríny židovských, křesťanských i islámských institucí a komunit se s větším či menším důrazem hlásí k tradičnímu postoji.\n\nVztah nebo soužití dvou lidí stejného pohlaví obecně předmětem odsudku nebýval. Naopak, hluboce emocionální osudové přátelství Jónatana, syna krále Saula, k Davidovi, budoucímu izraelskému králi, opěvuje David v Bibli také slovy \"„Stýská se mi po tobě, můj bratře Jónatane, byls ke mně pln něhy, tvá láska ke mně byla podivuhodnější nad lásku žen“\". Tato láska ovšem nebyla vnímána jako překážka toho, aby se Jónatan i David oženili a zplodili děti.\n\nV pozdním středověku a novověku až dosud církve nejen na homosexuální soulož, ale i na nápadnější vztahy hleděly s nedůvěrou, která mnohdy nabývala podob diskriminace nebo tvrdé represe.\nOtázka přístupu k homosexuálním lidem uvnitř anglikánských církví nabyla na významu v roce 2003, kdy byl americkou Episkopální církví vysvěcen na biskupa Gene Robinson, žijící ve stejnopohlavním svazku. Ostrý nesouhlas konzervativních věřících vedl jednak k rozkolu uvnitř episkopální církve, když diecéze San Joaquin a větší počet farností formálně církev opustily a přešly k cizozemským anglikánským církvím, jednak k rozporům v rámci celého anglikánského společenství, kde zatím byla celá situace provizorně vyřešena tím, že episkopální církev pod hrozbou vyloučení přislíbila praxi podobných svěcení a žehnání stejnopohlavních svazků pozastavit. Výrazná názorová nejednotnost mezi konzervativnějšími anglikány v Británii a afrických zemích a liberálnějšími anglikány v Severní Americe však stále panuje a je považována za závažnou hrozbu, která může vyústit v rozpad celého anglikánského společenství.\n\nProblematizovaným tématem ve vztahu římskokatolické církve k homosexualitě se stala \"Instrukce o kněžství a homosexualitě\", kterou 4. listopadu 2005 vydala vatikánská Kongregace pro katolickou výchovu. Tato instrukce byla reakcí církve na její rozsáhlou skandalizaci kvůli sexuálním kontaktům některých kněží s mladistvými a dětmi a kvůli zatajování těchto případů církevními činiteli. Instrukce zakazuje přijímat do kněžského semináře osoby, které mají hluboce zakořeněné homosexuální sklony nebo sympatizují s tzv. gay-kulturou, a udílet takovým osobám svěcení. Toto omezení je podle církve oprávněné a přiměřené k zajištění zájmů a postojů církve a je součástí posuzování kvalifikace kandidáta na kněžství. V některých obhajobách instrukce se zdůrazňuje, že je povinností církve, aby dostatečně zajistila posouzení kvalifikace kandidáta na kněžství, přičemž kandidáti na kněžství neochotní podřídit se církevnímu postupu v otázkách homosexuality jsou za nedostatečně kvalifikované považováni. Způsob současného výběru kněží je obhajován i s poukazem na neexistenci nároku kandidáta na svěcení.\n\nOd 6. října 2014 probíhala římskokatolická biskupská synoda zabývající se otázkami rodiny, sexuality a manželství. Z týdenních rozhovorů vzešel mimo jiné dokument nazvaný \"Relatio\". Ten na jedné straně nenaznačoval zásadní změnu v dosavadním odmítání homosexuálních aktů ani stejnopohlavních manželství. Italský arcibiskup a teolog Bruno Forte k tomu ku příkladu uvedl, že je církev zásadně „proti užívání stejné terminologie“ pro stejnopohlavní a různopohlavní svazky. Na straně druhé dokument deklaroval, že homosexuální lidé mají \"„mnohé dary a vlastnosti, kterými mohou křesťanské společenství obohatit,“\" a vyzýval k uznání pozitivních aspektů stejnopohlavních párů. Uváděl: \"„Aniž bychom popírali morální problémy, související se svazky homosexuálů, v některých případech jejich vzájemná pomoc ale může poskytnout cennou oporu v životě partnerů.“\" Zatímco římskokatolické skupiny za práva gayů dokument vítaly jako „významný krok kupředu“ (americká New Ways Ministry), konzervativní náboženské skupiny jej kritizovaly i jako „zradu katolických rodičů po celém světě“ (pro-life iniciativa Voice of the Family). Podle vyjádření vatikánského experta Johna Thavise dokument zjevně zohledňuje touhu papeže Františka po zavedení shovívavějšího pastoračního přístupu k manželství a rodinným záležitostem. Již v létě 2013 byl široce citován papežův výrok: \"„Pokud je někdo gay a hledá Boha a má dobrou vůli, kdo jsem já, abych ho soudil?“\"\n\nPresbyteriánská církev USA jako jedna z největších protestantských církví ve Spojených státech vydala v březnu 2015 prohlášení, jímž se postavila za církevní sňatky stejnopohlavních párů. Podle většinově schváleného textu „manželství představuje ojedinělý svazek mezi dvěma lidmi, tradičně mužem a ženou“. Ve státech, které umožňovaly zákonný stejnopohlavní sňatek, oddávali tyto dvojice zástupci církve již od června 2014, podle individuálního přesvědčení to však mohli odmítnout. S platností od června 2015 by však tato možnost měla odpadnout.\n\nJudaismus nezastává ve vztahu k homosexualitě jednotný a neměnný postoj, což je dáno především rozličnou strukturou jeho denominací. Primárním vyjádřením postoje judaismu k homosexualitě je Tóra, neboli pět knih Mojžíšových. Konkrétně se jedná o knihu Leviticus, ve které se uvádí: „Nebudeš obcovat s mužem jako s ženou. Je to ohavnost.“ (Lv 18,22) a „Kdyby muž spal s mužem jako s ženou, oba se dopustili ohavnosti; musejí zemřít, jejich krev padni na ně.“ (Lv 20,13). Na základě těchto pasáží je homosexualita zakázaná halachou (židovské náboženské právo). V židovské části Bible, známé jako Tanach, je však explicitně zmiňována (a zakazována) pouze mužská homosexualita. Naproti tomu ženská homosexualita je zakázána až talmudickými zákony a podobnou disproporci mezi mužskou a ženskou homosexualitou lze nalézt i v autoritativním halachickém kodexu Mišne Tora, jehož autorem je Maimonides; ten totiž mužskou homosexualitu označuje jako „hlavní zločin“, zatímco ženskou homosexualitu za „obscénnost.“\n\nOrtodoxní judaismus proto vnímá homosexualitu jako hříšnou a opovrženíhodnou praktiku a ani neumožňuje, aby se osoba homosexuální orientace stala rabínem. Příčinu homosexuálních praktik u lidských jedinců totiž nevidí v biologické sféře, ale ve sféře duchovní a mravní. Tento postoj se dá vyjádřit i takto: „Když spí muž s dnešní ženou, leze vlastně do postele se všemi jejími milenci. Kvůli tomu je v současné době mnoho homosexuálů, protože moderní člověk spí duševně s bezpočtem dalších lidí.“ Jiný postoj však zaujímají progresivní proudy judaismu. Například konzervativní judaismus je ve vztahu k homosexuálům více flexibilní a od roku 2006 umožňuje homosexuálům stát se rabínem. V tomto ohledu se jedná rovněž o posun, neboť ještě počátkem 90. let konzervativní hnutí přijímalo gaye a lesby za členy svých kongregací, ale neumožňovalo, aby se stali rabíny a rabínkami. Reformní judaismus pak zaujímá zcela opačný postoj než ortodoxní judaismus a gayové a lesby se v této denominaci judaismu mohou stát jak kantory, tak rabíny, a to od roku 1990, kdy reformní hnutí schválilo přijímání otevřeně homosexuálních a bisexuálních osob do rabínských seminářů. První reformní gay synagoga (\"Bet Chajim Chadašim\") byla založena v Los Angeles v roce 1972. Reformní hnutí rovněž umožňují náboženské sňatky osob stejného pohlaví.\n\nVšechny hlavní Islámské frakce homosexualitu zapovídají. Na stejnopohlavní touhy Islám nahlíží jako přirozené puzení, sexuální vztahy však představují prohřešek proti přirozené úloze a cíli pohlavního styku.\n\nIslámské učení předpokládá stejnopohlavní přitažlivost, velebí však zdrženlivost a (podle Koránu) zatracuje konzumování této přitažlivosti. V souladu s tímto učením je v islámských zemích mužská touha po mladých mužích široce očekávána a tolerována jako lidská charakteristika podobná obdivu nebo zalíbení ke starším a moudřejším sourozencům. Homosexuální styk je interpretován jako forma chlípnosti a přestupek proti Koránu.\n\nDiskurz homosexuality v Islámu se primárně zaměřuje na aktivity mezi muži. Vztahy mezi ženami, jsou-li pokládány za problematické, jsou brány podobně jako cizoložství.\n\nIslám umožňuje a schvaluje bratrskou lásku mezi sourozenci stejného pohlaví. Sexuální styk mezi nimi však zcela zakazuje. Mnozí autoři využívali tohoto přístupu k otevřenému psaní o bratrské lásce mezi muži při zachování proklamované cudnosti.\n\nUčení buddhismu se dělí do několika hlavních proudů. Nejstarší nauka \"Théraváda\", rozšířená zejména v Thajsku, Laosu, Kambodži, Barmě a na Srí Lance mnichům ukládá celibát, tedy abstinenci od sexu jakéhokoli typu. Ostatní buddhisté by se měli řídit Pěti základními pravidly, z nichž třetí nabádá zdržet se nesprávného sexuálního chování. Posouzení takového chování se odvíjí od toho, zda je příslušné chování oboustranně souhlasné, zda způsobuje újmu a žal, anebo prospěch a radost, zda je motivováno láskou, šlechetností a porozuměním, zda napomůže, anebo naruší dosažení cílů (konečného duchovního osvobození). Protože \"Tripitaka\" homosexualitu nijak explicitně nezmiňuje, většina vykladačů usuzuje, že by měla být hodnocena v souladu s těmito zásadami. Buddhismus oproti řadě západních náboženství nepřikládá takovou důležitost rozmnožování, byť je samozřejmě pojímá pozitivně. V praxi nejsou země s rozšířením učení \"Théraváda\" homosexualitě příliš nakloněny, což souvisí s kulturními normami a takovým pojetím karmy, že homosexualita je karmickým trestem za heterosexuální prohřešek v minulém životě.\n\nDalajláma v roce 1997 prohlásil, že jiné než penilně-vaginální sexuální aktivity jsou zapovězené. Zároveň však zmínil, že toto pravidlo platí pro buddhisty a že ze společenského hlediska mohou být stejnopohlavní vztahy vzájemně prospěšné, příjemné a neškodné. S ohledem na Dalajlámův aktivismus v oblasti lidských práv se požadavek nenásilí a nediskriminace i rovnost práv týká také gayů a leseb.\n\nPostoje vůči homosexualitě v hinduismu nejsou jednotné a různé náboženské proudy mají vlastní náhled. Homosexualita obecně je považována za jeden z možných projevů lidské touhy. Ačkoli některé hinduistické dharmické texty homosexualitu zakazují, řada hinduistických mýtických příběhů líčí homosexuální zkušenosti jako přirozené a radostné . Několik hinduistických chrámů má řezbářské práce, které líčí muže i ženy, provozující homosexuální pohlavní styk . Vztahy mezi osobami stejného pohlaví byly zastoupeny v hinduismu od védských dob až po současnost v rituálech, zákonech, umění a náboženských a mytických příbězích. To jestli tato znázornění homosexualitu přijímají nebo zavrhují je předmětem diskuze jak v náboženství tak i mimo něj.\n\nNa rozdíl od západní společnosti, hinduistická společnost nezná koncept sexuální orientace, která by muže klasifikovala na základě toho, kdo je přemětem jejich sexuální touhy. Existuje ale tzv. třetí pohlaví, které zahrnuje osoby které v sobě mají silné mužské i ženské prvky. Přestože hinduistická společnost formálně neuznavá sexualitu mezi muži, sexualita mezi mužem a osobou tzv. třetího pohlaví je formálně uznávána jako variace pohlavního styku mezi mužem a ženou. Pohlavní styk mezi muži (ne mezi muži a třetím pohlavím) je i přesto skrytě a neformálně provozován v oddělených pánských prostorách. Obdobně jako v některých jiných nezápadních kulturách, pohlavní styk mezi muži je považován za více či méně obvyklý projev mužství, který ale není společensky žádoucí.\n\n"}
{"id": "345715", "url": "https://cs.wikipedia.org/wiki?curid=345715", "title": "Mezizubní kartáček", "text": "Mezizubní kartáček\n\nMezizubní kartáček je specifický druh kartáčku, který slouží k čištění všech mezizubních prostor. Užívá se od chvíle, kdy vznikne mezizubní prostor. Tj. již ve chvíli, kdy prořežou mléčné stoličky a těsně na sebe naléhají. Mezizubní kartáček je nutné používat i v případech, kdy má pacient zubní můstek, rovnátka. Důvodem proč se mezizubní kartáček používá je vyčištění „celého“ zubu a předcházení zubního kazu a paradentóze.\n\nKartáčky se vyrábí s pevnou hlavou (kdy je čisticí drátek s vlákny napevno vnořen do držáku) nebo s výměnnou hlavou (hlavičku je možné měnit). Kartáček se používá dokud vlákna čistí. Po použití jej opláchneme a umístíme na suché místo. Není nutné používat pastu ani vodu. \n\nDále lze rozlišovat dle profilu čisticí hlavičky:\n\n\nKaždodenní užívání mezizubního kartáčku snižuje (a v kombinaci se správným použitím klasického kartáčku více méně eliminuje) výskyt zubního kazu a paradentozy. Symptomem (znakem) nesprávně vyčištěných zubů je také krvácivost zubních dásní a zápach z úst. V začátcích čištění se mohou vyskytnout obtíže (bolest, krvácení), které by však v průběhu několika dnů měly ustat. Nedaří-li se čištění mezizubním kartáčkem, je vhodné navštívit dentální hygienistku (její služby nejsou hrazeny z veřejného zdravotního pojištění). Hygienistka nejen naučí čištění s mezizub. kartáčkem, ale zároveň doporučí velikost m. kartáčků pro jednotlivé mezizubní prostory.\n\n"}
{"id": "345716", "url": "https://cs.wikipedia.org/wiki?curid=345716", "title": "Dýza", "text": "Dýza\n\nDýza (z něm. \"Düse\", tryska, hubice) je mechanický prvek sloužící k omezení průtoku plynů a kapalin. Od škrticí clony se liší tím, že má plynule měnící se průřez (má tak větší životnost a menší míru opotřebení). Vtoková hrana je zaoblená, výtoková pak rovná (ostrá). \n\nVyužívá se jí například u průřezových průtokoměrů pro zvýšení rychlosti proudění.\n\n\n\n"}
{"id": "345717", "url": "https://cs.wikipedia.org/wiki?curid=345717", "title": "Škrticí clona", "text": "Škrticí clona\n\nŠkrticí clona je mechanický prvek sloužící k omezení průtoku plynů a kapalin. Pro představu si jej lze představit jako klasickou clonu užívanou ve fotoaparátu: jde o stěnu s kruhovým otvorem, umístěnou uvnitř potrubí. \n\nJejich výhodou je jednoduchá konstrukce a instalace do stávajícího potrubí a možnost regulace žádaného průtoku. Najdeme ji například v klimatizaci, ledničkách či pecích jako ochranu před tepelným žárem.\n\nVyužívá se jí u průřezových průtokoměrů pro zvýšení rychlosti proudění.\n\n\n\n"}
{"id": "345722", "url": "https://cs.wikipedia.org/wiki?curid=345722", "title": "Brobergen", "text": "Brobergen\n\nBrobergen (dolnoněmecky Brobargen) je ves německy v Dolním Sasku, okresu Stade, obec Kranenburg, na řeku Oste. Žije zde asi 216 obyvatel (2008) v prostoru náměstí 6,06 km².\n\nPrvní písemná zmínka o vsi pochází z roku 1286 (\"Brocberge\").\n"}
{"id": "345724", "url": "https://cs.wikipedia.org/wiki?curid=345724", "title": "Homosexualita v umění", "text": "Homosexualita v umění\n\nHomosexuální vztahy byly inspirací pro vznik mnoha významných děl literárních, výtvarných, ale také hudebních a filosofických. Po rozmachu této tematiky v antice ustoupila ve středověku do pozadí, aby se znova naplno rozvinula ve druhé polovině XIX. a především ve XX. století. Je třeba podotknout, že zvláště v rámci gay komunity se vyskytuje tendence označovat za homosexuální umění de facto každý mužský akt a jeho tvůrce za homosexuálního umělce. Ve skutečnosti bylo mužské tělo pouze dlouhodobě považováno za esteticky dokonalejší než ženské.\n\nAntická literatura obsahuje různé příběhy o lásce mezi muži, ať už v mýtech, milostné poezii, nebo satiře. Nejznámější příběhy najdeme shrnuté v Ovidiových Proměnách, legendární groteskní román Satirikon je příběhem dvojice bývalých studentů zápasících o přízeň milce Gitona. Proslulý je Platónův dialog Faidros, ve kterém Sókratés učí, že láska muže k chlapci je cestou k Bohu a Pravdě a nejvyšším vztahem, jaký mezi lidmi existuje. Lesbické lásce dala jméno světoznámá básnířka Sapfó.\n\nNejvětší svod řecké poezie Anthologia Palatina obsahuje 45 % poezie „chlapcomilné“ (Músa Paidiké), oproti 55 % milostné poezie heterosexuální (Erótika). Většina literárních památek antiky se však nedochovala. Důvody byly jednak obecné, nestabilita Evropy v období pádu Římské říše, a jednak nábožensko-politické, způsobené instalací křesťanství jako římského státního náboženství. Největší sbírku krásné i vědecké literatury starověku, alexandrijskou knihovnu, přikázal zničit biskup Theofilos roku 389.\n\nEpos Ílias pojednává o válce Helénů s Trójany a Achilleově roztržce s vedením řeckých spojených armád, která hrozila řecký útok zablokovat. Achilleovým válečným druhem byl Patroklos, který s ním sdílel stan. Homér nazývá Patrokla jeho \"nejmilovanějším druhem\" πολὺ φίλτατος ... ἑταῖρος. (hetairos, fílos). Slovo hetairos přinejmenším v pozdějším období označovalo prokazatelně konkubínu. Homér jednoznačně \"nemluví\" o tom, že by Achillés a Patroklos byli milenci, ale v jeho díle k takové interpretaci zůstává dostatek prostoru.\n\nV následujícím eposu Odysseia se stává hlavním hrdinou vedlejší postava ithackého krále Odyssea, který se vrací z Trojské války domů. Homosexualita v tomto eposu nehraje žádnou roli. Pouze v úvodu najdeme zmínku o tom, že spartský král poskytl cestujícímu Télemachovi jako projev pohostinnosti i svého syna do lože.\n\nZ mýtů o legendárním básníkovi a hudebníkovi jménem Orfeus je v současnosti zřejmě nejznámější příběh o jeho manželce Eurydice. V antice však hrála stejně významnou roli homosexuální část mýtu o něm. Podle nich přicestoval Orfeus do Thrákie, kde na svůj zpěv a lyru vábil chlapce, čímž naučil celý kraj tomu, co Řekové sami nazývali mj. \"thrácká láska\", homosexualitě. Rozzlobené matky svedených chlapců podle tradice Orfea ubodaly jehlicemi spínajícími šat, čímž však zvyk nevykořenily.\n\nMýtus o Hyakinthovi líčí lásku boha Apollóna k synovi spartského krále Amykla. Na jejich lásku žárlil bůh větru Zefýr. Při hře obou milenců strhl Zefýr Apollónem hozený disk a Hyakintha usmrtil.\n\nGanymédés byl princ, do kterého se zamiloval král bohů Zeus. V podobě orla jej unesl na Olymp, kde z něj učinil číšníka.\n\nLáska legendárního bojovníka Hérakla k Hylásovi, synovi krále Theiodama, skončila nešťastně. Hylás byl unesen nymfami, což Héraklovi zlomilo srdce. Spolu s Polyfémem opustil Héraklés loď Argo a vydal se jej hledat, ale nikdy nenašel.\n\nVe středověké a renesanční literatuře se homosexualita vyskytuje jako hřích sodomie. Některé příběhy a legendy z té doby sice hovoří o věrném, celoživotním, přátelství dvojic rytířů (např. příběh o rytířích Amisi a Amilesovi, hojně rozšířený ve středověké Evropě, v češtině zpracovaný Juliem Zeyerem), ale vidět v nich oslavu homosexuálního vztahu lze jen těžko, protože to neodpovídá celkovému kulturnímu klimatu doby.\n\nBoccaccio svůj \"Dekameron\" otevírá příběhem bezcharakterního zločince, křivopřísežníka a také sodomity, který obelstí na smrtelném loži zbožného františkánského mnicha v Burgundsku do té míry, že je místním lidem provolán za svatého a líbají mu na márách nohu. \"Do kostela nechodil nikdy, svátostmi pohrdal a mluvil o nich hanlivě\njako o mrzkých věcech. Zato naopak rád navštěvoval krčmy a jiná\nhanebná místa a často tam chodíval. Ženy miloval asi tak jako pes hůl,\nzato zvrácenou láskou se kochal víc než kterýkoli jiný zvrhlík.\nDokázal loupit a krást a tvářit se přitom jako svatý, byl žrout a\nveliký pijan; když se mu něco zhatilo, zuřil; hrál a proslul jako\nfalešný hráč v kostky.\"\n\nDante Alighieri ve své \"Božské komedii\" zřídil pro sodomity zvláštní část pekla, a umístil do něj početnou skupinu svých současníků z řad aristokracie.\n\nVoltaire připisuje homosexualitu katolickému kléru. Ve filosofické povídce \"Candide\" je podlý jezuita popraven sultánem, protože si neuvědomil, \"že v zemích muslimských je hrdelní zločin, když přistihnou nahého jezuitu s mladým moslemínem\". Rovněž v jeho satirickém eposu Panna o Johance z Arku kněz pohlíží na hochy \"mlsně\".\n\nMarkýz de Sade, v jehož díle dosáhlo libertinské hnutí předrevoluční Francie extrémního bodu, sice o homosexualitě píše mnoho, nevykračuje však přitom z tradičního rámce chápání své doby, a popisuje ji jako neřest spojenou s celkovou mravní zkažeností například v románech \"Justina, čili prokletí ctnosti\", nebo \"120 dnů Sodomy\".\n\nRenesanční italský sochař a zlatník Benvenuto Cellini líčí ve svém \"Vlastním životopise\", jak byl obviněn z pohlavního zneužití svého učedníka a zároveň modelu pro sochu Persea. Obvinění bylo (dle Celliniho tvrzení) křivé a jeho cílem bylo Celliniho vydírat, nebyly z něj ani vyvozeny žádné důsledky, z popisu ale vyplývá, že podobné styky byly v té době poměrně běžným jevem, třebaže byly tvrdě pronásledovány.\n\nAčkoliv platí, že se i výtvarné umění Západu až do XVIII. století homosexualitě vyhýbalo, nelze popřít, že v tomto období vzniklo od renesance velké množství děl působících silně homoeroticky. Některá z nich, jako Carravagiův Svatý Jan Křtitel, nebo Cupido (Amor Vincit Omnia), byla původně určena soukromým sbírkám, zatímco jiná byla součástí výzdoby chrámů. Svatého Šebestiána, jehož hojně výtvarně zpracovávaná umučení jsou vnímána homoeroticky, dokonce gayové považují za svého \"patrona\". Jednoznačně homoerotickou scénu nacházíme na obraze Koupele v San Niccolo florentského malíře Domenica Crestiho, řečeného Passignano (1560–1638).\n\nLze se pouze dohadovat, co bylo, nebo mohlo být, obsahem nelegálních erotických tisků, které se v Evropě šířily od Gutenbergova vylepšení knihtisku ve velkém množství, protože tyto byly systematicky ničeny.\n\nPříběh prince Gendžiho, zvaný „první skutečný román“, je japonské literární dílo vzniklé v XI. století. Obsahuje i homosexuální scény, v jedné dokonce Gendži odmítá dívku a vybere si raději jejího bratra.\n\nPříběhy tisíce a jedné noci tvoří monumentální, volně propojenou, sbírku často satirických fantastických pohádek původem z celého muslimského Východu. Jádro sbírky vzniklo zřejmě v IX. až X. st. n. l. Próza se v nich prolíná s vázanou řečí, jak vyhovovalo potřebám hlasitého přednesu a arabsko-perské tradici vůbec. Obsahují celou řadu smělých erotických motivů, včetně zoofilních a pedofilních. Homosexualita se vyskytuje několikrát, například v příběhu o Aladinovi, který čelí snahám mužů o jeho svedení, nebo ve zkarikované postavě perského básníka Abú Nuwáse. Vzdáleným echem se v nich ozývá i starořecká disputace o tom, zda je lepší souložit s dívkou, nebo chlapcem, přičemž klíčovým argumentem k odmítnutí chlapce je to, že muž, který se s ním miluje má ráno \"roucho poskvrněné šafránem jeho řiti\".\n\nAbú Nuwás (750-810) byl perský básník, v jehož díle najdeme kromě jiných i motivy otevřeně homosexuální, lesbické, a byl rovněž prvním básníkem své kultury píšícím o masturbaci.\nJin Ping Mei je čínský erotický román z XVI. líčící zvyky ve společnosti v období pozdní dynastie Ming zasazené do kulis dynastie Song (zhruba XIII. století).\n\nSen rudé komnaty (pinyin: Hónglóu mèng) je román vzniklý v polovině XIII. st. a připisovaný Cao Xueqinovi. Obsahuje homoerotické motivy. Podobně je tomu v antologii Bian er Zhai (polovina XVII. st.), líčící mj. příběh vojáka zneužitého mladším bojovníkem. Z Číny se dochovalo rovněž značné množství převážně nesignovaných erotických grafik zobrazujících homosexuální pohlavní styk.\n\nHomoerotické výtvarné umění má v Japonsku nepřetržitou tradici. Mezi významnějšími umělci, kteří se mu věnovali (a nebo jejich jména zůstala zachována) jsou:\n\n\nKromě homosexuálních motivů, nacházejí se v indických chrámech plastiky zobrazující i všechny ostatní varianty lidského sexuálního chování: skupinový sex, zoofilii, atd. Jejich snímky jsou notoricky známé a případný zájemce si je může snadno vyhledat.\n\nJelikož homosexualita nebyla na křesťanském Západě nijak dobře viděna až do poloviny XX. století, projevovala se homosexuální orientace autorů v jejich dílech jen nepřímo, v náznacích, nebo vůbec. Mezi nejznámější homosexuální umělce tohoto období patří:\n\n\nWilliam Shakespeare. Jeho sexuální orientace je dlouhodobě \"předmětem spekulací\". Kromě Sonetů, které věnoval nejmenovanému mladému muži, poskytuje k těmto úvahám materiál i analýza jeho dramat. Odpůrci domněnek o jeho homosexualitě namítají, že v jeho době bylo jakousi literární konvencí vyjadřovat se o svých přátelích v duchu platonické lásky.\nUPOZORNĚNÍ: Rozdělení na dobu předmoderní a moderní zde ovšem užíváme pouze pro přehlednost hesla, ne důsledně chronologicky. Nejedná se o platné, všeobecně užívané, ani vědecké rozlišení.\n\nDruhá polovina XIX. století byla na Západě ve znamení hluboké kulturní dichotomie. Ačkoliv oficiální kultura byla silně ovlivněna viktoriánským puritánstvím, na druhé straně rozvoj techniky fotografie, vynález rotačky, celkové zlevnění knihtisku a v nikoliv nepodstatné míře rostoucí gramotnost mas přinesly bouřlivý rozvoj pornografie a také brakové erotické literatury všech žánrů. Za první eticky neutrální zobrazení homosexuality v moderní \"vážné\" západní literatuře můžeme považovat krátkou humornou epizodu v díle Anatola France Bohové žíznějí (1912). Scéna zachycuje upraveného, velmi elegantního pána, který se omylem pokouší navázat na ulici kontakt s dívkou v domnění, že je to chlapec.\n\n\nSbírka (a současně celoživotní dílo) Stébla trávy je častým předmětem sporů o autorovu skutečnou sexuální orientaci. Ačkoliv tato nebude nejspíš nikdy seriozně zodpovězena, je mimo pochybnost přinejmenším to, že kniha soustředěně oslavuje mužské (a pouze mužské) partnerství, vřelý intimní vztah.\n\n\nUraniáni byli umělecká skupina anglických básníků existující v letech 1858-1930. Ve svých dílech se zaměřovali na adoraci pederastie, lásky muže k dospívajícím hochům. Klíčovými postavami této společnosti, stavící se aktivně proti viktoriánským tabu byli: William Johnson Cory, Lord Alfred Douglas, John Francis Bloxam, Charles Kains Jackson, John Gambril Nicholson, Rev. E. E. Bradford, John Addington Symonds, Edmund John, John Moray Stuart-Young, Charles Edward Sayle a Fabian S. Woodley.\n\n\nNejznámějším dílem Thomase Manna s ryze homosexuální tematikou je kniha Smrt v Benátkách. Líčí nešťastnou, platonickou lásku Gustava von Aschenbacha k chlapci jménem Tadzio během moru. Hrdina umírá s pohledem upřeným na chlapce.\n\n\nTento španělský surrealista, který byl kvůli své homosexualitě zavražděn frankisty, nepsal primárně homosexuální poezii, homoerotické motivy a obrazy jsou nicméně v jeho díle velmi silné.\n\n\nDruhou hlavní, nebo první vedlejší, postavou kultovního románu Nevolnost je Autodidakt, jehož homosexualita se projeví v závěru knihy během scény v městské knihovně. Vypravěč se Autodidakta zastane, když se jej správce knihovny fyzicky napadne, protože postřehne, jak hladí mladého chlapce po ruce.\n\n\nZřejmě nejznámější a nejvýznamnější homosexuální básník XX. století proslul rozsáhlým poetickým pásmem Kvílení. V podstatě celé jeho dílo se homosexuality autora a ostatních přímo týká.\n\n\nApokalyptický satirik a experimentátor Burroughs patří k autorům, u kterých je homosexualita v centru pozornosti.\n\n\nKatolický básník Jiří Kuběna je zřejmě nejvýznamnějším homosexuálním básníkem v Česku. V jeho díle se prolínají motivy katolické a antické se soustředěnou apoteózou jeho milostného vztahu s mužem.\n\n\n(*1980) je český básník a prozaik, výrazný autor širokého žánrového a stylového rozpětí, nejčtenější český gay autor. Pro svou mnohorozměrnost byl za svá prozaická i básnická díla připodobňován k tak odlišným autorům, jakými jsou W. Burroughs, Ch. Bukowski, M. Kundera, Seneca, L. Klíma, F. Petrarca či V. Holan. Jako prozaik se etabloval třemi knihami známými jako \"homosexuální trilogie\": Planeta samých chlapců (2008), Bulvár slunce (2009) a Zabij mě, Eliso (2009).\nVe sféře současného komerčního umění, které zahrnuje pestrou nabídku LGBT beletrie od milostných románů až po například gay sci-fi, stojí za povšimnutí německý kreslíř a scenárista Ralf König (*1960), jehož kreslené romány Der Bewegte Man a Pretty Baby stojí nejen na hranici komiksu a literatury, ale také oddechové zábavy a umění.\nNa rozdíl od literatury, která zachycuje komplexní děje v širokém vypravěčském kontextu, výtvarné umění nabízí pouze jediný obraz a tento obraz může mít mnoho významů. Dvojice mladíků v objetí mohou být stejně tak milenci, jako sourozenci, nebo prostě přátelé. Nahota nemůže být určujícím prvkem, protože pak bychom kvůli početnosti ženských aktů museli označit světové výtvarné umění za lesbické, tedy - homosexuální, homoerotické. Homosexuální, nebo homoerotické je tedy výtvarné umění, které jednoznačně a explicitně zobrazuje homosexualitu (tedy převážně erotické), nebo takové, u něhož motivy hodnotitelné jako homosexuální ve vztahu k umělci samotnému převažují, nebo tvoří významnou část.\n\nWilhelm von Gloeden (1856-1931) byl německý fotograf žijící v Itálii, který oživil tradici homoerotického umění. Jeho fotografie, zasazené do prostředí antických kulis, měly široký ohlas. Byly komerčně úspěšné i respektované uměleckou kritikou. Mezi jeho ctiteli byli císař Vilém II., zbrojař Krupp, stejně jako spisovatel Anatole France.\n\nHenry Scott Tuke (1858-1929) byl britský malíř silně ovlivněný impresionismem. Byl spojen s literární skupinou Uraniáni, udržoval kontakt v podstatě se všemi významnými homosexuálními umělci své doby, včetně Oscara Wildea. Jako první zobrazoval homoerotické motivy mimo prostředí mytologických kulis a antických příběhů. Jeho dílo bylo znovuobjeveno v 70. letech XX. století. V současnosti je považován za pionýra homoerotismu v malířství.\n\nCharles Demuth (1883 – 1935) byl americký akvarelista, který v pozdějších letech přesedlal na olejomalbu. Vycházel z kubismu a založil styl nazvaný precisionismus. Část jeho akvarelů je výrazně homosexuální.\n\n\nCudná studie Federico Felliniho volně na motivy antického románu. 129 minut.\n\n\nMonumentální romantický film Piera Paolo Pasoliniho v délce 155 minut je celý homoeroticky laděný. Ústředním z prolínajících se příběhů je příběh mladého chlapce Nur-e-Dina, kterého si vybrala mladá otrokyně Zumurrud, aby si ji koupil. Chlapec neuposlechne varování, že si má dát pozor na muže s modrýma očima a vpustí do domu křesťana. Křesťan otrokyni unese. Nur-e-Din se s ní setká v závěru, když už je královnou. Křesťan je za svůj zločin ukržižován. Film obsahuje kromě jiného několik idylických homosexuálních scén.\n\n\npřestože nezávislý americký režisér Larry Clark není postavou LGBT hnutí a rovněž homosexualita není jeho tématem, je homoerotický akcent jeho filmů zcela mimořádně silný. Kritika jej obviňuje mj. z balancování na hranici dětské pornografie kvůli velmi otevřeným erotickým scénám zobrazujícím teenagery.\n\n\nVelmi populární film rozporuplné umělecké úrovně je příběhem lásky dvou mužů na americkém venkově šedesátých let XX. století.\n\n\nČeský film Bohdana Slámy o muži, který se jen nesnadno vyrovnává se svou homosexualitou. Byl kritizován pro šíření některých mylných stereotypů.\n\n\nHomosexuální tematika je určující charakteristikou japonských animovaných filmů yaoi a šónen-ai. Yaoi je eroticky laděné, šónen-ai zůstává na rovině romantického líčení vztahů.\n\nMezipatra.\n\nMatt And Andrew Koymasky Foundation: Homoerotic Art Museum\n"}
{"id": "345728", "url": "https://cs.wikipedia.org/wiki?curid=345728", "title": "Jan Obenberger", "text": "Jan Obenberger\n\nJan Obenberger (15. května 1892, Praha, Rakousko-Uhersko – 30. dubna 1964, Praha, Československá socialistická republika) byl český entomolog, muzejní pracovník, profesor entomologie na Karlově univerzitě v Praze, člen korespondent ČSAV (1955). Zabýval se zejména studiem brouků, převážně z čeledi Buprestidae. Je autorem celé řady populárně-naučných i vědeckých knih, převážně s entomologickou tematikou.\n\nNarodil se v Praze jako syn magistrátního úředníka Jana Obenbergera (* 1861) a jeho ženy Růženy, rozené Maškové (* 1866). Byl třetím ze čtyř dětí. Po ukončení základního vzdělání pokračoval ve studiu na státním gymnáziu v Praze na Žižkově. Zde v roce 1911 odešel studovat přírodní vědy na filozofickou fakultu Karlovy univerzity. Na počátku první světové války v roce 1914 byl povolán do armády, kde bojoval na Karpatské frontě, zde byl raněn a vrátil se zpět do Prahy. V roce 1917 dokončil vysokoškolské studium. Dne 1. ledna 1920 nastoupil jako adjunkt do zoologického oddělení Národního muzea v Praze.\n\nV roce 1931 byl Jan Obenberger jmenován přednostou zoologických sbírek Národního muzea v Praze.\n\nOd roku 1910 byl členem Česká společnosti entomologické. Entomologii a obecně zoologii propagoval už od studentských let častými veřejnými přednáškami a popularizujícími články v tisku. V roce 1930 zorganizoval a uskutečnil zoologickou výpravu do jihozápadní oblasti Středozemního moře, kterou obohatil sbírky Národního muzea.\n\nJan Obenberger se v březnu 1921 oženil s Aničkou Broftovou.\n\n\nJan Obenberger byl od roku 1955 členem korespondentem Československé akademie věd, v roce byl 1962 vyznamenán Řádem práce. Byl předsedou Československé společnosti entomologické.\n\n\n"}
{"id": "345732", "url": "https://cs.wikipedia.org/wiki?curid=345732", "title": "Blanka Burgundská", "text": "Blanka Burgundská\n\nBlanka Burgundská (1296 – duben 1326) byla francouzská a navarrská královna, první manželka krále Karla IV. Za cizoložství byla několik let uvězněna a po anulování manželství dožila v klášteře.\n\nBlanka se narodila jako třetí dcera burgundského hraběte Ota IV. a Mahaut z Artois. 20. května 1308 byla v Corbeil provdána za svého vrstevníka, francouzského prince Karla.\n\nPočátkem roku 1314 byla za přispění své švagrové Izabely, manželky anglického krále Eduarda II. společně se svou další švagrovou Markétou zatčena. Obě ženy byly obviněny z cizoložství. Král Filip IV. nechal zatknout také oba mladíky, kteří se měli oddávat necudným hrátkám s manželkami francouzských princů. Byli zaživa vykucháni, vykastrováni, sťati a pověšeni na šibenici. Pohlavní orgány popravených byly hozeny psům. Obě cizoložnice byly zavřeny na hradě Gaillard. Blančina starší sestra Jana byla podezřelá, že o celé avantýře věděla. Byla za trest v domácím vězení a jako jediná se dočkala podpory od svého muže hraběte Filipa z Poitiers.\n\nKarel, Blančin manžel, se na královský trůn dostal po mnoha peripetiích roku 1322 a samozřejmě potřeboval mužského dědice. 19. května 1322 bylo smutné manželství anulováno. Král se mohl znovu oženit a doufat v potomstvo. Blanka byla propuštěna a odešla do klášterního ústraní v Maubuisson, kde roku 1326 zemřela.\n"}
{"id": "345734", "url": "https://cs.wikipedia.org/wiki?curid=345734", "title": "Petr Pololáník", "text": "Petr Pololáník\n\nJméno a příjmení Petr Pololáník má více lidí:\n\n"}
{"id": "345737", "url": "https://cs.wikipedia.org/wiki?curid=345737", "title": "Martini (koktejl)", "text": "Martini (koktejl)\n\nMartini je koktejl složený z ginu a vermutu, avšak gin se může zaměnit s vodkou, pak se koktejl nazývá Vodkatini. Do nápoje se také přidává oliva na jehle, a to pro zvýraznění chuti.\n\nMartini se většinou skládá ze čtyř dílů ginu a jednoho dílu suchého vermutu (někdy 6 : 1). Takže obsah alkoholu nebude větší než 40 % (40 % má nejvíc samotný gin).\n\nJedná se o suchý short drink užívaný jako aperitiv. 4 cl ginu, 2 cl vermutu dry promícháme v míchací sklenici s ledem a procedíme do koktejlové sklenky. Servírujeme s olivou nabodnutou na jehle.\n\nJedná se o velmi silný short drink užívaný jako aperitiv. 5 cl ginu, 1 cl vermutu dry promícháme v míchací sklenici s ledem a procedíme do koktejlové sklenky. Servírujeme s olivou nabodnutou na jehle a lze přidat i citronovou kůru.\n\nJedná se o polosuchý short drink. 4 cl ginu, 1 cl vermutu dry, 1 cl vermutu rosso promícháme v míchací sklenici s ledem a procedíme do koktejlové sklenky. Servírujeme s olivou nabodnutou na jehle a lze přidat i citronovou kůru.\n\nJedná se o sladký short drink užívaný jako aperitiv. 4 cl ginu, 2 cl vermutu rosso promícháme v míchací sklenici s ledem a procedíme do koktejlové sklenky. Servírujeme s koktejlovou třešní nabodnutou na jehle a lze přidat i citronovou kůru.\n\nJedná se o trpký short drink podobný martini. 4 cl vodky, 2 cl. vermutu dry promícháme v míchací sklenici s ledem a procedíme do koktejlové sklenky. Servírujeme s olivou nabodnutou na jehle.\n\nVe filmech s Jamesem Bondem často hlavní hrdina pije martini a svou objednávku koktejlu provází slovy „Protřepat, nemíchat!“. Originální recept na Bondův koktejl je popsán Ianem Flemingem v knize \"Casino Royale\". Nápoj tvoří tři díly Gordona (druh ginu), jeden vodky a půl dílu Kina Lillet (francouzský druh vermutu). Vodka je preferována pálená z obilí místo z brambor. Po promíchání v šejkru a vychlazení je lehce napěněný servírován ve sklenici na šampaňské se silným plátkem citronu. James Bond tento koktejl vynalezl sám a hodlal si jej nechat patentovat poté, kdy pro něj nalezne jméno. Po seznámení s Vesper Lyndovou koktejl nazval Vesper, jelikož dokonale koresponduje s onou nafialovělou hodinou, kdy se po celém světě, podle mínění Flemingova hrdiny, bude jeho koktejl pít. \n\n\n"}
{"id": "345738", "url": "https://cs.wikipedia.org/wiki?curid=345738", "title": "Problém roku 2000", "text": "Problém roku 2000\n\nProblém roku 2000 (nebo anglicky Year 2000 problem, zkráceně Y2K) byl výsledkem programování základních funkcí software i hardware, kdy programátoři ve snaze šetřit počítačovou paměť zapisovali rok pouze pomocí dvou číslic. V důsledku toho mnohé programy přelom roků 1999/2000 interpretovaly chybně. Některé prostě přecházely z čísla „99“ na číslo „00“, čímž pro ně bylo nemožné rozlišit roky 1900 a 2000, jiné roky nadcházející po roce 1999 (devatenáct set devadesát devět) interpretovaly jako 19100 (devatenáct set sto — tedy nesmysl). Zejména v druhé polovině 90. let 20. století panovaly velké obavy, co se může 1. ledna 2000 stát s mnohými počítačovými programy. Katastrofické scénáře mluvily i o možných výpadcích či dokonce haváriích elektráren, pozemního i leteckého provozu atp. S blížícím se rokem 2000 se množily případy expirace zboží, pozvánky do školky pro stoleté osoby a další případy.\n\nKatastrofické scénáře se nakonec nenaplnily, jednak z toho důvodu, že veřejný sektor (armády, vládní organizace, školy atd.) vynaložil nemalé finanční částky na prevenci případných komplikací, především však z toho důvodu, že počítačová technika a jiná elektronika rychle zastarává a většina soukromého i veřejného sektoru byla na přelomu roků 1999/2000 vybavena počítači, u kterých jejich tvůrci dílem možnost problému Y2K předpokládali, dílem již z důvodu rozvoje techniky nebyli nuceni tolik šetřit pamětí počítače.\n\n"}
{"id": "345745", "url": "https://cs.wikipedia.org/wiki?curid=345745", "title": "Josafat Kuncevič", "text": "Josafat Kuncevič\n\nSvatý Josafat Kuncevič (1580 - 1623) byl arcibiskup polocký, světec katolické církve byzantského obřadu, mučedník sjednocení pravoslaví a katolictví\n\nJosefat se narodil ve Volodymyru na Ukrajině v roce 1580 a při křtu dostal jméno Jan (Josafat bylo jeho jméno řeholní v pozdějších letech). Jeho rodiče byli pravoslavní. V r. 1596 odešel do Vilna učit se za kupce. Ve městě se setkal s věřícími a kněžími východního obřadu nikoliv pravoslavnými, ale sjednocenými s Římem. Jana myšlenka jednoty nadchla a v roce 1596 byl přijat do východní \"větve\" katolické církve.\n\nV r. 1604 Jan vstoupil pod vlivem jezuitů do řádu basiliánů. Zde přijal jméno Josafat a pod tímto jménem vystupoval až do konce života. Jako Josafat je též uveden v seznamu svatých. Jeho působištěm se stal Trojický klášter ve Vilniusu. Život tohoto kláštera upadal. Archimandrité (představení kláštera) si nehleděli svých povinností. Proti Trojickému klášteru stál prázdný klášter Svatého Ducha, který původně patřil pravoslavným. Josafat se zde usadil a žil jako poustevník.\n\nVe 27 letech přijal Josafat z rukou metropolity Počeje svěcení na diakona (západní obdobou této služby je jáhen). Počej určil, aby Josafat kázal v klášterním kostele. Kolem Josafata se začali shromažďovat zájemci o řeholní život. V té době dostal klášter představeného – archimadritu Sienczyla.\n\nPravoslavní se ale začali o svůj bývalý klášter, kde nyní kvetl řeholní život východních mnichů sjednocených s Římem, zajímat. Usilovali o navrácení kláštera a na svou stranu získali i archimadritu Sienczyla.\n\nNa dvojí hru archimandrity Sienczyla se záhy přišlo a rozhořčení bratři se jej pokusili z kláštera vyhnat. Archimandritu však začali bránit pravoslavní a došlo k násilnostem. Pořádek muselo nakonec sjednat vojsko. Sienczyl byl potrestán exkomunikací.\n\nV roce 1609 přijal Josafat kněžské svěcení. Jeho kázání byla velice přesvědčivá a katolíci východního obřadu jej měli ve veliké úctě. Přezdívalo se mu \"bič na rozkolníky\" (rozkolníky byli míněni pravoslavní). Pravoslavní jej zase přezdívali neuctivou přezdívkou \"dušechvat\" (což se dá přeložit jako \"uchvatitel duší\"). Roku 1613 byl postaven do čela kláštera v Byteni jako igumen.\n\nV roce 1612 nastoupil na místo zemřelého metropolity Počeje dosavadní představený Trojického kláštera Rutský (s Josafatem byli dobří přátelé). V roce 1614 jmenoval Josafata v Trojickém klášteře archimandritou. Nový archimandrita měl nyní na starosti celý klášter, kde v té době žilo kolem sedmdesáti bratří.\n\nMetropolita Rutský se rozhodl v roce 1614 putovat do Kyjeva. Ukrajinská metropole s výjimkou katolické katedrály byla pod vlivem pravoslavných. V katedrále Rutský a Josafat vykonali slavnostní bohoslužby a Josafat se rozhodl navštívit kyjevskou Pečerskou lávru (lávra = klášter).\n\nLávra byla od počátku pravoslavná a pravoslavní mniši začali s Josafatem rozhořčeně vést polemiku. Jen co se trochu uklidnili, Josafat jim vysvětlil účel své návštěvy.\n\n\"„Přišel jsem, abych vzdal poctu tomuto svatému místu, abych viděl vzácnosti vašeho kláštera, zvláště ostatky svatých mužů, našich otců. Mám velkou radost, že i po mnoha staletích je zde tak velký počet synů našeho otce Bazila. Putoval jsem na toto místo, abych vás, bratři, pozdravil a promluvil s vámi. Jsem ochoten státi se vaším žákem, najde-li se muž moudrý, kterých je mezi vámi mnoho a který by mi ze svatého Písma a svatých otců i vašich církevních knih dokázal pravdu.“\"\n\nJeho řeč mnichy uklidnila. Diskutovali s ním v klidu o náboženských otázkách a při odchodu jej velice zdvořile vyprovodili.\n\nPo návratu do Vilniusu dosahoval Josafat dalších podivuhodných úspěchů. Metropolita Rutský jej proto v roce 1617 vysvětil na biskupa a ustanovil jej pomocníkem bezmála devadesátiletému arcibiskupu Brolnickému v Polocku. Brolnický se od unie znovu přikláněl k pravoslaví. Josafat si záhy biskupa získal, když mu slíbil úctu a oddanost. Brolnický díky němu na smrtelné posteli odříkal katolické vyznání víry, čímž se znovu přihlásil k unii. Josafat se po jeho smrti roku 1618 stal řádným nástupcem.\n\nÚkolem nového arcibiskupa bylo napravit nepořádky, které se nahromadily za působení zesnulého Brolnického. Ukázalo se, že ve věcech svého úřadu byl zesnulý arcibiskup naprosto neschopný.\n\nV té době přišel do Moskvy pravoslavný patriarcha Theofan IV. Své osobní zájmy vydával za zájmy všech Rusů a s pomocí kozáků rozpoutal boj proti východním katolíkům. Z těch dob pochází také označení pro sjednocené \"uniaté\".\n\nPravoslavní proti Josafatovi jmenovali vlastního biskupa. Stal se jím Meletij Smotrický. Svůj úřad se snažil upevnit tím, že proti Josafatovi začal psát texty. Když se Josafat účastnil zemského sněmu ve Varšavě, pravoslavní využili jeho nepřítomnosti v Polocku a posilovali svůj vliv.\n\nJosafat naznal situaci jako neprůchodnou a obrátil se na světskou moc. Polský král Zigmund III. vydal dekret, ve kterém označil Smotrického za zrádce a vyzval lid k uznání Josafata coby řádného arcibiskupa. V Polocku dekret vyvolal vzbouření. K potlačení nepokojů bylo povoláno vojsko. Josafat se vrátil do města a zakázal trestat viníky vzpoury, což mu na jeho stranu získalo nejednoho někdejšího nepřítele.\n\nKdyž se dekret krále Zikmunda III. četl ve Vitebsku, pravoslavní vyhlásili unii boj se zbraní v ruce. Arcibiskup nedlouho poté konal ve Vitebsku bohoslužby. Během slavení vtrhli pravoslavní do chrámu, zbili duchovní a chrámové přisluhující a vyloupili chrámovou pokladnu.\n\nSmotrický neustával v psaní hanopisů o Josafatovi. Šlo mu o likvidaci tohoto řádně dosazeného arcibiskupa, aby pak mohl dosednout na jeho stolec. Se stupňující se pomlouvačnou kampaní se i veřejné mínění postupně obracelo proti Josafatovi.\n\nJosafat chtěl uklidnit situaci a odebral se koncem října 1623 opět do Vitebska na biskupskou vizitaci. Ihned po jeho příchodu se srotili pravoslavní a žádali jeho smrt. Vojáci pak najali potulného popa Eliáše, kterému uložili, aby arcibiskupa a unii veřejně ostouzel. Eliáš se ochotně tohoto úkolu podjal a věnoval mu celý den.\n\nJosafat o Eliášovi nevěděl, protože se po celý den zdržoval mimo Vitebsk. Následující den 12. listopadu 1623 popovy nadávky a posměch pokračovaly. Josafatovi sluhové Eliáše lapili a zavřeli. Pravoslavní na to čekali a shlukli se před domem, kde arcibiskup dlel. Výzvami: \"Zabte latinského papistu!\" si dodávali kuráže. Arcibiskup se v té době vracel z chrámu. Když ho dav spatřil, polekal se jeho důstojného vzhledu a nikdo se neodvážila proti němu vystoupit. Josafat nařídil popa Eliáše propustit, což přispělo k uklidnění.\n\nV té chvíli přiběhli tři pravoslavní duchovní a začali opět lid štvát proti Josafatovi. Buřiči už se uklidnit nedali a vtrhli do arcibiskupova domu. Cestou k arcibiskupovu pokoji poranili několik jeho služebníků. Josafat jim otevřel dveře:\n\n„Hospodin buď s vámi, synové milí! Proč tak ukrutně nakládáte s mými domácími? Máte-li co proti mně, hle, tu jsem!“\n\nJeden z buřičů se na arcibiskupa obořil kyjem a druhý jej sekl sekerou do hlavy. Rána byla smrtelná, i když Josafat ještě chvíli žil. Násilníci zpozorovali, že ještě žije a dvakrát do něj střelili z muškety. Potom mrtvé tělo vyvlekli na dvůr, zhanobili a hodili do řeky Dviny.\n\nDne 17. listopadu 1623 uviděli dle životopisu rybáři na hladině Dviny jasné světlo a když k němu dopluli, nalezli arcibiskupovu mrtvolu. Zvěst o divu se roznesla velice rychle. Uniatští kněží mrtvého arcibiskupa za zpěvu žalmů odnesli do kostela. Zde bylo jeho tělo po devět dni vystaveno úctě věřících.\n\nSmotrický, strůjce zločinu, pronásledován výčitkami svědomí utekl z Kyjeva do Istanbulu. Vrátil se ale za nějaký čas do Kyjeva a s katolickou církví se smířil. V roce 1628 vystoupil v Kyjevě na pravoslavném sněmu. Požadoval návrat pravoslavných do jednoty s Římem. Pravoslavní sněmovníci jej jali a hrozili mu, že jej okamžitě zabijí, nezřekne-li se unie. Smotrický ze strachu poslechl a byl propuštěn. Pod tlakem výčitek svědomí prosil do Říma papeže o rozhřešení. Dostal ho a vrátil se do církve. Zakrátko zemřel.\n\nPřál si, aby po jeho smrti byla vzata listina s papežským rozhřešením a vložena Josafatovi do hrobu. Pět hodin po jeho smrti bylo toto jeho přání splněno. A stal se zázrak. Mrtvému Josafatovi se dle dobových sdělení otevřela již mrtvolně ztuhlá ruka a následně list pevně sevřela. Někoho napadlo učinit pokus a přinesl list pravoslavného konstantinopolského patriarchy a hle - ruka, která se natahovala po papežském listu, začala se od patriarchova listu odtahovat. Překvapení svědkové nechali Josafata čtyři týdny vystaveného a po této době pokus opakovali před lidmi. Div se opakoval. Nato se pokusili z Josafatovy ruky dostat papežský list. To se jim nepovedlo, i když spolu s rukou s listem lomcovali celou mrtvolou světce.\n\nNeklidné poměry ve východní Evropě, 1. světová válka a postup komunismu po 2. světové válce způsobily složitou anabázi ostatků světce. Z Polocka bylo tělo přeneseno do polské Biały Podlaské 1705, do Vídně 1916 a nakonec v roce 1949 do Říma, kde je dodnes tělo sv. Josafata v neporušeném stavu vystaveno úctě věřících v prosklené mense oltáře sv. Basila Velikého ve svatopetrské basilice.\n\n"}
{"id": "345761", "url": "https://cs.wikipedia.org/wiki?curid=345761", "title": "II. třída okresu Písek", "text": "II. třída okresu Písek\n\nII. třída okresu Písek (Okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Písek. Účastní se ji 14 týmů z okresu okresu Písek, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol.\n\nOkresní přebor Písek\n"}
{"id": "345767", "url": "https://cs.wikipedia.org/wiki?curid=345767", "title": "Mars 4", "text": "Mars 4\n\nMars 4 (Марс 4) byla sovětská sonda k planetě Mars z roku 1973. Byla označena v katalogu COSPAR jako 1973-047A. Mise se nezdařila.\n\nVytvořit družici planety Mars a následovat tak úspěšnou misi USA s družicí Mariner 9.\n\nOproti předchozím sondám z programu Mars tuto vyprojektoval a postavil strojírenský závod S. A. Lavočkina. Hmotnost byla 3440 kg. Byla tříose orientovaná meziplanetární sonda typu M-73S (3MS, výr. č. 52S). Při rozevřených slunečních panelech dosahovala šíře 5,9 metru s průměrem základny 2 metry. Ve spodní části byl usazen motor a palivové nádrže. Vně sondy byla rozmístěna série antén. Sonda byla vybavena snímkovacími kamerami a řadou vědeckých přístrojů, např. několika fotometry či řadou snímacích čidel. Řada přístrojů byla určena pro práci na orbitě planety.\n\nOdstartovala večer dne 21. července 1973 z kosmodromu Bajkonur s pomocí rakety Proton K/D. Nejdříve se dostala na tzv. parkovací, tedy oběžnou dráhu Země, odkud po zapálení posledního stupně nosné rakety odletěla směrem k Marsu. \n\nPo pěti dnech letu po pokynu z řídícího střediska byla provedena korekce dráhy. Během dalšího letu se však u sondy, plánované družice, projevila výrobní chyba u počítače. To mělo za následek, že nebyl nastartován 10. února 1974 ve výši 2200 km brzdicí motor, takže sonda Mars minula ve výšce 1844 km a dostala se na oběžnou dráhu Slunce. Malým úspěchem bylo, že sonda při průletu pořídila 12 fotografií a v měření pokračovala i mimo Mars. Po čase bylo se sondou ztraceno spojení, není nijak sledována.\n\n"}
{"id": "345768", "url": "https://cs.wikipedia.org/wiki?curid=345768", "title": "Zsuzsa Koncz", "text": "Zsuzsa Koncz\n\nZsuzsa Koncz ( [konc žuža], * 7. března 1946, Pély) je maďarská zpěvačka. Její žánrové rozpětí zahrnuje rock, folk, country, pop a šanson.\n\nJejí kariéra započala v letech 1962–63 ve skupině Omega. Od druhé poloviny 60. let spolupracovala se skupinou Illés, se kterou nahrála prvních 5 alb. Po jejím zániku nahrávala do počátku 80. let se skupinou Fonográf.\n\nV roce 1967 vytvořila hlavní ženskou roli ve filmu ( ).\n\nOd 70. let 20. století se prosazuje v zahraničí. V německy mluvících zemích byla známa pod jmény Shusha Koncz a Jana Koncz.\n\n\n\n\nZsuzsa Koncz obdržela mnohá vyznamenání, mimo jiné:\n\n"}
{"id": "345776", "url": "https://cs.wikipedia.org/wiki?curid=345776", "title": "Kis virág", "text": "Kis virág\n\nKis virág (v překladu \"Malá květina\") je 3. studiové album maďarské zpěvačky Zsuszy Koncz. Nahrála jej spolu s rockovou skupinou Illés. Poprvé vyšlo na LP v roce 1971 na značce Pepita pod katalogovým číslem SLPX 17429. Na CD bylo vydáno na značce Hungaroton pod katalogovým číslem HCD 37602, naposledy v roce 1994. Album zaznamenalo rekordní úspěch co do prodejnosti.\n\n\nAlbum na oficiálních stránkách Zsuzsy Koncz\n"}
{"id": "345780", "url": "https://cs.wikipedia.org/wiki?curid=345780", "title": "Irma Geisslová", "text": "Irma Geisslová\n\nIrma Geisslová (6. července 1855, Pešť (dnes Budapešť) – 27. května 1914, Jičín) \n\nByla česká básnířka a prozaička, autorka povídek pro dospělé, ale i pro děti a mládež.\n\nNarodila se v rodině železničního úředníka Jana Slavomila Geissela (1828- 1896) a matky Marie, rozené Fořtové(1826—1870). Irma byla nejstarší ze čtyř sourozenců. Její otec byl vyšším úředníkem Rakousko-Uherské společnosti státní dráhy a rodina byla často služebně překládána (Pešť, Vídeň, Brno, Pardubice, Česká Třebová, Praha, Jičín).\n\nV roce 1870 jí zemřela matka a Geisslová musela nahradit matku i svým sourozencům. Tyto pocity později vyjadřuje ve své poezii, kde matku postrádá a nemůže se smířit s pocitem, že už se s ní neshledá. Nejmladší sestře Emilii je téměř skutečnou matkou. Emilie píše o své sestře příspěvky do jičínských novin pod názvem \"Vzpomínky na můj sedmiletý pobyt v Uhrách\". Irma Geisslová strávila zbytek života v Jičíně, kde se ve výslužbě (od roku 1884) usadil její otec a odkud pocházela její matka. Irma Geisslová zde po smrti otce dožila s rodinou nemocné sestry.\n\nK literárnímu cítění vedl Irmu od dětství její otec Jan Slavomil Geissel, uvědomělý Čech a vlastenec. Miloval život a v něm zvláště děti, pro které napsal i několik povídek. Inspirací mu byla příroda a umění. Své děti vodil na procházky do přírody, aby jim vštípil lásku k životu, k lidem a k přírodě. Toto cítění probudil Geissel i u své nejstarší dcery Irmy. \n\nOtec Geissl byl velmi hrdý na dceřin talent a snažil se jí pomoci prosadit se v literárních kruzích.[1] Irmu přivedl do \"Ženského výrobního spolku\" Karoliny Světlé, kde se její práce dostává až ke starostce tohoto spolku Elišce Krásnohorské.[2] Pracovnice slíbily Geisslové zasílat Ženské listy, půjčovat knihy ze spolkové knihovny a poradit v jejich prvních literárních krocích.\n\nSvé verše, ovlivněné Vítězslavem Hálkem, začala publikovat v roce 1874 v časopise Lumír. Přispívala do řady časopisů, jako \"Ženské listy\", \"Lumír\", \"Květy\", \"Zlatá Praha, Česká včela, Almanach české omladiny, Světozor a jičínského Krakonoše\". První sbírku básní \"Immortely\" vydala knižně přispěním Jana Nerudy. Až moderní literární bádání ji zařadilo mezi významné předchůdce poezie 90. let 19. století, dekadence. \n\nIrma Geisslová neměla lehký život. Po matčině smrti nemohla tolik času věnovat psaní z důvodu pracovního vytížení v domácnosti. Nemohla být v centru dění, v Praze, kde by se mohla prosadit jako vynikající prozaička a básnířka a mohla se dostat do povědomí širší veřejnosti. Přesto se však snažila literárně realizovat. Irma si uchovávala zážitky z dětství a později je vkládala do svých děl. Byla tu však ještě jedna literární inspirace, o které Geisslová často psala - láska k železnici, ke které měla blízko díky otcově zaměstnání. Všechny tyto zážitky, zkušenosti, dojmy a myšlenky byly základem, z něhož vyrůstala básnická, prozaická a dramatická činnost Irmy Geisslové. \n\nJejí prózy byly především výchovné a vlastenecké, např. podporovaly české podnikání. Poprvé uvedla do literatury železničářské prostředí. Dětská literatura je koncipována především jak vzdělávací. Její dramatické pokusy (\"Valdštýn v Jičíně\", \"Nápadníci\") nebyly úspěšné a byly hrány jičínskými ochotníky a kočovnými společnostmi.\n\nPo přestěhování do Jičína i nadále udržovala Geisslová vztah s některými pražskými spisovateli. Můžeme říci, že nebyla zcela odtržena od pražských událostí. Sledovala se zájmem vše, co se v Praze odehrávalo. Posílala do pražských redakcí své příspěvky, četla noviny, časopisy. Geisslová příležitostně do Prahy jezdila a navštěvovala zde Sofii Podlipskou i Jana Nerudu.Brzy stala součástí jičínského kulturního světa. Účastnila se dýchánků pořádaných spolkem Literární jednota, pronesla v Jičíně i několik přednášek, lidé ji mohli slýchat i při projevech na různých akcích. \n\nV 21. století je Irma Geisslová téměř zapomenuta, avšak ve své době byla i přes izolaci od centra kulturního dění, Prahy, řazena mezi přední spisovatele. Např. \"Ženské listy\" uvedly článek k jejím padesátinám slovy: „Již tomu více než třicet let, co mezi nejpřednějšími spisovateli a spisovatelkami vyskytovalo se zvučné jméno Irmy Geisslové.“\n\n\n\nIrma Geisslová udržovala čilou korespondenci s mnoha významnými literárními osobnostmi – Sofií Podlipskou, Josefem Václavem Sládkem, Jaroslavem Vrchlickým, Juliem Zeyerem.\n\nIrma Geisslová zasílala své příspěvky i do \"Jednoty českých žen amerických\" v Chicagu, která pojmenovala svůj sbor \"„Sborem Irmy Geisslové\".\"\n\nNa přelomu let 1913 – 1914 se u ní projevila rakovina prsu, na kterou zemřela. \n\n\n"}
{"id": "345785", "url": "https://cs.wikipedia.org/wiki?curid=345785", "title": "Erika Bršelová", "text": "Erika Bršelová\n\nErika Bršelová (* 25. srpen 1986) je slovenská atletka, běžkyně na 100 a 200 m. Je členkou klubu AK Inter Bratislava a je halovou mistryní Slovenska z roku 2008 v běhu na 60 metrů. Jejím trenérem je Ján Surgáč.\n\nHalové mistrovství Slovenska (Bratislava)\n\n\nMistrovství Slovenska\n\n\n"}
{"id": "345790", "url": "https://cs.wikipedia.org/wiki?curid=345790", "title": "Jablonecké Paseky", "text": "Jablonecké Paseky\n\nJablonecké Paseky ( ) jsou městskou částí Jablonce nad Nisou v severních Čechách.\n\nK místní části Jablonecké Paseky patří nejen celé katastrální území Jablonecké Paseky, ale ke jeho severnímu okraji přiléhající oblast zástavby na katastrálním území Mšeno nad Nisou (oblasti ulic Tichá, U Lesa, Jindřichovská, Pod Lesem až k Podhorské ulici). Místní část Jablonecké Paseky tak rozděluje na dvě části místní část Mšeno nad Nisou a z oblasti kolem ulic Lučanská, Zahradní a Konečná tak činí exklávu místní části Mšeno nad Nisou, ačkoliv katastrální území Mšeno nad Nisou je souvislé.\n\nPrvní písemná zmínka o vsi, s dnešním názvem Jablonecké Paseky, pochází z roku 1615. Tehdy se tato ves, pod jménem Džbánov, stala součástí kupní smlouvy mezi Jindřichem Otou z Vartemberka a tehdy nejbohatším šlechticem zemí Koruny České a budoucím vůdcem českého protihabsburského povstání, Albrechtem Janem Smiřickým ze Smiřic. Touto smlouvou prodal Jindřich Ota z Vartemberka, za 38 250 kop grošů českých, Albrechtu Janu Smiřickému ze Smiřic panství Malou Skálu, čtvrtinu města Turnova a asi 40 dalších vesnic na sever od Jizery, až po Jablonecko. Mezi výčtem obcí, příslušejících ke smlouvě, jsou rovněž obce Jablonec a Džbánov (později přejmenován na Bad Schlag a nyní Jablonecké Paseky).\n\nPůvodně byla osadou, podle původního názvu Džbánov, zřejmě zaměřenou na keramickou výrobu. Tato osada, která vznikla před rokem 1615, byla od roku 1904 samostatnou obcí, po druhé světové válce byla připojena k Jablonci, s nímž jsou dnes prakticky spojena zástavbou panelových domů.\n\n26. června 1766, navštívil Paseky císař Josef II. Na paměť jeho návštěvy zde bylo roku 1778 zasazena Císařská lípa, dosud bojující o život.\n\nRoku 1894 byly Paseky napojeny na železniční trať Liberec - Tanvald a od 1. září 1904 do února 1959 sem jezdily i tramvaje.\n\n"}
{"id": "345797", "url": "https://cs.wikipedia.org/wiki?curid=345797", "title": "Kokot", "text": "Kokot\n\nSlovo kokot si dochovalo ve staroslověnštině, srbštině, chorvatštině, lužičtině (viz např. łapanje kokota) a některých českých a ruských dialektech původní význam, tj. kohout, v češtině dialektálně i \"kokrhání\". V obecné češtině, polštině a slovenštině se význam přenesl a nyní slovo znamená:\n\n\n\n\n"}
{"id": "345800", "url": "https://cs.wikipedia.org/wiki?curid=345800", "title": "Chuj (rozcestník)", "text": "Chuj (rozcestník)\n\nChuj může označovat: \n"}
{"id": "345803", "url": "https://cs.wikipedia.org/wiki?curid=345803", "title": "Eduard Landa", "text": "Eduard Landa\n\nEduard Landa (14. března 1926 Žamberk – 7. dubna 2006 Žamberk) byl český malíř regionu Podorlicka.\n\nEduard Landa byl společně se svým dvojčetem, sestrou Helenou, jedním ze sedmi dětí písmomalíře Landy, který do Žamberka přišel v roce 1914 z Prahy. Po absolvování obecné a měšťanské školy se u svého otce (stejně jako jeho jediný bratr) vyučil písmomalířem. Malování bylo koníčkem, jímž se mladý Landa ve volných chvílích intenzivně zabýval. Vzorem mu byli mnozí malíři, kteří v Žamberku a okolí působili a u nichž čerpal zkušenosti a poznával různé techniky malby.\nV nedalekém Kunvaldu působil akademický malíř Ludvík Vacátko a v Rybné nad Zdobnicí Jan Slavíček (syn Antonína Slavíčka). Tito dva umělci ovlivnili Eduarda Landu asi nejsilněji.\n\nEduard Landa se nejvíce věnoval malování krajinek podhůří Orlických hor a rodného Žamberka, provedených technikou akvarelu, část jeho tvorby byla též zátiší. Zvládl však i jiné techniky, včetně olejomalby a vypracoval si svůj charakteristický osobitý styl, který se lety ustálil a je snadno rozpoznatelný.\n\nI když se Landovi nedostalo akademického vzdělání a musel se spoléhat na to co se přiučil u starších kolegů, svou pílí se propracoval mezi nejlepší malíře regionu a za to byl v roce 1998 odměněn čestným členstvím Masarykovy akademie umění v Praze.\n\n"}
{"id": "345807", "url": "https://cs.wikipedia.org/wiki?curid=345807", "title": "Raimond IV. z Toulouse", "text": "Raimond IV. z Toulouse\n\nRaimond IV. z Toulouse či též Raimond ze Saint-Gilles ( \"Raimon de Tolosa\", \"Raimon de Sant Geli\", \"Raimundus Tolosanus\", \"Raimundus Sancti Aegidii\"; 1041 nebo 1042–28. února 1105) byl francouzský šlechtic a válečník, jeden z vůdců první křížové výpravy. Jako hrabě z Toulouse, vévoda z Narbonne a markýz z Provence byl jedním ze tří největších feudálních pánů v jižní Francii, v oblasti Okcitánie. Účastnil se také války s Maury na Pyrenejském poloostrově.\n\nV letech 1096–1099 se účastnil první křížové výpravy. Před odjezdem rozprodal většinu svého majetku, neboť se ve Svaté zemi hodlal usadit. Účastnil se všech bitev křížové výpravy a často se dostával do sporu s ostatními veliteli. Chtěl se stát vrchním velitelem křižáckých vojsk, přel se o vládu v dobyté Antiochii i o korunu v Jeruzalémě, ale ani jednou nebyl úspěšný. V Palestině se nakonec rozhodl dobýt bohaté přístavní město Tripolis, které zaujímalo strategickou polohu mezi nové zřízeným křižáckým Jeruzalémským královstvím a jeho severními vazaly, a založil tak křižácký stát Hrabství Tripolis. Dobytí svého sídelního města se však už nedožil – zemřel během obléhání Tripolisu roku 1105.\n\nRaimond byl synem hraběte Ponse z Toulouse a jeho třetí manželky Almodis z La Marche. Přídomek \"ze Saint-Gilles\" byl projevem jeho veřejné podpory kláštera v Saint-Gilles. Svou zbožnost dával najevo tím, že se před nástupem na trůn v Toulouse nechal titulovat jako \"Raimond ze Saint-Gilles\" a nikoliv jako \"Raimond, hrabě ze Saint-Gilles\". Kolem roku 1066 se oženil s dcerou markýze z Provence, jejímž otcem byl buď Bernard I. nebo Geoffroy I. Jejich syn Bernard se však narodil ještě před svatbou a byl proto nelegitimní. Roku 1088 Raimond nastoupil na toulouský trůn po svém bratrovi Vilému IV. Když Raimond ovdověl, oženil se znovu s Matyldou z Hauteville, vdovou po hraběti Robertu z Eu a dcerou Rogera Sicilského. Toto manželství zůstalo bezdětné a roku 1094 Matylda zemřela. Ještě téhož roku se Raimond oženil s kastilskou princeznou Elvírou, nelegitimní dcerou krále Alfonse VI. Někdy před rokem 1096 se jako mnozí další jihofrancouzští šlechtici vydal bojovat po boku španělských rytířů do \"„svaté války“\" proti Maurům. Díky sňatku s Elvírou měl dobré vztahy s kastilskou šlechtou. Roku 1094 zemřel provensálský markýz Vilém Bernard a jeho nástupcem se stal Raimond. Bula vydaná papežem Urbanem II. 22. července 1096 Raimonda tituluje jako \"Raimond, legitimní hrabě z Toulouse a Roussillonu a markýz provensálský\" – . Jako hrabě z Toulouse a markýz z Provence byl Raimond zároveň vazalem francouzského krále Filipa I. i římsko-německého císaře Jindřicha IV., což mu dovolilo v zápase o investituru mezi papežem a císařem zachovat neutralitu a udržovat velmi dobré vztahy s papežem.\n\nNa listopad roku 1095 svolal papež Urban II. církevní sněm do francouzského města Clermont a již v září přicestoval do jižní Francie, kde pobýval v Le Puy-en-Velay u biskupa Adhémara. Zde se setkal s Raimondem, se kterým se jako s jediným z budoucích křižáckých vojevůdců osobně radil o vyhlášení křížové výpravy. 18. listopadu byl koncil v Clermontu zahájen a 27. listopadu papež na závěr jednání vystoupil pod širým nebem, aby vyhlásil první křížovou výpravu. Reakce přítomných byly velmi spontánní, vypuklo bouřlivé nadšení. K papeži okamžitě přistoupili vyslanci Raimonda z Toulouse, aby ohlásili účast svého pána, i biskup Adhémar, který papeže požádal o požehnání a povolení účastnit se výpravy.\n\nV srpnu roku 1096 vytáhla na křížovou výpravu provensálská armáda o síle 1200 rytířů a 8500 pěších vojáků. Raimond zastavil či prodal většinu svého majetku, aby mohl vyzbrojit největší kontingent první křížové výpravy. Ve Svaté zemi hrabě hodlal zůstat natrvalo, na což dokonce přísahal. Spolu s Raimondem šel i biskup Adhémar, který byl jmenován papežským legátem, ve své funkci odpovědným jedině samotnému papeži. Ale protože se Puy nacházelo na Raimondově území, byl Adhémar ve světských záležitostech Raimondovým poddaným.\n\nProvensálci postupovali oproti ostatním křižáckým oddílům neobvyklou trasou přes severní Itálii, přes pohoří Dalmácie a po východním pobřeží Jadranu. Ukázalo se, že to bylo špatné rozhodnutí. Cesty v Dalmácii byly neschůdné a polodivoké slovanské obyvatelstvo nepřátelské. Slované křižákům vyplenili zásobovací karavany a neustále je ze zálohy napadali. Kaplan Raimond z Aguilers, který sepsal kroniku první křížové výpravy z pohledu Provensálců a Raimonda z Toulouse, popsal jeden z incidentů mezi křižáky a Slovany:\nPochod přes slovanské území trval čtyřicet dnů a byl plný střetů s obyvatelstvem. Vojsko Provensálců postrádalo kázeň a i po přechodu přes byzantské hranice drancovalo, kudy prošlo. To vyústilo ve srážky s nomádským kmenem Pečeněhů, kteří sloužili v byzantském žoldu jako pořádkové oddíly. Ti také zranili a zajali biskupa Adhémara, ale když zjistili o koho jde, okamžitě ho propustili. Adhémar, považovaný za „muže velké svatosti“, jim ale odpustil a na léčení se zdržel v Soluni. Incident však zejména mezi prostými poutníky vzbudil velké pohoršení.\n\nKrátce před tím, než na byzantské území vstoupil Raimond, již do Konstantinopole dorazil italo-normanský válečník Bohemund z Tarentu, který si stejně jako Raimond činil nárok na vrchní velení křížové výpravy. Raimond, \"vybaven ze všech stran znamením kříže\", ve spěchu předjel svá vojska a jel do Konstantinopole za císařem Alexiem, aby se s ním co nejdříve setkal. Císař po všech křižáckým vůdcích požadoval složení lenní přísahy, která by křižáky zavazovala navrátit dobytá území v Anatolii zpět Byzantské říši. To však Raimond odmítal udělat, pokud by přísaha znamenala poslušnost Bohemundovi z Tarentu. S odjezdem svého vůdce ztratilo vojsko i poslední zbytky kázně a pořádku a začalo plundrovat okolí Rodosta. Pečeněhové si na pomoc přivolali oddíly byzantské armády z celého okolí a mezi Provensálci a byzantskými žoldnéři se strhla regulérní bitva. Křižáci byli na hlavu poraženi a zbytek cesty do Konstantinopole tak už proběhl v naprostém klidu.\n\nBitva však nepošramotila další vztahy mezi císařem a Raimondem. Raimond vzešel z kruhů vznešené středomořské kultury a Byzantinci byl považován za civilizovanějšího a spolehlivějšího než ostatní západní vůdci. V Konstantinopoli se Raimond dozvěděl, že Bohemund vrchní velení nezískal, čímž byla cesta k vyjednávání otevřena. Raimond během jednání Alexiovi navrhl, že se plně podrobí jeho velení, zúčastní-li se byzantská armáda křížové výpravy. Alexios mu však sdělil, že „svaté války“ se v žádném případě účastnit nehodlá. Po týdenním vyjednávání Raimond z Toulouse složil císaři přísahu. Protože se však Raimond považoval za papežova zástupce, byla přísaha poněkud volnější povahy, než jakou složili ostatní křižáčtí předáci.\n\nKoncem dubna již byli Provensálci na byzantských lodích přepraveni do křižáckého tábora v Anatolii.\n\nPočátkem května 1097 první křižáci, vedení Godefroyem z Bouillonu a Bohemundem z Tarentu, vytáhli proti Nikaii, mocnému městu v rukách seldžuckých Turků. Protože Nikaiu nebylo možné vzít ztečí, museli se křižáci přiklonit k pravidelnému obléhání. V polovině měsíce se k obléhání připojil i Raimond z Toulouse, který spolu s oddíly vedenými biskupem Adhémarem rozbil tábor na jižní straně města u brány Jenisehir.\n\nSultán Kilič Arslan I., jehož byla Nikaia sídelním městem, v té době válčil na východě se svým sousedem, vzdělaným a lstivým válečníkem Danišmendem Moudrým. Po zkušenostech s křižáckými poutníky vedenými Petrem Poustevníkem, které rok před tím jeho armáda zmasakrovala, neměl o křižácích nejlepší mínění. Navíc mu jeho špehové z Konstantinopole donesli skeptický byzantský názor, že křižáci budou jistě poraženi, a tak na zprávy o postupu Evropanů nereagoval. Když však poslové z Nikaie stále přinášeli zprávy o obležení města, na radu svých emírů se sultán rozhodl přerušit konflikt s Danišmendem a vrátit se na západ.\n\nKolem 20. května Kilič Arslan dorazil k Nikaii. Emírové mu radili vyhnout se boji a ustoupit do vnitrozemí, ale sultánovi se zdálo, že nemá na výběr, a chtěl se pokusit své město osvobodit. 21. května za úsvitu Turci zaútočili. Aby mohli blokádu prorazit, museli se s oplechovanými rytíři utkat tváří v tvář, avšak tento styl boje jim vůbec nevyhovoval. Hlavní nápor směřoval na pozice Raimonda z Toulouse a vedle tábořící Vlámy hraběte Roberta Flanderského. Provensálci odrazili první vlnu a vydrželi, dokud nedorazily posily od dalších oddílů obléhatelů. Bitva trvala celý den a na obou stranách se začali hromadit padlí. Sultán za soumraku dal povel k ústupu, přičemž obleženým obráncům města dal vědět, že je nedokáže zachránit a ať jednají dle svého uvážení, čímž je vyvázal ze závazku věrnosti. Vítězství křižáky naplnilo hrdostí a Raimond z Toulouse nařídil useknout hlavu každému padlému Turkovi, kterého křižáci objevili, hlavami nabít řecké obléhací stroje a vystřelit je přes hradby do města.\n\nKřižáci pokračovali v obléhání, ale nikaiské hradby byly lepší, než s jakými se rytíři dosud mohli na Západě setkat, navíc k obleženým neustále proudily zásoby po Askánském jezeře. Raimond se ujal hlavní iniciativy a zaměřil se na baštu Gonatas, zvanou Klečící věž. Byzantská princezna Anna Komnéna ve svém historickém díle \"Alexias\" Raimondův útok na hradby popisuje:\n\nProvensálcům se podařilo strhnout část věže a vytvořit v hradbách díru. Brzy se však setmělo, Raimond musel útok odvolat a Turkům se přes noc podařilo hradby opravit. 3. června dorazili k Nikáji poslední křižáčtí velmoži z Francie a Normandie a krátce na to se byzantskému admirálovi, vévodovi Manuelu Butumitovi podařilo po souši z moře dostat na Askánské jezero lodě, čímž bylo město uzavřeno. Obránci si uvědomili neodvratný konec a v noci 18. června se město vzdalo Byzantincům. O týden později křižácká armáda vyrazila dále na východ.\n\nPro lepší zásobování se křižáci rozdělili do dvou skupin: Severofrancouzi a Normani vedení Bohemundem z Tarentu vyrazili napřed a den cesty od nich v závěsu táhli Jihofrancouzi a Lotrinčani vedení Raimondem z Toulouse, což se ukázalo jako dobrý způsob, jak oddělit oba vojevůdce prahnoucí po vrchním velení. 1. července byla první skupina v údolí Dorylaion napadena Kilič Arslanovou armádou. Křižáci byli obklíčeni tureckými jízdními lučištníky, ale vzdorovali šest hodin, dokud nedorazily posily z druhé skupiny křižáckých armád. Nově příchozí rytíři se sešikovali a zaútočili na turecké vojáky. Raimond z Toulouse spolu s Robertem Flanderským velel středu. Menšímu oddílu Provensálců, vedených legátem Adhémarem, se podařilo oklikou vpadnout ustupujícím do zad a rozbít tureckou linii, takže přeživší Turci ustoupili.\n\nDalší cesta byla pro křižáky obtížná. Půda nebyla obdělávána, Turci zasypali nebo otrávili studny a byzantští průvodci disponovali jen zastaralými mapami, což v západních bojovnících vyvolávalo nedůvěru k byzantským spojencům. Navíc ve vojsku byla špatná hygiena a propukaly nemoci. Raimond z Toulouse těžce onemocněl, musel být nesen na nosítkách a v očekávání brzké smrti mu bylo uděleno poslední pomazání. Zvěst o velkých porážkách seldžuckých armád u Nikaie a Dorylaia se roznesly Anatolií a když se křižáci blížili k městu Iconium, obyvatelstvo ho opustilo a uchýlilo se do hor. Křižáci tak mohli neporušené a dobře zásobené město obsadit a zotavit se. Raimond z Toulouse se proti všem očekáváním velmi rychle uzdravil a byl schopen pokračovat v cestě.\n\nKřižáci vytáhli dále na východ, u Herakley zahnali na útěk další Kilič Arslanovu armádu, posílenou o danišmendovské spojence, přešli pohoří Antitaurus, prošli arménským územím a 20. října 1097, čtyři měsíce pochodu od Nikáje, dorazili k Antiochii, mohutné pevnosti na břehu řeky Orontes a kdysi třetímu největšímu městu Římské říše.\n\nRaimond z Toulouse navrhoval okamžitě přejít do frontálního útoku, ale jeho názor byl v menšině, neboť křižáci k mohutným hradbám města cítili značný respekt a velitelé nechtěli riskovat životy vojáků. Proto podobně jako u Nikaie přistoupili ke klasickému obléhání. Raimond rozbil tábor na severu města u Vévodské brány, vedle něho, na západní straně, tábořili Lotrinčané Godefroye z Bouillonu, na východě měli ležení vévoda Robert Normandský a Robert Flanderský a severně za Raimondovými zády měly svůj tábor byzantské oddíly pod velením generála Tatikia.\n\nKřižáci s útokem nespěchali, protože dorazili v období žní a široké okolí skýtalo velké možnosti k drancování. Podcenili však dlouhodobé obléhání a již v prosinci jim zásoby došly, okolí bylo vyjedené a rozvodněná řeka Orontes omezila možnosti zásobování po vodě. Bohemund z Tarentu proto křižáckým velmožům navrhl, že spolu s flanderským hrabětem a 20 000 křižáky vyrazí do okolí opatřit zásoby. Tábor zůstal na povel hraběti Raimondovi a biskupu Adhémarovi a křižáci byli připraveni na případný útok. Turci v Antiochii odjezd části křižáckého vojska rychle zjistili a podnikli noční výpad na křižácké ležení. Útok postihl zejména Raimondovy vojáky, ale Raimond reagoval velmi rychle a vyrazil s rytíři Turkům naproti. Rytířům se podařilo Turky obrátit na útěk a skoro se jim podařilo dostat se otevřenou branou až do města, ale jeden splašený kůň vyvolal mezi jezdci chaos a šance na průlom tak nevyšla.\n\nVýprava Bohemunda z Tarentu a Roberta Flanderského sice porazila armádu postupující z Damašku, ale přivezla jen velmi malou kořist, takže mezi křižáky vypukl hlad. Když se v únoru k Antiochii blížila armáda sultána Ridvána z Aleppa a emírů z Homsu a Diarbekiru, opustil křižáky byzantský generál Tatikios. Křižáčtí velitelé se proto ve stanu biskupa Adhémara sešli, aby dohodli další postup. Velmoži přijali návrh Bohemunda, aby naproti aleppské armádě vyrazili jen rytíři na koních, zatímco pěchota zůstane u města, aby bránila obléhaným podniknout útok. Ridvánovi Turci špatně zvolili místo tábora, takže nemohli uplatnit svou velkou převahu a byli křižáckou jízdou na hlavu poraženi.\n\nPočátkem března 1098, krátce po porážce Ridvánovy armády, dorazily do malého přístavu svatého Simeona anglické lodě s italskými posilami a byzantskými techniky, které vyslal císař Alexios. Raimond z Toulouse a Bohemund z Tarentu vyrazili s malým doprovodem posily přivítat a uspíšit jejich přesun. Antiochijští Turci se o posilách pro křižáky dozvěděli a pokusili se jim zabránit dostat se do tábora. Až tisícičlenná turecká jednotka 5. března nastražila na křižáky léčku a podařilo se jí zabít dva rytíře a pět set neozbrojených poutníků. Raimond s Bohemundem prchali zpátky do tábora s tureckými jezdci v patách. V ležení před Antiochií však křižáci, zburcovaní přijíždějícím Raimondem a Bohemundem, reagovali rychle a přijíždějící Turky pozabíjeli.\n\nV květnu začal Bohemund z Tarentu vyjednávat s velitelem jižního úseku antiochijských hradeb, Arménem Fírúzem o zradě města. Potřeboval však přesvědčit ostatní křižáky o legitimitě svých nároků na dobytou Antiochii. Raimond však Bohemundovy nároky odmítl a upozornil na přísahu, kterou křižáci složili v Konstantinopoli, že Antiochie má být navrácena Byzantské říši. Počátkem června přišly do tábora zprávy, že k Antiochii pochoduje obrovská turecká armáda z Mosulu. To pohnulo válečnou radou, aby i přes Raimondovy protesty přijala Bohemundův návrh. Tak 3. června 1098 křižáci zradou dobyli Antiochii, ale vzápětí byli sami obklíčeni mosulskou armádou, vedenou atabegem Kerbogou. Kerboga podnikl proti městu první útok, vojáci Roberta z Normandie a Huga z Vermandois ho odrazili. Když poté výpad podnikli sami křižáci, stihla porážka i je. Navíc ve městě byly jen malé zásoby a morálka křižáků se velmi zhoršila.\n\nTýden po dobytí Antiochie si provensálský poutník jménem Petr Bartoloměj vyžádal přijetí u biskupa Adhémara a hraběte Raimonda. Oba byli vážně nemocní, ale poutníka přijali. Petr tvrdil, že se mu již po mnoho měsíců ve snech zjevuje svatý Ondřej a ukazuje mu, kde se v Antiochii nachází kopí, jímž byl proboden Ježíš Kristus na kříži. Relikvie měla být ukryta ve starobylé katedrále svatého Petra, z níž muslimové během obléhaní udělali stáje pro své koně, a proto ji křižáci po dobytí museli znovu vysvětit. Biskup Adhémar Petrovi nevěřil, mimo jiné proto, že ve sbírkách v Konstantinopoli již byla relikvie, kterou za Svaté kopí pokládali Byzantinci. Raimond z Toulouse, stejně jako jeho kaplan a kronikář Raimond z Aguilers, však Petrovi uvěřil a slíbil pomoc s hledáním kopí. 15. června se začalo v katedrále kopat, přítomen byl i hrabě Raimond a Raimond z Aguilers. Hledání bylo zpočátku bezúspěšné, kopáči už chtěli práce nechat, ale když nakonec do jámy vlezl sám Petr Bartoloměj, byla relikvie náhle objevena.\n\nMezi křižáky zavládla vlna nadšení, morálka se zlepšila a sám Raimond z Toulouse se prohlásil za opatrovníka vzácné relikvie. Raimond se zatím chopil diplomatické iniciativy a navrhl vyslat ke Kerbogovi Petra Poustevníka, vůdce křižáckých poutníků, s nabídkou výkupného, pokud budou muslimové ochotni se stáhnout. Petr Poustevník byl Raimondem vybrán i proto, že hrabě počítal s možností, že posel křižáků bude popraven, a pro Petrovu smrt by žádný z velmožů příliš netruchlil. Atabeg vyjednávání s křižáky odmítl, ale vyjednavače zabít nedal.\n\n28. června došlo k rozhodné bitvě. Raimond, jemuž nemoc zabránila táhnout do bitvy, svěřil své oddíly velení legáta Adhémara a sám zůstal velet nečetné posádce, která zůstala v Antiochii. Velení křižáckého vojska se ujal Raimondův sok Bohemund, jemuž se po urputné bitvě podařilo Kerbogovu armádu porazit.\n\nPo triumfu křižácké armády nad Kerbogou se Raimondovi ve městě vzdala i antiochijská citadela, kterou stále drželi přeživší vojáci původní turecké posádky, a Raimond dal nad vrcholem pevnosti vyvěsit svou zástavu. Proti tomu se ostře ohradil Bohemund, který požadoval její sejmutí a na citadelu dal vyvěsit svojí vlastní zástavu.\n\nVelmoži rozhodli po těžkém tažení dát vojsku několikaměsíční odpočinek a začali řešit, jak naložit s dobytým městem. Vládu nad Antiochií si nepokrytě přivlastňoval Bohemund z Tarentu, který začal vystupovat jako suverénní vládce města. Křižáčtí velmoži se však zdráhali Bohemundovi Antiochii definitivně přiřknout a dohodli se, že spor rozhodne císař Alexios, za nímž do Konstantinopole vyrazil Hugo z Vermandois. Proti Bohemundově nároku vystupoval především Raimond z Toulouse, který doufal, že pokud by byla Antiochie navrácena Byzanci, ustanoví ho Alexios zdejším guvernérem. V té době v Antiochii vypukla epidemie způsobená velkým počtem mrtvol, jednou z obětí byl i papežský legát Adhémar z Le Puy. Adhémar byl osobností respektovanou všemi velmoži i poutníky, jeho autoritu podtrhovala i funkce papežského legáta, a po jeho smrti nebyl nikdo, kdo by ho dokázal zastoupit. Jeho smrtí utrpěl především Raimond, který se díky osobnímu přátelství se zesnulým biskupem těšil velké vážnosti, která byla nyní narušena, z čehož Bohemund těžil.\n\nV říjnu 1098 dobyl Raimond muslimské město Albara. Navzdory tomu, že se město vzdalo, prodal Raimond obyvatelstvo do otroctví a dal město osídlit křesťanským obyvatelstvem. Zároveň zde založil nové latinské biskupství, první biskupství římského ritu na Blízkém východě. Na biskupský stolec byl dosazen Provensálec Petr z Narbonne, kterého vysvětil ortodoxní antiochijský patriarcha Jan VII. V té době totiž ještě schizma mezi pravoslavím a latinskou církví všude nechápali jako zásadní překážku spolupráce. Petr z Narbonne se ve svém novém biskupství dlouho nezdržel, neboť měl v úmyslu táhnout s křížovou výpravou dál na Jeruzalém.\nNevraživost mezi oběma vojevůdci, Raimondem a Bohemundem, se promítla do vztahů i mezi prostými vojáky, Normany a Provensálci. Navíc vojáci i poutníci ztráceli trpělivost a požadovali konečně vytáhnout na jih. Raimond prohlásil, že se vydá na další tažení k Jeruzalému, ale jen pokud ho bude Bohemund následovat. Vzápětí však Raimond nechal připravit k pochodu svou armádu, v jejímž čele bylo jako zástava vztyčeno Svaté kopí, a vytáhl na jih. Bohemund se podrobil a vyrazil společně s Robertem Fladerským za Raimondem. V prosinci křižáci oblehli muslimské město Maarrat an-Númán, jehož obyvatelům se předtím podařilo odrazit výpad Raimonda z Peletu, vazala Raimonda z Toulouse. 12. prosince se Raimondovi z Toulouse díky obléhací věži podařil průlom bez přispění normanských rytířů. Normani však na Raimondův úspěch rychle zareagovali a město vyplenili tak hbitě, že na Provesálce již žádná kořist nezbyla. Masakr místních obyvatel byl vůbec největší, k jakému během první křížové výpravy došlo. Hrstce přeživších civilistů dal milost pouze Bohemund z Tarentu. Poté došlo k další roztržce mezi Bohemundem a Raimondem o to, komu město připadne: Raimond je chtěl připojit k albarskému biskupství, které bylo prostřednictvím provensálkého biskupa pod jeho vlivem, zatímco Bohemund požadoval město pro své antiochijské panství. Později Bohemund přehodnotil svůj názor a byl ochoten Raimondovi ustoupit, ovšem za předpokladu, že se hrabě z Toulouse zřekne svých nároků na Antiochii.\n\nPoutníkům a prostým vojákům ale už z neustálých sporů mezi vojevůdci došla trpělivost a v zoufalství zničili opevnění Maarratu, čímž město ztratilo na svém vojenském významu. Protože většina z nespokojenců byli původem Provensálci, vyžádali si zástupci poutníků slyšení u Raimonda a nabídli mu, že pokud s nimi vyrazí na Jeruzalém, uznají ho svým vrchním velitelem. Raimond si byl vědom, že pokud nyní odejde, bude Antiochie pro něho definitivně ztracena. Ale nakonec žádosti davů vyhověl a 13. ledna, symbolicky bos a v poutnickém rouchu, v čele Provensálců vyrazil k Jeruzalému.\n\nLidí, kteří se pod Raimondovým velením rozhodli pro výpravu na Jeruzalém, bylo kolem 30 000, z toho jen asi polovina byli ozbrojenci, zbytek poutníci. Spolu s Raimondem nakonec vyrazil i Robert z Normandie a Bohemundův synovec Tankred. V Sýrii již nebyla žádná vojenská síla, která by křižáky dokázala zastavit. Syrská a libanonská pobřežní města byla roztroušena pod nadvládou různých arabských emírů, hlásících se sice k fátimovskému chalífovi, ale také často bojujících mezi sebou. Území jižně od Bejrútu bylo pod přímou egyptskou správou.\n\nRaimond byl místními křesťany po cestě vítán jako osvoboditel a místní arabští vládci si ho snažili předcházet, aby se vyhnuli osudu Antiochie či Maarrat an-Númánu. Turci však stále ovládali několik pobřežních měst, která musel Raimond dobývat. Přístavní město Tortosa se Provensálcům podařilo obsadit lstí, když v noci rozdělali kolem města velké množství ohňů, čímž vyvolali dojem, že jich je daleko více než ve skutečnosti a zastrašená posádka raději v noci po moři opustila město. Křižáci tak získali přístav velké strategické hodnoty. Do křižáckých rukou po Tortose padlo i město Marqiye. Výprava postupovala podél pobřeží, přičemž se Raimond snažil navázat dobré vztahy s místními emíry. Emír ze Šajzaru za příslib přátelství poskytl průvodce pro přechod přes řeku Orontes. 27. ledna Raimondova výprava minula pohoří Džebel Asarieh a narazila na pevnost Hisn al-Akrád. Pevnost se nevzdala bez boje a křižáci ji museli obléhat. Při útoku posádka vypustila na křižáky svá domácí zvířata, která křižáci začali okamžitě chytat, takže přestali dávat pozor, načež obležení podnikli náhlý výpad, při němž hrabě Raimond málem padl. Dobře zásobenou pevnost se přesto podařilo obsadit a křižáci zde pobyli několik týdnů. Raimond zatím navázal kontakt s emíry z Homsu a Tripolisu. Poté se křižáci stočili na západ a 14. února napadli přístav Arka, ležící nedaleko Tripolisu. Emírové z Tripolisu a Homsu se Raimonda po předchozí dohodě od útoku nepokusili odradit. Raimond v té době uvažoval o dobytí Arky i bohatého Tripolisu pro sebe a založení vlastního panství, ale narážel na odpor Roberta a Tankreda, kteří s podobným podnikem nechtěli mít nic společného. V té době dorazili k Arce ostatní křižáci, Godefroy z Bouillonu a Robert Flanderský, čímž se počet vojska zdvojnásobil.\n\nNově příchozí vojevůdci odmítli uznat Raimonda za vrchního velitele, jak Raimond sám sebe během posledních dvou měsících tituloval. Normanům se navíc nezamlouval ani Raimondův způsob obléhání Arky. Obléhání vázlo a ve vojsku znovu narůstala nespokojenost. Navíc se opět vynořily pochyby, zda je Svaté kopí nalezené v Antiochii pravé. Petr Bartoloměj mezitím přišel několikrát se svými viděními, kdy mu různí svatí měli pro ostatní křižáky sdělovat, že se mají řídit jen rozkazy Raimonda z Toulouse. Tankred otevřeně Petra označil za lháře a Petr Bartoloměj na to reagoval tím, že pravost relikvie dokáže „božím soudem“. Obřad ordálu ohněm proběhl 8. dubna na Velký pátek a svědkem mu byl celý křižácký tábor. Petr ohněm skutečně prošel, ale několik dnů poté následkem popálenin zemřel a jeho smrt v očích křižáků potvrdila, že Svaté kopí byl podvod.\n\nSmrt Petra Bartoloměje měla i jiný dopad; 13. května Godefroy z Bouillonu, Tankred i oba Robertové ukončili obléhání a vytáhli přímo na Jeruzalém. Raimond odmítl vzdát se obléhání, ale když zůstal u Arky osiřelý, ukončil obléhání také a ostatní křižáky dohnal, přišel však o svůj morální kredit coby vůdce poutníků, který měl, když opouštěl Maarrat an-Númán. Vedoucí úlohu po Raimondovi převzal lotrinský vévoda Godefroy z Bouillonu. Jedno palestinské město po druhém si vykupovalo milost křižáků a 7. června ráno spatřili Evropané svůj vytoužený cíl – Jeruzalém.\n\nJeruzalém byl v dobách křížových výprav těžce opevněným městem. Jeho hradby pocházely z dob římského císaře Hadriana a pozdější vládcové města je udržovali ve výborném stavu. Místní egyptský místodržící Iftíchar ad-Daula se na obléhání důkladně připravil, nechal otrávit všechny studny mimo město, terén před městskými hradbami srovnal se zemí a nechal z města vyhnat potenciálně nebezpečné křesťanské obyvatelstvo. Posádka se skládala ze 3000 súdánských a egyptských vojáků, ale také z arabských a židovských milic postavených z 20 000–30 000 loajálních obyvatel, kteří v Jeruzalémě směli zůstat. Křižákům zatím zbylo jen asi 1200 rytířů a 11 000 pěších, což bylo příliš málo i na úplné obklíčení města.\n\nKřižáci ještě 7. června rozbili obléhací tábor. Raimond z Toulouse se utábořil na hoře Sion, poblíž Sionské brány, odkud to měl nejblíže k prameni Siloe, jedinému zdroji čisté vody v okolí města. Z pramenu Siloe však voda vyvěrala asi jednou za tři dny a byl na dostřel egyptských válečných strojů. Křižáci před Jeruzalémem trpěli žízni, a navíc stále hrozilo, že k Jeruzalému přitáhnou posily z Egypta. Křižáckou morálku drželo jen náboženské nadšení, což také způsobilo, že prostí vojáci uvěřili kázání jakéhosi poustevníka žijícího na Olivetské hoře a v pondělí 13. června podnikli bez velkých příprav výpad. Dostali se až k samotným městským hradbám, ale bez obléhacího vybavení byl jejich útok neúčinný a s velkými ztrátami museli ustoupit. Křižáci si uvědomili, že na dobytí města bude potřeba množství obléhacích strojů, a začali proto shánět stavební dřevo. Ještě toho večera, 13. června, Robert Normandský a Robert Flanderský dorazili ke vzdáleným lesům, odkud se pomocí velbloudů podařilo dostat až do tábora nějaký materiál. 17. června se v táboře objevili dva Italové, kteří přinesli zprávy o připlutí dvou janovských galér a čtyř anglických kog se zásobami a materiálem pod velením admirála Guglielma Embriaca a jeho bratra Prima di Castella do Jaffy. Raimond ihned vyslal 30 rytířů jako doprovod zásobovací karavaně na cestě z Jeruzaléma do Jaffy, ale poté ještě z opatrnosti vyslal v závěsu za nimi padesát dalších rytířů, vedených Raimondem z Peletu, jako pojistku. Karavana byla skutečně po cestě napadena Egypťany z Askalonu a skupina Raimonda z Peletu dorazila na místo střetu právě včas, aby karavanu zachránila. Křižáci pobili mnoho muslimských vojáků a získali velkou kořist, ale sami měli padlé i z řad vysoce postavených šlechticů.\n\nS novým materiálem se křižáci mohli pustit do stavby dvou obrovských obléhacích věží, z nichž jedna byla určena pro Godefroye z Bouillonu a druhá pro Raimonda z Toulouse. Stavitelem Raimondovy věže byl Janovan Guglielmo Ricou, zvaný Opilec. Práce pokračovaly navzdory potížím s vodou a dalším hádkám mezi veliteli, zejména Raimondem z Toulouse a Tankredem z Hauteville, zatímco všichni velmoži byli ve sporu s duchovenstvem o budoucím postavení Jeruzaléma. 8. července křižáci vykonali slavný „bosý průvod“ kolem Jeruzaléma, který byl zakončen kázáními předních biskupů i kazatelů na Olivetské hoře. Kázání bylo tak působivé, že se zde veřejně usmířili i Raimond s Tankredem, dva zarytí rivalové.\n\n9. července byly obě věže přesunuty do bojových pozic. Raimondově věži však v cestě stál jeden dosud nezakopaný příkop, jehož zahrabání trvalo tři dny. 13. července večer začal útok a o den později byla Raimondova věž na dosah hradeb.V sektoru Provensálců však držela pozice elitní egyptská garda, které velel sám místodržící Iftíchar ad-Daula a která útoky Raimondových vojáků dokázala odrazit, čímž vznikla patová situace. Křižáci však museli spěchat, protože se dozvěděli, že se z jihu blíží mohutná egyptská armáda, která slíbila Jeruzalému pomoc. Jeruzalém tak, podobně jako Antiochie, musel padnout dříve, než nepřátelská armáda dorazí. 15. července útok pokračoval a Godefroyovým Lotrinčanům a Tankredovým Normanům se na severu podařilo prorazit a vpadnout do města. Odpoledne již byl výsledek bitvy jasný, ale Iftíchar ad-Daula stále ještě dokázal Provensálce držet na jihu. Pak ale místodržící, když viděl, že město je ztracené, vydal své gardě rozkaz stáhnout se do jeruzalémské citadely. Provensálci tak měli cestu volnou, Raimond, podle \"Anonymní kroniky\", své vojáky povzbuzoval:\nKřižáci začali ve městě drancovat a zabíjet, zabíjení bylo takových rozměrů, že muslimy nadlouho přesvědčilo o křesťanském barbarství a nemožnosti jakékoliv dohody s nimi. Zabíjení pokračovalo ještě celý další den a podle současníků se křižáci brodili v krvi. Kromě malého počtu civilistů, kterým se z města podařilo prchnout do Damašku, krvavou lázeň přežil místodržící Iftíchar ad-Daula a jeho osobní stráž, když se ukryli v Davidově věži, kde se nacházela mimo jiné městská pokladnice s žoldem pro vojáky. Iftíchar nabídl jeruzalémskou pokladnici za propuštění Raimondovi, který podle rytířských zásad přijal a nechal Egypťany pod silnou ochranou svých rytířů eskortovat do Askalonu, dalšího mocného palestinského města pod správou Egypta. Anonymní kronika Raimondovo gesto, které mu vyneslo velkou úctu mezi muslimy, a vraždění v Jeruzalémě popisuje takto:\n\nKdyž křižáci se zabíjením přestali, byl už Jeruzalém městem duchů. Vojevůdci ve městě obsadili domy, kde se ubytovali o odpočinuli si. Navečer vykonali pouť ve stopách Ježíše na Via Dolorosa a všichni se setkali u Božího hrobu v srdci Jeruzaléma.\nNejvětšího úspěchu první křížové výpravy – dobytí Jeruzaléma – bylo dosaženo.\n\nKdyž se velitelé znovu sešli k poradě v dobytém městě, usnesli se, že musí být co nejdříve zvolen nový patriarcha, který by předsedal následné volbě vládce města. Normani prosazovali Arnoula de Rohes, přičemž duchovní požadovali, aby patriarcha byl zároveň i světským vládcem města, ale Raimond jeho jmenování odmítal a zdržoval je. O pár dnů později se velmoži věnovali volbě nového vládce Jeruzaléma. V úvahu pro takovou funkci připadali pouze Raimond z Toulouse, Godefroy z Bouillonu, Robert Flanderský a Robert z Normandie. Robertové však dávali jasně najevo, že se hodlají vrátit zpět do Evropy, takže zbyli pouze Raimond a Godefroy.\n\nVálečná rada nabídla korunu Raimondovi, jakožto staršímu z obou rivalů. Raimond po koruně toužil a v jeho prospěch hovořily zkušenosti, věk, bohatství, urozenost, i osobní přátelství se zemřelým legátem Adhémarem a papežem. Stihl si však znepřátelit většinu velmožů, Tankreda i oba Roberty, vytýkán mu byl přátelský postoj k Byzanci, nepříliš výrazné vojenské úspěchy jakož i to, že se zastával pravosti Svatého kopí a Petra Bartoloměje, což křižáci později prohlásili za podvod. Raimond věděl, že by si nikdy nedokázal zjednat náležitý respekt, a korunu proto se sebezapřením musel odmítnout s odůvodněním, že jediným králem Jeruzaléma může být jen Kristus. Doufal, že svým odmítnutím zabrání korunu přijmout i Godefroyovi, ale ten funkci se všemi pravomocemi přijal, nikoli však s plnou královskou hodností, ale jen s titulem \"Ochránce Svatého hrobu\".\n\nRaimond zuřil a odmítl uznat Godefroyovu autoritu. Protože Raimond již od chvíle, kdy se mu vzdal Iftíchar ad-Daula, držel Davidovu věž, požadoval nyní Godefroy, aby mu byla citadela vydána. Raimond to odmítal učinit, čímž pohoršil i své stoupence, ale na nátlak velmožů ji předal albarskému biskupovi Petrovi z Narbonne. Biskup nechtěl spor ještě více rozdmýchávat a citadelu Godefroyovi vydal. Raimond nečekal, že by biskup Petr citadelu jen tak vydal a velmi ho to rozhořčilo. Podle kroniky \"Assises de Jérusalem\":\nRaimond s sebou odvedl i svou armádu a duchovní, čímž Provensálci ztratili vliv v Jeruzalémě a zvolení Arnoula de Rohes 1. srpna 1099 jeruzalémským patriarchou tak nestálo nic v cestě.\n\nEgyptská armáda zatím na Jeruzalém nespěchala, vezír al-Afdal si byl jist svou převahou. Armáda se proto utábořila před Askalonem a čekala na fátimovské námořnictvo, které mělo egyptský postup podpořit. Godefroy volal z Jeruzaléma nazpět všechny křižácké velmože i s jejich armádami. Raimond, usazený v Jerichu, váhal, zda má uposlechnout, ale nakonec se 10. srpna s armádou připojil k ostatním, protože situace byla velmi vážná. Křižáci vytáhli proti vezírově armádě, s čímž Egypťané vůbec nepočítali. V sobotu 12. srpna křižáci vzali egyptský tábor útokem. Raimond velel pravému křídlu, které bylo nejblíže moři. Křižáci Egypťany rozprášili a flotilu i vezírem na palubě zahnali na útěk, přeživší egyptští vojáci však nalezli útočiště v Askalonu, který křižáci okamžitě oblehli.\n\nPosádka Askalonu byla ochotná kapitulovat, ale jen Raimondovi, o kterém muslimové věděli, že nenechal zmasakrovat zajatce v Jeruzalémě. Raimond dal Egypťanům svou korouhev a ti ji vyvěsili nad hradbami. To vzbudilo hněv Godefroye a strhla se hádka. Godefroyova zpupnost pobouřila Roberta Flanderského i Roberta z Normandie, kteří okamžitě ukončili obléhání a odtáhli. Raimond obléhání též přerušil a obleženým vzkázal, že jim nemůže nic zaručit, ale povzbuzoval je v odporu a dodal, že samotní Godefroyovi Lotrinčané na město nestačí. Rozcházejí se pohledy na to, zda tento Raimondův krok interpretovat jako zradu nebo jako rytířský krok šlechtice, který nedokázal dostát svému slovu. Před Askalonem zůstal s Godefroyem jenom Tankred z Hauteville, ale ani s ním skutečně nedokázali Lotrinčané město dobýt a museli obléhání vzdát. Po odražení egyptské invaze se křižácká vojska rozpadla a první křížová výprava definitivně skončila.\n\nRaimond od Askalonu táhl společně s oběma Roberty na sever, až dorazili k přístavnímu městu Latakia, které bránila byzantská posádka proti normanské armádě z Antiochie pod velením Bohemunda z Tarentu. Normany navíc z moře podporovalo pisánské námořnictvo vedené arcibiskupem Daimbertem z Pisy, novým papežským legátem. Raimond Bohemunda nesnášel a Robertové se obávali, že znepřátelí-li si Byzantince, nikdy se nedostanou zpět domů. Nechali si proto Daimberta předvolat a donutili ho flotilu stáhnout. Bohemund poté obléhání ukončil a stáhl se zpět do Antiochie. Byzantský guvernér se Raimondovi a Robertům cítil zavázán a za odměnu Robertu Flanderskému a Robertu z Normandie poskytl transport do Konstantinopole na byzantských lodích. Raimond se zatím v Latakii usadil jako vážený host byzantského guvernéra. Nad Latakií tak kromě byzantských zástav zavlál i prapor hraběte z Toulouse.\n\nOvládnutím Latakie, ač byzantského města, položil Raimond základ svému vlastnímu panství na Východě. Později odcestoval do Konstantinopole, aby získal podporu byzantského císaře proti silnějšímu Bohemundovi. V Latakii zatím nechal posádku pod velením své ženy Elvíry, kdyby se Bohemund město pokusil znovu napadnout.\n\nPočátkem roku 1100 upadl Bohemund z Tarentu do turecké léčky a byl uvězněn v anatolské Neocaesareji. V létě roku 1101 dorazily na Balkán posily z Evropy pro křižáky v Palestině. Mezi nově příchozími byl i Štěpán z Blois, hrabě Štěpán Burgundský a německý vojevůdce Konrád. Křižáci se v Konstantinopoli dostali do konfliktu s Alexiem, ale Raimond dokázal spor urovnat. Když se křižáci dozvěděli o Bohemundově zajetí, považovali za svou povinnost pokusit se antiochijského knížete osvobodit a nakonec se k výpravě připojil i Raimond z Toulouse. Výprava vytáhla v červnu 1101 a již 24. června dobyla tureckou Ankaru. Pak se výprava stočila na severovýchod, přičemž byla neustále napadána arménskými a tureckými oddíly. Lombarďané, kteří tvořili zadní voj, se rozprchli a zanechali bezbranné poutníky napospas nepřátelům. Raimond tak byl nucen nespolehlivé Italy nahradit svými provensálskými rytíři. K městu Amusia nedaleko Neocaesareje křižáci dorazili vyčerpaní a poblíž tábořily spojené armády Kilič Arslana, Ridvána z Aleppa a Danišmenda Moudrého.\n\nNěmečtí křižáci muslimy brzy objevili a 5. srpna křižáci s Turky svedli bitvu. Bitva byla nerozhodná, ale když Lombarďané začali ustupovat, narušili bitevní řady a křižáci byli nuceni bojiště vyklidit; Raimond ustoupil až poslední. Po bitvě došlo k roztržce mezi křižáckými vůdci; Raimond a Štěpán z Blois navrhoval v noci ustoupit a výpravu tak odvolat, ale ostatní nepřesvědčil a byl sám obviněn z osobní nevraživosti vůči Bohemundovi. Raimond se tedy na ostatní přestal ohlížet, dal Provensálcům rozkaz sbalit tábor a v noci vyrazit zpět. Ostatní velitelé doufali, že Raimond svůj odchod nemyslí vážně, ale když ráno zjistili, že skutečně zmizel, začali oslabení Němci, Burgunďané, Francouzi a Lombarďané vyklízet tábor a pospíchali za Raimondem. Křižáci měli velké ztráty, Raimondovi a Štěpánovi z Blois se však podařilo v pořádku dostat až do byzantských teritorií na černomořském pobřeží, odkud se po moři vydali do Svaté země.\nKdyž se roku 1102 Raimond po neúspěšné výpravě vylodil v Tarsu, aby se vydal po souši do Latakie, padl do zajetí Normanů z Antiochie. Antiochijský regent Tankred dal hraběte uvěznit v Antiochii pod záminkou zrady křesťanských zájmů, jež zapříčinila neúspěch v Anatolii. Na nátlak církve však Tankred musel ještě téhož roku Raimonda propustit, ale předtím se Raimond musel zavázat, že nebude podnikat nic proti Antiochijskému knížectví a že své Provensálce stáhne z Latakie a odejde na jih.\n\nRaimondovi zbylo pod velením jen několik stovek jihofrancouzských rytířů, přesto zaútočil na přístavní město Tortosa, které se mu s pomocí janovského loďstva podařilo dobýt. Dále podnikal útoky proti místním arabským emírům a roku 1103 oblehl nejvýznamnější pevnost v oblasti – Tripolis. Krátce poté Provensálce napadla armáda z Homsu, Damašku a Tripolisu, ale Raimondovi se podařilo útočníky odrazit a pozici křižáků udržet. Křižáci na \"Mount Pèlerin\" (latinizovaně \"Mons Peregrinus\" – \"Hora poutníků\") proti městu postavili obléhací pevnůstku, kterou užívali jako základnu pro své obléhání. Z pevnůstky na Mount Pèlerin však nedokázali kontrolovat námořní cesty, které zůstaly pro Tripolis volné. Raimond při jednom útoku na hradby utrpěl vážné popáleniny, a na které 28. února 1105 ve své obléhací pevnůstce zemřel. Pohřben byl v Jeruzalémě.\n\nV obléhání po Raimondově smrti pokračoval jeho příbuzný Vilém Jordan z Cerdagne, zatímco titulárně po Raimondovi měl nastoupit jeho nezletilý syn Alfons Jordan, který se narodil roku 1103 během obléhání Tripolisu. Roku 1108 do Palestiny s posilami připlul Raimondův dospělý nemanželský syn Bernard, který s pomocí z Jeruzaléma, Antiochie, Edessy i janovského námořnictva Tripolis následujícího roku dobyl. Tripolis se tak stal hlavním městem nového křižáckého státu Tripolské hrabství, které bylo formálně vazalem jeruzalémského krále a na jehož trůn usedl Bernard z Toulouse.\n\nRaimond se netěšil přízni severofrancouzských ani normanských kronikářů. Ti Raimondovi vytýkali ješitnost, vládychtivost a hrabivost. Své kroniky proto psali ve prospěch svých pánů a většinou v neprospěch Raimonda z Toulouse, kterého líčili jako neschopného vojevůdce. To pak dokázalo ovlivnit dokonce i některé práce moderních historiků.\n\nJedinou kronikou sepsanou v průběhu první křížové výpravy z pohledu Provensálců byla sepsaná Raimondovým kaplanem Raimondem z Aguilers.\n\n\n\n"}
{"id": "345818", "url": "https://cs.wikipedia.org/wiki?curid=345818", "title": "Pavel Thébský", "text": "Pavel Thébský\n\nSvatý Pavel Thébský (* 228; † 341) je světec katolické církve, jenž za svého života žil jako poustevník, proto jej je také možno nalézt v seznamech svatých pod jménem sv. Pavel, poustevník (Martyrologium Romanum jej označuje \"Paulus eremita\"). Je patronem poustevníků a výrobců rohožek a košíků.\n\nPavel Thébský žil ve 3. a 4. století a na svou dobu se mu dostalo solidního vzdělání. V patnácti letech zdědil po rodičích značný majetek. Začátkem pronásledování křesťanů za císaře Decia pojal jeho švagr úmysl zmocnit se Pavlova majetku. Pavel byl ale včas varován svou sestrou, která mu řekla o chystaných úmyslech svého manžela. Pavel se rozhodl zcela oddat Kristu a uchýlil se do pouště.\n\nPavel začal žít poustevnickým životem, vědom si, že člověk nemůže \"sloužit Bohu i mamonu\" (Mt. 6, 24). Švagrovi odpustil a začal se věnovat cele kontemplativnímu způsobu života. K modlitbě používal 300 kamínků, které používal stejně, jako o několik století později církev růženec. Co kamínek, to jedna modlitba.\n\nLegendy hovoří o devadesáti letech trávených na poušti. Datace se nedá spolehlivě určit, jedinými prameny jsou spisy světců Jeronýma a Antonína. Antonín jej na základě svého snu vyhledal a setrval s ním v hovoru. V jeho přítomnosti dle legendy Pavel předpověděl svou smrt.\n\nStejně jako v případě proroka Eliáše, traduje se i o sv. Pavlu eremitovi, že o jeho obživu se starali havrani, kteří mu nosil v zobáku chléb.\n\n"}
{"id": "345820", "url": "https://cs.wikipedia.org/wiki?curid=345820", "title": "Eleonora Šomková", "text": "Eleonora Šomková\n\nEleonora Šomková (25. února 1817 Praha – 31. října 1891 Praha) byla snoubenka českého básníka Karla Hynka Máchy a matka jeho syna Ludvíka. Mácha jí říkal „Lori“ a jako Lori se zapsala do kulturního povědomí.\n\nNarodila se do rodiny Josefa (1786–1848) a Marie (1776–1836) Šomkových. Josef Šomek byl vyučeným knihařem, ale jako vojenský invalida se živil výrobou krabiček pro kapslovku Sellier-Bellot. Lori měla pět sourozenců, z nichž stojí za pozornost Antonie Šomková-Boubínová (1815–1889), která byla matkou slavné herečky Národního divadla Marie Bittnerové. V době Máchova seznámení s Lori bydlela rodina Šomkových v Truhlářské ulici číslo 1099/II.\n\nS Karlem Hynkem Máchou se seznámila v zimě 1833–1834 po zkoušce Klicperovy aktovky Kytka, která probíhala v soukromém ochotnickém divadle u kostela sv. Mikuláše na Starém Městě. Lori i Mácha měli ve hře vystupovat. K samotnému seznámení došlo až v Celetné ulici v kavárně U Suchých. Přítomni byli i Josef Kajetán Tyl a jeho pozdější manželka Magdaléna Forchheimová (1803–1870). Mácha a Lori měli v té době před sebou necelé tři roky společného soužití.\n\nO jejich vztahu se dovídáme z Máchových dopisů, z jeho intimního deníku z roku 1835 a ze vzpomínek jeho současníků a přátel – Karla Sabiny, Eduarda Hindla, Josefa Kajetána Tyla, jenž o Máchovi napsal knihu Rozervanec, a dalších.\n\nKomplikovaný vztah Máchy a Lori určovalo mnoho faktorů, především Máchova přecitlivělá labilní povaha, jež se těžko vyrovnávala s Lořinou lhostejností k českému jazyku (nikdy se nenaučila česky) i se záležitostmi zcela intimního charakteru, jež lze tušit za mnohými tématy v Máchově díle, zejména v Máji a Cikánech.\n\nMácha byl velice žárlivý. Když odcestoval z domu, Eleanoru zamykal i v době těhotenství doma, z důvodu toho,že ji podezříval z nevěry.\n\nZásadním pro jejich vztah byl rok 1836. Lori čekala potomka. Mácha dokončil studia práv a koncem září nastoupil na místo koncipienta v Litoměřicích. Lori však zůstala v pokročilém stádiu těhotenství v Praze. 2. října 1836 se Lori a Máchovi narodil syn Karel Ludvík. (V literatuře též uváděn jako Ludvík Schomek a datum narození 1. října.) Dne 5. října byl pokřtěn u svatého Vojtěcha. Kmotrem mu byli Máchovi přátelé Antonín Strobach (1814–1856) a František Břetislav Trojan (1816–1889). Zatímco Lori zůstala v Praze u Máchových rodičů, Mácha se zabydlil v Litoměřicích, odkud jí psal množství dopisů, stejně tak rodině a přátelům. V noci z 15. na 16. října běžel Mácha z Litoměřic do Prahy, aby spatřil nemocného syna. Bylo to také naposledy, kdy se Lori s Máchou viděla.\n\n2. listopadu napsal Mácha podrážděný dopis Lori; jde o poslední známý literární text velkého českého básníka. O čtyři dny později zemřel.\n\nV den plánované svatby, 8. listopadu 1836, se konal v Litoměřicích Máchův pohřeb.\n\nPo Máchově smrti se uchýlila ke svému otci a věnovala se churavějícímu synovi, který však již 5. července 1837 zemřel. Žila s otcem až do jeho smrti. Poté si zařídila niťařský krámek a seznámila se s policejním úředníkem Františkem Siehem. Jejich svatba se konala 11. února 1849. Když byl Sieh přeložen do Lvova, putovala oddaně s ním. Po jeho smrti se jako bezdětná vdova vrátila do Prahy.\n\nKarla Hynka Máchu přežila o více než padesát let, ale není známo, že by kdy navštívila jeho hrob v Litoměřicích.\n\nNa sklonku života, v roce 1886, poskytla rozhovor novináři a spisovateli Josefu Ladislavu Turnovskému (1838–1901), v němž vzpomínala na člověka, jenž se zatím stal legendou. Rozhovor byl uveřejněm 8. května 1886 v Hlasu národa.\n\nZemřela 31. října 1891 v Praze a je pochována na vinohradském hřbitově, oddělení 3, číslo 178. Náhrobek se nachází na hrobě rodiny Zedníčkovy a je na něm nápis: MÁCHOVA LORI. Eleonora Šomková, provdaná Siehová, 1817 - 1891. Péčí Kulturní rady 1944.\n\nKarel Hynek Mácha se stal legendou, jeho snoubenka je pro některé Máchovy obdivovatele dodnes součástí máchovského kultu. \n\nV roce 1936, roce stého výročí Máchova úmrtí, vyšla kniha Jaroslava Rudloffa \"O Máchově Lori a rodině Šomkově\". Roku 2008 se objevilo beletristické dílo Dagmar Štětinové \"Lori – múza Karla Hynka Máchy\". \n\nLori se stala hojným motivem i ve výtvarném umění, nacházíme ji u Cyrila Boudy, Jaroslava Šerých a dalších. \n\nNěkolikrát byla její postava ztvárněna i v českém filmu. Poprvé v němém filmu Svatopluka Innemanna \"Josef Kajetán Tyl\" (1925). Dále v životopisném filmu \"Karel Hynek Mácha\" (1937) režisérky Zet Molas. Postava Lori nechybí ani ve filmové labutí písni Františka Vláčila – ve filmu \"Mág\" (1987), kde Lori Šomkovou představuje herečka Veronika Žilková.\n\n"}
{"id": "345822", "url": "https://cs.wikipedia.org/wiki?curid=345822", "title": "Zuzana Hlavoňová", "text": "Zuzana Hlavoňová\n\nZuzana Hlavoňová, rozená Kováčiková (* 16. dubna 1973, Šaľa, Československo) je bývalá česká atletka, jejíž specializací byl skok do výšky.\n\nRodačka ze slovenské Šaľy se do Čech dostala v rámci studia na střední škole v Brně, kde trénovala výšku pod vedením Stanislava Joukala.\n\nPozději přestoupila do pražské Sparty pod vedení Jaroslava Kováře. V Praze však bydlet nezůstala. Pravidelně dojížděla na tréninky z Brna, kde měla trvalý pobyt. Díky němu při rozdělení Československa v roce 1993 získala české občanství. „Zůstala jsem v Brně kvůli budoucímu manželovi, škole a trenérovi, u kterého jsem nahlásila trvalé bydliště. Kdo měl stálý pobyt na českém území a byl Slovák, mohl se rozhodnout, které občanství si vezme. Dávali ho na úřadech tenkrát každému.“\n\nV současnosti je odbornou asistentkou na Masarykově univerzitě v Brně.\n\nJe vdaná a má dva syny.\n\nJejími největšími úspěchy jsou stříbrná medaile z halového MS 1999 v Maebaši a stříbro z halového ME 2000 v Gentu.\n\nTřikrát reprezentovala na letních olympijských hrách. Poprvé na hrách v roce 1996 v Atlantě, kde ve finále skončila na jedenáctém místě (193 cm). Stejné umístění zopakovala také na letní olympiádě v australském Sydney, kde překonala 190 cm. Sítem kvalifikace neprošla na olympiádě v Athénách 2004, kde třikrát shodila 189 cm. Dvakrát byla jedenáctá také na mistrovství Evropy v Helsinkách 1994 a v Budapešti 1998. V roce 1999 skončila společně s Kajsou Bergqvistovou a Tishou Wallerovou čtvrtá na světovém šampionátu ve španělské Seville.\n\nJe jedinou českou výškařkou, která překonala dvoumetrovou hranici. 5. června 2000 v Praze skočila rovné dva metry, což se prozatím žádné další české výškařce nepodařilo.\n\nSvoji vrcholovou formu se jí nepodařilo zúročit na olympijských hrách v Sydney v roce 2000. Ten rok zariskovala v rámci přípravy a ke svému dlouholetému trenérovi Kovářovi přibrala i Michala Pogányho. Ten se měl starat o její kondiční připravenost. Tento krok se však ukázal jako nepříliš dobrý. V olympijském roce sice skočila poprvé a naposled dva metry, ale její výkonnost neměla stabilní. Odlišný systém fyzické přípravy jí rozhodil techniku, se kterou se ne vždy na závodech potkala. Byla schopná atakovat dva metry v jednom závodě a v dalším neskočit základní výšku. V listopadu, po nezdařeném vystoupení na hrách, ukončila s Pogánym spolupráci.\n\nV lednu 2001 oznámila, že očekává narození potomka a vynechá celou sezónu.\n\nPo mateřské dovolené se již nedokázala vrátit do formy, při které pravidelně atakovala výšku dvou metrů. Po nepodařené kvalifikaci na olympijských hrách v Aténách v roce 2004 ukončila aktivní kariéru.\n\n\n\n"}
{"id": "345825", "url": "https://cs.wikipedia.org/wiki?curid=345825", "title": "Rigobert z Remeše", "text": "Rigobert z Remeše\n\nRigobert z Remeše († asi 743) je světcem katolické církve, benediktin, je vzýván jako přímluvce při bolestech zubů.\n\nO životě sv. Rigoberta se toho příliš neví, včetně přesného data narození a úmrtí. Jisté je, že pocházel z vysoce postaveného fransko-ripuarského rodu. Prošel klášterní školou a stal se opatem benediktinského kláštera v Orbais .\n\nV roce 698 byl jmenován remešským arcibiskupem. Tehdejší vladař Pipin Heristalský jej požádal, aby kmotroval jeho synovi. Pipinova syna dnes z historie známe pod jménem Karel Martel. Karel Martel měl řadu nepřátel a to se přeneslo i do života jeho kmotra. Rigobert se svého kmotřence snažil vést ke smířlivosti a kvůli tomu mu zabránil vstoupit do Remeše. Proto jej Karel zbavil biskupského úřadu a vyhnal. Zemřel v Gernicourtu zřejmě v roce 743. Je dáván za vzor všem kmotrům. Po jeho smrti je doloženo několik zázraků.\n\n"}
{"id": "345826", "url": "https://cs.wikipedia.org/wiki?curid=345826", "title": "Odvod", "text": "Odvod\n\nOdvod může být :\n\n\n\n\n"}
{"id": "345829", "url": "https://cs.wikipedia.org/wiki?curid=345829", "title": "Kuriakose Elias Chavara", "text": "Kuriakose Elias Chavara\n\nSvatý Cyriak Chavara (10. února 1805, Kainakary – 3. ledna 1871, Koonammavu) byl indický katolický kněz malabarského ritu, zakladatel Karmelitánů Neposkvrněné Panny Marie a spoluzakladatel Kongregace sester Matky Karmelu.\n\nVe třinácti letech byl přijat do ústavu pro výchovu a formaci budoucích bohoslovců. V roce 1829 byl vysvěcen na kněze. Od roku 1855 se datuje vznik terciářů řádu bosých karmelitánů malabarského ritu. U zrodu stál právě sv. Cyriak Charvara.\n\nOd roku 1861 působil jako generální vikář syrsko-malabarské katolické církve v Indii. V roce 1866 spoluzakládal Kongregaci sester Matky Karmelu. Od nich se pak roku 1887 odštěpila Kongregace Tereziánských karmelitek, používajících římský ritus. Kongregace sester Matky Karmelu zachovávala malabarský ritus.\n\nSvatý Cyriak Chavara byl již za svého života znám jako muž hluboké modlitby a příkladné zbožnosti. Znám je svou úctou k Eucharistickému Kristu a k Neposkvrněné Panně Marii. Za svého života horlivě bránil jednotu církve.\n\nZemřel roku 1871 v Koonammavu a v roce 1899 byly jeho ostatky přeneseny do Mannemamen. Je připomínán jako zakladatel a první z generálních priorů Karmelitánů Neposkvrněné Panny Marie.\n\nDne 3. dubna 2014 papež František uznal zázrak na jeho přímluvu. Svatořečen byl 23. listopadu 2014.\n\n"}
{"id": "345830", "url": "https://cs.wikipedia.org/wiki?curid=345830", "title": "Thermal Design Power", "text": "Thermal Design Power\n\nThermal Design Power (TDP), lze přeložit jako navržený tepelný výkon. Tato hodnota představuje nejvyšší možný tepelný výkon, který musí chlazení počítače (CPU, GPU či jiné součástky) umět odvést. U elektrických čipů bez mechanicky se pohybujících částí se ztrátové teplo prakticky rovná spotřebované energii.\n\nKupříkladu chlazení CPU v notebooku může být navrženo na TDP = 20 W, to znamená, že dokáže odvést do okolního prostředí 20 W tepelné energie (ať již pomocí ventilátoru, pasivního vyzařování, přirozeného proudění vzduchu či všemi metodami naráz) a při tom teplota nepřesáhne kritické hodnoty specifikované pro konkrétní součástku (CPU, GPU, …) výrobcem.\n\nTDP typicky není úplně maximální výkon daného čipu (který může být dosažen pomocí tzv. power viru, což je typ viru, který se snaží procesor zatížit instrukcemi, které potřebují nejvíce energie), ale výkon, který může být dosažen pomocí standardních aplikací. Maximální výkon se od udávaného může lišit typ od typu a výrobce od výrobce, protože každý si vykládá definici TDP po svém.\n\nKu příkladu definice AMD říká: TDP je maximální proud, který CPU může odebírat na továrním napětí a frekvenci v nejhorších tepelných podmínkách. \n\nOvšem Intel má jinou definici: \n\nZ datasheetu CPU s jádrem Northwood: \nČíslo v tomto sloupci odráží doporučený bod a nesvědčí o maximálním výkonu, který může procesor vyzářit za nejhorších podmínek.\n\nPro jádra Prescott má ještě jiné vysvětlení: \nTDP by mělo být použito jako cíl pro návrh chlazení pro daný CPU. TDP není maximální tepelný výkon, který může CPU vyzářit.\n\nPro jádra Conroe (Core 2 Duo) a novější již Intel stanovuje TDP jiným způsobem – společné pro více řad procesorů a značně nadsazené. Maximální teplo vyzářené procesory s jádry Sandy Bridge nezřídka není ani poloviční jako uváděná hodnota TDP. V případě nenáročných počítačových sestav bez samostatných grafických karet se tak snadno může stát, že je spotřeba celé počítačové sestavy (bez monitoru) nižší, než TDP použitého procesoru (tj spotřeba procesoru, základní desky, pevného disku, operační paměti, ventilátorů + ztráty ve zdroji).\n\nTDP může být použito pro přibližné stanovení představy o tepelném výkonu daného čipu. Porovnávat například procesory AMD a Intel (nebo dokonce jiné série čipů od stejné firmy) pomocí TDP není možné z důvodu různého výkladu TDP obou firem. TDP také nic neříká o spotřebě procesoru při nízké zátěži (kancelářská práce, …) která je například u notebooků mnohem důležitější než spotřeba při plné zátěži. (Výpočetně náročné úlohy se dělají \"na zásuvku\", v \"terénu\" se spíše zajímáme o výdrž při psaní v textovém procesoru, čtení e-mailů a prohlížení webových stránek.)\n"}
{"id": "345831", "url": "https://cs.wikipedia.org/wiki?curid=345831", "title": "Libuše Benešová", "text": "Libuše Benešová\n\nLibuše Benešová (* 5. července 1948 Benešov) je česká politička, která zastávala v letech 1998-2000 funkci předsedkyně Senátu ČR. \n\nVystudovala češtinu a národopis na Filosofické fakultě Univerzity Karlovy v Praze a do roku 1992 pracovala v Ústavu pro českou a světovou literaturu Akademie věd. V roce 1989 vstoupila do politiky v rámci Občanského fóra, po jehož rozpadu pak přešla do ODS. V roce 1990 byla zvolená starostkou obce Lešany a v letech 1993-1994 zastávala funkci přednostky Okresního úřadu Praha-západ. \n\nV letech 1995 až 1997 působila jako náměstkyně na ministerstvu financí. V letech 1996–2000 byla senátorkou za ODS v obvodu č. 41 – Benešov a mezi lety 1998–2000 po Petru Pithartovi druhou předsedkyní Senátu Parlamentu České republiky. V roce 1997 byla na sjezdu ODS v Poděbradech zvolena do křesla místopředsedkyně ODS.\n\nVe volbách do senátu v roce 2000 v benešovském obvodu ji porazila kandidátka Čtyřkoalice Helena Rögnerová a na předsednický post v senátu usedl opět Pithart. V době dva týdny před senátními a krajskými volbami v roce 2004 na sebe Benešová upoutala pozornost, když jako volební manažerka a vedoucí hlavní stranické kanceláře podala výpověď.\n\nK roku 2010 působila na Pražském hradě na pozici ředitelky \"Odboru spisové a archivní služby Kanceláře prezidenta republiky\". Tuto funkci zastávala i za prezidenta Miloše Zemana a v roce 2015 odešla do starobního důchodu. Je předsedkyní správní rady Nadačního fondu Václava Klause.\n"}
{"id": "345832", "url": "https://cs.wikipedia.org/wiki?curid=345832", "title": "Annibale Carracci", "text": "Annibale Carracci\n\nAnnibale Carracci (3. listopadu 1560, Bologna, Itálie – 15. července 1609, Řím) byl italský barokní malíř.\nAnnibale Carraci se narodil v Bologni jako mladší bratr malíře Agostina Carraciho. Jeho bratrancem byl další italský malíř Ludovico Carracci. Agostino byl žákem B. Passerottiho. V roce 1584 odešel do Parmy, kde studoval Correggiovy fresky. Mezi lety 1587 a 1588 pobýval v Benátkách. Studoval tam díla Tiziana, Tintoretta a Paola Veronese. Po té odcestoval do Parmy, kde zůstal do roku 1589. Spolu s bratrem Agostinem a bratrancem Ludovicem byl Annibale jedním ze zakladatelů barokního stylu. Usiloval o návrat k klasické monumentalitě. S Ludovicem založil v Bologni malířskou akademii, která měla podporovat nový umělecký styl. Nesla název \"Accademia dei desiderosi\", později \"Accademia degli incamminati\". Smyslem akademie bylo nechat každého žáka, aby si našel styl, který nejlépe odpovídá jeho přirozenému nadání. K žákům akademie patřil například Guido Reni, Francesco Albani, Domenichino a další. Annibale byl nejvýznamnější z rodiny Carracciů.\nV letech 1587-88 Annibale odcestoval do Parmy a poté do Benátek, kde se připojil k bratru Agostinovi. V letech 1588 až 1591 pracoval na freskové výzdobě Palazza Magnani v Bologni. Roku 1593 Annibale ve spolupráci s Luciášem Massariem dokončil oltářní malbu \"Virgin on the throne with St. John John and St. Catherine\" (Panna na trůně se sv. Janem a sv. Kateřinou). Jeho \"Resurrection of Christ\" (Vzkříšení Krista) pochází také z roku 1593. V roce 1592 namaloval \"Assumption\" (Nanebevzetí) pro kostel Bonasoni v San Francescu. Během let 1593-94 všichni tři Carracciové pracovali na freskách v Palazzo Sampieri v Bologni. V mnoha raných pracech signovaných Carracci je obtížné rozlišit podíl jednoho každého z nich na malbě. Například fresky \"Jason a Médea\", ztvárňující tento mytologický příběh pro Palazzo Fava v Bologni (kolem 1583-84) jsou podepsané Carracci, to je vše, jednotlivé příspěvky nejsou vyjasněné. V roce 1585 Annibale dokončil práce na oltářním obraze \"Baptism of Christ\" (Křest Krista) pro kostel Santi Gregorio e Siro v Bologni. V roce 1587 namaloval obraz \"Assumption\" pro kostel San Rocco v Reggio Emilia.\n\nNa základě mistrovských Annibalových fresek v Bologni byl Annibale doporučen vévodou z Parmy, Ranucciem I. Farnese, jeho bratrovi kardinálovi Odoardo Farnese. Odoardo Farnese si přál vyzdobit galerii v Palazzo Farnese v Římě. V listopadu či prosinci roku 1595 přicestoval Annibale s Agostinem do Říma, aby započali s pracemi. Nejprve na zkoušku vymalovali kabinet – \"Triumf ctnosti nad neřestí\" a \"Hekules na rozcestí\". Annibale mezitím připravoval stovky přípravných náčrtů pro hlavní dílo, fresky na stropě velkého salonu. V galerii rozvedl původní objednávku - zobrazit válečná vítězství Alessandra Farnese a propojit je s mytologickou alegorií. Na stropě a stěnách se střídají obrazy s plastickými medailony, mramorovými karyatidami a velmi životnými nahými postavami (\"ignudi\"). Motivům odvozeným z Raffaela nebo antiky dával život a přirozený výraz studiemi podle živých modelů. Dosáhl tak klasicismu, jenž působí neobyčejně přirozeně. Antické formy Annibale podává s vytříbeným smyslem pro jednotný dekorativní účinek. Pečlivá Annibalova příprava se vyplatila, zachované přípravné kresby ukazují jeho pracovní postup. Na tento způsob práce pak navázal později barok Rubensův a Berniniho. V průběhu 17. a 18. století byl strop v Palazzo Farnese považován za bezkonkurenční mistrovské dílo.\n\nV pozdním římském období maloval Annibale klasicistní kompozice heroického stylu. Položil také základy pro klasicistní krajinomalbu. V roce 1605 ranila Annibala mrtvice. Poté už kreslil pouze kartony, podle kterých malovali obrazy jeho žáci F. Albani, Domenichino, Antonio Carraci, syn jeho bratra Agostina a další. V jeho díle se spojovala bohatá fantazie s přirozenou senzitivností a kultivovaným smyslem pro krásu barvy. Úspěšně spojoval přednosti mistrů italské renesance s dědictvím antiky. Z tohoto spojení vznikl nový sloh, ze kterého pak vzešly dva hlavní směry malířství 17. století - radikálně barokní a klasicistní. Když v roce 1609 po druhém záchvatu mrtvice Annibale Carraccio zemřel, byl oplakáván jako druhý Raffael.\n"}
{"id": "345834", "url": "https://cs.wikipedia.org/wiki?curid=345834", "title": "Švec", "text": "Švec\n\nŠvec a Švecová může být:\n\n\n\n\n"}
{"id": "345837", "url": "https://cs.wikipedia.org/wiki?curid=345837", "title": "VIA Nano", "text": "VIA Nano\n\nVIA Nano jsou 64bitové procesory společnosti VIA Technologies určené do mobilních zařízení vyžadující nízkou spotřebu energie, například netbooky (odběr první generace Nano byl 25 W TDP na 1,8 GHz ). Byly oznámeny pod kódovým jménem Isaiah a v roce 2004 a uvedeny 29. května 2008 jako konkurence procesoru Intel Atom. NVidia v roce 2009 oznámila, že s tímto procesorem bude jako s alternativou Atomu počítat pro vývoj své platformy Nvidia ION.\n\nV listopadu 2011 VIA vypustila na trh dvoujádrové procesory Nano X2 vyráběné 40nm procesem s podporou SSE4 instrukcí. Na tomto procesoru taktéž založila čtyřjádrový procesor Nano QuadCore, který se sestává ze dvou spojených procesorů Nano X2, byl zde tedy použit podobný koncept jako v případě prvních čtyřjádrových procesorů Intelu, Core 2 Quad. Nicméně v roce 2013 VIA plánuje vydání nového, již monolitického čtyřjádrového procesoru vyrobeného 28nm technologií.\n\n\n"}
{"id": "345839", "url": "https://cs.wikipedia.org/wiki?curid=345839", "title": "Budweiser", "text": "Budweiser\n\nNěmecké slovo Budweiser (česky: \"budějovický\" nebo přesněji: \"českobudějovický\") může znamenat: \n\n"}
{"id": "345845", "url": "https://cs.wikipedia.org/wiki?curid=345845", "title": "Tatra 810", "text": "Tatra 810\n\nTatra 810 je třínápravové vojenské terénní nákladní vozidlo vyráběné podnikem Tatra Trucks a.s., které nahradilo v Armádě České republiky legendární Pragu V3S, jež byla zavedena do armády v 50. letech minulého století a sloužila v hojném počtu až do roku 2008. Automobil je především určen pro přepravu osob, materiálu a vlečení přívěsů jak na silnici, tak i v obtížných terénních podmínkách. Civilní verze T 810-C byla představena v roce 2010.\n\nArmáda původně chtěla po modernizacích vozu Praga V3S a historických pokusech o náhradu vozu z dílen pražské Avie či později bratislavských BAZ (projekt Devín) ve druhé polovině devadesátých let obměnit vozový park vozidly ROSS R210.12 6x6 VV. Podle rámcové smlouvy měly dodávky probíhat v letech 1998–2003. Společnost Roudnické strojírny a slévárny vyrobila ověřovací sérii 15 ks (celkem dodala armádě asi 21 ks), avšak roku 1998 patrně kvůli nepokračování objednávek armádou zkrachovala. Licenci s veškerou dokumentací pak roku 2002 odkoupila Tatra s úmyslem schválené a do armády zavedené vozidlo vyrábět. Ukázalo se, že to není možné – kvůli změně výrobce by vozidlo muselo znovu projít armádními zkouškami a v původním stavu by nevyhovělo mezitím změněné legislativě. Některé použité díly u výrobců navíc vybíhaly ze sériové výroby.\n\nVozidlo proto prošlo významnou modernizací. O tři roky později byl pak představen veřejnosti funkční vzorek při oslavách 60 let od konce 2. světové války a na brněnské výstavě IDET 2005 (vedle prototypu T-817 4x4), kde byl oceněný cenou. Vzorek byl postavený ve spolupráci s ÚVMV: ATS Tatra R 210.12 VV 6x6 M - šestistupňovou převodovku Eaton 4106D a sestup Rockwell BT 600R původní verze ROSS a původní nápravy ROSS (navržené i bývalými konstruktéry Tatry) nahradily agregáty firmy Praga Hostivař s ozubením Rába - 12°/2° převod 12 PS93 RPZV s řaditelným pohonem přední nápravy. Původní kabinu Midliner a motor MIDR 06.02.26 W4 Euro I (II ??) Renault o výkonu 151 kW a momentu 655 Nm nahradily agregáty stejného výrobce novějšího provedení – kabina Midlum, motor DCi6WJ01 158 kW EGR Euro III. Zvýšila se nosnost a vůz dostal homologovaný brzdový systém s ABS. Vedle vozu byl prezentován i skelet kabiny se zodolněnou podlahou proti účinku granátů a protipěchotních min a střešní lafetací kulometu UK vz. 59 (úprava SVOS Přelouč). Předpokládal se počátek dodávek koncem roku 2006 a měla vzniknout i verze 4×4.\n\nVzhledem k léta se táhnoucímu procesu zadání a objednání vozidel ze strany státu bylo následně při obdržení výzvy k přistavení prototypů ke zkouškám nutno dokumentaci znovu přepracovat pro použití kabiny Midlum facelift Euro IV a motor DXi-7 Euro III, jelikož předchozí verze kabiny a motoru EGR již opět vybíhaly ze sériové výroby. Z důvodu dodacích termínů, zkušeností s kvalitou dodávek a zkoušek funkčního vzorku a 1. prototypu Tatra nakonec pro definitivní verzi v armádě zkoušených prototypů použila převodovku ZF a sestup ZF-Steyr (uvažované již tehdy pro odvozenou civilní verzi vozu Euro IV). Tatra na základě koupené dokumentace náprav ROSS zkonstruovala ve spolupráci s firmou ADS Kopřivnice-Lubina (opět i bývalí konstruktéři Tatry) bleskově nápravy vlastní při aplikaci nově kotoučových brzd na všechna kola. Během armádních zkoušek prototypů se plně projevily nejednoznačnost a v některých bodech protichůdnost dlouho očekávaného zadání jaké auto vlastně armáda chce a rozpory v chápání hmotností na straně Tatra (legislativní definice) a armády (vlastní výklad), což vyústilo v neshody se zadáním medializované jako závady, úpravy prototypů, dokumentace a penalizaci výrobce za tímto způsobené zpoždění dodávek.\n\nPrvní Tatrovky z 20kusové ověřovací série původně objednaného počtu 556 kusů, vyrobené před koncem roku 2007 tak armáda převzala až 28. března 2008 ve vojenském zásobovacím středisku v Novém Jičíně poté, co byly upraveny dle závěrů a požadavků vzešlých z armádních zkoušek prototypů. V důsledku pohybu devizových kurzů Tatra nakonec dodala armádě v souladu se smlouvou o 7 vozidel více než byla původní objednávka. V srpnu 2009 armáda objednala dalších 30 vozidel ZČ s klimatizací za 100 milionů Kč. Celkem Armáda České republiky koupila 593 vozů Tatra 810 za cca 2,7 mld Kč (včetně servisní dokumentace, stanoveného objemu náhradních dílů, trenažérů pro výcvik řidičů, školení atd). Většina vozidel kontraktu byly valníky (536), 15 ks se zdvojeným ovládáním, krom prototypu bylo i několik dalších valníků po dohodě dodáno v provedení valník-pancíř, po 1 prototypu speciálních nástaveb, které až na uvedené kusy verze ZČ nebyly dále objednány - opci na další vozy do původně uváděného počtu až 977 vozů (s výjimkou 30 + 26 vozů ZČ) dodnes armáda nevyužila.\n\nV roce 2016 automobilka splnila dodávku dalších 26 vozů ZČ, tentokrát bez klimatizace, již pod označením Tatra Tactic, s čelní maskou faceliftu kabiny Renault Euro V a dodavatelem zodolněné podlahy byla nově společnost Tatra Defence Vehicle .\n\nPancéřování kabiny (V-P a PRAM) je provedeno zvenku přidanými nosníky a pláty na původní skelet kabiny, na který byly trvale doplněny upevňovací body pancéřování, což je teoreticky možné provést na každé kabině 810. Čelní sklo je nahrazeno plochým pancéřovým sklem (upraven mechanizmus stěračů), dveře, přední kapota a díly uchycení kabiny (pro vyšší hmotnost kabiny) jsou nahrazeny speciálními díly. S každou pancéřovanou kabinou je dodávána bedna obsahující plochá tenká skla, původní dveře, kapotu, uchycení kabiny a drobné díly, umožňující v případě potřeby pancéřování demontovat a vozidlo provozovat jako běžný valník (eliminuje se tím nevýhoda nižší užitečné hmotnosti vozu V-P a neplnění AČR požadovaného železničního profilu při přepravě po dráze).\n\nBěhem sériové výroby ATS opustil linku i prototyp označovaný T 810 \"Mission\", který nemá nezávislá topení, zodolnění kabiny a střešní lafetaci, naviják a má vodorovnou polohu tlumiče výfuku pod rámem a na plošině naležato ukotvenou rezervu. Prototyp byl prezentován na výstavě IDEX 2009 v SAE a následně i testy v této zemi i sousední Saúdské Arábii, kde patrně slouží dodnes. Na výstavě IDEX 2013 byl prezentován podvozek s hákovým nakladačem (NaZ) - jedno z několika akvizičních vozidel dodaných právě do Saúdské Arábie.\n\nKoncem roku 2009 byly vyrobeny prototypy plně legislativní civilní verze Euro V (s technologií SCR), která byla představena na brněnské výstavě Autotec 2010; v roce 2011 byla nabídka rozšířena o verzi s až 1+6místnou 4dveřovou kabinou Renault Midlum \"crew cab\" (výhradně s delším rozvorem).\nV roce 2010 byla civilní verze TATRY 810 použita jako podvozek pod nástavbu autojeřábu. Ve společnosti ČKD Mobilní Jeřáby a.s. byl vyroben první kus s nástavbou AD10 s teleskopickými opěrami. Tento autojeřáb byl, stejně jako první sériová civilní 810, exportován na Slovensko. Dosud se vozy objevily v kusových počtech v autoparcích zejména energetiků, plynařů a hasičů v ČR, Polsku a na Slovensku.\n\nTatra 810 nemá klasický tatrovácký vzduchem chlazený motor (uplatněný i u Pragy V3S) ani jiné charakteristické prvky svých předchůdců Koncepce Tatra. Oproti vozu Praga V3S dosahuje Tatra 810 téměř dvojnásobně vyšší rychlosti, jízda je pohodlnější, dojezdová vzdálenost je delší o 200 kilometrů, snížila se i spotřeba o 3,5 l/100km, u vybraných verzí nechybí ani klimatizace, což oceňují především vojáci v zahraničních misích. Vůz má v souladu se zadáním stálý pohon všech kol s děličem momentu v sestupné převodovce, za klidu řaditelný redukovaný stupeň sestupné převodovky (želva), řaditelnou závěrku mezinápravového diferenciálu (zároveň se blokuje dělič momentu) a společně řaditelné závěrky diferenciálů (s nimi je rychlost vozu omezena na cca 30 km/h) portálových náprav s kolovými redukcemi. Přední náprava je odpružena vinutými pružinami, zadní nápravy listovými pružinami ve vahadlovém uspořádání. Provozovatelnost za teplot okolí -32 až +45 °C. Vozidlo disponuje poměrně dobrou pasivní ochranou proti účinkům střepin ručních granátů, protipěchotních min (zodolněná podlaha) a střelby až do ráže 7,62 mm (po využití možností montáže dodatečných pancéřových prvků). Vybaveno centrálním huštěním všech pneumatik, předním ochranným rámem, ochranou proti prostředkům elektromagnetického průzkumu a speciální povrchovou úpravou pro omezení vyzařování, snadnou dezaktivaci a odmoření. Mezi prostředky aktivní ochrany patří instalace lafety lehkého kulometu UK vz.59 v pevně zabudovaném otočném střelišti ve stropě kabiny.\nVzhledem k instalaci systému dohušťování pneu není vozidlo standardně vybaveno rezervou, ale na přání mohly být vozy rezervou s jejím hydraulickým držákem vpravo za kabinou vybaveny.\nPůvodně plánovaná verze vozu 4×4 byla představena v prototypu až na brněnské výstavě IDET 2015 .\n\nCivilní plně legislativní verze nemá standardně nezávislé topení kabiny (na přání), nezávislý ohřev motoru (startovatelnost do -25 °C) a liší se i verzí sestupného převodu : nemá dělič momentu ale řaditelný pohon přední nápravy (snížení pasivních odporů a spotřeby na silnici, řadí se spolu se závěrkou mezinápravového diferenciálu zadních náprav), naviják jen na přání, má standardně elektrické stahování oken, ovládání zrcátek, klimatizaci, střešní větračku, digitální tachograf, instalované autorádio Renault 24V, přípravu pro montáž majáků a např. i elektrickou korekci světlometů či (cca od 2011) ovládání tempomatu na volantu.\n\n\narmádní označení ATS - Automobil Terénní Střední : T 810-1R0R26 13 177 6x6.1R/xxx (typové označení Tatra) zahrnující varianty:\n\nANTS - A. Nákladní T.S. : T 810-DO (dvojí ovládání - autoškola /322), T 810-V (valník /321), T 810-VP (valník pancíř /323)\n\nněkolik valníků sama armáda přestavěla ve VOP na provedení T 810-V / RBS-70 : přepravník přenosného protiletadlového raketového kompletu\n\nASTS - A. Speciální T.S. : T 810-KP (kontejnerový přepravník, krátký /325 - dlouhý rozvor /352), T 810-NaZ (natahovací zařízení CTS-servis Okřínek /326), T 810-Sk (skříňová karoserie Karbox Hořice, delší rozvor /351), T 810-ZČ (zvedací čelo Dhollandia /324), T 810-ZČ-PRAM (valník s pancéřovanou kabinou a zvedacím zadním čelem pro přepravu 120 mm minometu vz. 82 /327)\n\nT 810-1R0R26 13 177 6x6.1R/328 smontovány v Kopřivnici, resp. 329 (montáž na místě z CKD sad) jsou verze pro KSA.\n\ncivilní verze označovaná T 810-C : T 810-1R1R26 (36 = 4dveřová kabina jen s delším rozvorem) /321-351 dle zvoleného rozvoru\n\nV roce 2017 Tatra 810 4×4 vytvořila světový rekord, když vozidlo překonalo nejvyšší uměle vytvořenou překážku. Umělá bariéra, nazývaná Brut Monster, je jednou z nejextrémnějších svého druhu. Tatře se podařilo vystoupat a sestoupit 146%, respektive překonat sklon 55°, na 7,5 metrů vysoké překážce.\n\n\n"}
{"id": "345858", "url": "https://cs.wikipedia.org/wiki?curid=345858", "title": "Te Deum laudamus", "text": "Te Deum laudamus\n\nTe Deum laudamus (Tebe Bože chválíme) jsou začáteční slova latinského slavnostního hymnu, který složil svatý Ambrož, biskup v Miláně v Itálii a která dala název celé skladbě, označované častěji zkráceným názvem Te Deum.\n\nTradice připisuje autorství svatému Ambroži a svatému Augustinovi. Podle tohoto podání hymnus vznikl u příležitosti Augustinova křtu, který mu v roce 387 Ambrož udělil. Někteří současní badatelé pochybují o reálnosti této verze a autorství připisují srbskému biskupu Nicetovi z Remesiany. Další badatelé však zpochybňují i tuto hypotézu a domnívají se, že chvalozpěv vznikl sloučením dvou starších hymnů, jednoho ke chvále Boha Otce a druhého Boha Syna; podle tohoto schématu druhý z nich začíná veršem \"Tu rex gloriae, Christe\".\n\nNejvlastnější liturgické místo zpěvu Te Deum je v denní modlitbě církve, konkrétně na konci modlitby se čtením (resp. matutina) o nedělích a svátcích. Hojně se však používá také mimo denní modlitbu církve, jako slavnostní hymnus díkůvzdání.\n\nVděčná modlitba Te Deum je spojena s částečnými odpustky; s odpustky plnomocnými, pokud se ji věřící modlí veřejně v poslední den roku. \n\nMimo výše uvedeného neveršovaného českého překladu se užívá také několik básnických parafrází.\n\nText v kancionálu\n\n1. Bože, chválíme tebe, / Pane, moc tvou velebíme, / kterou zná zem i nebe, / všem tvým skutkům se divíme; / když se vše v světě mění, / ty sám jsi bez proměny.\n\n2. Vše, co jen chválit může, / cherubové, serafové, / chválí tě velký Bože, / nebe, země, zástupové, / ode všech jsi nazýván: / Svatý, Svatý, Svatý Pán.\n\n3. Svatý Pán Bůh Sabaoth, / Svatý, jenž řídí národy, / jenž pomáhá z běd a psot. / Nebe, zem, povětří, vody / plné jsou cti, chvály tvé, / neb vše tvoje dílo je.\n\n4. Apoštolů slavný sněm / a proroků řad veliký / posílá v plesání svém / k trůnu tvému vroucí díky; / kolik je mučedníků, / tolik chvalořečníků.\n\n5. Po všem okrsku země / tobě, Otče, velcí, malí, / kdož jsou tvé svaté plémě, / vděčně prozpěvují chvály, / vzdávají čest i Synu / na trůnu sedícímu.\n\n6. Též i Duchu Svatému, / který svatá naučení / uděluje každému / a v smutku je utěšení, / lid křesťanský se klaní, / všude jeho chvála zní.\n\n7. Ty, Otce věčný Synu, / vtělil ses, sestoupiv z nebe, / chtě smazat naši vinu / vydals na smrt kříže sebe; / milost jsi nám vydobyl, / od hříchu osvobodil.\n\n8. Tebou je všem, kdo věří, / nebes brána otevřena, / s důvěrou kdo k tobě zří, / zastáncem tě u Otce má. / Že přijdeš svět souditi, / máme mít vždy v paměti.\n\n9. Buď milostiv dětem svým, / požehnej dědictví svému, / veď nás světlem nebeským / a povyš až k trůnu svému, / ať tě, plni vděčnosti, / chválíme na věčnosti.\n\n10. Přispěj zatím k pomoci / drahou krví vykoupeným, / chraň a braň je svou mocí, / přičti ke svým vyvoleným; / po časném pak bloudění / přiveď nás ke spasení.\n\n11. To buď naše snažení: / tebe a tvé jméno vzývat, / čest a díkůčinění / po všechny dny tobě zpívat. / Rač od hříchů chránit nás / jak dnes, tak po všechen čas.\n\n12. Pane, smiluj, smiluj se, / buď s námi tvé požehnání; / oč prosíme, staniž se / podle našeho doufání. / Kdo v tě doufá samého, / neopustíš žádného. \n\nHymnus po staletí zhudebňovala řada skladatelů:\n\n\n\n\n\n\n\n"}
{"id": "345874", "url": "https://cs.wikipedia.org/wiki?curid=345874", "title": "Nathalie Dechyová", "text": "Nathalie Dechyová\n\nNathalie Dechyová (*21. února 1979 na Guadeloupe) je současná francouzská profesionální tenistka, vítězka grandslamových turnajů ve čtyřhře na US Open 2006 (v páru s Věrou Zvonarevovou) a US Open 2007 (v páru s Dinarou Safinovou). Hraje pravou rukou, obouručným bekhendem. Dlouholetá reprezentantka Francie ve Fed Cupu.\n\nNathalie Dechyová se zúčastnila 18 zápasů ve Fed Cupu za tým Francie s bilancí 13-7 ve dvouhře a 4-8 ve čtyřhře.\n\n\n"}
{"id": "345883", "url": "https://cs.wikipedia.org/wiki?curid=345883", "title": "Ruská akademie divadelního umění", "text": "Ruská akademie divadelního umění\n\nRuská akademie divadelního umění (\"Rossijskaja akademia teatralnogo iskustva\") dříve GITIS (\"Gosudarstvenyj institut teatralnogo iskustva\" Státní institut divadelního umění) sídlí v Moskvě.\nVznikla 22. října 1878 jako hudební škola. Dramatické umění se zde začalo vyučovat v roce 1883 na dvou fakultách, a to herecké a režisérské. Patronát nad školou měli velkokníže Nikolaj Nikolajevič a velkokněžna Jelizaveta Fedorovna, která přidělila škole vysokoškolský statut. Od roku 1922 nesla škola název GITIS. V roce 1923 přibylo studium choreografie. Na GITIS po celou dobu jeho existence vyučovali vynikající umělci. Na divadelní fakultě např. Vladimir Ivanovič Němirovič-Dančenko, Vsevolod Emiljevič Mejerchold, Orlov, Irina Anisimova - Vulf, Jurij Zavadskij a řada dalších. Institut absolvovala celá řada vynikajících herců a režisérů nejen z Ruska. Od roku 1991 nese škola název RATI-GITIS. Absolventy GITIS jsou například Leoš Suchařípa (katedra dramaturgie), Jurij Galin (katedra režie) nebo Libuše Hynková (katedra choreografie).\n\n"}
{"id": "345891", "url": "https://cs.wikipedia.org/wiki?curid=345891", "title": "Menso Alting", "text": "Menso Alting\n\nMenso Alting (9. listopadu 1541 Eelde – 7. října 1612 Emden, Ostfriesland) byl nizozemský kazatel a teolog období reformace.\n\nMenso Alting studoval v Kolíně nad Rýnem teologii. Roku 1565 přestoupil od katolicismu k reformované církvi a pokračoval ve studiích v Heidelbergu. Poté pracoval jako kazatel v Helpenu a Sleenu, ale v červenci 1567 následkem španělské protireformace musel uprchnout z Nizozemí. Nové pole působnosti nalezl v Leiselheimu u Wormsu, v Dirmsteinu u Frankenthalu a v Heidelbergu. V říjnu roku 1575 přišel jako nástupce Alberta Hardenberga do Emdenu, kde byl do roku 1612 vedoucím presbytáře a předsedou představenstva Coetus der reformierten Prediger Ostfrieslands.\n\nAlting výrazně ovlivnil vývoj kalvinismu v Emdenu. Menso Alting byl přítelem Ubba Emmia, s kterým si téměř každý den dopisoval. Ubbo Emmius byl po Altingové smrti autorem jeho biografie.\n\nMenso Alting na Kirchenlexikon\n"}
{"id": "345893", "url": "https://cs.wikipedia.org/wiki?curid=345893", "title": "Závětrné ostrovy", "text": "Závětrné ostrovy\n\nZávětrné ostrovy ( ) jsou severní větví Malých Antil v Karibiku. Název získaly díky převládajícím východním větrům, které v oblasti Závětrných ostrovů mají již menší intenzitu, než u sousedních Návětrných ostrovů.\n\nCelková rozloha ostrovů je 2671 km². Největším ostrovem je Basse-Terre (848 km²) (východní část Guadeloupe). Zde je také nejvyšší vrchol Soufriére (1467 m n. m.). Na některých ostrovech jsou činné sopky a téměř všechny jsou obklopeny korálovými útesy.\n\nMezi lety 1671 a 1816 a znovu v letech 1833 až 1958 tvořily ostrovy Anguilla, Antigua, Barbuda, Montserrat, Nevis, Svatý Kryštof spolu s ostrovy Britských Panenských ostrovů britskou kolonii Britské závětrné ostrovy.\n\n"}
{"id": "345894", "url": "https://cs.wikipedia.org/wiki?curid=345894", "title": "František Bíbl", "text": "František Bíbl\n\nFrantišek Bíbl (dle katalogu Národní knihovny také František Bibl, psal pod pseudonymy Jan Hart a Hermor Lilia, 13. listopadu 1880, Pardubice – 25. června 1932 Praha) byl český básník a překladatel.\n\nStudoval gymnázium ve Dvoře Králové. V roce 1905 absolvoval právnickou fakultu a v letech 1906-1917 na filosofické fakultě pražské univerzity absolvoval historii a geografii. V roce 1914 složil státní zkoušku z účetnictví. Nejprve (v letech 1905-1909) učil ve Studijním ústavu dr. E. Grégra. Poté byl soukromým učitelem řečí a překladatelem. \n\nV roce 1919 člen delegace na Versailleských mírových jednáních. Pracoval jako úředník na statistickém úřadu, trpěl poruchou páteře, žil samotářsky. \n\nV roce 1926 se oženil s Annou Thumovou z Nového Strašecí. Je pochován v rodinné hrobce Thumových v tomto městě.\n\nDebutoval pod pseudonymem Hermor Lilia velmi ceněnou sbírkou \"Řádky\" (1917), plnou dekadentních motivů. Pod pseudonymem Hermor Lilia vydal i další sbírky (\"Mysterion\", \"Stíny\", \"Večery\"). Jeho dílo bylo zapomenuto, až v roce 1982 byl vydán výbor z jeho díla pod názvem \"Verše tajného básníka\" a v roce 1995 byla znovu vydána jeho klíčová sbírka \"Stíny.\" Přesto není mezi českou veřejností příliš známý. Kromě vlastní poezie se věnoval překladům z romantických a dekadentních básníků, především z francouzštiny (Baudelaire, Régnier, Samain) a z angličtiny (Keats, Byron, Poe). Pohřben byl v Novém Strašecí.\n\n"}
{"id": "345898", "url": "https://cs.wikipedia.org/wiki?curid=345898", "title": "NX (program)", "text": "NX (program)\n\nSiemens NX (dříve Unigraphics) je komerční CAD/CAM/CAE program pro podporu činností v konstrukci a výrobě. Umožňuje provést ideový návrh, výpočty, simulace a analýzy, modelování jednotlivých dílů i celých sestav, tvorbu výkresové dokumentace, programování NC obráběcích a měřících strojů, simulaci obrábění, kontrolu kvality, správu dat a projektů a integraci do podnikového informačního systému.\n\nSiemens NX je moderní modulární systém s plnou asociativitou všech spolupracujících modulů, postavený nad jednotnou grafickou objektově orientovanou databází. To umožňuje souběžnou práci týmu řešitelů (Collaborative Engineering). V praxi to znamená, že již v určité fázi rozpracovanosti modelu lze současně provádět pevnostní a kinematické výpočty, případně i další analýzy a simulace. Souběžně s projektanty mohou konstruktéři zpracovávat výkresovou dokumentaci, technologové mohou připravovat NC programy. Tzv. Master Model Koncept zajišťuje jednoznačné provedení změn ve všech těchto navazujících činnostech. Znamená to, že model je určujícím prvkem, na němž jsou prováděny všechny modifikace, které se přenášejí do všech rozpracovaných aplikací.\n\n\nSystém NX 6 obsahuje synchronní technologii, má nové uživatelské rozhraní, realizované pomocí uživatelských rolí, stejně jako ve verzi NX5. Dále rozšiřuje pokrytí aplikací jednotnými uživatelskými menu napříč celým systémem takovým způsobem, aby byla zajištěna jeho konzistentnost a jednoduchá, intuitivní obsluha.\n\nDíky zařazení radiálních menu, které současně redukují pohyby myší a umožňují uživateli mít nejčastěji používané funkce na dosah ruky, je systém NX6 připraven přizpůsobovat se uživateli v závislosti na jeho získaných dovednostech a tak neustále zvyšovat jeho efektivitu.\n\nMaximální využití obrazovky umožňuje konstruktérovi koncentrovat se plně na daný úkol. Funkce „Full Screen mode“ umožňuje uživatelům NX 6 využít maximální plochu obrazovky. Uživatelské rozhraní spolu s panely nástrojů byly optimalizovány tak, aby zůstal zachován komfort obsluhy aplikace.\n\nReal-time rendering. NX 6 představuje aplikaci True Shading, která nabízí uživateli možnost velmi kvalitního dynamického vykreslování vytvářených modelů spolu s odrazy, mapami prostředí, a to vše v reálném čase. Uživateli umožňuje rychlé zobrazení modelu v rámci různých prostředí a materiálů.\n\nNX řešení vývoje výrobku těží též ze schopností správy dat a procesů pomocí aplikace Teamcenter. Ve verzi NX6 je integrace ještě rozšířena a nabízí komplexní přehled o struktuře a navázaných datech prostřednictvím Teamcenter Product Structure Editoru.\n\nPodpora projektů v rámci Teamcenter. NX 6 umožňuje uživateli přiřazení dat k projektu (jednoho nebo násobného projektu) při jeho vytváření nebo ukládání. Funkce Teamcenter Navigatoru byly rozšířeny tak, aby bylo možné přiřazovat projekty různým položkám. Teamcenter Navigator může být filtrován pro zobrazení objektů vztažených k projektu, tím dochází ke zjednodušení kontextu celé konstrukce.\nPodpora 4-Tier Client. Systém NX 6 nabízí i výhody řešení Teamcenter založených na architektuře 4 Tier, což je důležité převážně pro uživatele pracující v rozsáhlých sítích.\n\nRe-use podpora. Knihovna opětovně používaných dílů, Re-use Library, umožňuje podporu průvodců aplikací Process Studio. Knihovna byla rozšířena o možnost ukládání prvků a kopírovaní geometrie pro další možné použití.\n\nPro urychlení výběru a umístění zajišťovacích prvků (šroubů, matic, podložek) byla do NX implementována metoda, která automatizuje průběh výběru a umísťování standardních spojů. Systém automaticky vybere z knihovny standardních dílů spoj, který nejlépe vyhovuje svou délkou a průměrem požadavkům sestavy a jako podsestavu šroubového spoje jej vloží do sestavy. Tato metoda rapidně zvyšuje produktivitu tvorby šroubových spojů v sestavě, umožňuje uživatelům jednotný postup při jejich tvorbě.\n\nIntegrace Geolus. NX6 představuje možnost vyhledávání v dostupných databázích Geolus Search. Vyhledávání může být založeno na geometrických charakteristikách, jako jsou rozměry a tvar, nebo uživatel může vytvořit hrubý obrys geometrie, která se stane podkladem pro vyhledávání podobných součástí v databázi. Výsledky vyhledávání mohou obsahovat formáty dílů NX, JT dat, nebo data jiných systémů, jako jsou např. SolidWorks nebo CATIA.\n\nJe-li nalezena geometrie, která odpovídá požadavkům, může být zanesena do NX6. Data SolidWorks mohou být nyní otevřena přímo, a to integrovaným překladačem.\n\nSpolu s integrací Geolus odpadá při vyhledávání nutnost opouštět prostředí NX. Znovu použitím součástí se samozřejmě zvyšuje efektivita a eliminuje jejich duplikace.\n\nOkamžitá zpětná vazba při tvorbě freeform tvarů. NX6 obsahuje vylepšené nástroje tvorby křivek a povrchů, kterými se urychluje doba odezvy při návrhu komplexních tvarů.\n\nRychlejší reversní inženýring z povrchové geometrie. Verze NX 6 usnadňuje práci s povrchovými těly navýšením počtu možných zpracovávaných polygonů až na 20-30 milionů při použití formátu JT a odbourává tak omezení velikosti dat.\n\nUživatelské prostředí šité konstruktérům na míru. Zobrazení Full screen mode a rozsáhlé možnosti přizpůsobení uživatelského rozhraní rozšiřují možnosti konstruktéra a urychlují jeho práci.\n\nRychlejší a jednodušší analýza geometrie. Pro ověřování a optimalizaci funkční a vzhledové kvality geometrie byly do verze NX6 zařazeny nástroje zjednodušující analýzu geometrie. Urychlení kolorované mapy odchylek znamená spolu s podporou pro oříznuté povrchy a rychlou odezvou v reálném čase výrazné zvýšení výkonu v průběhu návrhu nebo postupu reversního inženýrství.\n\nRychlejší zobrazování. Spojením síly True Shading a dalších nástrojů pro rendering integrovaných v systému NX6 bylo dosaženo zrychlené generování realistických zobrazení výrobků. Schopnost odrazů na konstruovaném tělese a v prostředí podkladu dává vyšší stupeň realismu při revizích designu, a to v reálném čase.\n\nSvoboda konstruování pomocí Synchronní technologie. Ve verzi NX6 jsou novým přístupem a komplexními nástroji rozšířeny možnosti svobody konstruování. S novými dynamickými možnostmi synchronní technologie pro úpravy a tvorbu se stává systém NX6 jednoduchým CAD pro ostatní technické profese, jako jsou výpočtáři nebo výrobní inženýři.\nOkamžitá odezva při editaci geometrie. Synchronní technologie implementovaná do systému NX6 umožňuje okamžitou odezvu při editacích geometrie a tím, za podpory zjednodušeného uživatelského rozhraní, tyto úpravy znatelně zrychluje.\nPodvědomý výběr vnáší do modelů chytrost. Svoboda konstruování v systému NX 6 též představuje rozšířené metody výběru, které podporují samostatné přidávání logických a geometrických závislostí, a to i na data z jiných systémů. Rozeznáním vztahů, jako je tečnost, symetrie, soustřednost a dále rozpoznáním závislostí, jako jsou například shodné díry, v reálném čase umožňuje systému provést úpravu stejně rychle, jako při běžném konstruování.\n\nEditace ve 3D pomocí kót. Synchronní technologie rozšiřuje možnosti dynamické editace pomocí řízených kót. Kóty mohou být do modelu vloženy v jakékoli fázi a mohou být použity přímo k řízení potřebných rozměrů, nebo k zadání parametrických vztahů do modelů z jiných CAD systémů.\n\nVyužití kopírované geometrie . Pro zvýšení schopností znovu využít již jednou zkonstruovaná data, podporuje NX6 nově i proces kopírování částí modelů. Takto vytvořená data mohou být použita jednak v rámci jednoho modelu, tak i pro možné další.\n\nKopírovaná geometrie může být posléze v cílovém modelu přizpůsobena konstrukčnímu záměru. Může být upravena pomocí ořezání geometrie s následným zapracováním, a to za pomocí prvků jako je např. zaoblení. Tento přístup může významně redukovat konstrukční čas.\n\nSynchronní mód (Nezávislý na historii). Pro tvorbu konceptů a rychlé modelování umožňuje systém NX6 modelovat pomocí synchronního módu, který je nezávislý na historii. Geometrie je vytvářena použitím standardních postupů, známých z NX, s tím rozdílem, že není tvořena posloupnost stromu prvků a tím odpadá nutnost překreslování modelu, byla-li provedena jeho úprava.\n\nPři práci se sestavami roste produktivita a výkonnost. Vnášení vazeb v průběhu práce se sestavou, nebo vytváření WAVE linků, uspoří značný počet kroků. Tento postup je možný i při použití pouhé povrchové geometrie využívající formátu JT.\n\nDynamické řezy pro snadné revize sestavy. Rozšíření možností dynamických řezů v systému NX6 umožní uživatelům pomocí\nnavigačního nástroje zadat a zobrazit násobné řezy. Navíc si uživatel může zobrazit průřez v dalším samostatném okně, a to pro lepší představu zároveň s mřížkou.\n\nS komplexními nástroji verze NX 6 mohou být plechové díly velice rychle vytvářeny např. jako obálka již vymodelovaných těles. Toto umožňuje uživateli vymodelovat model „prázdna“, na který je posléze nabalen plechový díl. Tento přístup může být užitečný pro různé konstrukce obsahující složité ohyby a nezvyklé podmínky ohybů.\n\nNástroje rychlé tvorby výkresů. Nástroje NX 6 pro tvorbu výkresů významně redukují čas nutný pro vytvoření standardního 2D výkresu odkázaného na 3D model, ve kterém jsou obsaženy konstrukční a výrobní požadavky.\n\nObousměrná asociativita PMI. PMI mohou řídit model i z prostředí výkresu. To umožňuje rychlé změny \"co-když\" bez nutnosti opouštět výkres.\n\nSjednocené prostředí skicáře umožňuje uživateli vytvářet 2D skicu uvnitř výkresového modulu bez nutnosti měnit jednotné prostředí.\n\nSamočinné tabulky děr dávají uživateli jednoduchý, automatizovaný nástroj pro tvorbu tabulek standardizovaných děr, čímž se značně urychluje proces dokumentace.\n\nMaximální využití výhod parametrické konstrukce. NX Product Template Studio (PTS) podporuje opětovné využití postupů pro jakoukoliv parametrickou součást tak, že tuto součást převede na šablonu s popsanými vstupy a začleněnými kontrolními prvky. PTS vytváří uživatelské rozhraní zajišťující přehledné převedení a ověření vstupů na danou součást, čímž umožní rychlejší vývoj konstrukčních variant.\n\nPTS šablony mohou být vzájemně kombinovány - při tvorbě systémů parametrických modelů tak lze rychle provést změny celého systému a tím položit základ pro tvorbu nové generace výrobku.\n\nV 10 různých CAE oblastech je zahrnuto více než 350 rozšíření. Tyto změny iniciovali samotní uživatelé. Sjednocené prostředí a kompletní řada robustních simulačních řešení pokrývají celou škálu potřeb nejen CAE techniků, ale i konstruktérů a inženýrů.\n\nSimulace pro různá CAD data. Modul NX 6 Advanced Simulation umocňuje sílu Synchronní technologie svojí schopností rychlého ověření konstrukčních změn provedených na datech z ostatních CAD systémů.\n\nPřizpůsobitelná struktura CAE uživatelského prostředí podle toho, jaký řešič MKP uživatel NX používá (např. NASTRAN, ANSYS, ABAQUS, LS-DYNA).\nUnikátní editace 3D geometrie, samočinné zpracování a síťování činí z NX nejrychlejší a nejproduktivnější prostředí pro simulace a analýzy dat. Modelování pomocí mid-surface umožňuje ještě rychlejší zpracování a přípravu deskových a tenkostěnných struktur.\n\nDoplňkové prvky 1D a 2D elementů, tak jako převod elementů a vícebodové vazby představují světovou špičku ve 3D modelování. NX6 nabízí kompletní řešení nástrojů pro modelování a síťování u nejsložitějších interdisciplinárních simulací ve vesmírném výzkumu, letectví, obraném průmyslu, spotřebním průmyslu a automobilovém průmyslu.\n\nPrvky produktu NX Laminate composites nabízí širokou škálu možností zahrnující modelování pomocí vrstev, zavěšování a vyrovnávání a jejich optimalizaci. Pracovní postup v CAE je přizpůsoben tak, aby podporoval konstrukční a výrobní zvyklosti u kompozitních materiálů. Produkt podporuje užití řešičů NX Nastran, MSC Nastran, ANSYS a ABAQUS.\n\nNX Advanced Simulation plně a automaticky podporuje novou strukturu správy dat CAE modelů a CAE sestav pod aplikací Teamcenter. Integrace v rámci řešení Teamcenter umožňuje celkovou transformaci procesů a dat vývoje výrobku od obou, COTS a vlastních simulačních nástrojů.\n\nMold Design & Integrace do Teamcenter – NX 6 pokračuje v rozšiřování integrace mezi aplikacemi NX Mold Design and Teamcenter s cílem obsáhnout a řídit data a zároveň integrovat konstrukci nástrojů, výrobu a výrobní procesy.\n\nZnovupoužití konstrukce – NX 6 Mold Design nabízí nově možnost konfigurací projektu umožňujících vylepšené přístupy pro spolupráci se zákazníky, současnou práci a též pro asociativní správu konstrukčních dat. V NX6 je možné upravovat orientaci souřadného systému formy a automaticky obnovovat projekt formy bez nutnosti oprav jakýchkoliv dělících prvků.\n\nRozložení dílů a dutin – NX 6 dodává konstrukci volnost díky řízení umísťování dílu pomocí skici, rozšířeným interaktivním dialogem pro rozložení a schopností automatického sloučení násobných vložek do jedné desky.\n\nDělení formy (Parting & Core / Cavity Split) – NX 6 pokračuje ve zjednodušení postupů dělení formy, a to možností vytažení násobných dělících rovin pro pevnou část, pohyblivou část a šoupátka. Dělení je rychle zadáno za použití vylepšených metod definice oblastí a vodících křivek. Tato rozšíření mohou při konstrukci uspořit až 25% času.\nConcept design – Společnostem, které potřebují rychlé zhotovení návrhu formy jako podkladu, poslouží velmi dobře nástroj Concept design. Tento nástroj je určen pro rychlou konstrukci rámu formy a komponent formy, stejně jako abstraktních geometrií, které mohou být později vypracovány do detailní podoby. Nástroj Concept Design pracuje se zjednodušenými daty a neobsahuje jednotlivé díly pro rám a další komponenty.\n\nOvěření konstrukce nástroje (Tool Design Validation) – ověření rámcového designu nástroje je velmi důležité již na počátku jeho tvorby, umožňuje NX6 konstruktérům spustit předdefinované kontroly a analýzy, které reprezentují velice silný nástroj pro kontrolu vůlí.\nKusovník – Kusovník je ve verzi NX6 přizpůsobivější, jelikož jeho řádkování není omezeno a je možné do něj zadat jakkoliv dlouhý řetězec. Je rychle konfigurovatelný za použití pravého tlačítka myši a současně upravuje výšku písma pro různé komponenty.\n\nObrábění řízené PMI – Systém NX6 čte informace PMI (Product and manufacturing information) obsažené přímo v modelu a získaná data používá k řízení tvorby NC programu v rámci NX CAM. Je to jeden z prvních příkladů, kdy bylo pro automatizaci procesu použito standardů založených na PMI odkazech modelu. Toto řešení je úzce svázáno s rozšířením možností obrábění založeného na prvcích. PMI data, jako jsou rozměry, tolerance a drsnosti povrchů, jsou použity jako vstup pro výběr operací v rámci prvků.\n\nObrábění řízené prvky (knowledge driven feature machining) – do NX CAM byla začleněna technologie ze specializovaného systému Tecnomatix Line Planner, která rozšířila možnosti rozpoznávání prvků a poskytuje daleko výkonnější, databázově založenou technologii pro tvorbu procesu obrábění každého prvku.\nTím výrazně vzrostla schopnost rozpoznání prvků a tak mohou být rozeznány díry tvořené v několika krocích, obsahující zkosení a radiusy, plochy přídavků, drážky i kapsy.\n\nTento způsob generuje sekvenci operací obrábění tak, že z databáze přiřazuje každému z rozpoznaných prvků nejbližší obráběcí operaci. Tak, jak aplikace generuje každou následnou operaci, porovnává její databázové hodnoty s relevantními PMI daty, jako jsou drsnosti nebo tolerance a pakliže jsou výsledky operace dostačující, je operace zařazena do postupu.\n\nNový systém řízení pomocí prvků eliminuje duplikace obráběcích operací skrze celou množinu prvků, která může pokrýt tisíce obměn. Postup tvorby bloků, které mohou v databázi existovat pouze jedenkrát a mohou být upřednostňovány, je oproti tradičním FBM systémům velmi jednoduchý a není k němu potřeba znalostí programování.\n\nZavedení technologie založené na prvcích může při využití implementovaných prvků uspořit až 90 % času programování. Snazší postup jejich implementace přináší tuto výhodu rychleji. Nový systém je též daleko jednodušší na údržbu a umožňuje neustálé dolaďování a optimalizaci preferovaných obráběcích strategií a nástrojového vybavení.\nStreamline dráha nástroje – NX 6 představuje nové schopnosti dráhy nástroje (poprvé v NX5). Dráha nástroje nazývaná Streamline je navržena převážně pro dokončovací operace vysokorychlostního obrábění. Umožňuje NC programátorovi definovat obráběcí strategii, ve které je přizpůsobena řezná dráha a její profil tvaru součásti. Na rozdíl od ostatních systémů nemusí programátor konstruovat novou geometrii nebo opravovat špatně vymodelované případně přesunuté povrchy. Dráha Streamline nabízí vysoký stupeň flexibility při práci s jakýmkoliv modelem.\n\nDráha nástroje Streamline je v NX 6 velmi účinná spolu s 5osým obráběním. Stává se všestranným nástrojem pro jakýkoliv specifikovaný povrch. Dráha Streamline nastavuje jak posuv řezu, tak natočení nástroje pro dosažení hladkých přesunů z jednoho konce obráběné oblasti na druhý.\n\nSynchronizovaná distribuce bodů – Operace Streamline a ostatní 3-osé operace frézování dosahují nové úrovně hladké interpolace zavedením sjednocení distribuce bodů mezi jednotlivými dráhami nástroje. Bez ohledu na to, jaká interpolace je zvolena, zachováním jednotné distribuce bodů přes mnoho drah je dosaženo té nejlepší možné kvality povrchu.\n\n"}
{"id": "345901", "url": "https://cs.wikipedia.org/wiki?curid=345901", "title": "Závětrné ostrovy (rozcestník)", "text": "Závětrné ostrovy (rozcestník)\n\nZávětrné ostrovy mohou být:\n\n\n"}
{"id": "345902", "url": "https://cs.wikipedia.org/wiki?curid=345902", "title": "Triclinium", "text": "Triclinium\n\nTriclinium bylo ve antickém Řecku a starém Římě večeřadlo, místnost pro pořádání hostin a přijímání hostů; původně v něm byla umístěna tři lehátka pravoúhle podél stěn tří stran nízkého stolu (odtud \"tri\"clinium).\n"}
{"id": "345904", "url": "https://cs.wikipedia.org/wiki?curid=345904", "title": "Ochotské moře", "text": "Ochotské moře\n\nOchotské moře ( , ) je okrajové moře v severozápadní části Pacifiku. Ohraničuje jej poloostrov Kamčatka, Kurilské ostrovy a ostrovy Sachalin a Hokkaidó. Jeho rozloha je 1 580 000 km² a max. hloubka 3521\nm. Skoro celé pobřeží, které omývá, patří Rusku. Voda z řeky Amur snižuje slanost moře a rozšiřuje tak plochu, kde se tvoří ledové kry. Rezervy ropy a zemního plynu jsou pro Ochotské moře vypočteny na 3,5 miliardy tun.\n\n\n\n"}
{"id": "345906", "url": "https://cs.wikipedia.org/wiki?curid=345906", "title": "Ugra", "text": "Ugra\n\nUgra ( ) je řeka ve Smolenské a v Kalužské oblasti v Rusku. Je dlouhá 399 km. Plocha povodí měří 15 700 km².\n\nPramení na Smolenské vysočině. Ústí zleva do Oky (povodí Volhy).\n\nZdrojem vody jsou převážně sněhové srážky. Průměrný roční průtok vody ve vzdálenosti 35 km od ústí činí přibližně 90 m³/s. Zamrzá v listopadu až na začátku ledna a rozmrzá na konci března až v dubnu. Nejvyšších vodních stavů dosahuje od konce března do května.\n\nNa řece leží město Juchnov. Řeka je splavná pro vodáky a využívaná pro vodní turistiku.\n"}
{"id": "345908", "url": "https://cs.wikipedia.org/wiki?curid=345908", "title": "František Bronislav Kořínek", "text": "František Bronislav Kořínek\n\nFrantišek Bronislav Kořínek (27. srpna 1831 Křídla - 19. listopadu 1874 Praha) byl český spisovatel, publicista a překladatel.\n\nVystudoval historii na filozofické fakultě Univerzity Karlovy, působil jako gymnaziální učitel na různých rakousko-uherských školách. Už ve studentském období psal do různých časopisů články o české literatuře, publikoval také překlady z polštiny (Mickiewicz, Czajkowski) a ruštiny (Lermontov). Psal také (jako gymnaziální profesor v Záhřebu, tehdy uherském) články a fejetony o současné politické situaci v Rakousku-Uhersku, přičemž se domníval, že Češi mohou získat větší politická práva pouze politickou cestou a kritizoval poměry v Uhrách a maďarskou politiku. Jako publicista byl velmi oceňován, byl dokonce srovnáván s Havlíčkem, nicméně vzhledem ke své kritice uherské politiky byl z Uher v roce 1867 vypovězen. Pracoval pak v redakci pražských \"Národních listů\".\n\nByl také zvolen poslancem českého sněmu, kde zastával spíše umírněnější politické názory. V srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo.\n\nV roce 1870 se stal redaktorem \"Moravské Orlice\", brzy se ale vrátil zpět do Národních listů. Od roku 1871 do smrti pracoval opět jako gymnaziální profesor v Praze. Byl jednou z nejvýznamnějších a nejuznávanějších publicistických osobností své doby.\n\nFrantišek Kořínek byl ženat s Christinou, rozenou Veselou (1833–1891), se kterou měl tři syny (jeden zemřel předčasně) a dceru.\n\n\n"}
{"id": "345910", "url": "https://cs.wikipedia.org/wiki?curid=345910", "title": "Místokrálovství Nové Španělsko", "text": "Místokrálovství Nové Španělsko\n\nNové Španělsko bývalo španělskou kolonií, která zahrnovala rozlehlá území v Severní a Střední Americe, Karibiku a asijsko-mikronéském regionu. Bylo jedním ze 4 španělských místokrálovství, které Španělé zakládali na dobytých územích „Nového světa“.\n\nKryštof Kolumbus objevil Ameriku (karibské ostrovy) v roce 1492. Od tohoto data prozkoumávají Evropané jednak karibské ostrovy, tak pobřeží amerického kontinentu. Mezi roky 1519 a 1521 dobyl conquistador Hernán Cortés Aztéckou říši a další mezoamerické kultury. Tehdejší španělský král Karel V. vydal 1. ledna 1535 \"královské nařízení\", ve kterém ustanovil nové místokrálovství na nově dobytých území. Hlavním městem se stalo Ciudad de México, které bylo založeno na ruinách aztéckého hlavního města Tenochtitlán.\nPostupem času vznikly generální kapitanáty, které sice oficiálně byly podřízeny místokráli, ale v praxi měly vysokou autonomii a místní generální kapitán se zodpovídal přímo španělskému králi. V různých dochovaných textech se vyskytují zmínky o:\n\nNové Španělsko zahrnovalo dnešní státy Mexiko; středoamerické státy Guatemala, Honduras, Salvador, Nikaragua, Kostarika; karibské ostrovní státy Kuba, Dominikánská republika, Portoriko; asijské Filipíny; pacifické Palau, Federativní státy Mikronésie, Guam, Severní Mariany; spolkové státy USA Kalifornie, Nové Mexiko, Arizona, Texas, Nevada, Florida, Utah a části států Colorado, Wyoming, Kansas a Oklahoma.\n\nBěhem své existence ztratilo Nové Španělsko kontrolu nad Islas de la Bahía (1643, dnes součást Hondurasu), Jamajkou (1655), Kajmanskými ostrovy (1670), Trinidadem (1797), Britským Hondurasem (1798, dnešní Belize), které připadly Velké Británii. V roce 1697 předalo Španělsko západní část ostrova Hispaniola Francii, která zde zřídila vlastní kolonii Saint-Domingue. Naopak mezi roky 1763 a 1800 spadala pod Nové Španělsko původně francouzská kolonie Louisiana. Roku 1819 byla podepsána smlouva Adams-Onís, ve které se upravila severní hranice místokrálovství a španělská Florida byla prodána Spojeným státům. V roce 1821 skončila mexická válka za nezávislost a bylo vyhlášeno První mexické císařství v čele s Agustínem de Iturbide. Už o 2 roky později se ale rozdělilo na Mexiko a Spojené středoamerické provincie.\n\nVe španělských rukou zůstaly po roce 1821 pouze Kuba, Portoriko a Španělská Východní Indie. Tyto državy ztratilo Španělsko v roce 1898 po prohrané Španělsko-americké válce.\n\n"}
{"id": "345916", "url": "https://cs.wikipedia.org/wiki?curid=345916", "title": "Radim Vašinka", "text": "Radim Vašinka\n\nRadim Vašinka (26. května 1935 – 10. srpna 2016 Praha) byl český herec, divadelní režisér a dramatik, divadelní principál undergroundového a nonkonformního Divadla Orfeus.\n\nSpolu se Zdeňkem Čecháčkem a dalšími založil v Brně v roce 1958 soubor X 59, zaobírající se nekonvenčním inscenováním poezie. S Uhdeho \"Inzerátem na skřivánka\", který režíroval, tento soubor zvítězil na Wolkerově Prostějovu v roce 1961. Následovala pohostinská vystoupení souboru v Divadle Na zábradlí. V divadelní sezóně 1962–1963 sem nastoupil i do angažmá.\n\nSpoluautor představení \"Vyšinutá hrdlička\" z roku 1963. V témže roce 1963 odešel z angažmá a dále pracoval jakožto umělecký vedoucí Vysokoškolského uměleckého souboru Praha, kde založil Takzvané divadlo poezie. Jeho inscenace vítězily na národní přehlídce v Prostějově (\"Vasko Popa\", \"Poezie, Oldřich Wenzl\", \"A já tak dlouho budu pozorovat hvězdy, dokud zralé hrušky s chutí jísti budu\" (1964)). V roce 1967 založil divadelní klub U Orfea na Malostranském náměstí v Praze, který byl typický nejen svým interiérem, ale i osobitě pojednanými inscenacemi jakož i lidmi, kteří se zde scházeli. Jako režisér zde uvedl v československé premiéře Rózewiczovu \"Kartotéku\", skeče P. H. Camiho, Ritsosovu \"Sonátu měsíčního svitu\", Prévertovu hru \"Roura k rouře pasuje\", Obaldiovy aktovky \"Katova oběť\", \"Nebožtík a Dusík\", \"Čaj\" Šárky Smazalové, Brechtova \"Baala\", poezii Egona Bondyho (\"Zbytky eposu\", verše z \"Velké knihy, Naivitu\") a posléze z her, které Bondy pro Orfea napsal i \"Hru I\" (\"Nic jsem tím nemyslel aneb Vrahem je zahradník\"). Ve všech těchto inscenacích také sám hrál. \n\nOrfeus byl roce 1971 na zákrok sovětského velvyslanectví zrušen, soubor z klubu vyhozen a na jeho místě zřízen klub Rubín. Vašinka existoval nadále jakožto herec na volné noze a jeho soubor živořil na různých štacích jako amatérský spolek. V roce 1973 se uchytil v agitačním středisku ve Švédské ulici (Hřebenky), kde uvedl novou inscenaci z Wenzlovy poezie – \"Rozházené kopretiny\" (získal 3 ceny na Wolkerově Prostějovu v roce 1975). Z dalších titulů: \"Roland Topor\": \"Dítě pana Vavřince\" (československá premiéra, po 3. repríze bylo představení zakázáno), Miodrag Pavlovič: \"Dramolety\", Gilbert: \"Piráti z Penzance\". Bez povolení uvedl poezii Egona Bondyho, Jaroslava Seiferta (samizdatový \"Morový sloup\"), Jana Skácela (samizdatové vydání \"Oříšků pro černého papouška\" a jiné) a Bertolta Brechta. Bondyho a Skácela uváděl i ve svém bytě v Krakovské ulice na Vinohradech. Na volné noze hrál v Malém komediálním studiu, v zájezdové skupině Středočeského krajského kulturního střediska. Po likvidaci Orfea ve Švédské ulici se uchytil krátce na Solidaritě, po dvou měsících následovala opět likvidace a spolek se ocitl na Dobešce: zde byly uvedeny další wenzlovské inscenace – \"Loučení není tak těžké, jak by se zdálo, ale nemám je rád\" (cena na WP 1980), Cenu poroty na WP 1982 získal v československé premiéře uvedený Kozma Prutkov: \"Ukvapený Turka\", v roce 1985 pak i \"Tajemství vodních květin\". Za zmínku stojí i \"O Lidunce\" (Svoboda-Plumlovský), \"Loď bláznů\" (bratří Čapkové + francouzští impresionisté), československá premiéra Serafimovičovy hry \"Jmeniny v 19\" a autorská montáž \"Citová výchova nad řekou\". Od roku 1985 hrál na Divadelních poutích na Střeleckém ostrově (\"Othello\", \"O Sněhurce a jednom trpaslíkovi\", \"O Kulfáčkovi\", \"Sůl nad zlato\", \"Historie českých proroctví\", \"Komenský se loučí s vlastí\" a jiné, na všech titulech se podílel i autorsky). \n\nPo roce 1989 hrál 4 roky ve svém Bytovém divadle ve Zborovské ulici na Smíchově (z nových titulů třeba uvést Bondyho popřevratové verše, doplněné korespondencí a hraným průvodním komentářem – \"V hospodě seděl, sanktusákovi pivo nedal\", nebo Seifertův – \"Vlčí mák\" a další). Po získání prostorů bývalého krytu civilní obrany na Plzeňské ulici hrál a režíroval v Krytovém divadle Orfeus: \"Vrať mi moje játra\", inscenoval poezii Ludvíka Kundery, Miroslava Holuba, Dubillardovy \"Dialogy\" (českomoravská premiéra), Apollinaire: \"Zavražděný básník\", Gogol: \"Ženiši\", Saltykov-Šcedrin: \"Výhodná svatba\", Kadubec, Hoff, Vašinka: \"Máme doma veverku, má červenou prdelku\", Moštěk: \"To by v tom byl čert, aby zas nikdo nepřišel\" a jiné, uváděl Jefferse, Aldingtona, Mikuláška, Sedláka, barokní texty atd. Účinkoval pravidelně v Českém rozhlasu, na stanici ČRo 6 po čtyři roky uváděl svůj každotýdenní pořad \"Nežádoucí texty\", ve kterém představil posluchačům přes sto za totalitního režimu perzekvovaných autorů.\n\n\n"}
{"id": "345922", "url": "https://cs.wikipedia.org/wiki?curid=345922", "title": "Prince of Persia Classic", "text": "Prince of Persia Classic\n\nPrince of Persia Classic je remake původní hry Prince of Persia z roku 1989. Tento remake, vytvořený vývojáři z Gameloft v roce 2007, je určený pro mobilní telefony, Xbox Live Arcade a PlayStation Network.\n\nÚrovně jsou stejné jako v originále, Princ umí nové pohyby a ve hře se vyskytuje množství nových a inteligentních nepřátel. Hra obsahuje tři herní módy se stupňující se obtížností.\n\n"}
{"id": "345923", "url": "https://cs.wikipedia.org/wiki?curid=345923", "title": "Petr Veronský", "text": "Petr Veronský\n\nSvatý Petr Veronský (1205, Verona – † 6. dubna 1252, Farga u Milána) byl italský dominikán a světec katolické církve.\n\nNarodil se ve Veroně v Itálii v roce 1205 rodičům, kteří se hlásili k albigenským. Protože ve Veroně byly jen katolické školy, Petr poznal i katolickou víru a upřímně k ní přilnul. To se nelíbilo jeho příbuzným. Jeho strýc začal rodiče přemlouvat, aby jej ze studií vzali, ale neposlechli jej.\n\nV roce, kdy zemřel sv. Dominik (1221), vstoupil Petr v Boloni do řádu dominikánů. Horlivě zastával to, co stanovuje řehole a konal kající skutky až do té míry, že si dočasně poškodil zdraví. Byl ale schopen dostát povinnostem řeholníka a začal se připravovat na kazatelskou službu.\n\nKdosi jej v této době nařkl z jisté věci, které se ale zbožný Petr ve skutečnosti nedopustil (podobné problémy s pomluvami měla za svého života řada světců, i těch poměrně nedávných, např. Pio z Pietrelciny). Když jej vyslýchal převor konventu, Petr se ve své pokoře vůbec nehájil a pronesl, že přijme pokání (které si nezasloužil). Převor jej odeslal kát se do jiného kláštera. Legenda vypráví, že si nad tímto stavem ve kterém se octl, posteskl v modlitbě a jako odpověď od Krista zaslechl: „A co jsem učinil já, že mě přibili na kříž? Nebud malomyslný a uč se ode mně.“ Od té chvíle bylo Petrovi naprosto jedno, co se s ním bude dít. Trpělivě snášel různé těžkosti a utrpení. Spolubratří si jej začali pro jeho pokoru a odevzdanost do Boží vůle velice vážit, zvlášť když vyšla najevo jeho nevinna.\n\nPetr začal z vůle představených zastávat vysoké úřady. Byl jmenován inkvizitorem pro oblast Milánska. Ve svých kázáních se zaměřoval na potírání herezí („kacířství“), které rozšiřovali albigenští a valdenští. Stal se navíc převorem dominikánského konventu (čili kláštera) v Comu a Piacenze.\n\nPůsobil jako velice úspěšný kazatel ve střední a severní Itálii a ve své horlivosti nepolevil ani, když se dozvěděl, že na něj heretici najali vrahy. Zmínil tuto skutečnost v jednom kázání a dodal k tomu, že kdyby jej zabili pro pravou víru, prospěli by mu nejvíce jak by jen mohli.\n\nKdyž se s jedním řeholním spolubratrem vracel z Coma do Milána, byl napaden najatými vrahy. Jistý Carino z Balsama ho zranil sekerou do hlavy, poté Petr ještě stačil odříkat vyznání víry, načež byl od druhého vraha proboden dýkou. Těžce poraněn byl i jeho spolubratr, který ale zemřel až o několik dní později. Carino svého činu později litoval a stal se dominikánským laickým bratrem.\n\nMrtvý Petr byl přenesen do kostela sv. Eustorgia v Miláně, kde se pak konal jeho pohřeb. S místem jeho posledního pozemského odpočinku je spojeno mnoho prokázaných zázraků. Papež Inocenc IV. jej kanonizoval v roce 1253, pouhý rok po jeho smrti.\n\n"}
{"id": "345926", "url": "https://cs.wikipedia.org/wiki?curid=345926", "title": "Pavel Barcuch", "text": "Pavel Barcuch\n\nPavel Barcuch (* 23. srpna 1966 Slavičín) je český fotbalový trenér a bývalý prvoligový fotbalový brankář. Celkem odchytal 91 prvoligových zápasů (69 za moravské Drnovice, 22 za slezskou Karvinou).\n\nPo skončení profesionální hráčské kariéry se věnuje tréninku a výchově brankářů. V sezoně 2016/17 měl premiéru jako hlavní trenér A-mužstva TJ Sokol Ořechov.\n\nJe odchovancem slavičínského fotbalu, s mužským fotbalem začínal ve Zbrojovce Brno, dále byl na vojně v Rudé hvězdě Cheb, ale prvoligový start si nepřipsal. Od roku 1989 byl v Drnovicích, se kterými zažil postup z 2. ČNL (3. liga) do 1. ČNL (2. liga). Pak působil ještě jednu sezonu v Drnovicích, poté byl v sezoně 1992/93 na hostování ve Slovácké Slavii Uherské Hradiště hrající MSFL. Po této sezoně se vrátil do Drnovic, kde si poprvé zachytal první ligu a stal se stabilní jedničkou. S Drnovicemi se dostal do finále Poháru ČMFS na jaře 1996, ale do finálového utkání nezasáhl (chytal Tomáš Bernady). Na podzim 1996 odešel na hostování do druholigového Přerova, na jaře 1997 strážil opět branku taktéž druholigové Slovácké Slavie. Po skončení sezony 1996/97 odešel do Karviné, s kterou ihned v sezoně 1997/98 postoupil ze 2. ligy do 1. ligy. Kuriozitou Barcuchovy kariéry byl jarní zápas Karviné s Chrudimí, ve kterém vstřelil dvě branky. Prvně se mu podařilo skórovat přímo z výkopu, načež ještě brankou z pokutového kopu uzavřel skóre na konečných 7:0. V sezoně 1998/99 odchytal svých posledních 22 prvoligových zápasů. V sezonách 1999/00 – 2001/02 byl oporou druholigových Ratíškovic, se kterými se dokázal probojovat do finále Poháru ČMFS na jaře 2000. Sezonu 2002/03 strávil v MSFL v dresu Hanácké Slavie Kroměříž. Poté odchytal 3 sezony (2003/04 – 2005/06) za divizní Slavičín. Na podzim 2004 pomohl výborným výkonem diviznímu Slavičínu k bezbrankové remíze po 90 minutch hry a následnému postupu v penaltovém rozstřelu (8:7) přes prvoligovou Zbrojovku Brno, ve které osmnáct let předtím odehrál svůj první druholigový zápas. Další jeho štací byl ČSK Uherský Brod, kde chytal v krajském přeboru na podzim 2006. Při působení v Uherském Brodě mu útočník Michal Gottwald z Provodova vstřelil gól z poloviny hřiště a tato situace se dokonce objevila v rubrice Borec na konec v TV Nova. Poté působil tři roky (jaro 2007 – podzim 2010) v Dolní Lhotě u Luhačovic v okresní soutěži Zlínska. Od jara 2011 oblékal dres Skaštic na Kroměřížsku v I. B třídě Zlínského kraje.\n\nPo skončení profesionální hráčské kariéry se věnuje tréninku a výchově brankářů. V sezoně 2016/17 měl premiéru jako hlavní trenér A-mužstva TJ Sokol Ořechov, se kterým ihned postoupil ze druhého místa I. B třídy (sk. C) do I. A třídy Zlínského kraje (sk. B). Mužstvo vedl v I. A třídě i v sezoně 2017/18 a na podzim 2018.\n\n"}
{"id": "345928", "url": "https://cs.wikipedia.org/wiki?curid=345928", "title": "Masarykova čtvrť", "text": "Masarykova čtvrť\n\nMasarykova čtvrť je čtvrť v Brně. Tato rezidenční vilová čtvrť, která vznikala postupně od konce 19. století do 70. let 20. století, je charakteristická a známá architekturou jak secesní či historizující, tak především meziválečnou funkcionalistickou (tzv. brněnská funkcionalistická škola). Rozprostírá se na katastrálním území Stránice, jehož hranici tvoří okraj Wilsonova lesa, předělem se čtvrtí Veveří je Kraví hora a k Pisárkám a Starému Brnu hraničí Stránice ulicemi Preslovou a Tvrdého.\n\nÚzemí Masarykovy Čtvrti dominují slepencový Žlutý kopec (329 m n. m.) a diabasová Kraví hora (304 m n. m.), které patří k nejvyšším brněnským vrcholům. V mladším miocénním období zůstávaly tyto kopce skryty pod hladinou moře. Podle archeologických nálezů sahají stopy lidského osídlení až do nejstarších údobí pravěku. Vzácné kosterní pozůstatky člověka cromagnonského druhu Homo sapiens, který žil v poslední době ledové, se nalezly v někdejší svatotomášské cihelně na svahu Kraví hory. K nejzajímavějším a nejcennějším nálezům patří paleolitická stanice a neolitické sídliště objevené postupně v letech 1955–1961 (kotlina mezi hvězdárnou a východní Kraví horou). Zdejší neolitické osídlení bylo pravděpodobně původně rozsáhlé, o čemž svědčí nález části pazourku, který byl získán jihozápadně od sídliště v zahradě domu na Havlíčkové ulici čp. 74. Nacházelo se v místech dnešního náměstí Míru, ulice Lerchovy a Havlíčkovy a bylo nejspíše poničeno po 1. světové válce výstavbou čtvrti.\nPo založení Brna a jeho povýšení na město vlastnil většinu okolní půdy zeměpán, sídlící na Špilberku. Od poloviny 13. století náležela většina území starobrněnské křížovnické komendě a na území Žlutého kopce (dříve tzv. Sandberg) a Kraví hory se nacházely jen pastviny, zelinářské zahrady a na slunných jižních svazích k Pisárkám pak hlavně vinice. Víno pěstované v brněnském kraji se prý nevyznačovalo velkou kvalitou, a proto markrabí Jošt, chtěje vinařství povznést, vydal první statut a přísné právní normy vinohradnické. Místní vinice upadaly za třicetileté války, kdy takřka nic nevynášely a ani jejich pozdější obnova je už nikdy nepřivedla k bývalé výši a výnosnosti.\n\nPrvní stavební činnost zaznamenáváme počátkem 16. století – městská rada si 3. ledna 1520 vyžádala od krále Ludvíka Jagellonského povolení zřídit ke starému vodovodu z r. 1416 vodovod nový, který by vedl zdejším územím. Jako základ posloužil pramen Městského potoka, zvaného též Žabí potok, který pramenil na vyvýšenině na náměstí Míru (nazývané tehdy též Cimpl, Zimpel nebo Simpl) a tekl nynější ulicí Údolní k městu. Vodovod byl ustupujícími Švédy silně poničen (1645). V místech pozdějšího rozdvojení ulic Tichého a Zeleného (dnes již na katastru Žabovřesk) po sobě Švédové zanechali bastionové \"Švédské šance\". Mapa Pekařské ulice z roku 1741 zachycuje ještě jedny \"Švédské šance\" přibližně v polovině dnešní Tomešovy ulice. Spojením těchto vojenských objektů vznikla příčná cesta z dnešního území Barvičovy zhruba v trase Soukopovy a Klácelovy ulice přes Údolní na Kraví horu.\n\nDalší zmínka o výstavbě je až z r. 1770 a souvisí se soustřeďováním vojska v Brně, které vyústilo ve výstavbu vojenských baráků a strážnice v místech dnešní hvězdárny na Kraví hoře. Až do stavby sauny se na Kraví hoře nalézala vojenská strážnice, která svému účelů sloužila ještě v 2. polovině 19. století. Na Žlutém kopci to pak byly prachárny, jejichž existenci tu ještě před 1. světovou válkou připomínala ulice U prachárny (dnešní ulice Roubalova). V těchto místech stávala v minulosti také šibenice.\nPo josefinských reformách přebírá patronát nad místním územím řád augustiniánů, pod nímž se formálně nachází dodnes (viz kostel sv. Augustina).\n\nPočátkem 19. století se začíná rozmáhat průmyslová výroba. V souvislosti s výstavbou továrních objektů, ale i obytných domů vzrůstal ve městě zájem o stavební materiál. Na území dnešní Masarykovy Čtvrti, v tehdejším katastrálním území Křížová, bylo v této době (tj. kolem r. 1839) 7 cihelen. Po císařském schválení rozšíření vnitřního města na fortifikačních pozemcích se Brno stalo \"otevřeným\" městem a počalo se rozrůstat za stísňující hradby a v roce 1850 bylo k městu připojeno spolu s jinými předměstími i místní území.\n\nZa vlastní vznik Masarykovy Čtvrti vděčíme zalesňovacím snahám na příkrých srázech nad Kamenným Mlýnem a Žabovřeskami v 70. letech 19. století, jejichž výsledkem byl Císařský les (Kaiserwald); po roce 1918, 1946 a 1989 přejmenovaný na Wilsonův les; za okupace opět Kaiserwald a za komunistické éry Jiráskův.\n\nNovodobá stavební činnost zde započala s rozvojem průmyslu až v 90. letech 19. století, kdy se velkoměstská činžovní výstavba začala rozšiřovat podél Údolní ulice po ulici Bratří Čapků a nahoru Úvozem za Tvrdého ulici. Na nároží Údolní – Úvoz vznikla novorenesanční kasárna (bývalá Fakulta elektrotechniky a komunikačních technologií VUT, dnes sídlo Ústavu soudního inženýrství). Na tento blok navázala výstavba Německé úřednické čtvrti (Beamtenheim) – novorenesančních a zejména secesních vil, které do roku 1909 vytvořily pozoruhodnou konzistentní zástavbu kolem ulic Všetičkovy, Jiřikovského, Zachovy a přilehlé části ulice Tvrdého. Kolem roku 1913 byla na Žlutém kopci postavena c. a k. nemocnice zeměbrany (známá pak jako Bakešova chirurgická nemocnice, dnes součást Masarykova onkologického ústavu).\n\nPřed rokem 1918) začala vznikat v těsném sousedství Wilsonova lesa na východním okraji katastru tehdejší obce Žabovřesky Česká úřednická čtvrť jako protiváha Německé úřednické čtvrti. Kolem roku 1922 zde již existovala vilová zástavba ulic Krondlovy, Tichého a Gogolovy.\n\nRychlost zástavby v počátcích svobodného Československa závisela z velké části na aktivní činnosti stavebních družstev (zejména pak družstva „Úřednická čtvrť“ a „Domov“). Roku 1922 bylo již zastavěno celé území mezi ulicí Helceletovou a Tvrdého. V dalších letech byla rozšiřována „německá“ část Úřednické čtvrti a podle projektu architekta Jindřicha Kumpošta bylo finálně vyřešeno vyústění Lerchovy do Vaňkova náměstí půlkruhovými horizontálními domy s původně rovnými střechami (1926). Do roku 1925 postoupila výstavba na úroveň vymezenou ulicemi Barvičova (J. Kumpošt, A. Wiesner), Roubalova, Havlíčkova a Klácelova – včetně Sušilových kolejí. První vilky se objevily i mezi Barvičovou, Preslovou a Hlávkovou ulicí. Na jihozápadních svazích zástavba zasáhla začátky ulic Preslovy a Neumannovy a ulici Lipovou. Zde vznikla významná díla architektů Bohuslava Fuchse a Josefa Poláška – škola pro ženská povolání „Vesna“ (1928–29) a Domov Elišky Machové od Bohuslava Fuchse (1929–30). Ojedinělou experimentální akcí se stala výstava šestnácti rodinných domů pod Wilsonovým lesem nazvaná Nový dům (1928). Inspirováni stuttgartským projektem Am Weissenhof zaměřili se architekti jako kupř. B. Fuchs, J. Grunt, J. Kroha, A. Wiesner či J. Víšek na moderní podobu individuálního bydlení. Přelom 20.–30. let znamenal i stavbu veřejných budov: u dolního okraje Wilsonova lesa vyrostl z podnětu spisovatele Rudolfa Těsnohlídka Dětský domov Dagmar (projekt B. Fuchs), na novém „centru“ Masarykovy Čtvrti – na náměstí Míru vznikla základní škola téhož autora (s osvědčeným spolupracovníkem J. Poláškem) a na Lerchově ulici 65 vybudovala Kongregace sester sv. Cyrila a Metoděje Ústav pro mentálně postižené děti (1924–25, pozemek věnoval starobrněnský klášter), na který navázalo zřízení školy (1927) a následně i stavba další, bezprostředně sousedící budovy (1935), kde poté fungovalo Řádové dívčí gymnasium. Na žádost stavebního družstva „Úřednická čtvrť“ byla se souhlasem prezidenta republiky rozhodnutím zastupitelstva zemského hlavního města od 17. června 1925 přejmenována dosavadní „Úřednická čtvrť“ na „Masarykovu čtvrť“.\n\nVe třicátých letech stavební ruch gradoval a brněnský funkcionalismus dosáhl svého vrcholu i v Masarykově Čtvrti, kde jsou tak k nalezení perly této architektonické školy. Nachází se zde mj. tzv. vládní vila (vila Stiassni), která patří mezi nejvýznamnější díla brněnské meziválečné architektury.\n\nDo roku 1939 bylo zastavěno celé území mezi Barvičovou ulicí, Údolní ulicí a Wilsonovým lesem. Vznikla bloková zástavba na ulicích Rudišově a Sedlákově, pokračovalo se s budováním rodinných domů na Kaplanově (J. Kumpošt, F. Kalivoda), Rezkově (J. Kroha, E. Škarda). Po pěti letech prací byl r. 1935 u příležitosti 1500. výročí smrti sv. Augustina vysvěcen kostel téhož zasvěcení na Babákově náměstí (dnes náměstí Míru) s 50 m vysokou věží. Podle projektu Vladimíra Fischera jej nechali zbudovat starobrněnští augustiniáni. Ke kostelu byla už roku 1929 protažena tramvajová linka po Údolní ulici. K Domu útěchy na Žlutém kopci byl dle projektu V. Fischera a B. Rozehnala připojen léčebný ústav (1935), na který finančně přispěl i T. G. Masaryk. Roku 1939 se rozběhla dlouho zamýšlená stavba Biskupského gymnázia s konviktem. Práce byly přerušeny r. 1941 a rozsáhlý objekt s „andělským“ půdorysem dle projektu O. Poříska a J. Chomutovského dokončili němečtí okupanti a umístili zde SS policejní akademii. Pod Biskupským gymnáziem na ulici Rezkova vznikla jednotná funkcionalistická tzv. kolonie Pod vodojemem (architekti E. Škarda, M. Kyselka, J. Kumpošt atd.).\n\nDruhá světová válka a nacistická okupace neblaze zasáhla do života obyčejných obyvatel čtvrti. Školy na Lerchově ulici musely být narychlo vyklizeny a dány k dispozici jednotkám SS. V Sušilových kolejích našla své místo nejdříve pracovní skupina Židů a následně německá kriminální policie. Stavební útlum byl značný a nepodařilo se jej překonat ani v době poválečné, která se soustředila na obnovu poškozených budov a podniků. Budova Biskupského gymnázia se renovovala ještě dva roky po válce, aby však pouhé tři roky po opětovném vysvěcení došlo k jeho dalšímu násilnému uzavření: komunisté budovu užívali pro vojenskou školu Jana Žižky a později zde sídlila stavební fakulta VUT. Šťastnější osud neměly ani školní budovy na Lerchově – zkázu dokončil několikaměsíční pobyt sovětských vojsk a umístění vojenského lazaretu, v roce 1949 následovalo nemilosrdné zestátnění a vystěhování sester a postižených dětí na Velehrad a do Jiříkova-Filipova. Jedna z budov pak připadla Sboru národní bezpečnosti pro jejich školu s internátem. Druhá budova pak sloužila po celá léta coby státní základní škola – druhý stupeň k ZŠ na nám. Míru a částečně jí využívalo i sousední gymnázium.\n\nDoba komunismu se ve stavebnictví vyznačovala důrazem spíše na veřejné stavby „pro masy“ a v bytové výstavbě se vydala cestou sídlištního bydlení (viz i Žabovřesky). Bytová zástavba masivně pokročila na jihozápadním území (bytové domy na Preslově a Neumannově ulici a zástavba ulice Bohuslava Martinů).\n\nV roce 1949 započala v sousedství Masarykovy Čtvrtě na nejvyšším bodě Kraví hory stavba dvou pozorovatelen, z nichž jednu využívá hvězdárna, zatímco druhou univerzita, k nimž se záhy připojila i menší budova planetária (1959) a celá instituce dostala r. 1973 na počest 500. výročí narození Mikuláše Koperníka jméno Hvězdárna a planetárium Mikuláše Koperníka v Brně.\n\nKoncem 60. let byla Masarykova čtvrť včetně původně žabovřeské části začleněna do nově vzniklého katastrálního území Stránice.\n\nNa náměstí Míru mezitím byla coby náhrada malých, většinou suterénních obchůdků vybudována samoobsluha, která ještě v průběhu 70. let doznala rozšíření a modernizace. Do stejné doby spadá i zrod samoobsluhy a vyhlídkové restaurace Horizont na Barvičově ulici (dnes gynekologické sanatorium). Počátkem 80. let doplnila stávající dvojici samoobsluha na Vaňkově náměstí. Sportovnímu vyžití Brňanů měly přispět zbudované kurty na Heinrichově ulici (dnes správa MU Brno), umělá sjezdová dráha ve Wilsonově lese (70.léta, VUT), rozšířený areál Rosničky (TJ Žabovřesky) apod.\n\nOd 24. listopadu 1990 je Masarykova čtvrť součástí moderní samosprávné městské části Brno-střed. Devadesátá léta s sebou přinesla na první pohled zejména změny ve školských zařízeních čtvrti. Fakultu VUT na vrcholu Barvičovy ulice r. 1991 vystřídalo znovuobnovené Biskupské gymnázium, na Lerchovu se vrátily církevní školy (Cyrilometodějská církevní základní škola – 1992, Cyrilometodějská střední pedagogická škola a gymnázium – 1996). Gymnázium Matyáše Lercha, mezitím se specializující na bilingvní výuku ve francouzštině, dostalo nově postavenou budovu a přestěhovalo se na Žižkovu (1996; přístavba tělocvičny a sportovního areálu – 2002).\n\nRekonstrukcí prošla ZŠ na nám. Míru, koleje na Klácelově a Mučednické. Na druhém konci čtvrti došlo k zrušení \"radiotechnického zařízení\" (rušičky) na Helgolandu a od roku 1991 zde začíná své působení Masarykův onkologický ústav, který v průběhu 90. let zrekonstruoval starší prostory a postavil novou, moderní ambulantní a lůžkovou část. Nedaleko, na Mahenově ulici, byl zrekonstruován dům Jiřího Mahena a zařízen coby pobočka Mahenovy knihovny. První patro bylo upraveno jako spisovatelův památník (zachovalo se původní vybavení pracovny), v půdním prostoru se konají komorní kulturní pořady.\n\nPočátek třetího milénia přinesl vyřešení zanedbaného a málo využívaného umělého svahu ve Wilsonově lese. Střetly se zde dvě odlišné koncepce: obnovení původního účelu s prodloužením svahu novým průsekem až k ulici Šmejkalově a idea opětovného zalesnění sjezdovky s citlivým začleněním do okolního lesoparku. Vytrvalou snahou místních obyvatel (petice se skoro 4000 podpisy) a občanských sdružení (OS Masarykova čtvrť, OS Wilsonův les) se podařilo přesvědčit Zastupitelstvo města Brna, aby v dubnu 2006 nepřijalo navrhované znění územního plánu města Brna na léta 2010 až 2020, které jako s jednou z potenciálních lokalit pro výstavbu sjezdového svahu stále počítalo s Wilsonovým lesem.\n\nMasivnější výstavby se dočkala Kraví hora: za více jak 200 miliónů Kč byla vystavena kontroverzní krytá plavecká hala s výhledem na hrad Špilberk (architekt A. Novák, 25m bazén), která však obdržela cenu Grand Prix Obce architektů 2005. Takto rozšířené koupaliště bylo přejmenováno na Rekreační a sportovní areál Kraví hora. V rámci rekreačního pojetí této lokality došlo k rekonstrukci zázemí místního oddílu házené, vybudování psího výběhu a provizorního baseballového hřiště. V areálu je v zimě provozováno veřejné umělé kluziště.\n\nVlastní výstavba nových obytných či rodinných domů prakticky ustala (poslední stavby byly prováděny např. na ulici Preslově nebo nejnověji na Kalvodově a Hlávkově ulici), začaly převažovat rozšiřování a rekonstrukce stávajících staveb, jejichž počet v posledních letech potěšitelně intenzivně narůstá.\n\n\n\n"}
{"id": "345935", "url": "https://cs.wikipedia.org/wiki?curid=345935", "title": "Xapuri", "text": "Xapuri\n\nXapuri je město v brazilském spolkovém státu Acre na severovýchodě Brazílie. Z města pochází sběratel kaučuku a odborový vůdce Chico Mendes.\nMěsto bylo založeno dne 22. března 1904.\n\n\nXapuri hraničí s obcemi:\n\n"}
{"id": "345937", "url": "https://cs.wikipedia.org/wiki?curid=345937", "title": "Španělská Západní Indie", "text": "Španělská Západní Indie\n\nŠpanělská Západní Indie (někdy též \"Španělské Antily\") je souhrnné pojmenování pro bývalé španělské državy v Karibiku mezi roky 1492 a 1898. Patří sem především souostroví Velkých Antil, dále pak ostrovy při pobřeží Střední a Jižní Ameriky. Španělsko se naopak výrazněji neprosadilo při kolonizaci Malých Antil.\n\nŠpanělská kolonizace Západoindických ostrovů odstartovala roku 1492, kdy Kryštof Kolumbus během své 1. výpravy doplul k východním břehům Karibiku, konquista následně proběhla na začátku 16. století a ostrovy se staly místokrálovství Nové Španělsko. Během následujících staletí většina nejdůležitějších ostrovů zůstala pod španělskou správou. Některé ostrovy však byly okupovány dalšími koloniálními evropskými mocnostmi (Spojené království, Francie, Nizozemské království) a Španělsko jim je oficiálně přenechalo (např. Británie získala roku 1643 Islas de la Bahía v Honduraském zálivu, roku 1670 Jamajku a Kajmanské ostrovy, roku 1802 Trinidad; pod správu Francie přešla roku 1697 západní část Hispanioly pod názvem Saint-Domingue, roku 1795 pak již celý ostrov).\n\nPo většinu 19. století Španělsku patřily již jen ostrovy Kuba a Portoriko (až do roku 1898, kdy skončila španělsko-americká válka, kterou Španělsko prohrálo a ostrovy byly postoupeny USA), částečně pak východní část ostrova Hispaniola – dnešní Dominikánská republika – mezi roky 1808 a 1821, později ještě 1861 až 1865. Do Španělské Západní Indie se započítávají ostrovy při pobřeží Venezuely – nejvýznamnější z nich je Isla de Margarita.\n\n\n"}
{"id": "345938", "url": "https://cs.wikipedia.org/wiki?curid=345938", "title": "Jan González de Castrillo", "text": "Jan González de Castrillo\n\nSv. Jan González de Castrillo nebo Jan ze Sahagunu, také Jan Sahagunský (asi 1430, Sahaguna, Španělsko – 11. června 1479, Salamanca, Španělsko) byl knězem augustiniánského řádu. Katolická církev jej uctívá jako světce.\n\nJan González de Castrillo se narodil v Sahaguně ve Španělsku asi v roce 1430, přesné datum není známo. Pro své rodiče byl dítětem takřka vymodleným a dostalo se mu v rodině láskyplné péče. Snažili se jej hmotně zabezpečit a proto jej určili pro duchovní dráhu. Vzdělání dostal u benediktinů. Ve dvaceti letech byl společníkem biskupa z Burgosu, který jej také v roce 1456 vysvětil na kněze. Jeho oblíbeným místem byl kostel burgosského kláštera augustiniánů, kde se také Jan stal svědkem zázračného uzdravení člověka stiženého dnou, který prosil u kříže.\n\nJana ale tento život jej neuspokojoval, toužil po dokonalejší službě Bohu a po usebraném životě. Vyprosil si u biskupa uvolnění, zřekl se všeho, co mu biskup za setrvání nabízel a vzal pouze chudé místo kaplana kostela sv. Agáty v Burgosu, o které sám biskupa požádal. Ve třiceti letech v roce 1460 se odebral do Salamanky, kde po čtyři roky studoval. Stal se věhlasným řečníkem ve věci duchovní tematiky. Žil velice asketicky a konal kající skutky. Podařilo se mu pomocí modliteb a sebezáporů usmířit dva šlechtické rody, kteří mezi sebou měli nepřátelství, jenž se neobešlo bez prolití krve. Jan onemocněl a před složitou operací učinil slib, že pokud přežije, stane se řeholníkem. Operace dopadla dobře, Jan se uzdravil a dle svého slibu vstoupil do kláštera. Jeho působištěm se stal klášter augustiniánů poustevníků v Salamance. Dne 28. srpna 1464, v den svátku zakladatele řádu – sv. Augustina, velkého teologa a biskupa, složil slavné sliby. Poměrně brzy poté byl zvolen převorem kláštera.\n\nJan byl horlivým kazatelem a zpovědníkem. Proslul jako ochránce a podporovatel prostých dělníků. Naprosto nepokrytě z kazatelny Jan kritizoval zlořády tehdejší doby, jako byl útlak chudých či pohoršlivé odívání, které v té době nosily ženy. Velmi málo spal, hodně času trávil modlitbou. Modlitbou se připravoval na slavení Mše svaté, kterou sloužil denně ráno. Jeho celebrace se dle legend obvykle neobešla bez mystických zážitků. Byl velkým ctitelem Nejsvětější Svátosti.\n\nVypráví se, že jistá žena svedla mladíka, ten se u Jana vyzpovídal, načež jej Jan přivedl k pokání a mladík za čas vstoupil do kláštera. Žena, jenž mladíka svedla, prorokovala Janovi do roka smrt. To se skutečně stalo a Jan za rok zemřel na otravu jedem. Zemřel připraven na setkání s Bohem a s modlitbou za nepřátele. To bylo v roce 1479, kdy Janovi bylo 49 let. Pohřben byl v Salamance, svém působišti. Kanonizován byl roku 1690.\n\n\n"}
{"id": "345939", "url": "https://cs.wikipedia.org/wiki?curid=345939", "title": "Principál", "text": "Principál\n\nPrincipál může být:\n\n"}
{"id": "345941", "url": "https://cs.wikipedia.org/wiki?curid=345941", "title": "Tony Estanguet", "text": "Tony Estanguet\n\nTony Estanguet (* 6. května 1978 Pau) je bývalý francouzský vodní slalomář, kanoista, který závodil v kategorii C1.\n\nJe trojnásobným olympijským vítězem ve vodním slalomu v kategorii C1 z LOH 2000, 2004 a 2012. Na Letních olympijských hrách 2008 obsadil 9. místo, na této olympiádě byl rovněž vlajkonošem francouzské výpravy na zahajovacím ceremoniálu her. Z mistrovství světa i Evropy má řadu medailí, v letech 2003 a 2004 též vyhrál celkové pořadí Světového poháru v závodech C1. Sportovní kariéru ukončil v roce 2012.\n\nJeho otec Henri Estanguet, také kanoista, získal medaile na mistrovstvích světa v 70. letech 20. století. Jeho bratr Patrice Estanguet získal bronzovou medaili na Letních olympijských hrách 1996 v Atlantě.\n\nNa Letních olympijských hrách 2012 v Londýně byl zvolen do Komise sportovců Mezinárodního olympijského výboru. V srpnu 2016 byl zvolen jejím místopředsedou.\n\nJe spolupředsedou kandidatury Paříže na uspořádání Letních olympijských her 2024. V případě, že Paříž porazí Los Angeles a pořadatelství her získá, počítá se s ním jako s předsedou organizačního výboru her.\n\n\n\n\n\n"}
{"id": "345945", "url": "https://cs.wikipedia.org/wiki?curid=345945", "title": "Fiat Stilo", "text": "Fiat Stilo\n\nFiat Stilo je automobil nižší střední třídy Italského výrobce aut Fiat. Vyrábí se jako tří a pětidveřový hatchback a pětidveřové kombi. Je nástupcem Fiatu Bravo/Brava a předchůdcem Fiatu Bravo. V roce 2006 prošel faceliftem.\n\nFiat Stilo pro Evropu se vyráběl s 4 motory benzínovými a 4 dieselovými.\n\n\nNa Euro NCAP získal Fiat Stilo 4 hvězdičky.\n\nFiat Stilo se dělal v 11 verzích.\n"}
{"id": "345946", "url": "https://cs.wikipedia.org/wiki?curid=345946", "title": "Wikimedia Inkubátor", "text": "Wikimedia Inkubátor\n\nWikimedia Inkubátor je projekt nadace Wikimedia, jehož cílem je hostovat jazykové edice Wikimedia projektů, které ještě nemají vlastní oddělenou wiki. Projekt byl spuštěn 2. června 2006. Sám nemá jazykové edice, je vícejazyčný.\n\nNa žádost je otevřena subdoména v Inkubátoru a \"Jazykový výbor\" () posuzuje, zda si daná jazyková edice zaslouží vlastnit samostatnou subdoménu na projektech Wikipedie, Wikislovník, Wikiknihy, Wikicitáty nebo Wikizprávy. Ostatní Wikimedia projekty jsou buď vícejazyčné, nebo nové jazykové edice hostují jinde.\n\n"}
{"id": "345957", "url": "https://cs.wikipedia.org/wiki?curid=345957", "title": "Askold (křižník)", "text": "Askold (křižník)\n\nAskold (rusky \"Аскольд\") byl chráněný křižník ruského carského námořnictva. Jméno nesl po Varjagovi Askoldovi.\n\nKřižník pro carské námořnictvo postavila německá loděnice Deutsche Werft v Kielu. Začali ji stavět roku 1898 v Kruppově loděnici. Na vodu byl spuštěn 3. března 1900.\n\nSloužil v ruské tichomořské flotile během rusko-japonské války a první světové války. Asistovala v Šanghaji po bitvě ve Žlutém moři a v roce 1906 se stala vlajkovou lodí sibiřské flotily křižníků v Port Arthuru. V roce 1915 odplula do Středozemního moře a zúčastnila se operace v Dardanelách spolu s britskými spojenci. Po ruské revoluci byla obsazena britským královským námořnictvem a přejmenovaná na \"Glory IV\". Po ruské občanské válce byla v roce 1922 v Německu sešrotována.\n\n"}
{"id": "345959", "url": "https://cs.wikipedia.org/wiki?curid=345959", "title": "Augustin Gažotič", "text": "Augustin Gažotič\n\nBlah. Augustin Gažotič (italsky jako \"Agostino Casotti\", též jako \"Kažotić\", nebo \"Gažotič \", cca 1260 - 1323), biskup a dominikán je světec katolické církve.\n\nNarodil se zřejmě v roce 1260 (přesné datum není známo) v Trogiru poblíž Splitu v Dalmácii. Jeho rodiče náleželi ke šlechtě. Od mládí vychováván ve víře, proto vstoupil v sedmnácti letech do dominikánského řádu.\n\nJako řeholník se snažil co nejvíce přiblížit způsobu života sv. Dominika, zakladatele řádu, na rozdíl od něj ale žil ještě více asketicky. Velice dbal řeholních pravidel.\n\nZa vzor si vytyčil církevní učitele - sv. Augustina (jehož jména byl nositelem), sv. Řehoře a sv. Jeronýma. Výroky těchto světců také často citoval. Byl vyhledávaným zpovědníkem a kazatelem. Jeho strhující kázání bývala velice navštěvována.\n\nZřídil a spravoval několik nových řádových domů, protože řeholního dorostu přibylo takovou měrou, že jim kláštery v dosavadním počtu přestaly kapacitně dostačovat. Z řad těchto nových bratří byli i jeho zásluhou vychováni dobří řeholníci a obhájci katolické víry proti herezím a omylům. On sám velice úspěšně na území Bosny potíral hereze sekty \"\"Bogumilů\"\", jejichž bludy byly značně rozšířeny.\n\nKdyž mu bylo 44 let, povolal jej papež Benedikt XI. do Říma, kde mu bylo oznámeno, že je jmenován biskupem v Záhřebu. Záhřebská diecéze byla na tom v té době (roku 1304) velice špatně díky nájezdům Tatarů. Místní šlechta se navíc po smrti krále Ondřeje III. začala vyžívat v masakrování a zvráceném životě.\n\nDuchovenstva v diecézi byl nedostatek, stávající duchovní byli navíc značně přivyklí zesvětštělému životu, postrádajíce zbožnosti a namnoze se nedalo mluvit o vzdělanosti.\n\nUrychleně začal dokončovat stavbu záhřebského katedrálního chrámu a pro zlepšení úrovně duchovenstva v Záhřebu zřídil dominikánský klášter. Pamatoval na nemocné a zřídil zde také nemocnici. Stal se dobrodincem a rádcem potřebných. I jako biskup žil velice prostě a odmítal jakékoliv pohodlí. Často pěšky chodil na vizitace do farností. Stal se všeobecně oblíbeným.\n\nSvolal diecézní synody, na kterých vnesl pořádek mezi znesvářené duchovenstvo a z jeho nařízení byl sestaven pro celou diecézi platný zákoník, který měl být k dispozici v sakristii každého kostela.\n\nCoby stoupenec krále Karla Roberta se účastnil církevního sněmu v Boloni v roce 1317. Po tomto sněmu začala šlechta namnoze krutě utiskovat poddané a násilím se snažila záhřebskou katolickou církev dostat pod svou kontrolu. Docházelo ke svévolnému sesazování opatů v klášterech a zabavování církevního majetku šlechtou.\n\nToto jej vedlo k tomu, že se v roce 1320 záhřebské diecéze vzdal, a přijal službu diecézního biskupa v Luceře v italské Apulii, kraji, kde bylo pomalu víc mohamedánů než křesťanů. Augustin zde dosáhl nečekaných výsledků. Diecéze byla duchovně obnovena. Pro spásu duší pracoval pak jako biskup až do smrti.\n\nBlahořečen byl v roce 1700 dne 17. července za pontifikátu papeže Lva X., úctu k tomuto blahoslavenému pak potvrdil pro církev papež Inocenc XII. a liturgická památka tohoto blahoslaveného se slaví jako připomínka vždy 3. srpna.\n\n"}
{"id": "345960", "url": "https://cs.wikipedia.org/wiki?curid=345960", "title": "Stodůlky (Prášily)", "text": "Stodůlky (Prášily)\n\nStodůlky (\"Stadln\") jsou zaniklá obec pod horou Křemelná v údolí řeky Křemelné, tzv. bezlesí, bývalá královácká rychta, jedna z osmi na Šumavě (její obyvatelé byli poddanými krále). Stávala tady farní osada s rozsáhlou farností. Rozlohou 236 km² byla obec po Praze druhou největší v Čechách.\n\nPůvodně se místu říkalo Simonovy stodoly, od roku 1617 Stadeln. Později byly v obci dva mlýny, škola, pila a několik hostinců. Největší usedlost se nazývala Bon Bolthaus či Balthashof. V 80. letech 18. století zde byla postavena kaple svatého Sebastiana, která vzhledem a velikostí připomínala kostelík. Ve druhé polovině 19. století a 1. polovině 20. století měly Stodůlky kolem 2000 obyvatel.\n\nPo válce bylo převážně německé obyvatelstvo vysídleno a vylidněné Stodůlky se staly v rámci vojenského výcvikového prostoru Dobrá Voda cvičným cílem lidovědemokratické armády. Roku 1952 byly srovnány se zemí.\n\n"}
{"id": "345962", "url": "https://cs.wikipedia.org/wiki?curid=345962", "title": "Fabric 22", "text": "Fabric 22\n\nFabric 22 je DJské kompilační album vytvořené Adamem Beyerem jako součást Fabric Live Mix série.\n\n"}
{"id": "345963", "url": "https://cs.wikipedia.org/wiki?curid=345963", "title": "Johann Bauhin", "text": "Johann Bauhin\n\nJohann nebo Johannes Bauhin, latinsky také Bauhinus (12. prosince 1541 Basilej – 26. října 1613 Montbéliard) byl švýcarský lékař a botanik.\n\nStarší syn lékaře Jeana Bauhina studoval od roku 1555 filozofii a od roku 1558 lékařství a botaniku na univerzitě v Basileji. Roku 1560 přestoupil na univerzitu v Tübingenu , kde mimo jiné studoval i u Leonharta Fuchse. Roku 1561 podnikl studijní cestu do Zürichu k Conradu Genserovi. Od roku 1561 byl zapsán na univerzitě v Montpellieru, kde studoval u Rondeleta anatomii a botaniku. Roku 1562 získal lékařský titul.\n\nOd roku 1563 provozoval lékařskou praxi Lyonu. Byl zde v kontaktu s botanikem Daléchampsem. Jako hugenot měl ve Francii potíže, a tak se stal roku 1568 lékařem v Ženevě a roku 1570 se vrátil do Basileje nejprve jako profesor rétoriky, a od roku 1571 také jako profesor medicíny.\n\nRoku 1572 se stal lékařem na württemberském dvoře a osobním lékařem Friedricha I. v Montbéliardu. Zde také založil botanickou zahradu.\n\nI když jeho přínos v oblasti botaniky nebyl tak významný jako u jeho bratra, proslavil se encyklopedií \"Historiæ plantarum\".\n\nCharles Plumier po něm a jeho bratrovi Caspru Bauhinovi pojmenoval rod \"Bauhinia\".\n"}
{"id": "345964", "url": "https://cs.wikipedia.org/wiki?curid=345964", "title": "Bitva u Voroněže", "text": "Bitva u Voroněže\n\nBitva u Voroněže (rusky:Воронежско-Ворошиловградская операция) byla vojenským střetnutí během Velké Vlastenecké války, ve kterém proti sobě bojovaly německé a maďarské jednotky na straně jedné a sovětské jednotky na straně druhé. Bitva se odehrávala v okolí strategicky důležitého města Voroněže na Donu ve dnech 28. června – 24. července roku 1942.\n\nPo druhé bitvě o Charkov, v níž byla Rudá armáda poražena, se rozeběhla operace Blau, což bylo krycí jméno pro tažení Wehrmachtu na východ v roce 1942. Proti 4. německé pancéřové armádě pod velením Hermanna Hotha stála sovětská 40. armáda, které velel Nikolaj Fjodorovič Vatutin. Útok německých vojsk začal 28. června 1942. Německá vojska se pokoušela o obkličovací manévry, ovšem Rudá armáda už byla zkušenější, a tak po urputných bojích organizovaně ustupovala do dalších obranných pozic. Dne 4. července pronikly německé jednotky do předměstí Voroněže. Město se jim však po urputných bojích podařilo ovládnout teprve 13. července. Bitva však tímto neskončila, ústupové boje kombinované s protiútoky Rudé armády nadále trvaly. 24. července padl Rostov na Donu, čímž se zcela otevřely dveře k rozhodujícímu útoku na Stalingrad a na Kavkaz.\n"}
{"id": "345967", "url": "https://cs.wikipedia.org/wiki?curid=345967", "title": "Výzbroj", "text": "Výzbroj\n\nVýzbroj zcela obecně je všechno to, čím je nějaký člověk vybaven či ozbrojen, skupina lidí může být i vyzbrojena Jedná se téměř vždy o souhrn nějakých předmětů praktické potřeby (u lidí někdy s výjimkou oblečení a obuvi, jenž spadá pod výstroj). Někdy mluvíme o výzbroji i u určité skupiny specializovaných technických zařízení – např. elektrická výzbroj u vozidel.\n\nVýzbroj může být :\n\n\n"}
{"id": "345971", "url": "https://cs.wikipedia.org/wiki?curid=345971", "title": "Diskografie Fabric", "text": "Diskografie Fabric\n\nLondýnský noční klub Fabric vydává pravidelně každý měsíc kompilační album populárních DJs od listopadu 2001. Existují dvě série, které se navzájem každý měsíc střídají - \"Fabric\" a \"FabricLive\".\n\n\n\n\n\n"}
{"id": "345972", "url": "https://cs.wikipedia.org/wiki?curid=345972", "title": "Troika Games", "text": "Troika Games\n\nTroika Games bylo herní vývojářské studio se zaměřením na RPG hry. Bylo založeno v roce 1998 třemi klíčovými členy týmu, odpovědného za RPG Fallout, poté, co opustili Interplay. Jsou to Tim Cain, Leonard Boyarsky a Jason Anderson.\n\nStudio vytvořilo za svou sedmiletou existenci pouze tři hry - , The Temple of Elemental Evil a . U poslední jmenované se jedná o první titul s licencovaným Source enginem a byla vydána ve stejný den jako Half-Life 2.\n\nNa začátku roku 2005 se Troika dostala do finančních problémů, které vedly k propuštění zaměstnanců a rozprodání majetku.\n\nZaměstnanci pak našli uplatnění v následujících společnostech:\n\n"}
{"id": "345973", "url": "https://cs.wikipedia.org/wiki?curid=345973", "title": "Kartáčový náboj", "text": "Kartáčový náboj\n\nKartáčový náboj či jen kartáč je dělostřelecký typ protipěchotní munice.\n\nNa rozdíl od klasického plného náboje (koule), měly tyto náboje lepenkový obal plněný olověnými kuličkami nebo sekaným olovem. Proto se také užíval termín střílet \"sekaným olovem\". V některých případech mohly být náboje plněny střepy, úlomky kamenů nebo i hřebíky. Při výstřelu se obal rozpadl a kuličky nebo jiná náplň se vysokou rychlostí kuželovitě rozlétly, působíce zkázu v širokém pásu. Účinek byl podobný výstřelu z brokovnice, ale v mnohem větším měřítku. V 19. století byly kartáčové náboje zdokonaleny, plátěný obal byl nahrazen dřevěným nebo železným, což vedlo k lepší kontrole rozptylu a zrychlení palby.\n\nKartáčová střela měla na krátkou vzdálenost zdrcující dopad. Kartáčové střelivo pro dělostřelectvo se používalo od objevení střelného prachu. Pravidelně se využívalo až v třicetileté válce a v 18. – 19. století v pozemních i námořních válkách. Obzvláště účinná byla v napoleonských válkách proti velkým a pravidelným formacím pěchoty. Čím větší skrumáž lidí, tím větší účinek palba měla. V bitvách se používala pro rychlé rozprášení útočící pěchoty, ale pouze na krátkou vzdálenost, tedy asi 400 m.\n\n\n\n"}
{"id": "345974", "url": "https://cs.wikipedia.org/wiki?curid=345974", "title": "Prokop Palestinský", "text": "Prokop Palestinský\n\nSv. Prokop Palestinský († asi 303) je světcem katolické církve, mučedník z dob Diokleciánova pronásledování církve. Martyrologium Romanum (Římské martyrologium) jej uvádí jako \"„Procopius, m. in Palæstina“\".\n\nO životě sv. Prokopa Palestinského se dochovalo velice málo zpráv. Ví se, že pocházel z Jeruzaléma a že byl lektorem (jedno z nižších svěcení zrušených po II. vatikánském koncilu, dnes liturgická služba udílená jako předstupeň jáhenství) ve Skytopoli.\n\nV době počátku tzv. Diokleciánova pronásledování křesťanů byl odveden do Cézareje, kde jej chtěli donutit, aby se poklonil jejich pohanským modlám. Když toto razantně odmítl učinit, byla mu useknuta hlava. \n\nJeho liturgická památka se slaví jako připomínka vždy 8. července.\n\n"}
{"id": "345979", "url": "https://cs.wikipedia.org/wiki?curid=345979", "title": "Soufrière", "text": "Soufrière\n\nSoufrière má několik významů:\n\n\n"}
{"id": "345980", "url": "https://cs.wikipedia.org/wiki?curid=345980", "title": "Kapitálový trh", "text": "Kapitálový trh\n\nKapitálový trh je místo, kde dochází ke směně střednědobého a dlouhodobého kapitálu (splatnost nad jeden rok) prostřednictvím různých forem cenných papírů a jejich derivátů. Je jedním z druhů finančního trhu.\n\nEmitenti, tedy státní a veřejné instituce, finanční instituce a podniky, vydávají cenné papíry a nabízejí je k prodeji na burze. Tímto způsobem získávají zdroje pro financování vlastní činnosti. Cenné papíry kupují investoři. Jsou to banky, podílové nebo penzijní fondy, pojišťovny i fyzické osoby, které tímto způsobem zhodnocují své volné peněžní prostředky.\n\nKapitálový trh se člení dle jeho obchodovatelnosti na \"primární\", kde jsou emitovány cenné papíry, a \"sekundární\", kde se obchoduje již s emitovanými instrumenty. Dále se člení dle instrumentu na \"dluhový\" – zde se obchoduje s dluhovými instrumenty, a \"akciový\" – zde se obchoduje s akciemi. Další členění může být regulovaný x neregulovaný nebo vyzrálý x rozvíjející se.\n\n\n\nObchodník s cennými papíry je právnická osoba, buď akciová společnost nebo společnost s ručením omezeným, která má dozorčí radu. Vykonává jednu z hlavních investičních služeb, kam se řadí přijímání pokynů, obchodování s investičními nástroji, portfolio management, investiční poradenství a další. Jeho základní kapitál musí být minimálně 730 000 EUR.\n\nIZ je právnická či fyzická osoba, která poskytuje služby přijímání a předávání pokynů a investiční poradenství.\n\nVázaný zástupcem je fyzická či právnická osoba, která uzavřela smlouvu s obchodníkem s cennými papíry či investičním zprostředkovatelem. Zprostředkovává a uzavírá obchody a dále poskytuje poradenství.\n\n\n\n"}
{"id": "345981", "url": "https://cs.wikipedia.org/wiki?curid=345981", "title": "Ján Jamnický", "text": "Ján Jamnický\n\nJán Jamnický, pseudonym Gustáv Marro (20. května 1908, Jasenová, Uhersko – 4. srpna 1972, Poprad, Československo) byl slovenský herec, režisér, scenárista a pedagog. Ve 40. letech 20. století patřil k nejvýznamnějším osobnostem slovenského divadla. Jeho manželkou byla herečka Vilma Jamnická.\n\nNarodil se v Jasenové v rodině evangelického faráře. Jako mladý hoch byl obklopen knihami, které jej později zcela pohltily. Zajímal se hlavně o filozofii a rozličné umělecké směry. Obklopovala ho hudba, zajímalo jej malířství a architektura. \n\nV Bratislavě nejprve začal se studiem medicíny. Na lékařské fakultě, kde začal studovat v roce 1926, se seznámil se svojí ženou Vilmou Březinovou, která jej později přivedla i k divadlu. Studia medicíny po dvou letech zanechal a přihlásil se na Hudební a dramatickou akademii pro Slovensko (HADAPS). Na žádost rodičů současně se studiem herectví se věnoval i studiu práv na Právnické fakultě Univerzity Komenského. Obě školy úspěšně dokončil v roce 1932.\n\nJako student hostoval od roku 1928 na jevišti Slovenského národního divadla. Jako řádný člen souboru činohry SND debutoval v roce 1932 v rolích Šviháka a Tovaryše s fouskem ve hře Viktora Šulce \"Najkrajšie topánky na svete\" od Josefa Kopty. První velkou příležitost dostal ještě tentýž rok jako Peter v hře \"Pohoršenie v svätofloriánskej doline\" od slovinského dramatika Cankara v režii Andreje Bagara. \n\nVětšinu svých kolegů ve Slovenské národním divadle převyšoval, a to nejen svojí štíhlou vysokou postavou, ale i svým rozhledem a náročností vůči sobě i jiným. Samo o sobě bylo odvážné, že si neholil bradu, což bylo v té době dost neobvyklé. Dalo by se říci, že všeobecně nezapadl do souboru činohry SND, která byla naučena hrát ve stylu tzv. realistického herectví. Jako herec pracoval stylizovaně s náznakem. Kritika mu vyčítala přílišný patos, chlad a monotónnost projevu. Venkovské typy, hlavně z Tajovského her, mu vůbec neseděly, a to ani když ostatní herci bravurně zvládali vytvářet rázovité slovenské postavy. Na jeho nedoceněné herecké kvality poukázala až česká divadelní kritika, při pohostinském představení Palárikovy hry \"Zmierenie\" v Praze. \n\nBravurně ztvárnil Kreonta v Sofoklově \"Antigoně\" v režii Janka Borodáče. Úloha Kreonta byla jedním z jeho hereckých triumfů. Kritika oslavovala orátora a i jeho pohybovou kulturu. Uplatnil se i v inscenacích her slovenských dramatiků, za všechny vzpomeňme Jonáše Záborského a Jána Palárika. Jako herec se s jevištěm rozloučil v roce 1949 úlohou Čackého v Gribojedovově hře \"Hoře z rozumu\".\n\nJanko Borodáč si všiml jeho talentu a zaměstnával jej dramaturgickou práci a také jako překladatele divadelních her. Pro něj byl odtud už jen krok k režii, které se začal systematicky věnovat. Na divadelní scéně nakonec připravil celkem 33 inscenací a postupem času se už herectví věnoval už jen sporadicky. \n\nVe Slovenském národním divadle začínal s pohádkami a lehkými konverzačními hrami. Jeho režijním debutem se stala pohádka Valentína Erbena \"Stratil sa hlásnik Cibuľa\", k jejíž nazkoušení měl jen čtyři dny. Později se pokusil i o náročnější kusy – inscenoval hry Molièra, Shakespeara, Schillera, Ibsena, hry Vojnovićovy a z domácích autorů Petera Zvona a Ivana Stodolu. V době 2. světové války se Jamnický vypracoval na výraznou a svéráznou uměleckou osobnost. Své inscenace aktualizoval narážkami na negativní jevy oné doby. Za klerofašistického Slovenského štátu povzbudivě působil svojí adresnou útočností inscenací jako Molièrův \"Mizantrop\" a \"Zdravý nemocný\", Schillerův \"Vilém Tell\" a Zvonova hra \"Tanec nad plačom\". Tímto svým přístupem zabezpečoval rovnováhu vůči často vůči státu loajálně orientovaným inscenacím Jána Borodáče.\n\nVe své režijní práci navazoval na evropskou a sovětskou avantgardu - zejména na ruské režiséry A. J. Tairova, V. E. Mejercholda, J. B. Vachtangova, s jejichž tvorbou se seznámil při svém pobytu v Moskvě v roce 1936. Nejvíce ho však okouzlily inscenace Nikolaje Pavloviče Ochlopkova a hlavně jeho inscenace Shakespearova \"Othella\". O inscenaci řekl \"„A nakoniec sme všetci na Othellovi v Moskve plakali – tak hrali. Prvý raz som zažil to, čo požaduje Aristoteles od tragédie: katarzis, očistenie – nie ponurú dusivú beznádejnosť, spoločenských tragédií, ale katarzis na vlastnom tele.“\"\n\nByl přívržencem stylizované režie pracující s náznakem. S tímto režijním přístupem dosahoval překvapujících výsledků hlavně ve veršovaných hrách. Na jevišti se mu podařilo vytvořit soulad barev, linií, pohybu. Odkrýval skrytý význam her a svérázně jej interpretoval. Ve svých inscenacích spolupracoval s režisérem a scénografem Karolem L. Zacharem a dalšími osobnostmi slovenské scénografie: Emilem Bellušem, Ladislavem Vécseyem a Jánem Ladvenicou.\n\nJeho poslední režií v roce 1944 byla Stodolova hra z divadelního prostředí \"Komédia\". vyjádřil v ní svůj postoj k vedení divadla, které v dramaturgii divadla preferovalo operetu, kterou považoval za pokleslý žánr. Nespokojené vedení stáhlo inscenaci z repertoáru po prvních reprízách a naznačilo mu, aby Slovenské národní divadlo opustil. Po skončení druhé světové války, když činohra Slovenského národního divadla znovu začala hrát, se k režijní práci už nikdy nevrátil. Svojí poslední roli jako člen hereckého souboru odehrál na prknech Slovenského národného divadla v roce 1949.\n\nV letech 1945–1949 působil v Československém filmu jako režisér a scenárista. Také hrával v televizních filmech a inscenacích. Působil v rozhlase jako recitátor. Jeho způsob přednesu v mnohém ovlivnil další slovenské interprety poezie. Zdůrazňoval hudební stránku a melodičnost slovenské řeči a vytvořil novou jevištní řeč. \n\nPřipravoval reorganizaci slovenské divadelní sítě a také se podílel na přípravě zákona o postátnění Slovenského národního divadla. Jako pedagog působil na Hudební a dramatické akademii (1937–1944), na Vysoké škole múzických umění (1949–1952), kde vedl Katedru herectví a režie a na pražské loutkoherecké katedře DAMU. Kvůli zdravotním problémům musel v roce 1953 předčasně odejít do důchodu a pracoval jen velmi nepravidelně. Důchod přerušoval jen účastí na recitačních pásmech slovenské poezie: \"Čo vatru nietili\", \"Slovenské ľudové balady\" a \"O krvi\"). V nich znovu potvrzoval, že stále patří mezi nejsugestivnější slovenské interprety poetického slova.\n\nZemřel v popradské nemocnici v roce 1972 po jednom ze svých výstupů na tatranské vrcholy. Jeho smrt zůstává stále opředena tajemstvím, protože ani lékaři nedokázali s jistotou určit, zda smrt podchlazením nastala náhodou, nebo byla skutkem člověka, který se pro ni rozhodl dobrovolně. \n\nV roce 1967 mu byl udělen titul zasloužilý umělec, v roce 1969 mu také byla udělena zlatá medaile VŠMU, v roce 1970 titul národní umělec a v roce 1991 mu byl in memoriam udělen Řád T. G. Masaryka III. třídy. Byla po něm také pojmenována jedna ulice v Bratislavě.\n\nFrantišek Zvarík ve své memoárové knize \"Pierot s puškou\" napsal: \"„Borodáč nás učil po javisku chodiť, Jamnický tancovať.“\"\n\n\n\n\n\n"}
{"id": "345982", "url": "https://cs.wikipedia.org/wiki?curid=345982", "title": "Fiacrius", "text": "Fiacrius\n\nSvatý Fiacrius, Fiacrius z Meaux, též Fiakr (kolem roku 590 Connacht, Irsko – 30. srpna 670 Meaux) byl poustevník a je uctíván jako katolický světec.\n\nFiacrius se narodil koncem 6.století, pravděpodobně v severním Irsku, podle jiných pramenů byl synem skotského krále Eoina IV. Rozhodl se opustit společnost a stát se poustevníkem. Hledal samotu, odešel do Francie.\n\nBiskup v Meaux, sv. Faron, mu tam přidělil pozemek, na němž Fiacrius pěstoval hlavně zeleninu, a na kterém také vybudoval útulek pro poutníky. Podle legendy neoral prý pluhem, ale pouze svou holí. Bývá vyobrazen jako poustevník s holí při orbě nebo jako mnich v kutně s biblí a rýčem.\n\nDovedl uzdravovat, uvádí se léčení hemeroidů a pohlavních chorob. Sám Fiacrius se obával hříchu, a proto se až úzkostlivě stranil žen. Někdy je označován za misogyna. Kolem Fiacria se shromáždila skupina žáků, následujících jeho \"zelený\" styl života.\n\nZemřel kolem roku 670 a byl pohřben v Meaux. Později byly jeho ostatky přeneseny do meauxské katedrály, když se na jeho hrobě začala dít zázračná uzdravení. Meaux se od 12. století stalo poutním místem, později také zastávkou poutníků na Svatojakubské cestě.\n\n\nJeho svátek je slaven 30. srpna.\n\n"}
{"id": "345984", "url": "https://cs.wikipedia.org/wiki?curid=345984", "title": "Investor", "text": "Investor\n\nInvestor je investiční fond, banka, penzijní fond, pojišťovna nebo fyzická osoba, která vyhledává optimální způsob, jak zhodnotit své dočasně volné finanční prostředky.\n\nPři rozhodování o volbě investice zvažuje investor míru rizika, likviditu a očekávanou výši výnosu.\n\nJako investor je někdy označován subjekt nebo osoba, která je pořizovatelem stavby. Zpravidla jde o záměnu pojmu stavebník s pojmem investor. Faktem však zůstává, že finanční investice může směřovat i do staveb a stavebních podniků. V tomto případě je užití slova investor na místě a investor nemusí být totožný se stavebníkem. Pro tento případ nebo případy podobné se stále častěji užívá pojmenování developer.\n\nInvestor často bývá podjatý pohledem z krátkodobého hlediska. Také podjatě reaguje podle národnosti jména analytika.\n"}
{"id": "345985", "url": "https://cs.wikipedia.org/wiki?curid=345985", "title": "Tělocvična Pod Hradem", "text": "Tělocvična Pod Hradem\n\nNovogotická budova tělocvičny Pod Hradem se nachází v brněnské městské části Brno-střed, v katastrálním území Město Brno pod Špilberkem v ulici Údolní, číslo orientační 3. Pozemek s budovou tělocvičny však původně náležel do zrušeného katastrálního území Špilberk.\n\nBudovu si nechal postavit Brünner Turnverein (Brněnský německý tělovýchovný spolek). Návrhem v roce 1867 pověřil moravského německého architekta Augusta Prokopa, který se právě vrátil do Brna po několikaletém praktikování na severu Evropy. Tak byla jeho osobností stavbě vtisknuta podoba severské neogotiky. Neomítané cihlové polychromované zdivo, tvarosloví akcentované výraznými pilíři, klenbami a štíty na půdorysu chrámového trojlodí dodává architektuře až sakrální rozměr. Pozoruhodné jsou dřevěné konstrukce a bazilikální zastropení interiéru, původně zdobené polychromií. Všechny tyto aspekty jsou srozumitelné při pochopení úlohy, jakou hrál v tehdejší společnosti zadavatel, tedy tělovýchovný spolek „Brünner Turnverein“. Jeho role byla obdobná jako u tělocvičné jednoty Sokol v českém prostředí. Stavba tedy nutně ztělesňovala národní hodnoty a ideály, navíc do doby výstavby Německého domu suplovala tělocvična německé kulturní centrum Brna, jeho koncertní i divadelní sál.\n\nSlavnostní otevření se konalo 28. června 1868. Otevření novostavby se stalo dvoudenní slavností (28.–29. června). V roce 1877 tělocvična vyhořela, ale už roku 1878 byla podle návrhu Augusta Prokopa obnovena. Další dostavba se uskutečnila roku 1896. Smutnou úlohu hrála tělocvična, podobně jako Německý dům, po osvobození v roce 1945, kdy se stala místem poprav brněnských Němců, kteří se exponovali v době protektorátu.\n\nTělocvična je od 23. března 1964 kulturní památkou.\n\nV současnosti v budově sídlí Centrum univerzitního sportu Fakulty sportovních studií Masarykovy univerzity.\n\n\n"}
{"id": "345987", "url": "https://cs.wikipedia.org/wiki?curid=345987", "title": "Bitva o Rostov", "text": "Bitva o Rostov\n\nBitva o Rostov ( Ростовская операция) bylo střetnutí německých a sovětských vojsk ve Velké vlastenecké válce. Bitva se odehrávala mezi 21. a 29. listopadem 1941, kdy došlo nejprve k obsazení Rostova na Donu německou armádou a poté bylo město Rudou armádou dobyto zpět.\n\nPo katastrofální porážce sovětských vojsk v Kyjevském kotli pokračovalo tažení německé armádní skupiny Jih dále na Východ. Část vojsk pod vedením Ericha von Manstein zaútočila na Krym, ostatní armády útočily na území mezi Dněprem a Donem. Zde je čekala zkonsolidovaná sovětská obrana, která způsobovala německým jednotkám velké ztráty. Po těžkých a urputných bojích padl 17. října 1941 do německých rukou přístav Taganrog u Azovského moře. 17. listopadu zahájily německé síly útok na Rostov na Donu, který dobyly o čtyři dny později. Německé jednotky pronikly až k řece Donu a obsadily zde jeden neporušený most. To znamenalo pro sovětské vedení katastrofu, protože kromě toho, že Němcům padlo do rukou průmyslové město, dostala se jim do rukou křižovatka dopravních tepen směrem ke Stalingradu a naftovým polím na Kavkaze. Proto Stalin nařídil město dobýt zpět.\n25. listopadu 1941 začal sovětský protiútok, ve kterém si dokázala Rudá armáda vytvořit místní početní převahu. Počáteční útoky však byly neúspěšné, válečné štěstí se přiklonilo k Sovětům až 27. listopadu, kdy prolomili nepřátelskou obranu. Tvrdé boje pokračovaly další dva dny a jednotkám Rudé armády se podařilo Rostov 29. listopadu osvobodit. Útok proti Němcům dále pokračoval a hrozilo jim úplné zničení nebo obklíčení. Proto se velitel skupiny armád Jih maršál von Rundstedt chtěl stáhnout, ale Hitler to zamítl a kvůli dalšímu naléhání na stažení Rundstedta odvolal z funkce. Velení skupiny armád Jih převzal polní maršál von Reichenau, který též rychle pochopil situaci a žádal Hitlera o ústup. Hitler nakonec stažení jednotek 1. prosince povolil. Zbytky německých sil se proto organizovaně stáhly daleko na západ za řeku Mius.\n\nBitva o Rostov znamenala pro Rudou armádu jedno z prvních vítězství na východní frontě.\n"}
{"id": "345991", "url": "https://cs.wikipedia.org/wiki?curid=345991", "title": "Kurz cenných papírů", "text": "Kurz cenných papírů\n\nKurz je hodnota cenného papíru. Je stanoven na základě nabídky a poptávky. Nabídka se podává obvykle na burze předem neurčenému okruhu osob.\n\nTvorba ceny / kurzu je aukční proces, který může být postaven na různých principech:\n"}
{"id": "345994", "url": "https://cs.wikipedia.org/wiki?curid=345994", "title": "Martini", "text": "Martini\n\nMartini může být:\n\n\n"}
{"id": "345995", "url": "https://cs.wikipedia.org/wiki?curid=345995", "title": "Svatý Teofil", "text": "Svatý Teofil\n\nSv. Teofil (Bohumil), lat. \"Theophilus, episcopus Cæsarien\" je světcem katolické církve, biskup a mučedník.\n\nTheophilus byl biskupem v Cesareji. Znám je svou účastí na synodě, kde se řešilo datum, kdy se mají slavit Velikonoce. V této souvislosti je uváděn Eusebiem jako jeden z nejvýznamnějších církevních představených. \n\nSnažil se o smíření Efesu s Římem (právě ve věci data slavení Velikonoc). Byl ctnostný, moudrý a zbožný.\n\nZ jeho života víme málo. Dle kusých zpráv zemřel nejspíše na začátku pronásledování křesťanů v době, kdy na císařském trůně seděl Septimius Severus, a to v roce 195.\n\n"}
{"id": "346007", "url": "https://cs.wikipedia.org/wiki?curid=346007", "title": "Dvanáct rozhněvaných mužů (film, 1957)", "text": "Dvanáct rozhněvaných mužů (film, 1957)\n\nDvanáct rozhněvaných mužů (angl. 12 Angry Men) je americký dramatický film, natočený v roce 1957 podle stejnojmenné divadelní hry, jejímž autorem je Reginald Rose.\n\nJde o původně divadelní hru, zfilmovanou jako 96 minut dlouhé televizní drama režisérem Sidney Lumetem. Téměř celý děj snímku se odehrává v jedné místnosti, kde má 12 soudních porotců jednomyslně rozhodnout, zda je chlapec vinen či nevinen z vraždy svého otce. Scénář filmu však neklade důraz na to, zda je obžalovaný opravdu vinen, ale zabývá se obhajobou lidského názoru a přesvědčení. Ačkoliv se na počátku jednání soudní poroty zdá, že případ je zcela jasný a obviněný je opravdu vinen, opačný názor jednoho z porotců vede k celkovému přehodnocení případu a porota po mnoha hodinách jednání dospěje k názoru zcela opačnému, totiž k rozhodnutí o jeho nevině, respektive k tomu, že jeho vinu soud spolehlivě neprokázal a proto nelze jednoznačně říci, že je vinen. Tento film se také dočkal svého remaku do modernější a delší (stopážově) verze.\n\nVe filmu hrál jednoho z porotců (č. 11) český herec Jiří Voskovec.\n\n"}
{"id": "346011", "url": "https://cs.wikipedia.org/wiki?curid=346011", "title": "Vincenc Maria Strambi", "text": "Vincenc Maria Strambi\n\nSvatý Vincenc (\"Vincentius\") Maria Strambi (narozen jako \"Vincent Dominic Salvatoro Strambi\" 1. ledna 1745, Civitavecchia, Itálie – 1. ledna 1824, Řím) je katolický světec, člen kongregace passionistů a biskup.\n\nNarodil se v Cittavecchia u Říma v roce 1745. V roce 1758 jej sv. Pavel od Kříže přijal do kongregace passionistů. Působil v Umbrii a v okolí Neapole. Mnoho mladých mužů dovedl ke kněžství.\n\nRoku 1801 byl jmenován biskupem Maceratsko-Tolentinským. Vynikal láskou k chudým a všemožně (i na vlastní úkor) je podporoval. Mezi lety 1804–1814 byl kvůli věrnosti papeži vypovězen do Novary, protože odmítl složit přísahu věrnosti, kterou proti papeži nařídil Napoleon I..\n\nV roce 1823 se zřekl biskupského úřadu a z vůle papeže byl povolán jako papežský rádce do Říma. Ubytovali jej na Kvirinálu. Zde po pouhých čtyřiceti dnech, v den svých 79. narozenin dne 1. ledna 1824 zemřel.\n\nBeatifikován byl roku 1925 a v roce 1950 pak kanonizován.\n\n"}
{"id": "346012", "url": "https://cs.wikipedia.org/wiki?curid=346012", "title": "Vilém Alexandr Nizozemský", "text": "Vilém Alexandr Nizozemský\n\nVilém-Alexandr (celým jménem: \"Willem-Alexander Claus George Ferdinand\", * 27. dubna 1967, Utrecht) je nizozemský král a nejstarší syn bývalé nizozemské královny Beatrix. Funkci nizozemského krále vykonává od 30. dubna 2013, kdy jeho matka abdikovala.\n\nKrál Vilém-Alexandr je nejstarší syn princezny Beatrix a jejího manžela prince Clause. Vzdělání získal na protestantské střední škole v Haagu, později na United World College of the Atlantic v jižním Walesu. Byl připravován pro státnické záležitosti s vědomím, že jednoho dne převezme vládu v zemi. Studoval historii na univerzitě v Leidenu, zajímá se o mezinárodní vodní hospodářství.\n\n28. ledna 2013 oznámila jeho matka královna Beatrix, že ke Dni královny, státnímu svátku, který tehdy připadal na den jejích narozenin, tedy na 30. dubna 2013, abdikuje v jeho prospěch (podobně jako její matka o 33 let dříve v její prospěch). To také učinila a Vilém Alexandr se toho dne stal králem Nizozemska. Je prvním nizozemským králem od roku 1890; posledním králem byl Vilémův prapradědeček Vilém III., po něm vládly královny Vilemína, Juliána a Beatrix. Zároveň bylo oznámeno, že budoucí král nebude vládnout pod předpokládaným jménem Vilém IV., ale pod svým dosavadním jménem jako Vilém-Alexandr. Neformálním rodinným jménem je král nazýván také Willem-Alexander van Amsberg.\n\nHlavní úlohou Viléma Alexandra ve funkci hlavy státu je reprezentace Nizozemska. V den svého nástupu do funkce prohlásil, že jeho cílem je také celková reforma nizozemského královského úřadu tak, aby odpovídala společenské situaci ve 21. století.\n\nV den králových narozenin, tedy 27. dubna každého roku, je od roku 2014 po celé zemi slaven Koningsdag, „Den krále“, který je nizozemským státním svátkem.\n\nRozruch vyvolal v roce 2002 sňatek tehdejšího korunního prince Viléma-Alexandra. Jeho snoubenkou byla Máxima Zorreguieta Cerruti, která pochází z Argentiny a má španělské a italské předky. Její otec Jorge Zorreguieta byl argentinským ministrem zemědělství v době vlády diktátora Jorge Videly v 70. a 80. letech 20. století. Otec Máximy se na žádost tehdejšího nizozemského premiéra Wima Koka rozhodl svatby nezúčastnit, a ani její matka nebyla přítomna.\n\nSvatba korunního prince Viléma-Alexandra a Máximy Zorreguieta Cerruti se konala 2. února 2002. Sňatek byl jak občanský na amsterdamské radnici, tak církevní, a to v amsterdamském kostele Nieuwe Kerk.\n\nZ manželství královského páru vzešly tři děti:\n\n\nKrál a jeho rodina žijí ve vile \"Eikenhorst\" ve Wassenaaru v blízkosti Haagu.\n\n\n"}
{"id": "346018", "url": "https://cs.wikipedia.org/wiki?curid=346018", "title": "Josef Volf", "text": "Josef Volf\n\nJosef Volf (7. února 1878 Příchovice – 12. května 1937 Praha) byl český historik a knihovník. \n\nVystudoval historii na filozofické fakultě pražské české univerzity, kde byl žákem profesorů Jaroslava Golla, Josefa Kalouska a Josefa Pekaře. V letech 1899-1910 absolvoval jako jednoroční dobrovolník vojenskou službu. Roku 1904 obhájil disertační práci z medievistiky.\n\nRoku 1903 nastoupil do Knihovny Zemského muzea jako výpomocný úředník, a zároveň spolupracoval s Čeňkem Zíbrtem na Bibliografii české historie. Dále pracoval již jako samostatný jako knihovník. V roce 1928 se stal ředitelem knihovny Národního muzea. Vydal mnoho odborných prací a bibliografií většinou z oblasti české kulturní historie (dějiny knihovnictví, knihtisku, novinářství, svobodného zednářství, Jan Amos Komenský, Jan Kollár). \n\nMěl bratra a dvě sestry. 27. června 1918 se oženil s Hermínou Tobiášovou, měli syna Miloše a dceru Věru. Jeho pohřeb se konal u sv. Ludmily na Vinohradech.\n\n\n\nJe uložena v Památníku Národního písemnictví v Praze. Obsahuje mj. deník a rukopisy několika nevydaných prací.\n\n"}
{"id": "346021", "url": "https://cs.wikipedia.org/wiki?curid=346021", "title": "Rousseauovo pojetí demokracie", "text": "Rousseauovo pojetí demokracie\n\nRousseauovo pojetí demokracie je radikálním konceptem přímé demokracie.\n\nJean-Jacques Rousseau se narodil v jedné z městských republik Ženevě. Své východisko v náhledu na pojetí republiky spatřuje v moci lidu a jeho teorie týkající se republikanismu je proto také považována za jednu z teorií demokracie, a to velmi radikálního charakteru. Ústředním bodem jeho konceptu je participace všech občanů na vládě.\n\nRousseau vychází z doslovného překladu slova demokracie a chápe ji tedy jako vládu lidu, který se podílí na výkonné moci – vládě. Pokud tomu tak bude, pak ale není možné, aby demokracie existovala:\nZ tohoto textu vyplývá, že lid neumí vládnout sám nad sebou.\n\n\"Vláda v demokratických společnostech by mohla existovat jen za těchto předpokladů:\"\n\n\nTyto podmínky jsou realizovány jen ve výjimečných případech, a tak Rousseau píše:\nRousseau odlišuje v teorii republikanismu vládu (moc výkonnou) a zákonodárství. Legislativec definuje obecná pravidla, které musí dodržovat všichni členové společnosti. Vláda má ve svých rukou správu státu a koná konkrétní rozhodnutí, která se dotýkají občanů. Demokracie je podle myslitele ústavní formou, v níž výkonnou moc (či „knížete“, jak také píše) tvoří lid. \n\nRousseau se ptá, kdo má oprávnění k vydávání zákonů? Odpověď je obsažená v teorii společenské smlouvy, kterou filosof vypracoval. Nejistota jednotlivce ve stavu před uzavřením společenské smlouvy ho nutí, aby takovou smlouvu uzavřel. Tím dochází k částečné směně, kdy jedinec odevzdá svá práva ve prospěch společenství, které mu zajistí ochranu a bezpečnost. Smluvní akt je čin svobodný, kdy se jedinec zříká prosazovat svou vlastní vůli a přijímá podřízení se vůli celého tělesa společnosti, jehož je součástí.\n\nVůle, která je společnou vůlí celého tělesa a je vedena obecným zájmem, se označuje jako obecná vůle. Ta se obvykle liší od vůle a zájmu jednotlivce, ale i skupin jedinců, ba dokonce může být odlišná od vůle všech. \n\nTi jedinci, kteří podepsali společenskou smlouvu, a nikdo jiný, konstituují lid. Ten vytváří jednotu na bázi svého společného zájmu. Z toho lze vyvodit, že obecná pravidla – zákony, jsou předmětem obecné vůle, tedy jsou vůlí lidu jako celku, který je suverénem.Právě tento bod hovořící o suverenitě lidu je hlavním stavebním kamenem rousseauovské filosofie státu. Vůle jednotlivce nemůže být neustále totožná s vůlí obecnou. Stejně jako jednotlivec nemůže svou vůli delegovat na jiného příslušníka lidu (druhý totiž nebude vždy prosazovat jeho vůli), tak i lid jako suverén nemůže předat svou vůli. \n\n\"Z toho pramení toto resumé:\"\n\nSvrchovaná moc – lid – se nemůže nechat zastupovat.\n\nVydávat zákony má právo výlučně lid. Zastoupení lidu ve smyslu parlamentu tak nepřichází v úvahu, neboť zákony musí být schváleny přímo všemi členy lidu:\nTo je podstata \"přímé teorie demokracie\", v níž lid je suverénem a jediným zákonodárcem. Protože dává vzniku zákonům a vytváří obecnou vůli, nemá právo na vládnutí. Vládnout totiž představuje vykonávat konkrétní rozhodnutí, která se liší od obecné vůle. Pokud by lid uchopil i vládu obce, pak se setře rozdíl mezi obecným a jednotlivým. Úkolem lidu tak je zvolit si ze svého středu vládce. Ten pak musí dodržovat zákony, které předtím schválil lid. Stát, v němž vládce jedná v souladu se zákony, nazývá Rousseau republikou. Republikou je tedy každý stát, v němž vláda respektuje suverenitu lidu a obecnou vůli. Může se jí stát jak demokracie, tak i aristokracie nebo monarchie. Výběr formy vlády závisí na specifických podmínkách, především na velikosti státu. Demokracie je nejvhodnější v malých státech, pro středně veliké státy je nejlepší aristokracie a pro ty největší pak monarchie. V monarchiích se může lid rozhodnout ustavit dědičnou vládu.\n\n\"Rousseau rozlišuje dvojí pojetí demokracie:\"\n\n\nCentrální myšlenka, že lid má právo na přímou svrchovanost byla zakotvena jen v některých systémech. Například ve francouzské ústavě z roku 1793, nebo v lidových shromážděních Švýcarska. \n\n\n"}
{"id": "346029", "url": "https://cs.wikipedia.org/wiki?curid=346029", "title": "Jacques Berthieu", "text": "Jacques Berthieu\n\nSvatý Jakub Berthieu (26. listopadu 1838, Polimhac, Francie – 8. června 1896, Antananarivo Madagaskar) byl francouzský jezuita, který působil jako misionář. Zemřel mučednickou smrtí. Římskokatolická církev ho uctívá jako světce.\n\nNarodil se v Polimhacu ve Francii v roce 1838 dne 26. listopadu. Studoval v semináři SaintFlour a s vynaložením velikého úsilí dosáhl v roce 1863 kněžského svěcení. Působil po 9 let jako kaplan v jedné z francouzských farností. Onou farností byla \"Roannes Saint Mary\" kde si P. Jakub získal značnou oblibu. Nemínil zde však zůstat trvale.\n\nP. Jakub se rozhodl vstoupit k jezuitům, neb v sobě cítil řeholní a misijní povolání. V roce 1873 byl ve městě Pau přijat do rodiny jezuitů. Následoval dvouletý noviciát, po němž bylo rozhodnuto, že P. Jakub půjde působit do misijní oblasti na Madagaskar.\n\nPastorace P. Jakuba na Madagaskaru začala na východním pobřeží a na ostrově zvaném Sainte Marie. Zde žil ve velice primitivních podmínkách a zvěstoval Krista po šest let, přičemž domorodá řeč mu činila neustálé obtíže.\n\nV roce 1880 byly vydány francouzské zákony týkající se misií. Misionářům tyto zákony nepomohly, spíše naopak. Vzhledem k těmto zákonům byl P. Jakub nucen přesunout se na centrální ostrov a pak působil ve městech Tamatava a Tananarive. Následně jej představení poslali do Ambohimandrosa. Tam misionáře v roce 1883 zastihly protifrancouzské nepokoje, takže misie tam byla ukončena.\n\nP. Jakub pak působil jako kaplan francouzského vojska a po ukončení povstání byl ustanoven farářem v Ambositře. Zde vládlo napětí mezi katolickou a protestantskou misií. V roce 1891 byl pak přeložen do Anjozorofady.\n\nObětavě se zde věnoval trpícím a nemocným, nevylučujíc ze své péče ani malomocné, přes značné riziko nákazy (nabízí se srovnání s osobami jako byl svatý. Damien z Molokai nebo sv. Petr Donders). Katechizoval a pomáhal kde se dalo. Jeho poměrně nadějnou činnost přerušilo opět povstání, které tentokráte vyvolal kmen Menelamba. Pater Jakub se rozhodl zachránit křesťany tím, že je nechá konvojem dopravit do Tananarive. Otec Jakub cestoval s nimi, ač sužován horečkou. Jel na koni, ale když viděl vyčerpaného chlapce, posadil jej na svého koně a v cestě pokračoval pěšmo.\n\nČást konvoje, kde byl P. Jakub, zůstávala trochu pozadu a to se jí stalo osudným. Přepadli ji povstalci a zajali ji. P. Jakuba nabízeli propustit výměnou za slib, že nebude dál šířit křesťanskou víru. Nabídku misionář odmítl, načež byl povstalci postřelen a následně umlácen kyjem. Jeho mrtvé tělo pak hodili do řeky. V roce 1965 papež Pavel VI. Patera Jakuba beatifikoval. V roce 2012 jej Benedikt XVI. kanonizoval.\n\n"}
{"id": "346032", "url": "https://cs.wikipedia.org/wiki?curid=346032", "title": "Zelenáček šťovíkový", "text": "Zelenáček šťovíkový\n\nZelenáček šťovíkový (\"Adscita statices\") je drobný motýl, který patří do čeledi vřetenuškovitých. Jeho přední křídla jsou zbarvená kovově zeleně.\n\nPřední křídla zelenáčka jsou zelená s výrazným kovovým leskem, zadní křídla mají šedou barvu. Stejný zelený lesk můžeme pozorovat i na tykadlech. Ta jsou zakončena rovnou, na konci mírně zaoblenou špičkou. U větších samečků jsou tykadla hřebenovitá. Oproti tomu známé černo-červené vřetenušky mají na konci tykadel háčkovitě ohnutou špičku. Tělo je dlouhé 14 mm, rozpětí křídel 28 mm. V klidu skládá křídla nad tělem do mírně střechovitého tvaru. Hlava ani hruď nejsou nijak výrazné.\nTento motýlek není příliš nápadný. Právě ona zelená kovová barva ho velmi dobře a účinně chrání. Většinou ho tedy zpozorujeme, jen pokud je velmi blízko.\n\nJe velmi rozšířený, můžeme se s ním setkat na lesních světlinách a vlhkých loukách. Někdy se také vyskytuje hojné množství jedinců na jednom místě. Usedají na chrastavce, kohoutky a jiné kvetoucí rostliny. Nemá v oblibě zastíněná místa. Jeho stanovištěm je celá Evropa. Tohoto motýlka můžeme pozorovat od května do srpna.\n\nZelenáček, stejně jako všechny ostatní příbuzné druhy, je aktivní ve dne a navštěvuje květy.\n\nHlavní složkou potravy housenek jsou všechny druhy šťovíku (odtud název).\n\nNa listy šťovíku klade samička shluky vajíček. Dospělé housenky přezimují. Na jaře se zakuklí do měkkého zámotku. Ročně dochází k vývinu jedné generace.\n"}
{"id": "346034", "url": "https://cs.wikipedia.org/wiki?curid=346034", "title": "Tony Harrison", "text": "Tony Harrison\n\nTony Harrison (* 30. dubna 1937, Leeds) je anglický básník, dramatik a překladatel.\n\nNarodil se v poměrně chudé dělnické rodině, s rodným městem a prostředím je také jeho dílo neoddělitelně spjato. Vystudoval na místní univerzitě klasické jazyky a lingvistiku. Z klasických jazyků také překládal, velmi ceněné jsou jeho překlady antického dramatu (Aischylos, Euripides), i Martialových epigramů, které přeložil do newyorského slangu. Působil jako pedagog v Nigérii, na Univerzitě Karlově v Praze i dalších vysokých školách, později nějaký čas žil na Floridě. Jeho nejvýznamnějším dílem je (později zfilmovaná) báseň \"V.\" (1985), v níž líčí cestu ke hrobu svých rodičů na hřbitově v Leedsu, který je poškozen graffiti a znečištěn odpadky, v roce 1998 osobně režíroval filmovou verzi své další básně \"Prometheus\", v níž líčí moderní průmyslový svět. Jeho básně jsou především společenskokritické, přímočaré a velmi konkrétní, často v nich používá yorkshireský dialekt i americkou angličtinu, nevyhýbá se v nich otevřeným erotickým pasážím, navazuje v mnohém na anglickou barokní poezii (John Donne). Jeho dílo je velmi ceněno, bývá srovnáván dokonce se Seamusem Heaneym někdy je ale také kritizováno jako příliš levicové. V češtině byl v roce 1986 vydán výbor z jeho poezie pod názvem \"My z Leedsu\" v překladu a s komentářem Zdeňka Hrona.\n\n"}
{"id": "346035", "url": "https://cs.wikipedia.org/wiki?curid=346035", "title": "Svatý Maur", "text": "Svatý Maur\n\nSvatý Maur (narozen mezi lety 500–512, Řím – † kolem roku 584, Galie) je katolický světec, za života benediktinský opat, jeho učitelem byl sv. Benedikt z Nursie.\n\nMaur se narodil v rodině římského senátora. Byl oblíbeným žákem sv. Benedikta z Nursie, se kterým se znal již od dětství.\n\nMaur toužil po dokonalém duchovním životě. Vstoupil k benediktinům a v klášteře na Monte Cassino jej (přes jeho odpor) považovali za jakéhosi zástupce sv. Benedikta. Je doloženo, že měl dar uzdravovat. Vypráví se, že na Monte Cassino přivedli ke sv. Benediktovi němého chlapce, aby mu světec požehnal. Světec ale nebyl momentálně v klášteře, a tak byl o požehnání požádán právě Maur, kterého uviděli, jak se s motykou přes rameno zrovna vrací z klášterního hospodářství. Maur o tom zpočátku nechtěl ani slyšet. Nakonec se ale přemluvit. A hle – stal se div – chlapec po jeho požehnání začal mluvit.\n\nKdyž sv. Benedikt dostal nabídku na založení kláštera ve Francii, poslal na nabídnuté místo „na obhlídku“ právě Maura a s ním čtyři řeholní bratry. Na cestu jej vybavil svým požehnáním a stanovami řádu, k čemuž přidal pověření šíření řádu.\n\nMaur na určeném místě založil benediktinské opatství, které jako opat vedl. Když sv. Benedikt zemřel, nikoho nepřekvapilo, že Maur byl zvolen jeho nástupcem. V roce 1969 byla jeho liturgická památka spojena s památkou sv. Placida.\n\n"}
{"id": "346036", "url": "https://cs.wikipedia.org/wiki?curid=346036", "title": "Solo", "text": "Solo\n\nSolo (, ) je největší řeka na ostrově Jáva v provinciích Střední a Východní Jáva v Indonésii. Je přibližně 540 km dlouhá. Povodí má rozlohu 17 000 km².\n\nPramení na svazích sopek Lawu a Merali a teče převážně v široké, většinou bažinaté dolině. Na dolním toku vytváří mnoho meandrů. Ústí do Jávského moře.\n\nŘeka má největší množství vody od října do května. V tomto období se ve velké míře rozlévá do okolí.\n\nVodní doprava je možná do vzdálenosti 200 km. Na dolním toku je koryto řeky napřímeno a regulováno. Údolí řeky je hustě osídleno a obhospodařováno. Na řece leží města Surakarta, Čepu, Bodžonegoro. Na břehu u vesnice Ngandong byly v letech 1931 až 33 nalezeny pozůstatky opolidí.\n"}
{"id": "346045", "url": "https://cs.wikipedia.org/wiki?curid=346045", "title": "Internát Lafranconi", "text": "Internát Lafranconi\n\nInternát a menza Lafranconi je internát v Bratislavě. Dnes je to Internát Fakulty tělesné výchovy a sportu Univerzity Komenského Bratislava. Autorem je Klement Šilinger. Objekt byl realizován v rozpětí let 1927–1933 (1927 návrh 1. etapy, 1931 návrh 2. etapy, 1928–1929 realizace 1. etapy a 1932–1933 realizace 2. etapy).\n\nAutor vytvořil stavbu, která byla v době jejího vzniku odvážným a unikátním řešením. Objekt se nachází v přírodním prostředí, které však ruší dopravní komunikace při jej vstupní části. Okolní prostředí bylo původně přímo napojené na botanickou zahradu. V současnosti se propojení přerušilo vybudováním Mostu Lafranconi. Význam internátu je umocněn umístěním u vodního toku, kde působí jak nenásilná dominanta. Stavba je vhodně orientována na světové strany. Zalomená hmota objektu dotváří výraz fasády tvořené kombinaci omítaného a cihlového zdiva. Architekt Šilinger internát obohatil oválným schodištěm. Budovu situoval v blízkosti Dunaje v návaznosti na okolní pahorkatinu. Nachází se v zeleni s dostatečným místem pro sport a rekreaci.\n"}
{"id": "346046", "url": "https://cs.wikipedia.org/wiki?curid=346046", "title": "Mladecký Dvůr", "text": "Mladecký Dvůr\n\nSídlo Mladecký dvůr (německy \"Mladetzli Mayerhof\") je ZSJ obce Mladecko, nacházející se v okrese Opava, v Moravskoslezském kraji. Nachází se u silnice spojující obce Mladecko a Hlavnici.\n\nNa okraji Mladecka byl v 80. letech 17. století vystavěn nevelký barokní zámek, jenž byl roku\n1772 zbořen. Na počátku 19. století postavil hrabě Ondřej Renard nový dvůr s menším zámkem\nmimo ves, k němuž byl později zřízen okrasný park. Ve 2. pol. 19. století nechal hrabě Hartig\ntento zámek přestavět pseudoklasicisticky.\n\nDonedávna patřil zámek řádovým sestrám Kongregace Milosrdných sester III. řádu svatého Františka.\nDnes vlastní zámek a přilehlé objekty statkář Smrček. Objekt je veřejnosti nepřístupný.\n"}
{"id": "346053", "url": "https://cs.wikipedia.org/wiki?curid=346053", "title": "Podgórzyn", "text": "Podgórzyn\n\nPodgórzyn [podgužyn] (do roku 1945 německy Giersdorf, v letech 1945–1946 Popławy [popuavy]) je polská obec (tzv. gmina), která leží v severním podhůří Krkonoš v Dolnoslezském vojvodství. Je součástí Euroregionu Nisa.\n\nObec se skládá ze dvou částí – dolní má charakter zemědělské vsi, horní je zaměřená na turismus. Dolní Podgórzyn je vystavěný podél potoku Podgórna.\n\nTato obec patří k nejstarším osídleným místům celé oblasti, neboť první písemná zmínka pochází již z roku 1305. V 17. století zde bylo zvonařství, roku 1681 byla založena papírna. Do konce druhé světové války byla tato vesnice součástí Německé říše, později připadla na základě mezinárodních dohod Polsku.\n\nJsou zde dva kostely. Katolický svatostánek Svaté Trojice byl vystavěný při řece Podgórna na počátku 17. století. Původní dřevěný kostel stál na tomto místě už od roku 1318, shořel však 31. srpna 1675 po zásahu bleskem. V současném kostele z konce 17. století je umístěný zvon od místních zvonařů. Druhý – novější barokní kostel pochází z roku 1780.\n\nTramvajová trať z Jelení Hory vedená přes Cieplice do horní části obce Podgórzyn byla provozována do roku 1964. Byla oblíbena zejména během zimní turistické sezóny. Kolejové spojení bylo pro vysokou ztrátovost nahrazeno autobusovou linkou. V bývalé konečné zastávce \"Pod Skałką\" je dnes vystaven poslední zachovaný vagón této horské tramvaje.\n\nPodgórzyn je sídlem stejnojmenné vesnické gminy (\"gmina wiejska\"). Ta se skládá z obcí:\n\nPartnerským městem je český Špindlerův Mlýn.\n\n"}
{"id": "346064", "url": "https://cs.wikipedia.org/wiki?curid=346064", "title": "Kostoľany", "text": "Kostoľany\n\nKostoľany může být zkrácené označení následujících slovenských obcí:\n\n"}
{"id": "346076", "url": "https://cs.wikipedia.org/wiki?curid=346076", "title": "Andrej Antonovič Grečko", "text": "Andrej Antonovič Grečko\n\nAndrej Antonovič Grečko (: \"Гречко Андрей Антонович\", Golodajevka u Rostova – 26. dubna 1976 Moskva) byl sovětský voják a politik ukrajinské národnosti, od roku 1967 ministr obrany, v roce 1973 byl zvolen do politbyra Ústředního výboru Komunistické strany Sovětského svazu. Byl dvojnásobným Hrdinou Sovětského svazu a Hrdinou Československé socialistické republiky.\n\nNarodil se v ukrajinské rolnické rodině. Od roku 1919 sloužil v Rudé armádě, bojoval také v občanské válce, jako řadový voják 1. jízdní armády. Mezi válkami zůstal u jezdectva, jako elitní důstojník Rudé armády byl vybrán ke studiu na Akademii generálního štábu.\n\nZačátek Velké vlastenecké války jej zastihl v generálním štábu, ale už po několika dnech si vymohl přeložení na ukrajinskou frontu. Během roku místo divizi velel armádě. V čele několika armád, naposledy gardové, už zůstal do konce Velké vlastenecké války. Jeho vojska se v roce 1941 zúčastnila ústupových bojů na Ukrajině, v roce 1942 Barvenkovo-Lozovské útočné operace, poté ustoupila do Donbasu, nakonec až na severní Kavkaz. V druhé polovině roku 1942 velel postupně 12., 47, a 18. armádě bránící se u Novorossijska.\nZačátkem roku 1943 vojska Zakavkazského frontu přešla do útoku, brzy osvobodila Krasnodar, až do září však trvala likvidace německé 17. armády na Tamaňském poloostrově. V říjnu 1943 byl přeložen na Ukrajinu. Brzy se stal velitelem 1. gardové armády, se kterou došel až do Prahy. Po druhé světové válce sloužil v Kyjevě jako velitel vojenského okruhu. Podpora Nikity Sergejeviče Chruščova mu od roku 1953 přinesla vynikající kariéru. Stal se nejprve velitelem vojsk ve východním Německu, poté stanul v čele pozemních vojsk, když se stal 1. náměstkem ministra obrany. Po smrti maršála Malinovského v dubnu 1967 byl jmenován novým ministrem obrany SSSR. Grečko byl ministrem obrany během invaze vojsk Varšavské smlouvy do Československa v roce 1968 a on sám byl na zasedání sovětského politbyra stoupencem vojenské intervence.\n\nV roce 1973 byl zvolen i do politbyra ÚV KSSS, po šestnácti letech nepřítomnosti zástupce armády v nejvyšším stranickém orgánu.\n\nZemřel 26. dubna 1976. Pohřben je u Kremelské zdi, na Rudém náměstí v Moskvě.\n\n\n\n\n\n"}
{"id": "346084", "url": "https://cs.wikipedia.org/wiki?curid=346084", "title": "Fotografie přírody", "text": "Fotografie přírody\n\nFotografie přírody zahrnuje širokou škálu fotografie snímané venku a obsahuje snímky přírodních prvků jako krajina, divoká příroda, rostliny a detailní záběry přírodních scén a textur. Fotografie přírody klade větší důraz na estetickou hodnotu snímku, než klade například žurnalistická fotografie nebo dokumentární fotografie.\n\nFotografie tohoto typu jsou publikovány v ve vědeckých, cestovatelských a kulturních časopisech jako jsou například \"National Geographic Magazine\" a \"Audubon Magazine\" a v mnoha dalších specializovaných časopisech jako například \"Outdoor Photographer\" nebo \"Nature's Best Photography\". V České republice se krajinářské fotografii věnuje také časopis \"Photolife\".\n\nKompozice fotografie krajiny vychází z malířství a rozděluje snímek do tří \"plánů\". V \"prvním plánu\" se nachází zajímavé nebo výrazné popředí, detail nebo prvek, který zajímavě otevírá pohled do krajiny. První plán navozuje hloubku prostoru.\nDo \"druhého plánu\" fotograf umísťuje hlavní prvky snímku. Jedná se o nejobsažnější část snímku. Fotograf může využít vzdušnou nebo barevnou perspektivu, zobrazení perspektivy pomocí sbíhajících se linií, zobrazení diagonály, rozdílné velikosti různě vzdálených objektů nebo křivky \"S\" tekoucí vody nebo silnice.\nSnímek uzavírá \"třetí plán\" vzdálenějším obzorem (hory, lesy). Nejméně je působivé umístění horizontu uprostřed snímku. Posunutím horizontu na horní okraj snímku (\"vysoký horizont\") potlačíme vzdálenější objekty a zvýrazníme blízké objekty a popředí. Umístění horizontu v dolní části snímku (\"nízký horizont\") zdůrazňuje prostor a dálky. Přítomnost a charakter mraků musí odpovídat a dokreslovat náladu snímku.\n\n\nPřítomnost (nebo absence) barvy je i není pro fotografii přírody podstatná. Ansel Adams (1902 - 1984) je známý svými vynikajícími černobílými snímky krajin, které i dnes obstojí z hlediska kvality. Galen Rowell vychvaluje fotografické filmy Fuji Velvia pro jejich pestrost, syté barvy a říká \"Kdo by chtěl dělat zasmušilé obrázky stejně jako před sto lety?\" \n\nKrajina se snímá obvykle objektivem s maximální hloubkou ostrosti (s clonou 11 - 22) a ze stativu. Mnoho fotografů stále používá střední nebo velký formát filmu, aby zaznamenali co nejvíce detailů.\n\nMakrofotografie je fotografování detailů zblízka s \"měřítkem zobrazení\" přibližně od 1:2 až do měřítka 30:1. Jako měřítko zobrazení se označuje poměr velikosti předmětu a jeho obrazu na filmu nebo snímači.\n\nFotografie krajiny je jeden z nejstarších fotografických žánrů. Záběr krajiny by měl být pořízen za takového osvětlení, který zdůrazní estetické kvality prvků v krajině. Snímek může mít vhodnou stafáž. K fotografii krajiny má blízko krajinné umění (tzv. land-art), které uplatňuje přechod z ateliérů do přírody. I tento druh umění má svůj předobraz v historii. Od visutých zahrad královny Semiramidy, přes parky s keřovými bludišti, skrze přísně vymezené francouzské zahrady, k čínským nebo japonským klášterním zahradám. U nás byl průkopníkem Ladislav Novák, dnes ho následuje Jan Šimek a Jan Pohribný.\n\nFotografování divoké přírody je zaměřeno například na zachycení zajímavých zvířat v akci, například při boji, lovu nebo v pohybu.\n\n\n\n\nRobert John Welch (1859–1936) byl irský fotograf, který se zajímal o přírodopis, zejména o měkkýše. V roce 1923 mu jako uznání jeho práce udělila univerzita Queen's University Belfast čestný titul Master of Science.\n\nN. A. Naseer (* 10. června 1962\n\n"}
{"id": "346096", "url": "https://cs.wikipedia.org/wiki?curid=346096", "title": "Shuiyousphaeridium macroreticulatum", "text": "Shuiyousphaeridium macroreticulatum\n\nShuiyousphaeridium macroreticulatum je jednobuněčný eukaryotický organismus nejasného zařazení, známý pouze z fosílií. Ty byly nalezeny v pobřežních břidlicích v severní Číně. Datuje se do středních starohor, tedy v období mezi 1-1,6 miliardami lety.\n\nFosílie tohoto eukaryota se vyznačují kulovitým tvarem a na povrchu množstvím výběžků. Jeden váček dosahuje velikosti asi 50-300 mikrometrů, zmíněné výběžky jsou dlouhé asi 10–15 μm.\n\nMohlo by se jednat o houbu nebo o obrněnku.\n"}
{"id": "346111", "url": "https://cs.wikipedia.org/wiki?curid=346111", "title": "Tavná řezačka", "text": "Tavná řezačka\n\nTavná řezačka je přístroj pro oddělování materiálů tavením. Tavné řezačky jsou vhodné zejména pro řez syntetických tkanin, textilních látek s příměsí syntetických materiálů a také polystyrenu. Tepelné řezačky jsou používány zejména tam, kde je třeba vysoce kvalitních a zároveň zatavených řezů. Tyto řezačky pracují na principu odporového ohřevu nože průchodem elektrického proudu. Nožem v tomto smyslu může být nůž ze speciálního materiálu nebo drát.\n\n\nTyto řezačky využívají pro řez speciálních nožů, využívají tavné schopnosti některých, zejména syntetických materiálů používaných čalouníky, krejčovými, ale i v automobilovém průmyslu. Tímto řezem dosáhnete precizního řezu se zatavenými konci, dosáhnete tedy dvou operací v rámci jedné. Ruční řezačky lze využít při rychlém a precizním řezu textilních a jiných materiálů v jedné vrstvě (ve více vrstvách by došlo k zapékání a propékání jednotlivých uříznutých vrstev, toto neplatí vždy, nutno předem odzkoušet) a to zejména díky široké škále typů dodávaných nožů. Předností stacionárních řezaček je možnost dlouhodobého žhavení nože. Nemusíte tedy řezačky mezi mezioperačními výrobními procesy vypínat a poté čekat na opětovné nahřátí nože. Tyto stacionární řezačky bývají také zpravidla vybaveny regulací teploty pro nastavení ideální tavné teploty nože.\n\nTyto řezačky jsou uzpůsobeny pro řez polystyrenových materiálů, tvrzeného polystyrenu, EPS, izolačních polystyrenů aj. V tomto principu řezu je využito vysoké tavné schopnosti polystyrenových materiálů. Řezačky mohou být jak ruční (např. HSGM Engelcut, HSGM Styrocut aj.), tak i stacionární s použitím principu řezu pomocí tavného drátu, ale i speciálního nože (např. Thermocut, HSGM ETC 180, ETC 250 aj.). Ruční řezačky jsou vhodné zejména pro využití při zpracování polystyrenu na stavbách (elektropráce – příprava sádrokartonové výplně, žlaby pro kabely a vodiče, izolatéry – příprava desek a přířezů pro izolační a obkladové desky, výroba okrasných prvků – vyhlubování a opracování desek a hranolů, tvorba reliéfů aj...). Tyto řezačky mohou být vybaveny a dodány i s přenosnými kufry, které napomáhají uchování jejich funkčnosti v prašném prostředí stavby. Stacionární řezačky mají své uplatnění při opracování celých desek a bloků polystyrenu. Také modeláři využívají často tohoto principu řezu, který vyniká zejména svou přesností a možností plynulé regulace teploty a tím rychlosti řezu a ubývání polystyrenu.\n\nTavné nože členíme dle dvou základních typů tzv. pevné nože a drát. Pevné nože jsou uzpůsobeny pro instalaci na konkrétní typ řezačky. Odpovídá tomu i uchycovací část, která musí být vždy čistá a pevně spojena s hlavou řezačky (přechodové odpory a ztráty tepla). Naproti tomu drát je mnohem univerzálnějším typem řezacího nástroje. Jeho délku lze vždy přizpůsobit. Je dodáván v různých délkách a průměrech, dle potřeb. Drát je napínán pomocí ramena drátové řezačky.\n\nZákladně členíme tyto řezačky na ruční a stacionární. Ruční řezačky jsou takové, kde je nůž s tělem řezačky pevně spojen a k řezu dochází pohybem ruky, která svírá tělo řezačky. Ruční řezačky jsou určeny převážně pro přerušovanou práci a jsou vybaveny spínačem na těle řezačky. Stacionární řezačky jsou samostatné a naopak materiál je pohybem ruky tlačen na tavný nůž. Při výběru typu řezačky je nutno vzít v potaz budoucí využití těchto řezaček. Stacionární řezačky umožňují většinou dlouhodobý běh, není tedy třeba doby na rozehřátí tavné části.\n\nPro tyto typy přístrojů je nutné provádět pravidelnou revizi, jedná se o elektrické nářadí a takto je nutné k němu přistupovat. Pravidelnou údržbou výrazně prodloužíte životnost řezačky. Konkrétnímu typu řezačky odpovídá i doba max. použitelnost tzn. pro přerušovanou práci nebo pro stálou práci. Také je nutno vzít v potaz vysokou teplotu vyřazující z nože (možnost popálení) a výpary tvořené vlastním tavným procesem během řezu. Vždy doporučujeme využít speciálních ochranných rukavic a odsávacího zařízení, je-li třeba. \n\n\n"}
{"id": "346112", "url": "https://cs.wikipedia.org/wiki?curid=346112", "title": "Pacián", "text": "Pacián\n\nSvatý Pacián (\"lat. Pacianus\") († asi 390) byl biskupem v Barceloně, dnes uctíván jako svatý.\n\nTento světec patří k těm svatým, o jejichž životě nemáme mnoho zpráv. Víme o něm jen, že byl biskupem, vynikajícím řečníkem a též spisovatelem. Jako takový se aktivně zapojil do potírání tehdy se šířícího bludu, jimž byl arianismus.\n\n\n"}
{"id": "346113", "url": "https://cs.wikipedia.org/wiki?curid=346113", "title": "Ruční řezačka", "text": "Ruční řezačka\n\nRuční řezačky na textilie jsou používány zejména tam, kde je třeba přesných, zároveň však rychlých řezů a přířezů textilních materiálů a jiných profilem shodných materiálů. Dlouholetým vývojem těchto řezacích strojů na území celého světa byla zajištěna bezvadná funkčnost těchto ručních strojů. \n\n\nTyto řezačky jsou vybaveny kotoučovým nožem, který zajišťuje řez svým otáčením. V této kategorii řezaček je využito většinou řezu nože proti protiostří. Nůž je tedy jednostranně broušený. Kotoučový nůž může být kulatý i vícehranný. V této kategorii řezaček je řezná síla, který vychází z otáček elektrického motoru přes soukolí, které mění vstupní otáčky motoru na otáčky nižší, vhodnější pro řez těchto materiálů. Ze soukolí je síla přenášena přímo na kotoučový nůž. Řezačky jsou zpravidla vybaveny brousícím zařízením, jež umožní snadné nabroušení nože, dle potřeby. Pouze nabroušený nůž zajistí kvalitní řez. Pokud již nůž nedosedne vlivem opotřebení na protiostří, je třeba tento nůž vyměnit za nový. V této kategorii jsou řezačky zpravidla vybaveny spínačem, který je za běhu řezačky nutné stále držet. Dále jsou řezačky vybaveny krytem nože. Pravidelně kontrolujte také větrací otvory umístěné na těle řezačky, aby bylo zajištěno správné a dostatečné chlazení motorové části řezačky. Tyto řezačky splňují požadavky na bezpečnou, zároveň však efektivní práci. Jejich konstrukce a vlastní princip řezu umožňuje řez více vrstev na sebe položených látek a jiných materiálů (např. řezačka YJ 65 – až 22 mm). V této kategorii řezaček bývá tělo řezačky vyrobeno ze speciálního plastového materiálu. Řezačky jsou tak poměrně lehké, zároveň jsou však schopny odolat i méně šetrnému zacházení, které je v průmyslových provozech běžné. Tyto řezačky jsou vybaveny tzv. patkou řezačky, která bývá zpravidla pevně přichycená k řezací hlavě. Touto patkou je pohybováno kluzným způsobem po desce stolu, na které leží řezaný materiál.\n\nTyto řezačky jsou vybaveny zpravidla nožem nůžkového typu. Řez je zajištěný vibracemi, kmitáním vrchního ostří proti ostří spodnímu, které bývá pevné (pevně spojeno s řezací hlavou). Tyto řezačky jsou určeny pro precizní a velice přesné střihy. Avšak jsou limitovány zdvihem vibrujícího ostří a výkonem motoru. Nedokáží tak konkurovat kotoučovým řezačkám ve výšce řezu (počet najednou řezaných, stříhaných vrstev), což je do jisté míry limituje. Tělo těchto řezaček je tak vyrobeno z plastické hmoty. Vzhledem k velikosti vlastní řezačky však vyžaduje opatrnější zacházení. Motorová část je u některých typů napájena z akumulátorů (uvnitř těla) a dobíjena pomocí nabíječky. U některých je však umožněno napájení i z běžné sítě 230 V. Rotační pohyb motoru je přenášen na nůž pomocí speciálního vačkového převodu. I tyto řezačky jsou vybaveny bezpečnostním spínačem (vypne řezačku po uvolnění spínače). Řezačky tohoto typu nejsou zpravidla vybaveny kluznou patkou řezačky. Po desce stolu je pohybováno spodní stranou spodního nože.\n\nPro tento typ přístroje je nutné provádět pravidelnou revizi, jedná se o elektrické nářadí a takto je nutné k němu přistupovat. Pravidelnou údržbou výrazně prodloužíte životnost řezačky. Konkrétnímu typu řezačky odpovídá i doba max. použitelnost tzn. pro jednosměnné řezy, vícesměnné řezy aj. Také je nutno vzít v potaz vibrace přenášené na obsluhu a hlučnost řezačky.\n\n\n"}
{"id": "346116", "url": "https://cs.wikipedia.org/wiki?curid=346116", "title": "Avanti", "text": "Avanti\n\nAvanti bylo malé království ovládané Jádavy, které se v době starověku nacházelo v oblasti Mathury na severu Indického subkontinentu. Území, které království zabíralo, přibližně odpovídá dnešní oblasti Málvy v Madhjapradéši. Hlavní město této země byl Udždžain, dnes hinduistické poutní místo.\n\nKrálovství Avanti bylo rozdělené řekou Vetrávatí na severní a jižní část a patřilo mezi šestnáct mahádžanapad. Ve starověku bylo Avanti důležitým hinduistickým a buddhistickým centrem. Poslední král království Avanti byl Nandivardhana, který byl někdy na přelomu 5. a 4. století př. n. l. poražen králem Šišunágou, zakladatelem Šišunágovské dynastie. Avanti se tak postupně stalo součástí Magadhské říše.\n"}
{"id": "346119", "url": "https://cs.wikipedia.org/wiki?curid=346119", "title": "88mm kanón Flak", "text": "88mm kanón Flak\n\n88mm kanón FlaK se stal významnou zbraní nacistického Německa v druhé světové válce. Původně protiletadlový kanón našel v době války široké uplatnění. \"FlaK\" je zkratkou německého slova \"Flugabwehrkanone\" anebo \"Flugzeugabwehrkanone\" (tj. protiletecký či \"protiletadlový\" kanón, doslova kanón protiletecké či protiletadlové obrany).\n\nVývoj kanónu sahá až ke konci první světové války, kdy tehdejší protiletadlové kanóny přestávaly mít účinnost vůči stále se zdokonalujícím letounům. Mírovými dohodami z Versailles však mělo Německo vývoj a výrobu těžkého dělostřelectva zakázánu. Přesto se firmě Krupp podařilo vyslat skupinu techniků do švédské společnosti Bofors, která byla jedním z předních výrobců protiletadlových kanónů. Ta vyrobila na základě projektové dokumentace z roku 1931 několik vzorků, které byly tajně dodány do Německa. V roce 1933 se zde kanóny začaly vyrábět sériově. Dostaly vzorové označení \"18\", a to podle roku 1918, kdy byly vyvinuty.\n\nPoprvé byl protiletadlový kanón testován během španělské občanské války, kde měl uspokojivé výsledky. Zde byl také zkoušen pro použití k boji proti tankům. Po vypuknutí druhé světové války byl používán prakticky na všech frontách. Po přepadení Sovětského svazu, kde se Němci poprvé setkali s novými tanky T-34, KV-1 a KV-2, začal kanón sloužit stále ve větší míře k boji proti těmto obrněncům, protože žádný stávající německý tank nedokázal moderní sovětské tanky v boji přímou střelbou zničit. Nevýhodou kanónu v přímém boji proti tankům však byla vysoká silueta a poměrně velká hmotnost zbraně. Pro svou účinnost byl kanón v pozměněné podobě instalován pod označením \"8,8cm-KWK 36 L/56\" do tanků Tiger. FlaK však byl zejména používán k tomu, k čemu byl původně určen, a to byla protivzdušná obrana. Stal se páteří protivzdušných baterií, které chránily německá města, průmyslové podniky a infrastrukturu před bombardováním Spojenců.\n\n\nKromě stávajících verzí FlaKu došlo k vývoji dalších kanónů. 88mm kanón PaK 43 byl používán jako protitankový kanón a jeho obměny byly montovány do stíhačů tanků Ferdinand, Nashorn a Jagdpanther. 88mm kanón KWK 43 byl zase montován do tanků Tiger II.\n\n\n\n"}
{"id": "346123", "url": "https://cs.wikipedia.org/wiki?curid=346123", "title": "Grypania spiralis", "text": "Grypania spiralis\n\nGrypania spiralis je označení pro fosilní vláknité fotosyntetizující řasy nalezené v Montaně a v Michiganu, USA. Datují se do doby před 2,1 miliardami lety, tedy do starohor, kdy pravděpodobně vznikala první eukaryota. Dosahují velikosti až několika centimetrů.\n"}
{"id": "346125", "url": "https://cs.wikipedia.org/wiki?curid=346125", "title": "Michel Garicoïts", "text": "Michel Garicoïts\n\nSvatý Michael Garicoits (15. dubna 1797, Ibarre – 14. května 1863, Betharram) je katolický světec.\n\nNarodil se na baskickém pobřeží na jihu Francie v roce 1797 v rodině chudého domkáře, která při pronásledování církve během francouzské revoluce ukrývala církvi a papeži věrné kněze, a to s nasazením vlastního života.\n\nMichael přijal první svaté přijímání až ve 14 letech, což bylo v tehdejších poměrech poněkud pozdě. Už tehdy se v něm objevilo volání po kněžské službě. Matka mu jeho úmysl rozmlouvala, ne že by mu kněžství nepřála, ale studium nebylo zadarmo a rodina třela doslova bídu s nouzí.\n\nMichaelova babička chlapce chápala a rozhodla se mu pomoci. Vyhledala faráře v Saint-Palaise, který byl rodině z dob pronásledování zavázán, a ten slíbil, že chlapci dopomůže ke kněžství. Michael si na studia vydělával pasením dobytka a posluhou u diecézního biskupa.\n\nV roce 1823 přijal kněžské svěcení a o rok později se stal combským vikářem. Jako vikář začal s potíráním jansenistických bludů, které tehdy zmítaly nemalou částí církve. Povzbuzoval k častému svatému přijímání a k úctě k Božskému Srdci Páně.\n\nV roce 1835 založil novou kongregaci řádem jezuitů, kterou nazval \"„Kněží Nejsvětějšího Srdce Ježíšova“\". Posláním kongregace byla výchova a duchovní péče.\n\nKongregaci Michael řídil skoro tři desetiletí. Schválení kongregace se ale za života nedočkal. Kongregace byla schválena papežem až v roce 1877, čtrnáct let po Michaelově smrti. Michael byl beatifikován v roce 1923 a kanonizován 6. července 1947.\n\nŽivotopis\n"}
{"id": "346127", "url": "https://cs.wikipedia.org/wiki?curid=346127", "title": "Oldřich Svojanovský", "text": "Oldřich Svojanovský\n\nOldřich Svojanovský (* 9. března 1946 Otrokovice) je český veslař, reprezentant Československa, olympionik, který získal stříbrnou a bronzovou medaili z Olympijských her.\n\nV Mnichově 1972 získal stříbro ve veslování, ve dvojce s kormidelníkem společně se svým bratrem Pavlem Svojanovským a kormidelníkem Vladimírem Petříčkem. Na LOH 1968 skončili s bratrem na pátém místě.\n\nOldřich Svojanovský je členem Českého olympijského výboru a předsedou Klubu Olympioniků.\n\n\n"}
{"id": "346128", "url": "https://cs.wikipedia.org/wiki?curid=346128", "title": "Pavel Svojanovský", "text": "Pavel Svojanovský\n\nPavel Svojanovský (* 12. srpna 1943, Baťov) je český veslař, reprezentant Československa, olympionik, který získal stříbrnou a bronzovou medaili z Olympijských her.\n\nV Mnichově 1972 získal stříbro ve veslování, ve dvojce s kormidelníkem společně se svým bratrem Oldřichem Svojanovským a kormidelníkem Vladimírem Petříčkem. Na LOH 1968 skončili s bratrem na pátém místě.\n\n\n"}
{"id": "346129", "url": "https://cs.wikipedia.org/wiki?curid=346129", "title": "Vladimír Petříček", "text": "Vladimír Petříček\n\nVladimír Petříček (* 17. června 1948, Libiš) je český veslař, reprezentant Československa, olympionik, který získal stříbrnou a bronzovou medaili z Olympijských her.\n\nV Mnichově 1972 získal jako kormidelník stříbro ve dvojce s kormidelníkem společně se bratry Pavlem Svojanovským a Oldřichem Svojanovským. Na téže olympiádě získal jako kormidelník i bronzovou medaili v nepárové čtyřce s kormidelníkem. Na LOH 1976 v Montrealu obsadil 4. místo.\n\n"}
{"id": "346130", "url": "https://cs.wikipedia.org/wiki?curid=346130", "title": "Voďanka žabí", "text": "Voďanka žabí\n\nVoďanka žabí (\"Hydrocharis morsus-ranae\"), ve starší literatuře také zvaná voďanka žabí květ, je druh vodní rostliny z čeledi voďankovité (\"Hydrocharitaceae\").\n\nJedná se o vodní rostlinu s výběžky, plovoucí na hladině. Listy jsou jednoduché, řapíkaté, v růžici na hladině plovoucí nebo řidčeji při vyschnutí rozložené na bahně, růžice dorůstají průměru do 30 cm. Čepele jsou celistvé, celokrajné, okrouhlé až ledvinité nebo srdčité, vzdáleně připomínající zmenšený list leknínu. Květy jsou jednopohlavné, ale jedná se o jednodomou rostlinu, samičí jsou jednotlivé, samčí jsou uspořádané do chudých vrcholíků, na bázi květní stopky bývá toulcovitý listen. Okvětí je rozlišeno na kalich a korunu. Kališní lístky jsou 3 v jednom přeslenu, jsou zelené s bílým lemem, korunní jsou také 3 v 1 přeslenu, většinou bílé s žlutě skvrnitou bází Tyčinek je 9-12, v samičích květech je tyčinek méně a jsou jalové. Gyneceum je synkarpní, složené z 6 plodolistů. Semeník je spodní. Plodem je tobolka.\n\nVoďanka žabí je rozšířena ve velké části Evropy, kromě úplného severu a jihu, na východ sahá až po západní Sibiř. Ve východní Asii je nahrazena příbuzným druhem \"Hydrocharis asiatica\" (=\"Hydrocharis dubia\"). Byla introdukována i do Severní Ameriky.\n\nV ČR roste roztroušeně od nížin po pahorkatiny, hlavně v mrtvých ramenech, tůních a na okrajích rybníků, jedná se o silně ohroženou rostlinu flóry ČR. Nejhojnější je v nížinách, v nivách velkých řek.\n"}
{"id": "346134", "url": "https://cs.wikipedia.org/wiki?curid=346134", "title": "Filipínská druhá republika", "text": "Filipínská druhá republika\n\nFilipínská druhá republika byla japonským loutkovým státem na území Filipín v období druhé světové války, prezidentem této republiky byl José P. Laurel. Moc byla však v japonských rukou, a to i podle denního praktického života, vše zde bylo podle Japonců. Na Filipínách docházelo i k porušováni lidských práv, jako například k mučení zajatců. Všude kolem státu bylo území obsazené Japonskem. Byla dovolená jen jedna filipínská strana: Kalibapi vedená prezidentem Laurelem.\n\nOdboj proti Japoncům organizovalo zčásti levicové hnutí Hukbalahap a exilová vláda Filipínského společenství.\n"}
{"id": "346135", "url": "https://cs.wikipedia.org/wiki?curid=346135", "title": "Wimbledon 2002", "text": "Wimbledon 2002\n\nWimbledon 2002 se konal ve dnech 24. června až 8. července.\n"}
{"id": "346142", "url": "https://cs.wikipedia.org/wiki?curid=346142", "title": "June Carter Cash", "text": "June Carter Cash\n\nValerie June Carter Cash (23. června 1929 – 15. května 2003) byla americká zpěvačka, textařka a herečka. Byla členkou muzikantské rodiny „Carter Family“ a druhou ženou Johnnyho Cashe. Hrála na banjo, kytaru a harmoniku.\n\nNarodila se jako Valerie June Carter 23. června 1929 v Maces Spring ve státě Virginie, jejími rodiči byli Ezra J. Carter a jeho žena Maybelle Carter z Carter Family. June začala zpívat už ve svých deseti letech, v roce 1939. Měla dvě sestry Helen a Anitu.\n\nCarter Family koncertovala několikrát s Johnnym Cashem v roce 1967, Johnny s June poté nazpíval duet „Jackson“, který byl oceněn cenou Grammy.\n\nV roce 1968 se June, Maybelle, a Ezra Carterovi odstěhovali na měsíc na sídlo Johnnyho Cashe, aby mu pomohli bojovat s drogovou závislostí. 22. ledna Cash požádal June na pódiu o ruku, ta souhlasila a 1. března byli oddáni.\n\nZemřela 15. května 2003 ve věku sedmdesát tři let, 4 měsíce před Johnnym Cashem.\n\nV roce 2005 byl natočen životopisný snímek \"Walk the Line\" o jejím 3. manželovi Johnny Cashovi, kde její postavu hrála herečka Reese Witherspoon.\n\n\n\n"}
{"id": "346143", "url": "https://cs.wikipedia.org/wiki?curid=346143", "title": "Blake", "text": "Blake\n\nBlake může být:\n\n\n\n"}
{"id": "346156", "url": "https://cs.wikipedia.org/wiki?curid=346156", "title": "Jan ze Salisbury", "text": "Jan ze Salisbury\n\nJan ze Salisbury (anglicky John of Salisbury, kolem 1115 – 25. října 1180, Chartres, Francie) byl anglický katolický duchovní, diplomat, právník a scholastický filosof. Byl tajemníkem dvou arcibiskupů z Canterbury, Theobalda (1150-1161) a Tomáše Becketa (1161-1170), a poté biskupem v Chartres (1176-1180). Mnozí jej pokládají za zakladatele středověké politické filosofie. \nNarodil se v blízkosti města Salisbury, patrně v nemajetné rodině. Kolem roku 1136 začal studovat v Paříži, kde mezi jeho učiteli byl i Thierry z Chartres a Pierre Abélard. Po ukončení studia teologie roku 1147 byl vysvěcen na kněze, strávil nějakou dobu na papežském dvoře v Římě a roku 1159 napsal, že „už desetkrát překročil Alpy“, patrně též ve službách svého přítele, prvního anglického papeže Hadriána IV. (+ 1159).\n\nS doporučením Bernarda z Clairvaux vstoupil do služeb arcibiskupa z Canterbury jako právník a sekretář. Ve funkci pokračoval i za nového arcibiskupa Tomáše Becketa, ale z neznámých důvodů se dostal do konfliktu s králem Jindřichem II. a ještě dřív než Becket odešel do exilu do Francie, kde žil u svého přítele, opata v Remeši. Vrátil se až roku 1170 v čele poselstva, které vyjednalo Becketův návrat. Není pravděpodobné, že by byl očitým svědkem Becketova zavraždění. Od roku 1174 byl pokladníkem biskupa v Exeteru a roku 1176 byl zvolen biskupem ve francouzském Chartres, kde o čtyři roky později zemřel.\n\nJan ze Salisbury byl horlivý čtenář antické literatury, z níž rád čerpal své příklady. Možnosti lidského poznání posuzuje s mírnou skepsí, odsuzuje snahy o naprostou jistotu, jíž v pozemských věcech nelze dosáhnout. Proto je třeba se spokojit s pravděpodobnými soudy a podle nich také jednat. V dobovém sporu o univerzálie (viz realismus a nominalismus) zastával středovou pozici Aristotelovu, že univerzálie jsou pojmy pro obecné skutečnosti. Ve svých raných spisech hájil latinské literární a filosofické vzdělávání (trivium), které může člověka vybavit zásobou vzorů jednání, a nepřál příliš subtilním logickým spekulacím. Ve spise \"Metalogicus\" kritizuje soudobé učitele, kteří se spokojují s Boethiovými spisy o logice, a vyžaduje, aby se učila podle celého Aristotelova \"Organon\".\nVe svém nejznámějším spise \"Policraticus\" (1159) jedná o úloze panovníka, o jeho povinnostech a o lidském štěstí. Společnost a stát chápe jako organický celek ve třech vrstvách. První tvoří panovník jako hlava, soudci a senát jako oči a ústa a církev jako duše. Ti musí být vzdělaní a řídit se dobrým svědomím. Do druhé patří vojáci a úředníci jako ruce. Těch je ovšem mnoho a nelze předpokládat, že by všichni byli ctnostní; musí se tedy motivovat odměnami a tresty, panovník je ovšem odpovědný za jejich vzdělávání. Do třetí vrstvy patří sedláci, řemeslníci a obchodníci jako nohy společnosti; první dvě vrstvy jsou zde kvůli nim a mají pečovat o jejich pozemské i věčné blaho.\n\nŠtěstí člověka je dvojí: pozemské a věčné. Pozemské štěstí je sice omezené, ale přesto cenné samo o sobě a člověk je má sledovat s nasazením svých schopností. Vztah mezi státem a církví je dán tím, že každý má jiné úkoly a poslání. Panovník není nadřízen církvi a církev není nadřízena panovníkovi, ale protože úkolem církve je pečovat o věčný život, je její poslání vyšší a vznešenější.\n\nZe své bohaté zkušenosti s životem na panovnických dvorech Jan ze Salisbury kritizuje obvyklé nemravy a klade zvláštní důraz na právo, které panovník sice vyhlašuje, je však přitom vázán povinností nerušit přirozený zákon a jednou vyhlášenému právu sám také podléhá. Podle amerického právního historika H. J. Bermana je to první evropská politická teorie.\n\nNapsal knihu o Remešském koncilu (1148-1152), jehož se zúčastnil jako papežský vyslanec, dále životopis Anselma z Canterbury a životopis Tomáše Becketa (\"Vita sancti Thomae\"), jež měly sloužit pro jejich prohlášení za svaté. Zachovala se také jeho rozsáhlá korespondence.\n\n"}
{"id": "346159", "url": "https://cs.wikipedia.org/wiki?curid=346159", "title": "King", "text": "King\n\nAnglosaské jméno a příjmení King (česky \"Král\") nosí více různých osobností:\n\n\n\n\n"}
{"id": "346161", "url": "https://cs.wikipedia.org/wiki?curid=346161", "title": "Zdenka Belas", "text": "Zdenka Belas\n\nZdenka Belas, před rokem 2004 vystupující pod jménem Zdeňka Hojková, (nar. 16. března 1978 Ústí nad Labem) je česká sopranistka.\n\nV letech 1993–1996 absolvovala střední pedagogickou školu v Ústí nad Labem.\n\nNa Státní konzervatoři v Praze absolvovala v letech 1996–2002 obor operní zpěv u prof. Brigity Šulcové. Soukromě studovala v letech 1995–2003 zpěv v Ústí nad Labem u prof. Švábové.\n\nV roce 1998 získala cenu dr. Kucharského za absolutní vítězství na celostátní Pardubické soutěži konzervatoří. V roce 1999 získala 3. místo v kategorií juniorek na Mezinárodní soutěži Antonína Dvořáka v Karlových Varech a v roce 2000 získala třetí místo a speciální cenu poroty za interpretaci povinné písně na mezinárodní pěvecké soutěži Mikuláše Schneidra-Trnavského v Trnavě.\n\nHostovala na různých divadelních scénách, například v roce 2002 v Národním divadle moravskoslezském s rolí Mařenky v Prodané nevěsty, dále například v městských divadlech v Karlových Varech a v Ústí nad Labem a v Severočeském divadle opery a baletu. Hrála i v ústeckém Činoherním studiu.\n\nV roce 2003 absolvovala turné po Skandinávii v roli Rosiny z Rossiniho \"Lazebníka sevillského\". Zpívala na mnohých evropských festivalech (Magdeburg, Mezinárodní festival ve Zvolenu, Mezinárodní festival Petra Dvorského, Opera 2000 a další). V současné době koncertuje zejména v Praze (Rudolfinum, Žofínský palác, prostorách Pražského hradu ad.)\n\nV repertoáru má mimo jiné role Mozartovy Zerliny nebo Elvíry, Mařenky ze Smetanovy Prodané nevěsty, Heleny v Polské krvi od Oskara Nedbala, Rossiniho Rosiny, Purcellovy Dido a mnohé další. Zpívá duchovní skladby, písně i muzikály.\n\nPro Společnost pro českou hudbu nazpívala společně s dvěma dalšími zpěvačkami a varhanistkou CD Dvořákových písní (\"Koncert pro Zlonické zvony\") a Te Deum. V roce 2007 vydala sólové album \"17 Russian Songs\" s ruskými emotivními romancemi a upravenými národními písněmi 13 různých autorů.\n\nJe čestnou uměleckou ředitelkou Mezinárodního hudebního festivalu Jiřího Lobkowicze.\n\nPřed rokem 2012 byla partnerkou knížete Jiřího Lobkowicze. 22. prosince 2011 se jim v pražské podolské porodnici narodil syn Robert Christian Lobkowicz a následně 15. června 2012 uzavřeli sňatek. Dne 2. března 2014 se jim narodil druhý syn Jacob Alexander.\n\n"}
{"id": "346163", "url": "https://cs.wikipedia.org/wiki?curid=346163", "title": "Čhatrapatí", "text": "Čhatrapatí\n\nČhatrapatí (maráthsky छत्रपती, v anglickém přepisu \"Chhatrapati\" nebo \"Chatrapati\") je historický panovnický titul používaný na území indické Maháráštry.\n\nNejznámějším nositelem tohoto titulu byl maráthský vládce Šivádží. Tento titul nosili též Šivádžího nástupci a maharádžové z Kólhápúru.\n\nExistují různá vysvětlení etymologie tohoto slova:\n\n\n"}
{"id": "346164", "url": "https://cs.wikipedia.org/wiki?curid=346164", "title": "Vysokorychlostní trať Praha–Beroun", "text": "Vysokorychlostní trať Praha–Beroun\n\nVysokorychlostní železniční trať Praha – Beroun je plánována jako součást mezinárodního železničního tahu E40, jehož průchod Českou republikou se označuje jako III. tranzitní železniční koridor. Z celkové délky asi 28 km by mělo vést 24,7 kilometrů dlouhým tunelem, který investor nazývá Tachlovický tunel (dříve tunel Barrandov) s navrhovanou maximální rychlostí 200 km/h a určený pro smíšenému provozu osobní a nákladní dopravy. Je navrhována pro maximální rychlost 300 km/h (zvažovalo se i 200 nebo 230 km/h), jako zárodek první vysokorychlostní tratě v Česku, zpočátku však má být využívána jen pro rychlost do 160 km/h. Jízdní doba se uvádí 18 nebo 11 minut. \nZahájení výstavby bylo plánováno na březen 2010 a zprovoznění na leden 2018, po úpravě harmonogramu na 2013, resp. 2020, ale do konce roku 2010 stavba ještě nezískala územní rozhodnutí. Projektanti odhadovaly náklady na 30 miliard Kč ministerstvo počítalo s 20,5 miliardami Kč. V červnu 2019 se SŽDC k záměru vrátila s tím, že harmonogram počítá s počátkem výstavby roku 2028 a dobou výstavby asi 10 let,jen samotný tunel by měl stát 50 miliard Kč. \n\nMěla by převzít dálkovou dopravu z nynější tratě 171, oproti níž je asi o 10 kilometrů kratší, původní trať sleduje zákruty Berounky a v některých úsecích je maximální traťová rychlost 80 km/h. Trať 171 by měla sloužit i nadále pro regionální dopravu, pro přepravu nebezpečných nákladů a jako záložní trať v době údržby a oprav tunelu.\n\nTrať má vycházet z nádraží Praha-Smíchov, u Barrandovského mostu se oddělit od stávající tratě 171 a pokračovat 24,7 kilometrů dlouhým Tachlovickým tunelem, který vyústí až na kraji Berouna. Tunel má vést zhruba pod Slivencem, Ořechem, Tachlovicemi, Mezouní a Sedlcem ve Svatém Janu pod Skalou. Na trati nemají být žádné mezilehlé stanice ani zastávky. U Svatého Jana pod Skalou má mít tunel čerpací objekt, u Tachlovic transformovnu, odvětrávání a přístupový tunel. Tunel měl být původně dvoukolejný, pak se projekt přiklonil k dvojici jednokolejných tunelů, které budou každých 400 metrů propojeny spojovacími chodbami. Maximální sklon by měl být 2,8 ‰.\n\nDruhá větev trati předpokládá zdvojkolejnění železniční jižní spojky v úseku z nádraží Praha-Krč na Branický most, za nímž má na jednu kolej navázat druhá větev barrandovského tunelu (v místech, v nichž původně byl plánován tunel do Hlubočep a Jinonic).\n\nSoučástí projektu je kompletní rekonstrukce nádraží Beroun a úseku Beroun – Králův Dvůr. Případné budoucí pokračování vysokorychlostní trati na Plzeň by se oddělilo větvením tunelů ještě v podzemí na kraji Berouna.\n\nJe navrhováno, že nová trať bude v napájecí soustavě 25 kV 50 Hz, která dnes navazuje za Berounem, zatímco původní trať 171 zůstane ve stejnosměrné soustavě 3 kV.\n\n\nV roce 2002 při zpracování územně technické studie optimalizace úseku Praha – Plzeň na III. koridoru byly navrženy jen drobné směrové úpravy v původní stopě trati 171. Jako problematický se ukázal zejména průchod městem Černošice, během zpracovávání dokumentace pro územní řízení se ukázalo, že ani v dalších částech trati sledující Berounku nelze dosáhnout výrazného zrychlení dopravy. Možnost přeložek trati je omezena i sousedstvím CHKO Český kras, hygienickými požadavky ohledně hluku a nutností budovat protihlukové stěny.\n\nSŽDC pozastavila práci na dokumentaci a začala prověřovat mnoho možností tunelové vysokorychlostní tratě. Územně technická studie z roku 2005 předpokládala 19 km dlouhý tunel z Hlubočep do údolí říčky Loděnice mezi Svatým Janem a Loděnicí, údolí měla překračovat 700 m dlouhým mostem a měl navazovat druhý, čtyřkilometrový tunel Svatý Jan, vyúsťující pod Lišticí v údolí Berounky, kterou by překonala soustavou mostů. Na jaře roku 2006 doprovodná studie přípravné dokumentace tuto variantu rozpracovala. Variantně bylo řešeno vyústění v Praze a možnost nahrazení mostu přes Loděnici tunelem (které byla pak dána přednost). Riziková analýza upozornila na výskyt krasových jevů, což vedlo k odklonění navrhované trasy do míst s jejich nižší pravděpodobností. Bylo posuzováno kolem 10 variant odchýlených od později zvolené trasy severně či jižně, byly zvažovány i dvě varianty, které se od stávající tratě 171 oddělovaly až za Radotínem, těsně před Černošicemi. Návrhy se lišily i sklonovými poměry.\n\nVláda schválila tunelovou variantu v červenci 2005.\n\nInvestorem je Správa železniční dopravní cesty, s. o., generálním projektantem SUDOP Praha a. s. V lednu 2008 byly založeny webové stránky projektu.\n\nVyrubaný materiál má být využit k zavezení a rekultivaci lomu Holý vrch, jehož úložná kapacita je 6,5 mil. m (původně se plánovala jeho přeměna v koupací rekreační zónu), studii dokončil v dubnu 2008 Architektonický a projekční atelier Ing. Arch. Petr Šafránek. V červnu 2008 SUDOP Praha a. s. dokončil studii nároků na okolní železniční síť při provádění stavby (odvoz rubaniny). V červnu 2008 Stavební geologie - Geotechnika a. s. dokončila koncept projektu geotechnického průzkumu pro tunel. V jeho rámci budou budovány průzkumné štoly Malá Chuchle a Tachlovice. Průzkum má trvat necelé tři roky.\n\nEfektivita nákladů vynaložených na novou trať je i předmětem pochybností, které vyjádřil například Martin Kvizda z Ekonomicko-správní fakulty Masarykovy univerzity nebo pražský zastupitel Jiří Witzany (SNK-ED). Mnozí politici a odborníci však stavbu podporují. Například dopravní expert Strany zelených a pozdější náměstek ministra dopravy Petr Šlegr uvedl tunel jako příklad účelné stavby, na rozdíl od budovaných nebo plánovaných prodloužení tratí pražského metra na periferii.\n\nPoslanecká sněmovna v září 2009 v souvislosti s tímto tunelem ve zrychleném režimu schválila novelu zákona, podle níž k podzemním stavbám nebude třeba souhlas majitelů pozemků nad stavbou, pokud se jich výstavba přímo nedotkne.\n\nVídeňská poradenská kancelář Evropské investiční banky JASPERS ve svém doporučení ke studii proveditelnosti pro EU uvedla, že je třeba doložit, zda je zvolená trasa opravdu nejlepší a předložené náklady skutečně oprávněné. Česká média to prezentovala tak, že stavba je ohrožená, protože cena 33 miliard Kč je podle Evropské unie předražená. Ředitel SŽDC přiznal, že současnými parametry se stavba dostává mimo uvažovanou rentabilitu, aby byla šance prosadit požadavek na příspěvek z fondů EU; náklady uvedené v projektu přesahují náklady odhadnuté ve studii proveditelnosti.\n\nMinistr dopravy Vít Bárta 24. září 2010 tuto stavbu označil za natolik ekonomicky náročnou, že „je určena k tomu, abychom hledali efektivnější a méně nákladná řešení.“ V roce 2017 se plány na novou trať vzkřísily, podle státu se stará trať rozpadá. Pokud všechno dobře dopadne mohla by realizace některé z variant začít v roce 2024. V roce 2018 byly dokončeny předběžné výsledky studie proveditelnosti. Ve stopě Praha - Beroun jsou možné tři varianty: tunel ze Smíchova až do Berouna, tunel z Radotína do Berouna nebo kratší tunely mezi Prahou a Berounem.\n\nPlán tunelu byl oživen v roce 2019. Správa železniční dopravní cesty oznámila záměr podpořit výstavbu nového tunelu současnou železniční trať kopírující údolí Berounky přenechat příměstským vlakům. Opustila tak levnější variantu F, k níž se přikláněla ještě začátkem roku a podle které měla být pouze napřímena trať mezi Radotínem a Řevnicemi dvěma kratšími tunely. Varianta F byla opuštěna například kvůli nemožnosti snížení hlukové zátěže v úseku Řevnice–Beroun. Nově jsou ve hře dvě varianty: Tachlovický tunel o délce 24,8 km od barrandovského mostu (s napojením ke Smíchovu i na Branický most) k berounskému závodí, a kratší varianta 18km Třebotovského tunelu začínajícího v Radotíně. Za favorita je považována delší varianta, jejíž náklady se odhadují na 50 miliard korun. Výslednou variantu nakonec vybrala Centrální komise Ministerstva dopravy dne 25.11.2019 a to variantu C-I s Tachlovickým tunelem o délce 24,8 km. Trať je připravována se stejnými parametry jako krušnohorský tunel na plánované vysokorychlostní trati mezi Prahou a Drážďany. Expresy a rychlíky by jím mohly projíždět rychlostí 200 km/h, nákladní vlaky minimálně rychlostí 120 km/h. Harmonogram z roku 2019 počítá s výstavbou po roce 2028, výstavba tunelu by pak trvala nejméně dalších 10 let.\n\nDále se uvažuje i o pokračování vysokorychlostní trati směrem na Plzeň. Nová vysokorychlostní trať by mohla vést nad stávajícím III. koridorem a setkat by se s ním mohla v nových Ejpovických tunelech. Na trati by se mohlo jezdit 250 - 350 km/h.\n\n"}
{"id": "346165", "url": "https://cs.wikipedia.org/wiki?curid=346165", "title": "Kjerag", "text": "Kjerag\n\nKjerag, též Kiragg, je norská hora rozkládající se při východním konci Lysefjordu v katastru obce Forsand v kraji Rogaland. Její nejvyšší bod se nachází v nadmořské výšce 1110 m, ale nejvíce návštěvníků přitahuje její severní výběžek do fjordu Lysefjorden. Nachází se ve výšce 984 m a proslavil se balvanem „Kjeragbolten“ o objemu přibližně 5 m³, který uvízl mezi dvěma skalami. Dnes je z něj známá turistická atrakce. Kromě velkého množství turistů je také cílem lidí provozujících BASE jumping. Několik z nich zde již nalezlo svoji smrt.\n\nNa vrchol se dá nejlépe dostat po značené cestě z turistického centra Øygardstølen. Cesta trvá přibližně 2,5 až 3 hodiny oběma směry. Výstup se klasifikuje jako obtížný, některé skalní partie mohou být za deště kluzké.\n\n\n"}
{"id": "346171", "url": "https://cs.wikipedia.org/wiki?curid=346171", "title": "Mírové sbory", "text": "Mírové sbory\n\nMírové sbory nebo jsou nezávislá federální agentura Spojených států amerických (), jejímž posláním je podporovat mír a přátelství ve světě. Zřízena byla prezidentem Johnem F. Kennedym v roce 1961, který jmenoval do funkce prvního ředitele Sargenta Shrivera.\n\nDobrovolníci Mírových sborů spolupracují s vládami, školami, neziskovými organizacemi, nevládními organizacemi i podnikateli v oblastech vzdělávání, zdravotnictví, obchodu, informačních technologií, zemědělství a životního prostředí.\n\nMírové sbory mají\n\n"}
{"id": "346174", "url": "https://cs.wikipedia.org/wiki?curid=346174", "title": "Kovács", "text": "Kovács\n\nMaďarské příjmení Kovács nebo Kovacs nosí více různých osobností:\n\n\n"}
{"id": "346179", "url": "https://cs.wikipedia.org/wiki?curid=346179", "title": "Demokracie podle de Tocquevillea", "text": "Demokracie podle de Tocquevillea\n\nDemokracie podle de Tocquevillea a její popis je založen na osobní zkušenosti myslitele s americkou a francouzskou formou demokratického zřízení, kdy popsal základní charakteristiky, tedy výhody a nevýhody demokracie oproti monarchické vládě.\n\nFrancouzský sociolog Alexis de Tocqueville byl prvním, kdož popsal soustavně rozdíly mezi demokratickými a monarchistickými společnostmi. Za jeho pobytu ve Spojených státech v letech 1831-1832 analyzoval americký demokratický model, který popsal ve své dvoudílné knize \"Demokracie v Americe\" (\"I. díl: 1835, II. díl: 1840\"). V ní nastínil zásady fungování amerického demokratického zřízení, její ústavní pořádek, ale především provedl rozbor dopadu demokracie na chování a myšlení jedinců a fungování institucí.\n\nDe Tocqueville popisuje demokracii ve dvojím slova smyslu. V užším pojetí je pro něj demokracie systémem zastupitelské formy vlády lidu, v širším smyslu, který je důležitější, pak formou sociální demokracie, tzn. stavem společnosti, kde je rozhodující nadvláda všeobecné rovnosti životních podmínek. Ovšem demokratická revoluce, která se již tehdy odehrála v USA a přelila se do Evropy, není pro de Tocquevilla tím nejlepším. Aristokracie totiž i přes své nevýhody, které sám spatřuje např. v asymetrickém postavení vladaře a šlechtického stavu na straně jedné a poddaného lidu na druhé straně, má i své klady. Zde je možné uvést to, že panovník nebývá nakloněn vládě tyranie, šlechta pečuje v pastýřském duchu o prostý lid. Tito poddaní přijímají svou podřízenost a obě sociální třídy cítí vzájemný respekt a akceptují se. Navíc aristokratické zřízení podporuje vyniknutí výjimečných charakterů a osobností, z nichž prýští velký duch, vášně i činy. Aristokracie vytváří syntézu antagonistických stavů: bohatství a chudoby, moci a bezmoci, vzdělání a nevzdělanosti.\n\nNaopak demokracie ze své podstaty tyto extrémy průměruje a zmírňuje: žádné přehnané vášně, žádné osobnosti, intenzivní city. Upřednostňovány jsou průměrné charaktery, klid, spořádanost či mírný blahobyt pro všechny.\nTransformace monarchie v demokracii je nahodilá a doprovázená intelektuálním (hodnotovým) zmatkem. De facto se tento přerod ve Francii odehrává jen na bázi společnosti, kdy zákony, představy a morálka doposud zachovávají aristokratický charakter. Společnost má tedy navenek demokratický řád, ale chybí jí hodnoty, které by měly usměrňovat a napravovat charakter. Takové demokratické zřízení je v podstatě slabé , bez velkých vášní a osobností, lid pozbývá úcty k autoritám, bohatí soupeří s chudými o moc. Chudí si mimoto podrželi nevzdělanost od svých předků, ale bohužel ztratili zbytky ctnosti.\n\nAlexis de Tocqueville si všimnul, že ve Spojených státech je nejdůležitějším principem ve struktuře společnosti pravidlo svrchovanosti lidu. To je aplikováno ve všech třech mocích – \"výkonné, zákonodárné a soudní\", což také odráží jeho citát:\n\"Pro americkou společnost z takového demokratického zřízení plynou jak pozitiva, tak i negativa:\"\n\nObecnou výhradou de Tocquevilla vůči demokracii je to, že demokratický řád potlačuje svobody ve jménu rovnosti.\n\nDemokratický despotismus tak mírovými prostředky fakticky vede k větší občanské konformitě, než je tomu u absolutní monarchie.\n\nDe Tocqueville se domnívá, že demokracie jako „rovnost podmínek“ je nevyhnutelným údělem moderního člověka.\n\n\"Dnešní národy už nemohou nic změnit na rovnosti životních podmínek, ale závisí na nich, zda je:\"\n\n"}
{"id": "346183", "url": "https://cs.wikipedia.org/wiki?curid=346183", "title": "Tramvajová nehoda na Špejcharu 1982", "text": "Tramvajová nehoda na Špejcharu 1982\n\nTramvajová nehoda na Špejchaře ve středu 17. února 1982 je uváděna jako největší tragédie v historii pražské tramvajové dopravy a druhá největší tramvajová nehoda v Česku. Následkem nehody zemřelo 7 lidí, asi 12 bylo těžce zraněno.\n\nPřeplněná jednovozová tramvaj typu T1 linky 26 s evidenčním číslem 5118 jela po Letenské pláni po tehdejší třídě Obránců míru (dnes Milady Horákové, hranice Bubenče a Holešovic) ve směru od Strossmayerova náměstí ke křižovatce Špejchar. V místě odbočky do tramvajové smyčky Špejchar v 16:45 hodin (některé zdroje uvádějí 16:47 h) si řidič nevšiml, že výhybka zůstala po předchozí tramvaji přestavená doleva. Tramvaj prudce zabočila ke smyčce, přičemž vykolejila, převrátila se na pravý bok a pokračovala v pohybu až ke sloupu veřejného osvětlení, který střechou porazila, mezitím se střetla s osobním vozem a zničila zábradlí.\n\nV záznamu o nehodě se píše: „V konečném postavení se vůz nacházel na pravém boku cca 25 m od místa vykolejení, bočně 10 m vpravo od pojížděné koleje. Pohyb vozu po boku byl cca 10 m. Pedál brzdy v poloze odparkováno, řízení vypnuto, pantograf zničen. Demolovaný pravý bok, přední a zadní skla, pantograf a střecha.“\n\nNásledkem nehody zemřelo na místě 6 lidí a sedmý po převozu do nemocnice. Zemřeli převážně ti, kdo odstředivou silou vypadli ze (zadních) dveří a tramvaj se na ně následně převrátila. Oběťmi byli M. F. (34 let), R. J. (19 let), R. J. (38 let), R. K. (6 let), M. M. (51 let), P. J. (28 let) a A. Z. (30 let). 12 dalších osob (některé zdroje uvádějí 14) bylo zraněno těžce a 43 osob včetně řidiče lehce. Hmotná škoda na tramvaji byla 70 tisíc Kčs a na automobilu 15 tisíc Kčs.\n\nTramvajový provoz byl obousměrně přerušen po dobu více než tří hodin, do 19:55. Náhradní dopravu přes Letnou zajišťovalo šest autobusů, tramvajové linky byly odkloněny jinudy.\n\nV pravidelném provozu zde doleva žádná linka neodbočovala, předchozí souprava linky 31 o dvě minuty dříve se však na příkaz dispečera jela odstavit do smyčky.\n\nŘidič Miroslav D. nedodržel rychlost předepsanou pro jízdu přes výhybky, tramvaj vjela do výhybky rychlostí kolem 40–45 km/h (maximálně povolená rychlost byla tehdy pravděpodobně stejná jako dnes, tedy 15 km/h pro přímý směr). Rovněž řidič zanedbal povinnost přesvědčit se pohledem o poloze jazyků výměny. Řidič byl po nehodě vzat do vazby, později byl odsouzen jako jediný viník.\n\nObecně se řidičům (například v rámci cvičných jízd) doporučuje, aby po odbočení do pravidelně nepojížděného směru za sebou, je-li to možné, výhybku „zavírali“, tedy vraceli do základní polohy, ale povinností to podle předpisů v době nehody nebylo a není ani nyní. (Bylo to povinností průvodčích, dokud existovali, tedy do května 1974. Na řidiče pak tato povinnost nebyla přenesena.)\n\nNecelý rok po nehodě, 5. ledna 1983 na lince 23, byl v Praze ukončen provoz tramvají typu T1. Jejich stažení z provozu bývá někdy dáváno do souvislosti s nehodou na Špejchaře.\n\n\n"}
{"id": "346184", "url": "https://cs.wikipedia.org/wiki?curid=346184", "title": "Big Mama (hudební skupina)", "text": "Big Mama (hudební skupina)\n\nBig Mama je francouzská hudební formace hrající směs ska, reggae, dubu, punku, rocku, funku, junglu a dalších stylů. Kapela byla založena roku 1996 v Paříži.\n\n\n"}
{"id": "346192", "url": "https://cs.wikipedia.org/wiki?curid=346192", "title": "Gill Cowley", "text": "Gill Cowley\n\nGillian „Gill“ Cowley (* 8. července 1955) je bývalá zimbabwská pozemní hokejistka, členka týmu, který v roce 1980 na olympijských hrách v Moskvě vybojoval zlaté medaile.\n\n"}
{"id": "346193", "url": "https://cs.wikipedia.org/wiki?curid=346193", "title": "Trish Davies", "text": "Trish Davies\n\nPatricia Joan „Trish“ Davies (* 5. prosince 1956) je bývalá zimbabwská pozemní hokejistka, členka týmu, který v roce 1980 na olympijských hrách v Moskvě vybojoval zlaté medaile.\n\n"}
{"id": "346195", "url": "https://cs.wikipedia.org/wiki?curid=346195", "title": "Sarah English", "text": "Sarah English\n\nSarah English (* 27. listopadu 1955) je bývalá zimbabwská pozemní hokejistka, členka týmu, který v roce 1980 na olympijských hrách v Moskvě vybojoval zlaté medaile.\n\n"}
{"id": "346196", "url": "https://cs.wikipedia.org/wiki?curid=346196", "title": "Maureen George", "text": "Maureen George\n\nMaureen Jean George (* 1. září 1955) je bývalá zimbabwská pozemní hokejistka, členka týmu, který v roce 1980 na olympijských hrách v Moskvě vybojoval zlaté medaile.\n\n"}
{"id": "346197", "url": "https://cs.wikipedia.org/wiki?curid=346197", "title": "Ann Grantová", "text": "Ann Grantová\n\nAnn-Mary Gwynne Grant rozená Fletcher (* 6. května 1955) je bývalá zimbabwská pozemní hokejistka, kapitánka týmu, který v roce 1980 na olympijských hrách v Moskvě vybojoval zlaté medaile.\n\n"}
{"id": "346198", "url": "https://cs.wikipedia.org/wiki?curid=346198", "title": "Tramvajové nehody v Praze", "text": "Tramvajové nehody v Praze\n\nTramvajové nehody provázejí pražskou tramvajovou dopravu od samého počátku. Nejvážnější byla nehoda na Špejchaře roku 1982, při níž zemřelo 7 lidí. Následkem nehody u Chotkových sadů v roce 1965 zemřelo 5 lidí.\n\n13. července 1891 se stala první doložená nehoda elektrické tramvaje v Praze i v Česku, ještě před oficiálním zahájením provozu. Při zkušební jízdě vozu Křižíkovy elektrické dráhy na Letné v Ovenecké ulici se před domem č. p. 308 kůň s pekařským povozem ulekl tramvaje a strhl povoz do cesty tramvaji. František Křižík nabídl pekaři Janu Vyhnalovi 20 zlatých odškodného.\n\n16. května 1908 se na jednokolejné trati pod Letnou srazily protijedoucí tramvaje. Řidič vozu jedoucího od Malé Strany do Holešovic měl u Strakovy akademie čekat na příjezd protijedoucí soupravy. Když ta ale ve stanoveném čase nepřijela, rozhodl se pod tlakem netrpělivých cestujících vyjet na trať. Přitom jel nepřiměřeně rychle a v nepřehledné zatáčce se srazil s protijedoucí tramvají, jejíž řidič se snažil dohnat zpoždění. Lehce zraněno bylo asi dvacet lidí. Než byl viník propuštěn ze služby a potrestán, stihl ještě 30. dubna 1909 způsobit srážku s koňským povozem v Holešovicích.\n\n9. prosince 1913 se na dnes již zrušené jednokolejné trati v mimořádně úzké Kanovnické uličce (Hradčany) střetly tři tramvaje linky 5. Asi v 18:30 zde z neznámých příčin vykolejil vůz č. 247, jedoucí od Nového Světa. Když se ho nedařilo vrátit na koleje vlastní silou, rozhodli se řidič s průvodčím využít pomoci následného vozu 239. Právě když je spojovali, přijel z opačné strany po svahu vůz 267 a ve velké rychlosti do nich narazil. Vozy byly velmi poškozeny, 9 lidí bylo těžce a asi 6 lehce zraněno. Příčinou bylo zřejmě selhání nesprávně zapojené elektrické brzdy vinou zřízenců při rozpojování souprav; vinu se ale nepodařilo jednoznačně prokázat. Nejvážněji zraněný cestující, vojenský sluha Vlk, přežil s trvalými následky a roku 1914 vysoudil na Elektrických podnicích odškodné 30.000 korun.\n\nNa denním pořádku byly tenkrát srážky s koňskými povozy. Poté, co byla z tramvají odstraněna dvířka na zadní plošině, zkoušeli také někteří cestující naskakovat za jízdy, což mělo občas tragické následky. \n\n24. ledna 1923 řidič nezvládl v Chotkově ulici rychlost ze svahu, v oblouku tramvaj vykolejila a prorazila zeď u Jeleního příkopu, o niž se do poloviny roztříštila. Vlečný vůz se utrhl a narazil do motorového. Jako bezpečnostní opatření byla od 2. března 1923 až do roku 1935 zřízena před obloukem v jednom směru zastávka, kde zvlášť ustanovený dozorce dohlížel, aby v ní každý řidič zastavil. Později byl dozorce nahrazen píchacími hodinami, od roku 1935 do 1. května 1978 zastávku nahradilo bezpečnostní zastavovací místo.\n\n29. února 1936 přehlédl řidič osobního auta pokyn strážníka a při odbočování z Fochovy (dnes Vinohradská) do Hooverovy (dnes Wilsonova) vjel do cesty tramvaji linky 11, která přijížděla velkou rychlostí od Flory k Václavskému náměstí. Tramvaj, kterou tvořil jeden motorový a dva vlečné vozy, narazila levým bokem přední plošiny do pravé přední strany auta. Přitom motorový vůz vykolejil, tramvaj se roztrhla a zadní vozy tlačily auto kupředu, kde se ještě srazilo s protijedoucí tramvají. Neříditelný vykolejený motorový vůz mezitím pokračoval v jízdě po dlažbě, až se zastavil o pojízdnou prodejnu jízdenek, kterou otočil. Následkem nehody zahynul majitel auta, známý lékař Josef Rejsek, dalších 6 lidí se zranilo těžce a 26 lehce. Vinu nesli oba řidiči.\n\n7. ledna 1938 v 18.01 řidič tramvaje linky 11 nezvládl jízdu ze svahu z Prašného mostu na Vítězné náměstí a vykolejil v oblouku okruhu na náměstí. Motorový vůz narazil do sloupu veřejného osvětlení, motorový vůz č. 2182 a druhý vlečný vůz se převrátily (první vlečný vůz zůstal stát). Následkem nehody 1 člověk zemřel a 55 lidí bylo zraněno, z toho 9 těžce.\n\nNadále docházelo k úrazům při naskakování do jedoucích tramvají.\n\n15. ledna 1950 ve 23.05 nezvládl rychlost ze svahu řidič tramvaje linky 1 ve Vršovicích z Francouzské ulice. Nepodařilo se mu zastavit v zastávkách Krymská a Ruská a vjel do oblouku na křižovatce s Moskevskou. Tramvaj vjela na chodník a narazila do vchodu prodejny Pramen. Zraněno bylo 112 lidí. Podobná nehoda se stala i roku 1961. Od ledna do května 1966 zde byla v provozu kusá kolej s bezpečnostní výhybkou v přímém směru do Ruské ulice.\n\n23. dubna 1950 ve 22.39 řidič linky 14 na Kačerově v ulici U smyčky vyjel na chodník a narazil čelně do domů č. p. 821 a 822, první vlečný vůz se převrátil na levý bok. 17 lidí bylo zraněno.\n\n25. června 1961 ve 14 hodin jel vůz T1 č. 5086 na lince 17 po nábřeží od Jiráskova náměstí k Národnímu divadlu. U Žofína jel proti němu jel vůz č. 5119. Vojenský nákladní automobil s přívěsem začal předjíždět vůz 5119, přičemž se srazil s vozem 5086, přívěsem narazil do vozu 5119 a následně shořel. Zahynul velitel vojenského vozu a zraněno bylo 34 lidí.\n\n23. září 1962 ve 14.30 vinou neznámého pachatele, který na zadní plošině vozu otočil reverzní válec, selhaly brzdy soupravy linky 11 jedoucí ze zastávky Kamenická na náměstí Václava Kopeckého (dnešní Strossmayerovo náměstí) v Holešovicích. Na náměstí vlak vykolejil, projel napříč křižovatkou a narazil do prodejny Pramen. Vlak byl zdemolován, jedna žena zahynula, zraněných bylo 46, z toho 3 těžce.\n\n31. května 1965 asi ve 4.50 řidička při jízdě od zastávky Hrad k zastávce Chotkovy sady neubrzdila tramvajovou soupravu linky 2 (vozy 3055 + 1536) s asi 80 cestujícími, vjela do výhybky nepřiměřenou rychlostí a vlečný vůz se 70 cestujícími vykolejil, převrátil se na levý bok, zdemoloval protisměrnou zastávku a zastavil se až nad horním vyústěním Myší díry. Motorový vůz se sice nepřevrhl, ale byl vlečným vozem otočen do protisměru. Zemřeli dva lidé na místě a tři další následkem zranění, dalších 16 osob utrpělo těžkou újmu na zdraví a přes 50 lidí lehčí zranění.\n\n2. března 1967 kolem 6.45 selhaly brzdy tramvaji linky 20 (vozy 2152 + 1557) ve Střešovické ulici pod stanicí Vojenská nemocnice, zastávku Baterie projela bez zastavení a narazila do autobusu, který odbočoval přes koleje. Zraněno bylo 31 lidí.\n\nV roce 1968 se v ulici Obránců míru (dnešní Milady Horákové) poblíž Prašného mostu srazila tramvaj linky 30 s autobusem linky 134, následkem čehož tři lidé zemřeli a 21 bylo zraněno.\n\n29. října 1970 v 6.47 na Bubenském nábřeží ve směru od stanice Jatky (dnes Pražská tržnice) za šera a hustého deště narazil řidič vozu T3 č. 6349 na lince 10 na křižovatce s Argentinskou ulicí do soupravy linky 14 (2127 + 1151 + 1160) stojící před ním. 8 cestujících bylo zraněno těžce a 27 lehce.\n\nV pondělí 13. srpna 1973 motorový vůz 2294 na lince 23 v poslední den svého nasazení do provozu při jízdě do kopce vykolejil v oblouku Chotkově ulici a narazil do oplocení Jeleního příkopu. Nehodu přežil téměř bez poškození a dnes je exponátem Muzea městské hromadné dopravy.\n\n26. listopadu 1975 k večeru na náměstí Říjnové revoluce (dnešní Vítězné náměstí) při návratu z filmování v úseku od Prašného mostu do vozovny Vokovice vykolejila a převrátila se prázdná muzejní souprava 2222 + 1219 + 1111, kterou táhl služební vůz 4076.\n\n17. února 1982 v 16.47 došlo k tragické nehodě na Špejcharu na Letné. Vinou přehlédnutí výhybky a nepřiměřené rychlosti se převrátil přeplněný vůz T1 linky 26. Zahynulo 7 lidí, zraněno bylo 12 lidí těžce a 43 lehce.\n\n6. října 1994 krátce před 16.30 se na křižovatce Vinice (Strašnice, Starostrašnická a Černokostelecká ulice) srazily dvě protijedoucí tramvaje linky 11 z důvodu vjetí do nesprávného směru na výhybce. Část tramvaje se odtrhla a vyrazila okno kolemjedoucímu autobusu ČSAD. Celkem 17 lidí bylo zraněno, z toho 4 těžce. Škoda byla druhého dne vyčíslena na 4 milióny Kč. Tramvajový provoz byl obnoven až v 19.45, do té doby byly nasazeny náhradní autobusy. Večerník Praha napsal, že je to největší havárie tramvají od roku 1982.\n\n26. února 2001 před 18.44 v Jelení ulici vykolejila u pravotočivého oblouku souprava linky 23 jedoucí do centra (čelní vůz 8029) a čelně se srazila se protijedoucí soupravou linky 22. Vozy byly značně zdemolovány. V místě vykolejení byla na kolejích nalezena bílá mikrotenová taška s kovovými ozubenými koly, která při letmém pohledu vypadala jako hromádka sněhu.\n\nV pondělí 24. června 2002 asi v 7.15 narazila ve směru od zastávky Nádraží Braník k zastávce Černý kůň v Hodkovičkách souprava linky 17 (vozy T3 č. 6845 + 6842) do kolony stojících tramvají. Narazila do stojícího vozu linky 21 č. 6580, který narazil do před ním stojícího kloubového vozu 9026 linky 3 a ten do vozu T6A5 č. 8727 na lince 21. První v koloně stála souprava 8624 + 8625, zřejmě kvůli závadě. Tramvaje byly vážně poškozeny, jeden člověk byl téměř smrtelně zraněn, ale přežil. Zraněno bylo 21 lidí, vůz č. 6580 na odpis, škoda přesáhla 4 miliony Kč. Až do 15 hodin byl provoz tramvají přerušen a zřízena náhradní autobusová doprava.\n\nVe středu 16. března 2005 asi v 6.30 jela souprava linky 22 (typ T3 SUCS, 7106 + 7107) na Karlově náměstí obloukem z Ječné směrem ke Spálené ulici. U sjezdové výhybky vykolejil zadní podvozek druhého vozu, smetl zastávkový sloupek, zabil 59letého muže a srazil do vozovky 64letou ženu, kterou pak přejel nákladní automobil Avia. Další dva lidé byli těžce zraněni. Zadní část druhého vozu projížděla sjezdovou výhybkou rychlostí přes 30 km/h namísto povolených 10 km/h. Řidič byl odsouzen ke 4,5 roku trestu odnětí svobody.\n\n23. března 2005 před 13.16 se na přejezdu ulice Do Klukovic na barrandovské tramvajové trati narazila do zadní části sanitky z boku tramvaj linky 12 jedoucí od zastávky Poliklinika Barrandov, až do 14.18 byl přerušen provoz tramvají. Čtyři lidé ze sanitky byli lehce zraněni. Tutéž tramvaj pak museli po hodině hasiči pod barrandovským kopcem hasit, protože při sjíždění kopce jí vlivem brzdění zahořel pulsní stykač. Drážní inspekce sdělila médiím, že Dopravnímu podniku hrozí správní řízení a pokuta za to, že tramvaj byla z místa nehody odstraněna bez souhlasu inspekce a že Dopravní podnik údajně ani nepředložil inspekci dokumentaci nehody.\n\nV pátek 17. června 2005 ve 13.54 u zastávky Poliklinika Barrandov usmrtila tramvaj vyjíždějící podél zárubní zdi z tunelu ve směru od zastávky Chaplinovo náměstí 11letou dívku, která při dobíhání protisměrné tramvaje neopatrně vběhla na koleje na místě nevhodně umístěného, nedostatečně zabezpečeného a nesprávně vyznačeného přechodu pro chodce. Poblíž místa nehody vznikl pomníček se jménem Anetka, přechod byl zabezpečen tzv. šikanou, která znemožňuje přímé vběhnutí na koleje (tuto úpravu v listopadu 2003 magistrátu neúspěšně navrhovala odborová organizace Federace řidičů tramvají, avšak vedoucí odboru dopravy Jan Heroudek upozornění na nepřehlednost místa a podnět k řešení tehdy odmítl jako „zavádějící“ a tvrdil, že tehdejší úprava bezpečnost provozu neohrožuje), byl vybaven světelnou a zvukovou signalizací přijíždějící tramvaje a všechny přechody na barrandovské tramvajové trati byly předlážděny, protože při diskuzích o odpovědnosti správních orgánů se přišlo na to, že vodorovná dopravní značka V11 není určena pro vyznačování přechodů přes samostatnou tramvajovou trať mimo pozemní komunikaci. Magistrát hl. m. Prahy a úřad městské části Praha 5 se po nehodě nedokázaly dohodnout, který z nich odpovídá za označení přechodů přes trať. Místostarosta Prahy 5 Vojtěch Zapletal k tomu řekl: „Přechod pro chodce to nikdy nebyl a nikdy ani být nemohl, protože je to místo pro přecházení přes trať a v tom případě je pod dikcí drážního zákona, nikoli zákona o provozu na pozemních komunikacích.“ Dodal, že neví, z čí iniciativy bylo místo vydlážděno jako vodorovné značení přechodu pro chodce. Miroslav Rajchart z oddělení drážního správního úřadu na magistrátě, řekl: „Je to určitá mezera v zákoně, oblast, která není zcela vyjasněna. Požádali jsme proto o jasné stanovisko ministerstvo dopravy.“ Zároveň se ukázalo, že při rozhodování o stanovení dopravního značení není respektován správní řád a neexistuje možnost se proti rozhodnutí odvolat. Podle Jana Kučery, inspektora z Drážní inspekce, musí být místo pro přecházení samostatné tramvajové trati označeno jako železniční přejezd, jinde není přechod přes trať dovolen.\n\nVe čtvrtek 15. června 2006 večer na náměstí I. P. Pavlova vozidlo hasičské záchranné služby se zapnutým výstražným majákem vjelo ve směru od Sokolské ulice do cesty tramvaji linky 6 jedoucí od Tylova náměstí, která projížděla křižovatkou na signál „volno“ a již nestačila zastavit. Náraz tramvaje odhodila hasičské auto na chodník, kde jím byli těžce zranění dva chodci čekající u přechodu. Třicetiletá studentka ekonomie, přišla úrazem o nohy, její třicetiletý manžel utrpěl mnohočetná vážná poranění a po 11 měsících zemřel. Čtyři hasiči ve voze byli zraněni lehce. Řidič hasičského vozu Jiří Svatoň byl odsouzen k trestu odnětí svobody na 1 rok s podmínečným odkladem na 3 roky. Řidič tramvaje trestně stíhán nebyl, ačkoliv podle znaleckého posudku začal brzdit až v okamžiku střetu.\n\nV úterý 8. června 2010 ve 20:20 se na rohu ulic Nuselská a Na Jezerce srazila tramvaj linky 11 s autobusem linky 188. Zraněni byli tři muži a jedna žena, sanitky je odvezly do Všeobecné fakultní nemocnice na Karlovo náměstí a jednoho do Thomayerovy nemocnice. Záchranáři označili jejich zranění za lehká a středně těžká. \n\nV pondělí 19. září 2011 po 6. hodině ranní v zastávce Kotlářka prázdná souprava dvou vozů Tatra T6 linky 20 vyjíždějící z vozovny Motol narazila rychlostí kolem 65 km/h do stojícího vozu Škoda 14T linky 14, rovněž vyjíždějícího z vozovny, v němž bylo jen několik cestujících. Při nehodě zemřel 36letý řidič (s 15letou praxí) tramvaje linky 20, nikdo další nebyl zraněn, přední vůz soupravy T6 měl zcela zdeformovanou kabinu, odhad škody na tramvajích byl druhý den Drážní inspekcí upřesněn na 20 milionů Kč. Trať byla zablokována asi na 7 hodin, náhradní dopravu zajišťovalo 8 autobusů, ulice se však po nehodě také ucpaly. Jako příčiny nehody jsou uvažovány zdravotní indispozice řidiče, který podle vyšetřovací zprávy Drážní inspekce zemřel 3 minuty po nehodě z přirozených příčin nesouvisejících s utrpěným zraněním. Nehody se účastnila trojice vozů a to Škoda 14T ev. č. 9165 a souprava vozů Tatra T6A5 evidencí 8697 a 8698, které narazily do stojícího vozu 14T. Poškození ani jednoho z vozů není slučitelné s dalším provozem a to ani po případné kompletní rekonstrukci a tak došlo v prosinci roku 2011 v Ústředních dílnách DP k sešrotování dvojice 8697 a 8698. Vůz 9165 byl odstaven ve své domovské vozovně Motol a rozebírán na náhradní díly; za pomoci dílů došlo k zprovoznění dlouhodobě odstaveného vozu ev. č. 9114.\n\nV pátek 17. června 2016 krátce po jedenácté večer se srazila sanitka s tramvají linky 10. Tramvaj po nehodě vykolejila. Zdravotníci odvezli z místa pět zraněných. Provoz byl plně obnoven kolem jedné hodiny ranní. Nehoda se stala na na křižovatce Legerovy ulice a náměstí I. P. Pavlova. Tramvaj číslo 10 mířila do stejnojmenné stanice směrem od Karlova náměstí a z pravé strany do ní narazil sanitní vůz. „Řidič sanitky jel po Legerově směrem k Muzeu, při křižování tramvajové trati následně narazil do tramvaje. Ta poté vykolejila,“ popsal nehodu reportér iDNES.cz, který byl na místě.\n\nV pátek 29. června 2018 se ve 12.41 hodin v Praze u Karlova náměstí srazily dvě tramvaje linek 16 a 22 – jedna tramvaj najela zezadu na druhou. Při nehodě bylo zraněno 23 osob (20× lehké, 3× těžké zranění) včetně jednoho řidiče tramvaje, škoda je zatím odhadnuta na 5 milionů korun. Provoz byl zastaven přes 2,5 hodiny.\n\n\n"}
{"id": "346201", "url": "https://cs.wikipedia.org/wiki?curid=346201", "title": "Texaská republika", "text": "Texaská republika\n\nTexaská republika byl nezávislý stát v Severní Americe mezi Spojenými státy a Mexikem, který existoval mezi 2. březnem 1836 a 29. prosincem 1845. Vznikla jako republika, která se odtrhla od Mexika v důsledku Texaské revoluce. Území nově vzniklého texaského státu se rozkládalo v tehdejších mexických státech Chihuahua, Coahuila y Tejas, Nuevo León a Tamaulipas, a teritorií Alta California a Santa Fe de Nuevo México. Mexiko Texaskou republiku nikdy neuznalo jako samostatný stát a po celou dobu její existenci ji považovalo za vlastní vzbouřenecké území. Texaská republika se rozkládala na území současného státu Texas a částečně i Oklahoma, Nové Mexiko, Kansas, Colorado a Wyoming.\n\nVýchodní hranice republiky byla definována smlouvou Adams-Onís podepsanou v roce 1819 Španělskem a Spojenými státy. Jižní a západní hranice byla předmětem sporu mezi Texasem a Mexikem. Texas prohlásil veškerá mexická území východně od řeky Rio Grande za své vlastnictví, zatímco Mexiko považovalo za hranici řeku Nueces. Texas vstoupil do Unie 19. února 1846 a stal se tak 28. členským státem USA. Teritoriální spor o západní hranici Texasu se stal důvodem pro mexicko-americkou válku (1846–1848).\n\n"}
{"id": "346203", "url": "https://cs.wikipedia.org/wiki?curid=346203", "title": "Marcel Vašinka", "text": "Marcel Vašinka\n\nMarcel Vašinka (* 2. října 1954 Pardubice) je český herec a dabér.\n\nOtcem Marcela Vašinky byl herec Vlastimil Vašinka. Jeho strýc z matčiny strany byl herec Jaroslav Švehlík a jeho druhý strýc Alois Švehlík a bratranec David Švehlík jsou rovněž herci. V Marcelových dvou letech se však rodiče rozvedli. Matka pracovala v Praze a Marcel Vašinka se sestrou vyrůstali u prarodičů v Pardubicích. Později se oba přestěhovali za matkou do Prahy. Po studiu nějaký čas žil s kolegyní herečkou. Asi tři desetiletí však žije ve vztahu s režisérem Miroslavem Walterem, s nímž také v roce 2009 uzavřel registrované partnerství.\n\nNavštěvoval divadelní kroužek už na Lidové škole umění. Po absolutoriu konzervatoře vystudoval herectví i na pražské DAMU. Po ukončení školy se roku 1977 stal členem hereckého souboru Městských divadel pražských, kde zůstal 13 let do roku 1993. Účinkoval mimo jiné v divadelních hrách Mladý muž a bílá velryba, Jak je důležité míti Filipa, Těžká Barbora, Maškaráda nebo Sen noci svatojánské. Poté zůstal bez stálého divadelního angažmá na volné noze. V letech 1999 až 2001 působil v zájezdové divadelní společnosti Háta a v dalších letech s ní pohostinsky spolupracoval. Hrál také např. v Divadle Bez zábradlí.\n\nV 70. a 80. letech se objevoval ve filmech a televizních seriálech, poprvé v roli studenta ve filmu \"Plavení hříbat\" (1975). Po útlumu v 90. letech se od počátku 21. století znovu začal vracet k televiznímu a filmovému herectví, např. v seriálech \"Četnické humoresky\" (2000), \"Pojišťovna štěstí\" (2004), \"Vyprávěj\" (2009), \"Expozitura\" (2009) nebo ve filmové komediální trilogii Kameňák (2003, 2004 a 2005), kde hrál komorníka „Džejmse“.\n\nOd 80. let začal působit i v dabingu, poprvé ve filmu \"Pevnost Apačů v Bronxu\" (1981, dabing 1983). Po odchodu z Městských divadel pražských se od 90. let postupně stával jeho doménou dabing televizních seriálů, např. \"Dallas\", \"Dynastie\" a \"Sever a Jih\". Namluvil otce Brandona Walshe v \"Beverly Hills 90210\", obřího Mosese Hightowera v sérii komediálních filmů \"Policejní akademie\" nebo vrchního agenta Leroye „Jethro“ Gibbse ve všech řadách seriálu \"Námořní vyšetřovací služba\". Pravidelně propůjčoval hlas např. Nicolasi Cageovi nebo Richardu Gereovi. V dabingové společnosti MGM je také úpravcem dialogů.\n\n\n\n"}
{"id": "346205", "url": "https://cs.wikipedia.org/wiki?curid=346205", "title": "Jaroslav Kepka", "text": "Jaroslav Kepka\n\nJaroslav Kepka (14. srpna 1935 – 24. dubna 2019) byl český herec a dabér, dlouholetý člen hereckého souboru Divadla na Vinohradech. Strýc herce a režiséra Ondřeje Kepky, švagr herečky Gabriely Vránové.\n\nPo absolutoriu DAMU nastoupil své první angažmá do Divadla J. K. Tyla v Plzni. Odtud v roce 1960 přešel do Vinohradského divadla, kde byl členem souboru do roku 2004. Pak zde působil jako stálý host. Hrál v řadě českých filmů, v televizi, mimo jiné, ztvárnil řadu pohádkových postav. Za svou práci v dabingu obdržel v roce 2003 Cenu Františka Filipovského.\n\n\nÚčinkoval například v rozhlasové adaptaci hry Williama Shakespeara \"Sen noci svatojánské\" z roku 2016, ve které ztvárnil roli Pavučinky.\n\nÚčinkoval v mnoha audiopohádkách, například\n\n\n"}
{"id": "346206", "url": "https://cs.wikipedia.org/wiki?curid=346206", "title": "Susan Huggett", "text": "Susan Huggett\n\nSusan „Sue“ Huggett (* 29. června 1954) je bývalá zimbabwská pozemní hokejistka, členka týmu, který v roce 1980 na olympijských hrách v Moskvě vybojoval zlaté medaile.\n\n"}
{"id": "346208", "url": "https://cs.wikipedia.org/wiki?curid=346208", "title": "Elizabeth Chase", "text": "Elizabeth Chase\n\nElizabeth „Liz“ Chase (26. dubna 1950 – 10. května 2018) byla zimbabwská pozemní hokejistka, členka týmu, který v roce 1980 na olympijských hrách v Moskvě vybojoval zlaté medaile.\n\n"}
{"id": "346209", "url": "https://cs.wikipedia.org/wiki?curid=346209", "title": "Sandra Chick", "text": "Sandra Chick\n\nSandra Chick (* 2. června 1947) je bývalá zimbabwská pozemní hokejistka, členka týmu, který v roce 1980 na olympijských hrách v Moskvě vybojoval zlaté medaile. V turnaji nastoupila ve všech pěti utkáních.\n\nČlenkou týmu byla také Sonia Robertson její sestra, dvojče.\n\n"}
{"id": "346210", "url": "https://cs.wikipedia.org/wiki?curid=346210", "title": "Sonia Robertson", "text": "Sonia Robertson\n\nSonia Robertson (* 2. června 1947) je bývalá zimbabwská pozemní hokejistka, členka týmu, který v roce 1980 na olympijských hrách v Moskvě vybojoval zlaté medaile. V turnaji nastoupila pouze v utkání se Sovětským svazem.\n\nČlenkou týmu byla také Sandra Chick její sestra, dvojče.\n\n"}
{"id": "346211", "url": "https://cs.wikipedia.org/wiki?curid=346211", "title": "Nicaea", "text": "Nicaea\n\nLatinský název Nicaea má více měst:\n\n"}
{"id": "346212", "url": "https://cs.wikipedia.org/wiki?curid=346212", "title": "Lutetia", "text": "Lutetia\n\nLutetia (francouzsky \"Lutèce\"), též Lutetia Parisiorum (\"Lutetia Parisiů\") je latinský název, který používali Římané pro keltské oppidum a posléze římské město, které se nacházelo na území dnešní Paříže a bylo jejím předchůdcem.\n\nTermín je doložen v řečtině jako Λoυκoτοκίαν (Strabón), Λευκοτεκία (Ptolemaios) a v 1. století př. n. l. v latinském tvaru Lutetia. Teorie francouzských lingvistů Alberta Dauzata (1877–1955) a Charlese Rostainga (1904–1999) vychází z keltského slova „\"lut\"“ (bažina), což je ekvivalentem latinského „\"lutum\"“ (bahno).\n\nTaké tvary \"luto\"- nebo \"luteuo\"- (v gaelštině \"loth\", bažina, bretonsky \"loudour\", špinavý) se nacházejí v názvech francouzských obcí Ludesse a Lodève (Luteua), Lutitia (Německo) nebo Lutudarum (Velká Británie, Derbyshire).\n\nNicméně současný vědec Pierre-Yves Lambert zastává názor, že název byl odvozen od tvaru galského „\"lucot\"“ (myš) (viz bretonsky \"logod\" nebo irsky \"luch\").\n\nKolem roku 300 n. l. byla Lutetia přejmenována na Paříž zkrácením latinského „civitas Parisiorum“ neboli „město Parisiů“ podle galského kmene, který zde žil od 3. století př. n. l. Proto se v historiografii pro Paříž před tímto obdobím používá výraz Lutetia.\n\nGalský kmen Parisiů se na ostrově usadil ve 3. století př. n. l. a obyvatelé se živili obchodováním po řece. Z 1. století př. n. l. se dochovaly i zlaté mince (statéry), které Parisiové razili.\n\nPrvní písemná zmínka o Lutetii je připisována Juliu Caesarovi, který si v roce 53 př. n. l. poznamenal ve svých \"Zápiskách a válce galské\", že „je to oppidum Parisiů, které se nachází na ostrově v řece Seině“:\n\nJulius Caesar si v roce 53 př. n. l. vybral Lutetii jako základnu k tažení proti vzbouřeným sousedním kmenům. Do povstání se však zapojili i Parisiové. V květnu 52 př. n. l. proběhla u Lutetie bitva, ve které zvítězil Caesarův vojevůdce Titus Labienus nad galskými kmeny Aulerků, Senonů a Parisiů. Galové raději zničili mosty a vypálili své vlastní město nežli by jej přenechali Římanům. Vypálení galské Lutetie umožnilo Římanům dát městu svůj tradiční pravidelný půdorys.\n\nPoslední archeologické objevy výrazně narušily tradiční umístění galské Lutetie. Objev velkého opevněného prostoru (15 hektarů) na území dnešního města Nanterre v Hauts-de-Seine, 11 km od centra Paříže, zpochybňuje význam hlavního osídlení na ostrově Cité před římskou nadvládou.\n\nVe 3. století se do města rozšířilo křesťanství. Kolem roku 250 byl umučen první biskup svatý Diviš. Byl jedním ze sedmi biskupů v Galii prohlášených za svatého. Podle legendy jej pohané popravili na Montmartru. Sv. Diviš vzal poté hlavu do rukou a odešel na sever, kde v Saint-Denis vznikla bazilika Saint-Denis. Sv. Diviš se stal jedním z patronů Paříže i Francie.\n\nV letech 275 nebo 276 na město z levého břehu pravděpodobně zaútočili Germáni. V letech 291-292 panovala obzvláště mrazivá zima a Seina zamrzla. Jedná se o vůbec nejstarší zprávu tohoto typu.\n\nŘímské město na levém břehu zaniklo během stěhování národů ve 2. polovině 3. století při útocích barbarských národů a osídlení Paříže, jak se město začalo nazývat, se v raném středověku omezilo převážně na lépe zabezpečený ostrov Cité.\n\nPo dobytí vzniklo v 1. století město postavené na levém břehu řeky Seiny na vrcholku kopce Sainte-Geneviève. Pravděpodobně se rozkládalo zhruba od dnešního \"Boulevardu Saint-Germain\" k Val-de-Grâce a od ulice \"Rue Descartes\" k Lucemburské zahradě a měl v rámci systému organizovaného plánu kolmé ulice. Hlavní severojižní osa města tzv. cardo maximus se nacházela na stávajících ulicích \"Rue Saint-Jacques\", \"Rue du Faubourg Saint-Jacques\" a \"Rue de la Tombe Issoire\" a vedla směrem na Orléans.\n\nCentrum římského města - fórum bylo vybudováno ve 2. polovině 1. století a nacházelo se na úrovni dnešní ulice \"Rue Saint-Jacques\" u č.p. 172 a 174 na nejvyšším bodě hory Sainte-Geneviève. Fórum se rozkládalo od \"Rue Saint-Jacques\" k \"Boulevardu Saint-Michel\" a od \"Rue Cujas\" k \"Rue Malebranche\". Římané také vybudovali přímou silnici na pravém břehu Seiny, která umožňovala přístup do města ze severu a byla vymezena dnešními ulicemi \"Rue Saint-Denis\" a \"Rue Saint-Martin\".\n\nV 1. století byl vybudován amfiteátr, jehož zbytky se dochovaly do současnosti pod názvem Arènes de Lutèce. Jednalo se o kombinaci amfiteátru (obloukové jeviště nazývané cavea s čelní stranou dlouhou 40 metrů) a arény s elipsovitým půdorysem 52 x 46 m určeným pro gladiátorské zápasy.\n\nLutetia byla také vybavena divadlem pro 3000 diváků. To bylo objeveno v roce 1861 pod lyceem Saint-Louis. Podle rekonstrukce stavba měřila 47 x 72 m. Jeviště měřilo 40 metrů.\n\nLutetia měla rovněž několik veřejných lázní, které byly napájeny 16 km dlouhým akvaduktem:\n\nNejvýznamnější dochovanou uměleckou památkou z doby Lutetie je tzv. Sloup převozníků nebo také nazývaný Sloup lodníků. Jedná se o soubor pěti kamenných částí oltáře s vyobrazením římských a keltských božstev. Vznikl v době vlády císaře Tiberia (14-37) na počest boha Jupitera a byl nalezen v roce 1710 v základech katedrály Notre-Dame. Dnes je vystaven v Musée Cluny.\n\n"}
{"id": "346218", "url": "https://cs.wikipedia.org/wiki?curid=346218", "title": "Bill Roper", "text": "Bill Roper\n\nBill Roper (* 27. března 1965 Concord, Kalifornie) je herní vývojář a jedna z nejznámějších postav videoherního průmyslu. Byl viceprezidentem společnosti Blizzard North a ředitelem Blizzard Entertainment v letech 1994–2003. Pracoval v různých pozicích na mnoha komerčně úspěšných hrách a hrál klíčovou roli v úspěch sérií Warcraft, StarCraft a Diablo.\n\nPo jeho odchodu z Blizzard Entertainment založil a vedl společnost Flagship Studios, odpovědnou za tituly (který byl oproti očekáváním přijat průměrně) a (momentálně pozastavený) Mythos.\n\nNásledující seznam obsahuje významnější hry, na kterých nějakým způsobem pracoval. Pro podrobnější informace si může prohlédnout jeho profil na IMDB.\n"}
{"id": "346225", "url": "https://cs.wikipedia.org/wiki?curid=346225", "title": "Páni z Horky", "text": "Páni z Horky\n\nPáni z Horky (někdy též z Horek - Horečtí z Horky - de Horka - de Monte) jsou jedna z nejstarších moravských erbovních rodin, připomínaných už od 13. století. Roku 1641 byli Horečtí z Horky povýšeni do panského stavu a 11. prosince 1653 vzati mezi jeho starožitné rody.\n\nNa Moravě připomínáni podle Horky nad Moravou (písemně připomínán 1250 - Pardus z Horky).\nCelkem je ale v Čechách a na Moravě 18 lokalit s názvem Horka, podle některých se též psali jejich vlastníci z Horky. Otazníkem je jejich příbuznost s moravským rodem.\n\n\n\n\n\n\n\n\nMají ve štítu kosmo hradební zeď, nad štítem přilba s korunkou, v klenotu půl jednorožce.\n\nSoučástí znaku některých obcí, jejichž historie je spojena s rodem pánů z Horky, se staly části jejich erbu, např. Radslavice (jednorožec), Horka nad Moravou, Mouchnice (kosá hradba).\n\n\n"}
{"id": "346227", "url": "https://cs.wikipedia.org/wiki?curid=346227", "title": "Lucidní snění", "text": "Lucidní snění\n\nLucidní snění (bdělý, vědomý spánek nebo „jasný sen“) je pojmenování pro stav, kdy si spící člověk uvědomí, že sní a to mu dá možnost svůj sen vědomě a bez omezení (záleží na jednotlivých dispozicích) ovládat. Lidé co lucidní snění mají, zažijí tu danou situaci jako v reálném životě. (Lucidní snění se dá navodit i pomocí různých metod). Např. tito lidé ví jaké je to když jim nějaká část těla hoří. Zjednodušeně řečeno jde o „probuzení ve snu“. Užívá se i zkratka „LD“ - z anglického \"Lucid Dreaming\".\n\nZmínky o lucidních snech nacházíme už u Aristotela, nejstarší dochovaný záznam pochází z roku 415. V 8. století byla v Tibetu buddhisty provozována forma jógy zaměřená na udržení bdělosti během spánku. Tímto fenoménem se také zabývali súfijští mistři. V 19. století se průkopníkem stal markýz d'Hervey de Saint-Denis, který významně zvýšil povědomí o lucidním snění a koncem 20. století Stephen LaBerge vědecky prokázal existenci tohoto jevu a popsal jevy při něm probíhající v mozku, takže došlo k jeho obecnému přijetí ve vědeckých kruzích.\n\nVýzkumu technik a účinků vědomého snění se věnují nezávislé agentury, jako třeba LaBergův The Lucidity Institute. Dále například Jungova psychologie považuje vědomé (nebo částečně vědomé) snění jako cestu k sebepochopení. V současnosti nejsou známy případy, kdy by vědomé snění způsobilo duševní nebo tělesnou újmu. Přesto by bylo velmi obtížné určit, zda by nějaká forma vědomého snění mohla bránit užitku běžného snění.\n\nStudie \"Lucid Dreams\" od Celie Greenové z roku 1968 zahrnuje předchozí literaturu, ale přináší i vlastní poznatky autorky. Celia Greenová analyzovala hlavní rysy vědomých snů, z nichž vyvodila, že to byly zážitky zcela odlišné od běžných snů. Předvídala, že by měly být spojeny s REM spánkem. Celia Greenová také jako první spojila vědomé sny s fenoménem falešného probuzení.\n\nPrvní vědecká podpora vědomého snění přišla v pozdních 70. letech díky úsilí britského parapsychologa Keitha Hearnea a od dobrovolníka Alana Worsleyho, který využíval signály pohybu očí na polysomnografu jako znamení začátku bdělosti. Filozof Norman Malcolm napsal v roce 1959 text \"Dreaming\", ve kterém vyvracel možnost ověření pravosti záznamu snů tímto způsobem, ale tento pokus ukázal, že během vědomého snění je možné vzpomenout si a provést činy dohodnuté během bdělého života. Podobné pokusy zopakoval Stephen LaBerge na Stanfordově univerzitě ve své disertační práci o několik let později. Zajímavé je, že LaBerge v té době nevěděl o pokusech Hearnea a Worsleya, pravděpodobně kvůli slabé publicitě Hearneovy práce.\n\nBěhem 80. let se objevilo několik vědeckých důkazů potvrzujících existenci vědomého snění. Snící byli schopni demonstrovat odborníkům, že byli vědomě přítomni během spánku (obvykle použitím signálu pohybu očí). Navíc se podařilo vyvinout techniky na zvýšení pravděpodobnosti zachování tohoto stavu vědomí.\n\nJe zde jedna nevyřešená otázka o neurofyziologické povaze vědomého snění, která je důvodem pro pochybnosti, a to kvůli elektrické aktivitě ve frontálním kortexu, který je obvykle během normálního spánku utlumen. Chování frontálního kortexu nebylo dosud v souvislosti s vědomým sněním důkladně prozkoumáno.\n\nTuto schopnost jde určitými postupy natrénovat, prvním důležitým krokem je naučit se pamatovat si své sny, doporučuje se si je například zapisovat. Lidé, kteří si své sny pamatují, mají lepší předpoklady k tomu naučit se lucidně snít. Naučit se to však může každý člověk.\n\nNejčastěji používanou metodou je tzv. testování reality. Například nápisy ve snech jsou velmi nestabilní (za chvíli je na místě jiný nápis). Pokud tedy člověk během dne čte různé nápisy a kontroluje, zda se po chvíli nezmění, je možné, že to provede i později ve snu a získá tím luciditu. Dále se doporučuje například kontrolovat čas na hodinkách. Ve snu bude čas značně nerealistický, při opětovném pohledu po několika sekundách se stejně jako nápisy mění. Dalším jednoduchým způsobem je pak dýchání přes nos, který si zacpeme prsty, jelikož ve snu i s ucpaným nosem člověk dokáže dýchat běžným způsobem. Testů reality je velké množství, často je ale nejjednodušší se zeptat: „Je tohle možné, reálné?“.\n\nTestování reality štípnutím je podle teorií Stephena LaBerge účinné jen ve velmi málo snech. Prokázal, že sny dokáží mít vliv na veškeré vnímání těla, tudíž pokud se jedinec ve snu štípne, většinou se mu nepodaří navodit lucidní snění, jelikož jeho mozek i ve snu aktivuje vzor pro vnímání bolesti. To samé platí i pro další pocity, jako jsou vzrušení, teplo, chlad, a další vjemy, které může člověk vnímat v reálném světě, když je vzhůru.\nOdrazy v zrcadle bývají ve snech často rozmazané, chaotické nebo jinak frustrující.\nPokud si jedinec pokusí vzpomenout, jak se na konkrétní místo dostal nebo co předcházelo tomu, co prožívá teď, většinou si uvědomí, že sní, jelikož sny nemívají logický začátek.\n\nDalší možností je technika WILD (Wake Initiated Lucid Dream). Prvním krokem je hluboké uvolnění a zklidnění mysli. Dále ulehnutí - doporučuje se poloha na zádech, nebo poloha, ve které není daný subjekt zvyklý usínat. Podmínkou je klid a příjemné prostředí (postel nebo měkké křeslo). K udržení vědomí se doporučuje třeba soustředit se na své dýchání. Po nějakém čase by se měly dostavit hypnagogické obrazy. Je nutné mít po celou dobu zavřené oči! Až je subjekt připraven, může \"vstoupit\" do svého snu.\n\nVýhodou této techniky je jistota, že si subjekt zapamatuje své vědomé sny, třebaže si normální nepamatuje, protože přechází z reality do snu lineárně, bez přerušení vědomí. Druhá výhoda je jistota, že se jedná o sen lucidní, nikoliv velmi živý (very vivid dream).\n\nPro prožití lucidního snění se doporučuje před spánkem jídlo. Je vědecky potvrzeno, že jídlo před spaním zvyšuje aktivitu mozku a tím i napomáhá živějším snům.\nPři nadměrném spánku nebo jiných poruchách se vám může přihodit spánková paralýza.\n\nV současnosti se pro pomoc s tréninkem lucidního snění vyrábějí i různé přístroje nositelné elektroniky (např. chytrý náramek InstaDreamer). Nicméně reálné výsledky podobných zařízení se zatím nepodařilo prokázat nezávislými testy.\n\n\n"}
{"id": "346229", "url": "https://cs.wikipedia.org/wiki?curid=346229", "title": "Patricia McKillop", "text": "Patricia McKillop\n\nPatricia Jean „Pat“ McKillop (* 15. července 1956) je bývalá zimbabwská pozemní hokejistka, členka týmu, který v roce 1980 na olympijských hrách v Moskvě vybojoval zlaté medaile. V turnaji nastoupila ve všech pěti utkáních.\n\n"}
{"id": "346230", "url": "https://cs.wikipedia.org/wiki?curid=346230", "title": "Centrohelida", "text": "Centrohelida\n\nCentrohelida, Centrohelea či Centroheliozoa (česky centrohelidní slunivky) je velká skupina jednobuněčných eukaryot dříve řazená do nepřirozené skupiny slunivek (Heliozoa). V současnosti, poté co část slunivek byla přeřazena do nepříbuzné skupiny Rhizaria a část (Endohelea) ke skrytěnkám, se jméno Heliozoa používá v užším významu jako jméno monotypického podkmene v systému Cavaliera-Smithe, který zahrnuje pouze třídu Centrohelea.\n\nCentrohelida zahrnují pohyblivé i nepohyblivé zástupce, žijící v sladkovodních i mořských vodách, zejména v určité hloubce.\n\nJedinci jsou jednobuněční a kulovitého tvaru, obvykle asi 30-80 μm v průměru. Z jejich těla vychází bezpočet dlouhých panožek, axopodií, které jsou upevněné na mikrotubulární vlákna. Tyto panožky jim umožňují pohyb a aktivní získávání potravy.\n\nNěkteré druhy nemají kolem buňky žádný plášť, většina však je obklopena želatinózním obalem s množstvím šupinek a ostnů, které vznikají v speciálních váčcích a chemicky se mohou zakládat na organických látkách, nebo na křemíku. Na rozdíl od ostatních slunivek, které mají mitochondrie s trubičkovitými (tubulárními) kristami, mají mitochondrie centrohelidních slunivek kristy ploché. Na základě tohoto znaku se mezi Centrohelida už dnes nepočítají slunivky řádu Gymnosphaerida, dnes řazené mezi Cercozoa.\n\nEvoluční pozice centrohelidních slunivek byla dlouho nejasná. V současnosti (2012) je tato skupina řazena na základě molekulárně biologických analýz do blízkosti skrytěnek a haptofyt. V systému Cavaliera-Smithe tvoří třídu samostatného kmene Heliozoa, patřícího do podříše Hacrobia říše Chromista. Fylogenetická analýza z r. 2011 potvrdila s vysokou spolehlivostí přirozenost tohoto kmene.\n\nAktuální (2015) klasifikace:\n\n\n"}
{"id": "346236", "url": "https://cs.wikipedia.org/wiki?curid=346236", "title": "Štíhlá výroba", "text": "Štíhlá výroba\n\nŠtíhlá výroba je metodika, kterou vyvinula firma Toyota po 2. světové válce jako Toyota Production System (TPS). Duchovními otci této metodiky jsou Taiichi Ohno a Shigeo Shingo. Jedná se o přístup k výrobě způsobem, kdy se producent snaží uspokojit v maximální míře zákazníkovy požadavky tím, že bude vyrábět jen to, co zákazník požaduje. Snaží se vytvářet produkty v co možná nejkratší době a pokud možno s minimálními náklady, bez ztráty kvality nebo na úkor zákazníka. Dosáhne toho minimalizací plýtvání.\n\nTato metodika se snaží řídit heslem „náš zákazník, náš pán“. Její princip spočívá v náhledu na rovnici zisku následujícím způsobem:\n\n\nmění na:\n\n\nZměna rovnice dle filozofie této metodiky by měla způsobit, že zákazník neplatí chyby a náklady firmy, jako v první rovnici.\n\nDruhy plýtvání, které odstraňuje metodika Lean:\n\n\n\nMezi nejznámější uživatele Lean metodiky patří Toyota, Porsche, Tesco Stores, DENSO, ZF.\n\n\n\n"}
{"id": "346242", "url": "https://cs.wikipedia.org/wiki?curid=346242", "title": "FK Bohemians Praha", "text": "FK Bohemians Praha\n\nFK Bohemians Praha (celým názvem: Fotbalový klub Bohemians Praha) byl český fotbalový klub, reprezentující pražské katastrální území Střížkov a Prosek. Klub byl založen v roce 1996 sloučením menších pražských celků FC DROPA Střížkov a TJ Kompresory Prosek. V roce 2005 bylo klubu do názvu pronajato jméno Bohemians, díky čemuž v budoucnu proběhla naplno Kauza Bohemians. Vše pak mělo v konečném důsledku za následek postupný odchod střížkovských Bohemians z české fotbalové scény. Nejprve v roce 2016 opustil fotbalovou mapu tým mužů, v roce 2017 pak došlo k převodu týmu žen pod název FC Praha. Klubové barvy byly zelená a bílá.\n\nSvé domácí zápasy odehrával na stadionu SK Prosek s kapacitou 2 600 diváků.\n\nV sezoně 2006/07 hráli střížkovští hráči v podnájmu na bývalém hřišti klubu SC Xaverov Horní Počernice, který se nachází v Horních Počernicích. Stadion si tehdy vypůjčili od bývalého vlastníka FK Viktoria Žižkov.\n\nV sezóně 2007/08 Střížkov pod názvem FK Bohemians Praha hrál 2. ligu též na hornopočernickém stadionu a v druhé nejvyšší soutěži obsadili v první sezoně rovnou první příčku, což znamenalo historický postup klubu do Gambrinus ligy.\n\nV sezóně 2008/09 se musel tým přestěhovat na lepší stadion, jelikož stadion Na Chvalech neodpovídá prvoligovým požadavkům. Celou sezonu tak Střížkov pod názvem FK Bohemians Praha odehráli na Žižkově, na stadionu tamní FK Viktoria Žižkov. Ve své první sezoně v nejvyšší soutěži klub uhrál 13. místo, díky kterému si pojistil účast i v další sezoně.\n\nV sezóně 2009/10 se musel Střížkov opět stěhovat. Po neshodách s FK Viktoria Žižkov o pronajmutí stadionu tak klub hrál své domácí zápasy na stadionu Evžena Rošického. Dne 10. dubna 2010 odmítl Střížkov nastoupit v ligovém zápase proti svému nepříteli a jmenovci Bohemians 1905, neboť podle šéfa klubu Karla Kapra tým Bohemians 1905 není členem FAČR. Za tento čin byl klub FK Bohemians Praha disciplinární komisí ČMFS (dnešní FAČR) potrestán pokutou 6 000 000 Kč a ztrátou 15 bodů v tabulce, později byl odečet bodů zmírněn, aby klub dokončil sezonu s kladným bodovým počtem. (Samotný zápas byl kontumován ve prospěch Bohemians 1905 se skóre 3:0.)\n\nV sezóně 2010/11 hrál Střížkov ČFL na svém stadionu SK Prosek, jelikož odmítli zaplatit šestimilionovou pokutu a tím pádem nedostali licenci pro účast ve druhé lize. Do sezóny klub vstoupil s téměř podobnou soupiskou jako v první lize a několik zápasů před koncem soutěže si zajistil, prvním místem, postup zpět do druhé ligy.\n\nV sezóně 2011/12 Střížkov ve 2. lize jako nováček obsadili páté místo, když až do samotného závěru soutěže bojovali o postup do první ligy. V sezóně 2012/13 hrál Střížkov stále druhou nejvyšší soutěž na svém stadionu SK Prosek, tentokrát se však pohybovali ve spodních patrech tabulky.\n\nV sezóně 2013/14 sestoupil Střížkov do ČFL, v další sezóně 2014/15 v lize zvítězili, ale postup do vyšší soutěže odmítli a rozhodli se hrát Pražský přebor. Po sezóně 2015/2016, kterou klub strávil v Pražském přeboru ukončil činnost výběr mužů. Po sezoně 2016/17 došlo k ukončení působení výběru žen, který se odloučil a začal působit pod názvem FC Praha.\n\n\nZdroj: \n\n\n\nZdroj: \n\nPoznámka:\n\n\n"}
{"id": "346245", "url": "https://cs.wikipedia.org/wiki?curid=346245", "title": "Andaluský kůň", "text": "Andaluský kůň\n\nAndaluský kůň patří mezi teplokrevníky. Nejvýraznější vliv na jeho vznik měli arabští a berberští koně.\n\nKoně byli do Španělska dováženi z východního Středomoří, od germánských kmenů a pak s invazí muslimů. Andaluský kůň pochází ze sluncem vysušovaných oblastí jižního Španělska, Andalusie. V 16. století se stal oblíbeným jezdeckým koněm evropských panovníků a významných jezdeckých mistrů, včetně Angličana Williama Cavendishe, vévody z Newcastlu. Přímým potomkem Andaluského koně je lipicán a k dalším evropským plemenům ovlivněným andaluskou krví patří frederiksborský, frízský a connemarský kůň.\nO přežití andaluského koně v průběhu staletí se zasloužily mnišské řády, především řád kartuziánů. Kartuziáni se snažili zachovat čistou linii chovu, proto jejich koně dosahovali těch nejvyšších kvalit.\n\nJe vysoký 155 až 164 cm, s výraznou hlavou, často s lehkým klabonosem, dlouhá hříva a ocas, silný lehce klenutý krk, ocas nízko nasazen a nesen, barva bílá s příměsemi, jen vzácně černá, častěji jsou hnědáci.\n\nHlavní chovatelská střediska jsou Sevilla, Córdoba a Jerez de la Frontera. Je využíván pro drezuru - španělskou školu, pro koridu, ale také pro kočáry i shánění dobytka, rekreace, parkur (skokové soutěže). Je vhodný pro tzv. Vysokou drezuru.\n\nAndaluský kůň měl značný vliv na chov mnoha známých plemen. Blízce příbuzní jsou mu např. Lusitánský kůň, Alter-real, Lipicáni, Starokladrubáci i několik německých plemen. O přežití v průběhu staletí, která zahrnovala i některá velmi rušná období, se staraly mnišské řády, především kartuzáni. V nejistých dobách ukrývali koně ve vzdálených klášterech, aby byli v bezpečí. Kartuziáni se snažili zachovat čistotu linie a důsledně šlechtili zvířata vysoké kvality. Andalusan má hrdou chůzi, je atletický, ačkoliv není rychlý a má laskavou a přátelskou povahu.\n"}
{"id": "346248", "url": "https://cs.wikipedia.org/wiki?curid=346248", "title": "Six Feet Under", "text": "Six Feet Under\n\nSix Feet Under (často zkracovaná jako SFU, název znamená v překladu \"Šest stop pod zemí\" - přibližná hloubka pro ukládání rakví do země v USA) je americká kapela z Floridy hrající klasický death metal.\n\nVznikla v roce 1993 jako boční projekt zpěváka Cannibal Corpse, Chrise Barnese a kytaristy Obituary Allena Westa. Chris Barnes byl ještě téhož roku vyhozen z Cannibal Corpse právě proto, že věnoval příliš času SFU.\n\n\n\n\n\n\n\n"}
{"id": "346250", "url": "https://cs.wikipedia.org/wiki?curid=346250", "title": "Brenda Phillips", "text": "Brenda Phillips\n\nBrenda Joan Phillips (* 18. ledna 1958) je bývalá zimbabwská pozemní hokejistka, členka týmu, který v roce 1980 na olympijských hrách v Moskvě vybojoval zlaté medaile. V turnaji nastoupila ve dvou utkáních a to proti Rakousku a Polsku.\n\n"}
{"id": "346253", "url": "https://cs.wikipedia.org/wiki?curid=346253", "title": "Pastviny", "text": "Pastviny\n\nPastviny mohou být:\n\n"}
{"id": "346256", "url": "https://cs.wikipedia.org/wiki?curid=346256", "title": "Burgos (Sassari)", "text": "Burgos (Sassari)\n\nBurgos je italská obec (\"comune\") ležící v sardinské provincii Sassari, asi 130 km severně od Cagliari a 50 km jihovýchodně od města Sassari. Podle odhadu z 31. prosince 2004 žije v Burgos 1023 obyvatel a rozkládá se na ploše 18,3 km².\n\nBurgos sousedí s následujícími obcemi: Bottidda, Esporlatu, Illorai.\n"}
{"id": "346258", "url": "https://cs.wikipedia.org/wiki?curid=346258", "title": "Jiří Adam", "text": "Jiří Adam\n\nJiří Adam (* 12. října 1950 Praha, Československo) je bývalý československý reprezentant v moderním pětiboji a šermu. Po ukončení aktivní sportovní kariéry se stal trenérem, nejprve v tréninkovém středisku mládeže, později u české ženské a nakonec mužské reprezentace. Jeho největším sportovním úspěchem je zisk stříbrné olympijské medaile ze soutěže družstev v moderním pětiboji v Montrealu 1976.\n\nModernímu pětiboji se Adam začal věnovat již na základní škole. Jeho trenérem byl nestor československého moderního pětiboje, Karel Bártů. Adamovými nejsilnějšími disciplínami byla střelba a šerm, kterému se věnoval též sólově. V letech 1973 až 1979 reprezentoval Československo na mistrovstvích světa, pokaždé však bez výraznějšího úspěchu.\n\nJediný rok, ve kterém se dokázal výrazněji prosadit, byl olympijský rok 1976. Krátce před začátkem her se blýskl 3. místem v individuálním závodě na prestižním závodě v Budapešti na které navázal 2. místem v soutěži družstev v Montrealu. Začátek soutěže, do které šel jako opora týmu, kterému trenér vytkl za cíl 6. místo, se však Adamovi vůbec nevydařil. Stejně jako zbytek týmu, nezvládl jízdu na koni, navíc si ještě vážně poranil stehenní sval. V šermu kordem se však československý tým dokázal probojovat do průběžného vedení, které dokázal udržet i po střelbě. V té byl nejlepším závodníkem z celého pole právě Adam. Ten ještě dokázal zaplavat své osobní maximum v bazénu, horší to však bylo v terénním běhu. Nakonec však československé mužstvo ve složení Adam, Bártů a Starnovský obsadilo s 15 451 body druhé místo za týmem Velké Británie. V individuálním závodě se Adamovi tak nedařilo a obsadil 29. místo.\n\nNa hrách v Moskvě v roce 1980 byl Adam členem družstva kordistů a společně s Jurkou, Holubem, Dubou a Kubištou skončil na 6. místě.\n\n\n\n"}
{"id": "346259", "url": "https://cs.wikipedia.org/wiki?curid=346259", "title": "Bohumil Starnovský", "text": "Bohumil Starnovský\n\nBohumil Starnovský (3. října 1953, Praha) je český moderní pětibojař, reprezentant Československa, olympionik, který získal stříbrnou medaili z Olympijských her.\n\nV Montrealu 1976 získal stříbro v soutěži družstev, společně s Janem Bártů a Jiřím Adamem. Individuálně obsadil 17. místo. Na LOH 1980 skončil v soutěži družstev na 6. místě.\n\nOd 90. let se věnuje zejména rozvoji českého jezdeckého sportu, dovezl do České republiky řadu úspěšných koní (mj. Kentaura, se kterým Aleš Opatrný vyhrál mistrovství Evropy mladých jezdců 2000) a trénoval kupř. Nathalii Crnkovou.\n\nNa LOH 1976 obsadil konečné 17. místo za 5056 bodů (jezdectví 1068 - šerm 832 - střelba 868 - plavání 1144 - běh 1144)\n\n\n"}
{"id": "346260", "url": "https://cs.wikipedia.org/wiki?curid=346260", "title": "Jan Bártů", "text": "Jan Bártů\n\nJan Bártů (16. ledna 1955, Praha) je český moderní pětibojař, reprezentant Československa, olympionik, který získal stříbrnou a bronzovou medaili z olympijských her.\n\nV Montrealu 1976 získal bronz z individuálního závodu a navíc stříbro v soutěži družstev, společně s Jiřím Adamem a Bohumilem Starnovským. Na LOH 1980 skončil individuálně na 16. místě a v soutěži družstev na 6. místě. Od roku 1998 pracuje jako ústřední trenér britského moderního pětiboje.\n\n\n\n"}
{"id": "346261", "url": "https://cs.wikipedia.org/wiki?curid=346261", "title": "Christine Prinsloo", "text": "Christine Prinsloo\n\nChristine Seraphine „Chris“ Prinsloo (* 3. května 1952) je bývalá zimbabwská pozemní hokejistka, členka týmu, který v roce 1980 na olympijských hrách v Moskvě vybojoval zlaté medaile. V turnaji nastoupila ve všech pěti utkáních.\n\n"}
{"id": "346266", "url": "https://cs.wikipedia.org/wiki?curid=346266", "title": "Systém ras pro hru Baldur's Gate II", "text": "Systém ras pro hru Baldur's Gate II\n\nTento článek pojednává o systému ras pro počítačovou RPG hru Baldur's Gate II.\n\nRasa postavy určuje jaké mohou být její základní schopnosti stejně jako přiřazuje jednotlivé vlastnosti jako je kupříkladu infravidění. V závislosti na rase postavy se také mohou objevit omezení při výběru povolání. Toto vychází ze snahy tvůrců o vyváženost, stejně jako z myšlenky, že některé rasy jsou k jistým povoláním blíže nakloněny.\n\nLidé jsou dominantní rasou ve Faerunu, vládnou většině významným říším a královstvím ve Forgotten Realms. Jsou nejvíce společenskou a tolerantní rasou vyjímaje snad jen půlčíky. Jedinou speciální vlastnost, kterou lidé mají, je možnost postupu v jakémkoli povolání na neomezenou úroveň (nicméně jsou omezeni ze strany tvůrců zkušenostním limitem).\n\nElfové bývají většinou menší a štíhlejčí nežli obyčejní lidé. Jejich rysy jsou krásné a jemné, také používají melodickou mluvu. Na tuto rasu se pohlíží jako na lehkovážné a lhostejné jedince, kteří se zabývají jen sami sebou, přírodní krásou, tancem, žertováním a podobnými kratochvílemi. Jejich humor je inteligentní, stejně jako jejich písně a poezie. Elfové disponují přirozenou magickou odolností na zmámení a magický spánek, v temnotách mohou vidět pomocí vrozeného infravidění a jsou velmi zruční v používání luků a dlouhých mečů. Mají bonus +1 k obratnosti, nicméně obdrží penalizaci -1 k odolnosti. V Říších rozlišujeme pět následujících druhů elfů: Zlatí elfové, Měsíční elfové, Divocí elfové, Mořští elfové a Drowové.\n\nPůl-elfové vznikají míšením lidské a elfské krve. Jsou to užiteční lidé s příznivými vlastnostmi z obou rodičovských ras. Půl-elfové jsou obdařeni zvědavostí, vynalézavostí, ambicemi svých lidských předků, vytříbenými smysly, láskou k přírodě a uměleckými talenty svých elfích předků. Mají částečnou odolnost na zmámení a magický spánek, také jsou obdarováni infraviděním.\n\nGnómové jsou spřízněni s rodem trpaslíků, nicméně jsou o poznání menší nežli jejich vzdálení příbuzní. Také o sobě hrdě tvrdí, že jsou hubenější nežli trpaslíci. Většina gnómů má tmavou nebo hnědou kůži, bílé vlasy a poněkud velký nos. Mají také živý a uličnický smysl pro humor, obzvláště pro vylomeniny a taškařice. Gnómové velmi milují přírodu, tato láska se vyrovná jen jejich posedlostí drahokamy a krásnými klenoty. Už od mládí jsou magicky odolní, díky svým předkům, kteří žili v podzemí, také disponují infraviděním. Získávají bonus +1 k inteligenci, ale obdrží penalizaci -1 k moudrosti.\n\nPůlčíci jsou malí, převážně kypří lidé, kteří jsou velmi podobní nevysokým lidem. Jejich tváře jsou oblé a široké, často také usměvavé, vlasy mají nejčastěji vlnité a vršky jejich nohou pokrývají typické chloupky. Ze všeho nejvíce preferují klid a teplo svého domova, bouřlivý humor, prosté příběhy a dobré pivo či tabák. Půlčíci jsou velmi odolní vůči magii a všemožným druhům jedů, jsou přirozeně zruční v užívání praků a mají omezenou schopnost infravidění. Získávají bonus k obratnosti a postih k síle.\n\nTrpaslíci jsou malí podsadití chlapíci, jednoduše rozpoznatelní díky své velikosti a tvaru. Mají brunátné líce, tmavé oči a tmavé vlasy, často tíhnou k tvrdohlavosti a mlčenlivosti. Libují si také v tvrdé práci a jen pramálo se zajímají o humor a radovánky. Milují všechny druhy piva, medovinu, ale ze všeho nejvíce mají rádi zlato a ostatní drahé kovy. Trpaslíci disponují odolností vůči magii a jedům a přirozeným infraviděním. Získávají bonus k odolnosti, ale obdrží penalizaci -1 k obratnosti a charisma. V Říších žijí tyto druhy trpaslíků: Štítoví trpaslíci, Zlatí trpaslíci, Divocí trpaslíci a Duergaři.\n\nPůl-orci jsou zrozeni ze spojení lidských a orčích rodičů. Jsou podobně vysocí jako lidé, nicméně jsou silnější a mohutnější díky své svalnaté postavě. Je jednoduché je rozeznat díky jejich zeleně pigmentované kůži, vysokému čelu, vystouplým čelistem, dominantním zubům a značnému tělesnému ochlupení. Půl-orci jsou tolerováni v Amnu jako by lidé ze severu Amnu s nimi nevedli války trvající celá století. Půl-orci jsou známí pro svou obrovskou sílu.\n\n\n"}
{"id": "346267", "url": "https://cs.wikipedia.org/wiki?curid=346267", "title": "Lísčí", "text": "Lísčí\n\nLísčí je městský přírodní park v Třebíči na Jejkově. Rozkládá se na severním svahu Radostína nad pravým břehem řeky Jihlavy na ploše asi 5 ha.\n\nPark byl vybudován činností třebíčského okrašlovacího spolku v letech 1891–1896 na radostínských stráních nad řekou Jihlavou, na západě plynule přecházející do staršího parku Máchových sadů. Před druhou světovou válkou měla východní část parku status městské přírodní rezervace. Jejím zbytkem jsou ojedinělé výskyty sasanky hajní, ladoňky dvoulisté, hluchavky žluté, kopytníku evropského, kostivalu hlíznatného, zimolezu pýřitého a dalších; z dřevin se zde vyskytují střemcha, brslen bradavičnatý, řešetlák počistivý a další. Větší část parku však byla dřevinami osázena lidmi: smrčiny za Chmelovou ulicí, lípy za fotbalovým stadionem, akátové porosty kolem horní parkové cesty a pravděpodobně řada vrb podél řeky a ve stržích pod vyhlídkou a pod altánkem. V polovině 90. let byl bylo provedeno ozdravování porostu.\n\nDo 90. let 20. století se pro Lísčí užíval název Radostínské sady. Jako pojmenování se vyskytuje též název \"Liščí\" nebo \"Liští\", zkomolenina původního názvu \"Lísčí\". Úřední název je odvozen od faktu, že převažující dřevinou parku je líska obecná.\n\nV druhé polovině 20. století park pustl podobně jako blízký park Lorenzovy sady. Při dílčí obnově parku došlo v polovině 80. let 20. století k tragickému úmrtí dělníka. Obnova byla na dalších deset let přerušena. Dalším zásahem do prostoru parku bylo budování ulice Sportovní – přeložky silnice č. I/23 koncem 80. let 20. století. Park byl obnoven ku příležitosti stého výročí svého založení v letech 1994–1996; informační systém byl vytvořen z pomoci amerických Mírových sborů. Původní secesní altán byl opraven, avšak již v podstatně zjednodušené podobě, a to vzhledem k omezenému množství peněz.\n"}
{"id": "346268", "url": "https://cs.wikipedia.org/wiki?curid=346268", "title": "Logický atomismus", "text": "Logický atomismus\n\nLogický atomismus je filosofický názor na povahu jazyka a světa formulovaný především Bertrandem Russellem a Ludwigem Wittgensteinem a převzatý a rozvíjený Vídeňským kroužkem.\n\nBertrand Russell formuluje logický atomismus v opozici k „logickému holismu“, pod nímž rozumí idealistickou filosofii, a to především Hegelovo učení. Termín „logický atomismus“ byl poprvé použit Russellem v eseji v roce 1911, ale stal se rozšířeným až v roce 1918 po sérii přednášek „Filosofie logického atomismu“.\n\nJazykové, ontologické a epistemologické východisko logického atomismu je dáno takto: svět se na základní úrovni skládá z dále nedělitelných „atomických faktů“. To lze obhájit tak, že ač při běžném pohledu se náš každodenní svět skládá z věcí, my poznáváme (svou myslí uchopujeme) nikoli věci, nýbrž fakta, poznatelný svět se tedy pro nás skládá z faktů.\n\nK pravdě pak vedou dva základní kroky:\n\nKe smyslu výroku se dá dostat analýzou, redukcí (nikoli vhledem, intuicí). Přímým pozorováním (přímou obeznámeností) pak lze zjistit, zda je výrok pravdivý či nepravdivý.\n\nV souvislosti s analýzou je třeba zmínit významný Russellův článek \"O označení\" (On Denoting, 1905), který podává metodu, jak analyzovat výroky zdánlivě přisuzující vlastnosti neexistujícím entitám.\n\nDruhým významným pramenem je Wittgensteinův \"Tractatus Logico-Philosophicus\" (dokončen 1918, poprvé vyšel 1921).\n\nNelze opominout ani Russellův úvod k \"Tractatu\", naznačuje, jak tomuto nejednoznačnému dílu Russell rozuměl.\n\nVe své době měl logický atomismus (zprostředkovaný především \"Tractatem\") obrovský vliv zejména u Vídeňského kruhu, jehož členové (Rudolf Carnap aj.) jej převzali a rozvinuli jako novopozitivismus.\n\nPozději ovšem Russell i Wittgenstein své názory zmírnili. Russell připouští, že absolutně jisté poznání nám není dostupné. Wittgenstein ve \"Filosofických zkoumáních\" píše, že se dříve dopustil „těžkých omylů“ a předkládá odlišnou koncepci.\n\n"}
{"id": "346270", "url": "https://cs.wikipedia.org/wiki?curid=346270", "title": "Martínek", "text": "Martínek\n\nČeské příjmení Martínek nebo Martínková je zdrobnělina křestního jména Martin a nosí je více různých osobností:\n\n\n"}
{"id": "346272", "url": "https://cs.wikipedia.org/wiki?curid=346272", "title": "Aeonium glandulosum", "text": "Aeonium glandulosum\n\nAeonium glandulosum je sukulentní rostlina z čeledi tlusticovité (\"Crassulaceae\"). Jde o endemit Madeirského souostroví, najdeme ho na ostrovech Madeira, Porto Santo a Desertas.\n\nCharakteristické zelené (případně rudnoucí) růžice dužnatých listů o průměru až 45 cm jsou přisedlé nebo téměř přisedlé na krátkém stonku. Listy jsou žlaznatě chlupaté. Květenství má mnoho žlutých květů. Po odkvětu rostlina obvykle hyne.\n\nNa Madeiře roste na skalách pobřežní vegetace, místy zasahuje do vavřínových deštných pralesů ve středních výškových polohách Madeiry a častý je na skálách pásma vysokohorské vegetace v oblasti Pico do Arieiro a Pico Ruivo.\n\n"}
{"id": "346286", "url": "https://cs.wikipedia.org/wiki?curid=346286", "title": "Anthea Stewart", "text": "Anthea Stewart\n\nAnthea Dorine Stewart (* 20. listopadu 1944) je bývalá zimbabwská pozemní hokejistka, členka týmu, který v roce 1980 na olympijských hrách v Moskvě vybojoval zlaté medaile. V turnaji nastoupila v jediném utkání a to proti Indii.\n\n"}
{"id": "346288", "url": "https://cs.wikipedia.org/wiki?curid=346288", "title": "Arrojadoa", "text": "Arrojadoa\n\nArrojadoa je rod teplomilných menších cereusovitých kaktusů rostoucích v Brazílii. Zahrnuje asi 5 až 10 druhů, většina jich byla objevena až v druhé polovině minulého století. Zajímavé a pěkné kvetoucí cereusy, které jsou pěstovány jen zřídka.\n\narochádoe rostou v podrostech opadavých lesních a křovištních formací (campo cerrado, katinga) na kyselých humózních až písčitých půdách na vrchovinách v jihobrazilských státech Minas Gerais, Piauhí, Pernabuco a Bahía. Podnebí je celoročně teplé, se střídáním suchého a srážkově velmi bohatého období. Rostliny využívají krytu dřevin, které jim také slouží jako opora.\n\nVelmi štíhlé prutovité až keřovité cereusy. Průměr stonku 1,5 až 4 cm, délka okolo 0,5 m, u \"A. rhodantha\" až 2 m. Stonek nese nevýrazná plochá žebra. Otrnění je různorodé. Některé druhy mají několik málo trnů doplněných vlnou. Jiné jsou celkem hustě zabalené do jemnějších trnů.\n\nRostliny vytvářejí v období květu na letorostech malé terminální cephalium, specifický útvar z vlasů a štětin, ze kterého vyrůstají květy. Na konci květní sezony cephalium zasychá a začátkem příští vegetační sezony prorůstá běžným vegetativním stonkem.\n\nKvěty jsou trubicovité, až 3 cm dlouhé. Dlouhá trubka převažuje nad řídkými a krátkými korunními lístky. Barva květů je porcelánově lesklá, oranžová, červená, růžová. Některé druhy mají květy výrazně dvoubarevné, se světlejší korunou, žlutou, bílou, růžovou. Plody jsou kulaté bobule až 1,5 cm velké, červené, růžové. Semena asi 1 mm velká, černá, lesklá.\n\nKořeny některých druhů jsou tenké svazčité. Jiné druhy vytváří velké zásobní hlízy. \"A. eriocaulis\" dokonce v období sucha ztrácí nadzemní část a přežívají pouze kořenové hlízy.\n\nRod objevil Brazilec Dr. Miguel Arrojado Disbo, popsali jej Briton a Rose v roce 1921. K původně známým dvěma druhům přibyly další objevené druhy až v 60. a 70. letech. Některé taxony klasifikované jako druhy (\"A. dinae, A. eriocaulis, A multiflora\") jsou velmi blízce příbuzné.\n\nBylo pojmenováno více druhů, v současnosti se používá toto taxonomické členění:\n\n\nVyžaduje dodržení zásad pro pěstování teplomilných tropických kaktusů, zejména přezimování při teplotách nad 16 °C. To znemožňuje přezimování s většinou běžných kaktusových sbírek při teplotách okolo 8 - 12 °C. Naopak se arochádoe hodí pro pěstování v osluněných oknech celoročně teplých bytů. Druhy s kořenovou hlízou se pěstují roubované na jiný cereus nebo opuncii. Celkově jde o málo pěstovaný rod.\n\n\n"}
{"id": "346291", "url": "https://cs.wikipedia.org/wiki?curid=346291", "title": "Helen Volk", "text": "Helen Volk\n\nHelen Volk (* 29. dubna 1954) je bývalá zimbabwská pozemní hokejistka, členka týmu, který v roce 1980 na olympijských hrách v Moskvě vybojoval zlaté medaile. V turnaji nastoupila ve dvou utkáních a to proti Československu a Sovětskému svazu.\n\n"}
{"id": "346292", "url": "https://cs.wikipedia.org/wiki?curid=346292", "title": "Synek", "text": "Synek\n\nČeské příjmení Synek znamená zdrobnělinu od slova syn a nosí nebo nosilo jej více různých osobností:\n\n\n\n"}
{"id": "346307", "url": "https://cs.wikipedia.org/wiki?curid=346307", "title": "Linda Watson", "text": "Linda Watson\n\nLinda Watson (* 15. září 1955) je bývalá zimbabwská pozemní hokejistka, členka týmu, který v roce 1980 na olympijských hrách v Moskvě vybojoval zlaté medaile. V turnaji nastoupila ve všech pěti utkáních.\n\n"}
{"id": "346311", "url": "https://cs.wikipedia.org/wiki?curid=346311", "title": "Gin", "text": "Gin\n\nGin (angl. výslovnost [džin]) je alkoholický nápoj získávaný destilací obilné břečky a přidáním různých bylin. Popíjí se samostatně nebo se také přidává do koktejlů.\nDělí se na dva typy:\n\n\nGin pochází z Nizozemska, kde byl poprvé objeven r. 1650. Vynalezl jej Dr. Fanciscus de La Boie známý spíše pod jménem Dr. Sylvius, profesor medicíny na univerzitě v Leidenu. Stejně jako mnoho jiných destilátů bylo použití zamýšleno jako lék. Dr. Sylvius chtěl nalézt levné diuretikum, které by použil jako lék na ledvinové potíže. Smíchal tedy dvě močopudné suroviny: olej z jalovcových bobulí a obilný destilát. Takto vzniklou směs nazval genever (fr. \"genévrier\" [žənẹvrijeːr] = jalovec). Angličtí vojáci nazvali tento nápoj \"„holandská kuráž“\" a přivezli jej do Anglie, kde natolik zachutnal, že býval považován za národní nápoj. Druhý typ ginu, který vyvinuli londýnští lihovarníci, se nazývá dry gin ([ˌdrai ˈdžin]), někdy také s přídomkem London ([ˈlandən]), což naznačuje místo, kde byl poprvé vyroben. Tento typ se od toho holandského liší nejen výrobou, ale i chutí. Vznikl r. 1831. Vyrábí se destilací z obilí a přidáním všemožných bylin jako např. kardamom, pomerančová kůra nebo jalovčinky a spousta dalších přísad, které jsou vlastním tajným receptem každé palírny.\n\nGin se přidává do různých koktejlů, např. gimlet, gin-fizz, Martini nebo gin s tonikem. Tento nápoj má i své muzeum, a to v Hasseltu v severovýchodní Belgii.\n\nTradiční výroba se velmi podobá výrobě whisky. Nejprve se destiluje fermentovaný obilný (nejčastěji ječný) slad. Tento destilát se pak znovu destiluje, nyní již se směsí oleje z jalovce a dalších bylin a koření. Výsledkem je gin s poměrně nízkou koncentrací alkoholu, který se pak znovu destiluje s olejem z jalovce a dalšími bylinami.\n\nTento dvakrát destilovaný gin se někdy označuje jako double gin. Následně zraje v dubových sudech, čímž se dosahuje plnější chuti ginu.\n\nJiným způsobem se vyrábí dry gin. Nejprve se vytvoří destilát, nejčastěji z obilí (u levnějších ginů se používají i další suroviny jako jsou brambory, kukuřice nebo cukrová řepa). Výsledný destilát je následně opět destilován, nad destilovanou kapalinou je zavěšen prodyšný vak, naplněný jalovcem s dalšími bylinkami a kořením. Horké páry destilátu projdou touto směsí, kondenzují navrchu kotle a následně odkapávají zpět. Takto vzniká suchý gin, který je lehčí než tradiční genever, protože nezraje v sudech.\n\n\n\n"}
{"id": "346312", "url": "https://cs.wikipedia.org/wiki?curid=346312", "title": "Židovský národní fond", "text": "Židovský národní fond\n\nŽidovský národní fond, zkráceně ŽNF ( , \"Keren kajemet le-Jisra'el\", zkráceně \"KKL\"; ; někdy souhrnně zkracováno jako \"KKL-JNF\"), je fond založený 10. ledna 1901 (19. tevetu 5661) za účelem vykupování půdy v Palestině (později v Izraeli) pro židovské osídlení (jišuv). ŽNF je nezisková společnost vlastněná Světovou sionistickou organizací. V roce 2007 vlastnil ŽNF 13 % celkové rozlohy Státu Izrael. Mimo vykupování půdy se ŽNF zaměřuje rovněž na vysazování stromů a zalesňování, kterých od svého založení do roku 2001 vysadil přes 240 milionů. Mezi jeho další činnosti patří zemědělské projekty, včetně zavodňování, dále výstavba silnic, škol, atp. K roku 2001 vystavěl 200 přehrad a vodních nádrží a založil přes tisíc parků.\n\nPodle základního zákona \"Země Izrael\", schváleného Knesetem v roce 1960, nemohou být pozemky ŽNF prodány a mohou být pouze pronajaty, a to maximálně na dobu 49 let.\n\nŽidovský národní fond byl založen v roce 1901 na pátém Světovém sionistickém kongresu ve švýcarské Basileji na základě návrhu německého židovského matematika Cvi Hermanna Šapiry podporovaného Theodorem Herzlem. Význam hebrejského názvu ŽNF (\"Keren kajemet le-Jisra'el\") pochází z talmudického výroku o dobrých skutcích: „z jejichž ovoce člověk jí na tomto světě, ale jejichž základ zůstává [\"ha-keren kajemet\"] na světě, který přijde.“ Podle Kruppa „všichni průkopníci sionismu, jako Moses Hess, Juda Alkalaj, Cvi Hirsch Kalischer a Leon Pinsker, totiž myšlenku sionismu spojovali s uskutečněním sociálních přikázání starých židovských zákonů. A Židovský národní fond měl tyto ideály převést do praxe.“\nZřízení ŽNF znamenalo počátek podpory výkupu pozemků pro židovský lid, ale i zalesňovacího úsilí ze strany židovské diaspory. V roce 1909 sehrál ŽNF klíčovou roli při založení Tel Avivu. Neodmyslitelnou součástí podpory ŽNF a sbírek se staly Modré krabice, malé modré plechové pokladničky (známé v jidiš jako \"puške\"). Ty jsou s ŽNF spjaty prakticky od jejího počátku a v meziválečném období (mezi první a druhou světovou válkou) se jich v domácnostech po celém světě nacházelo zhruba milion. Od roku 1902 až do konce 40. let prodával ŽNF vlastní poštovní známky, aby tak výtěžkem z prodeje získal peníze na nákup půdy a zalesňování. Během krátkého období v květnu 1948 byly poštovní známky ŽNF používány jako poštovní známky při přechodu z palestinských na izraelské.\n\nPrvní parcelu o rozloze 200 dunamů (18 hektarů), východně od Chadery, daroval ŽNF v roce 1903 ruský sionistický vůdce Isaac Leib Golberg z Vilniusu (na tomto pozemku později vyrostl olivový háj). První zakoupenou půdou byly parcely pořízené v roce 1904 v Galileji (o dvacet let později zde vyrostl kibuc Kfar Chitim, doslova „Vesnice zrna“). V roce 1921 dosáhla rozloha pozemků vlastněných ŽNF celkem 100 km a o šest let později to bylo již 200 km. Ke konci roku 1935 vlastnil ŽNF celkem 362 km pozemků, na nichž rozkládalo na 108 židovských sídel. V roce 1939 žilo na pozemcích ŽNF 10 % židovské populace mandátní Palestiny. V době, kdy zanikl britský mandát vlastnil ŽNF již 936 km. V roce 1948 vlastnil ŽNF 54 % území ovládaného Židy, nebo jinak řečeno, o něco méně než 4 % tehdejší Palestiny. V letech 1923–1941 fondu předsedal Menachem Usiškin. Výměra pozemků kontrolovaných Židovským národním fondem během jeho předsednictví vzrostla z 22 000 na 561 000 dunamů (z 22 na 561 kilometrů čtverečních).\n\nKromě výkupu pozemků pro osidlovací účely se fond zabýval i zalesňovacími pracemi. Zalesňovací úsilí započalo v roce 1928, kdy začaly být vysazovány první lesy, a to Balfourův a Mišmar ha-Emek. V 50. letech probíhalo velké zalesňování v horní Galileji a v okolí Jeruzaléma byl založen les Mučedníků, který je památníkem obětem holocaustu. Na výkupech pozemků, jejich osidlování, popřípadě zalesňování se od 30. let 20. století podílel ve funkci předáka ŽNF Josef Weitz, který v těchto aktivitách pokračoval v po vzniku státu. Šlo například o vysušení Chulského jezera. V roce 1966 na Weitzovo naléhání začala výsadba lesu Jatir, který byl situován na pomezí Hebronských hor a pouště Negev. Projekt zalesnění pouštní krajiny byl tehdy provázen pochybami. Po půlstoletí ale vědci prokázali, že jatirský les výrazně změnil klima a kvalitu ovzduší v tomto regionu.\n\nJiž od počátků ŽNF bylo jeho politikou půdu raději dlouhodobě pronajímat, nežli prodávat. V chartě ŽNF je uvedeno: „Od prvních nákupů pozemků v Erec Jisra'el počátkem 20. století pro židovský lid a jménem židovského lidu, sloužil ŽNF jako správce půdy židovského lidu; zahájil a zmapoval rozvojové práce, které umožní židovskému osídlení od hranic na severu až po hranici s pouští a Aravu na jihu.“\nModré pokladničky pro dary byly ŽNF distribuovány téměř od jejího počátku. Umisťovaly se do obchodů, úřadů, předsíní synagog i soukromých domů. Díky svému velkému rozšíření se staly jedním z nejznámějších symbolů sionismu.\nNápad s pokladničkou vznikl u bankovního úředníka Chajima Kleinmana z Nadvorné v Haliči (dnešní Ukrajina), který ve své kanceláři umístil modrou krabičku s nápisem „Keren le'umit“ a navrhl, aby byla podobná pokladnička distribuována ŽNF. První masově vyráběné pokladničky byly poprvé distribuovány v roce 1904. Kleinman navštívil mandátní Palestinu ve 30. letech a plánoval uskutečnit aliju, ale zahynul během holocaustu. Sionistický vůdce Menachem Usiškin napsal, že „Mince, kterou dítě přispěje nebo získá na odkoupení pozemků, není důležitá sama o sobě; není to ono dítě, které dává Keren kajemet, ale spíše fond, který dává dítěti oporu a vznešené ideály po všechny dny jeho života.“\n\nPokladničky ŽNF měly různou řadu tvarů a velikostí. Některé se vyráběly skládací v podobě ploché obálky (vešlo se však do nich pouze malé množství mincí), některé americké pokladničky byly válcovité, německé zase byly vyráběny z plechu a vytvarované do podoby vázané knihy. ŽNF měl také tzv. Zlatou knihu, do níž byla zapisována jména velkých dárců.\n\nV Izraeli byly vydány známky znázorňující modrou pokladničku v letech 1983, 1991 a 1993.\n\nPo vyhlášení izraelské nezávislosti v roce 1948 proběhla debata ohledně budoucnosti ŽNF. Izraelská vláda jej chtěla původně rozpustit, ale poté co Valné shromáždění OSN schválilo rezoluci číslo 194 vyzývající, aby byl arabským uprchlíkům umožněn návrat zpět do svých domovů, byl ŽNF spatřován jako mechanismus, jak by mohla být půda, dříve vlastněná a opuštěná Araby, legálně odkoupena Židy. Opuštěnou půdu někdejších arabských vlastníků proto začala prodávat ŽNF. K 27. lednu 1949 bylo prodáno 1000 km této půdy (z celkových 3500 km) ŽNF za cenu 11 milionů izraelských liber. Dalších 1000 km bylo ŽNF prodáno v říjnu 1950. V následujících desetiletích byla otázka legitimnosti těchto transakcí opakovaně diskutována; izraelská legislativa však obecně potvrzuje nárok ŽNF na tuto půdu. V roce 1953 se ŽNF rozpustil a reorganizoval v izraelskou společnost. V roce 1960 byla správa pozemků vlastněných ŽNF, kromě zalesněných oblastí, převedena na nově vzniklou vládní agenturu Izraelská pozemková správa (ILA, z anglického Israel Land Authority), vládní agenturu, zodpovědnou za správu 93 % území Izraele. ŽNF získal právo nominovat 10 z 22 ředitelů ILA, čímž v rámci této vládní agentury získal významný vliv. Od 70. let začal ŽNF zpřístupňovat jím vysázené lesy veřejnosti.\n\nV roce 1996 byl americký ŽNF obviněn ze špatného hospodaření s fondy. Podle těchto obvinění se pouze 21 % ze všech darů vybraných ve Spojených státech dostalo do Izraele a peníze měly namísto toho být odkláněny do latinskoamerických kanceláří ŽNF. V důsledku tohoto skandálu bylo vedení severoamerického ŽNF nuceno rezignovat.\n\n\n\n"}
{"id": "346321", "url": "https://cs.wikipedia.org/wiki?curid=346321", "title": "Champagne", "text": "Champagne\n\nChampagne je historické území v severovýchodní Francii, které dnes náleží povětšinou do regionu Grand Est. Hlavním městem středověkého hrabství Champagne bylo Troyes. Oblast je proslavená svým šumivým vínem, které jako jediné může nést označení šampaňské víno, jež se v této formě rozvíjelo od 17. století. Chladné a vlhké podnebí této oblasti výrazně ovlivňuje kyselost hroznů, a tak se dobře hodí pro výrobu šampaňského vína.\n\nAčkoliv je šampaňské celosvětově známý výrobek tohoto regionu, tvoří vinice jen malou část zemědělsky využívané plochy. Rozkládají se na svazích pahorků na západě a jihovýchodě. Mnohem rozsáhlejší je orná půda, která také dala oblasti jméno (\"champs\" = pole, z latinského \"campus\").\n\nChampagne hraničí na západě s Pikardií a Île-de-France, na jihu s Burgundskem a Franche-Comté a na východě s Lotrinskem.\n\nChampagne má tři odlišné krajinné charaktery:\n\nK nejvýznamnějším městům v Champagne patří Remeš, Épernay, Troyes, Langres, Rethel, Vitry-le-François a Châlons-en-Champagne.\n\nV antice sídlil v Champagne keltský kmen Catalaunů. Po dobytí Galie (58-51 př. n. l.) se stala součástí římské provincie \"Gallia Belgica\". V době úpadku Římské říše zde v roce 451 v bitva na Katalaunských polích zastavil římský vojevůdce Flavius Aetius postup Hunů do Evropy.\n\nZnámé jsou také křty prvního křesťanského franského krále, Chlodvíka I. (496) sv. Remigiem a později Ludvíka Pobožného (816). Vedle baziliky Saint-Denis patřila Remeš k nejvýznamnějším duchovním centrům Francie a zdejší katedrála byla tradičním místem korunovace a pomazání francouzských králů. Ve středověku byla Champagne hrabstvím, jehož hrabata patřila k nejmocnějším knížatům Francie. Díky velkým trhům patřil region k hospodářsky významným evropským centrům.\n\nZa první světové války probíhala válečná fronta mezi německými a spojeneckými oddíly severně od linie Remeš–Sainte-Menehould–Verdun. Po ustálení fronty na podzim 1914 následovaly krvavé bitvy jako první bitva na Marně (září 1914), první bitva v Champagne (únor/březen 1915), druhá bitva v Champagne (září/říjen 1915), bitva o masiv Mont Cornillet (duben 1917) nebo spojenecká ofenzíva (září/říjen 1918). Na tuto dobu upomíná množství válečných hřbitovů a pomníků. Podstatná část bývalého válečného pole využívá jako cvičiště a střeliště francouzská armáda.\n\n\n"}
{"id": "346323", "url": "https://cs.wikipedia.org/wiki?curid=346323", "title": "Jones", "text": "Jones\n\nSlovo Jones [\"džouns\"] může znamenat:\n\n\n\n"}
{"id": "346326", "url": "https://cs.wikipedia.org/wiki?curid=346326", "title": "Josef Novotný (hejtman)", "text": "Josef Novotný (hejtman)\n\nJosef Novotný (* 14. prosince 1952 České Budějovice) je český politik a pedagog, v letech 2010 až 2017 poslanec Poslanecké sněmovny PČR, od listopadu 2008 do ledna 2015 hejtman Karlovarského kraje, v letech 2002 až 2014 zastupitel města Sokolova, bývalý člen ČSSD.\n\nAbsolvoval základní školu v Březové u Sokolova a poté v letech 1968 - 1972 Gymnázium Sokolov. Vystudoval na Karlově univerzitě matematicko-fyzikální fakultu a fakultu tělesné výchovy a sportu. V roce 1987 získal doktorát. V roce 2005 dokončil funkční studium pro ředitele a manažery škol. Do roku 1989 také studoval na VUMLu - Večerní univerzitě Marxismu - Leninismu.\n\nPo základní vojenské službě učil na gymnáziu a pedagogické škole v Karlových Varech. Od roku 1978 na Středním odborném učilišti strojírenském v Sokolově. V letech 1983 až 1987 pracoval v Hnědouhelných dolech v Sokolově v odboru investic, poté se vrátil na SOU strojírenské jako zástupce ředitele pro teoretické vyučování. Od roku 1998 zde pracuje jako ředitel nyní už Integrované střední školy technické a ekonomické Sokolov.\nJe dlouholetým trenérem národního družstva volejbalu kadetů a juniorů ČR (3. místo na Mistrovství Evropy, 3. místo na olympiádě mládeže v Moskvě).\n\nV letech 1983 až 1989 byl řadovým členem KSČ. V roce 2002 byl jako nezávislý za ČSSD zvolen do zastupitelstva a rady města Sokolov. Je členem Školské komise a výboru Hospodářské a sociální rady Sokolovska. Do ČSSD vstoupil v roce 2003. Od roku 2006 je předsedou OVV ČSSD Sokolov.\n\nV listopadu 2008 byl zvolen hejtmanem Karlovarského kraje.\n\nVe volbách do Poslanecké sněmovny PČR v roce 2013 kandidoval v Karlovarském kraji jako lídr ČSSD a byl zvolen. Jelikož vnitrostranické usnesení zakazuje souběh funkcí, měl si spolu s plzeňským hejtmanem Milanem Chovancem, jihočeským hejtmanem Jiřím Zimolou, jihomoravským hejtmanem Michalem Haškem a hejtmanem Vysočiny Jiřím Běhounkem vybrat, zda si ponechá mandát hejtmana, nebo poslance. Ale zatímco Chovanec se rozhodl pro post poslance a Zimola a Hašek se rozhodli zůstat hejtmany, Novotný oznámil, oznámil, že si ponechá obě funkce (totéž udělal i Běhounek). Premiér a předseda ČSSD Bohuslav Sobotka jeho rozhodnutí označil za chybné a z pohledu členů i voličů ČSSD nepochopitelné.\n\nV komunálních volbách v roce 2014 se pokoušel za ČSSD obhájit post zastupitele města Sokolova, ale neuspěl, a v sokolovském zastupitelstvu tak po 12 letech skončil.\n\nV polovině listopadu 2014 oznámil, že se vzdá funkce hejtmana Karlovarského kraje. Učinil tak na základě usnesení karlovarské okresní konference ČSSD, která jej vyzvala, aby se rozhodl pro jednu ze svých funkcí (tj. hejtman či poslanec). Na prosincové krajské konferenci ČSSD podal písemnou rezignaci na funkci hejtmana k 31. lednu 2015. Ke konci ledna 2015 skutečně z funkce odešel a dočasně jej nahradila 1. náměstkyně hejtmana Eva Valjentová z KSČM. Řádným nástupcem a třetím hejtmanem Karlovarského kraje se pak stal dne 9. března 2015 sociální demokrat Martin Havel.\n\nV září 2015 oznámil, že vystoupil z ČSSD. Důvodem je situace v karlovarské organizaci strany, členem poslaneckého klubu sociální demokracie zůstává. V krajských volbách v roce 2016 kandidoval do Zastupitelstva Karlovarského kraje jako nestraník za hnutí VOK - Volba pro Karlovarský kraj, ale neuspěl. Mandát krajského zastupitele tak neobhájil.\n\nVe volbách do Poslanecké sněmovny PČR v roce 2017 již nekandidoval.\n\nV září 2017 jej společně s Jaroslavem Borkou (KSČM) vydala Poslanecká sněmovna PČR ke stíhání Policii ČR, a to v souvislosti s kauzou dotačních podvodů v Regionálním operačním programu Severozápad.\nNásledně v červenci převzal od policie obvinění.\n\nPodle výpovědi bývalého ředitele úřadu ROP Severozápad Petra Kušnierze byl Novotný jednou z osob, které určovaly projekty pro podporu z evropských dotací a měl takto zařídit stamilionovou dotaci na opravu střední školy v Sokolově, na které před svým nástupem do funkce hejtmana zastával post ředitele.\nV srpnu 2017 policie obstavila Novotného majetek. Konkrétně zaplombovala dva pozemky v obci Krajková na Sokolovsku. Státní zástupce hodnotu obstavených pozemků odhaduje na maximálně milion korun.\n\nŽenatý s manželkou Zdeňkou, která učí na prvním stupni základní školy v Sokolově. Mají dva syny. Jakub je profesionálním volejbalistou. Mladší Josef pracuje ve filmovém průmyslu v Los Angeles.\n\n"}
{"id": "346328", "url": "https://cs.wikipedia.org/wiki?curid=346328", "title": "Ariel (město)", "text": "Ariel (město)\n\nAriel, přesnější přepis Ari'el (hebrejsky ; arabsky , v oficiálním přepisu do angličtiny Ari'el) je izraelská osada a město na Západním břehu Jordánu v distriktu Judea a Samaří.\n\nNacházejí se v nadmořské výšce 560 metrů v biblické oblasti Samařska, poblíž starověké vesnice Timnat Sera, cca 35 kilometrů severoseverozápadně od historického jádra Jeruzaléma, asi 40 kilometrů severovýchodně od Tel Avivu, asi 35 kilometrů západně od řeky Jordán, přibližně 15 kilometrů jihozápadně od města Nábulus, cca 20 kilometrů severně od města Ramalláh a cca 20 kilometrů jihovýchodně od města Kalkílija.\n\nMěsto zaujímá protáhlý terénní hřbet. Na oblast kolem Tel Avivu je napojeno dálnicí číslo 5, na Jeruzalém dálnicí číslo 60.\n\nV hebrejštině znamená Ariel (vyslovuje se \"Ari'el\") doslova „Lev Boží.“ \"Ari\" (lev) je v hebrejštině rovněž synonymem pro statečnost a odvahu a je symbolem kmene Judy. Poznámka: \"arí-él\" býva vykladáno jako \"ohniště boží\", t.j. \" oltářní ohniště\" (viz. Ez 43, 15-16). V Tanachu je Ariel jedno ze jmen používaný pro Jeruzalém a Jeruzalémský chrám. V červenci 2009 oznámil dlouholetý starosta města Ron Nachman, že Ariel bude pojmenován po bývalém izraelském předsedovi vlády Arielovi Šaronovi. Název obce tedy má zůstat stejný, ale změnit se má jeho vysvětlení. Rozhodla o tom městská rada a její návrh byl pak zaslán zvláštnímu státnímu výboru (\"Name Committee\") pro konečný souhlas.\n\nAriel byl založen roku 1978. Toho roku se na vyvýšené ploše uprostřed historického Samařska usadilo čtyřicet rodin pod vedením Rona Nachmana, který se později stal dlouholetým starostou nové osady. Během 80. let 20. století se z Arielu stala nejlidnatější izraelská osada v Samařsku. V roce 1982 zde byla založena Vyšší škola, která získala roku 2005 status univerzity (oficiálně zvaná Arielská univerzita). V roce 2009 se zde uvádí 8 500 studentů. V roce 2011 tu studovalo již 14 tisíc studentů. V září 2012 schválila vláda povýšení statutu univerzitního centra na plnohodnotnou univerzitu, osmou v Izraeli.\nV prosinci 2012 byl tento proces završen schválením ministrem obrany Barakem.\n\nStatus města získal Ariel od ministerstva pro vnitřní záležitosti v roce 1998. Ariel je jednou z mála velkých izraelských osad, která se nachází hluboko ve vnitrozemí Západního břehu Jordánu, což z ní tvoří potenciálně kontroverzní územní problém. Zatímco Izrael považuje Ariel za oblast, kterou si hodlá podržet i po případných mírových vyjednáváních s Palestinci, Palestinci namítají, že Ariel a přilehlý koridor (někdy je tento blok osad nazýván Guš Ari'el) spojující město s Izraelem v hranicích z doby před rokem 1967 naruší územní soudržnost budoucího palestinského státu. Část koridoru spojujícího Ariel s Izraelem v mezinárodně uznávaných hranicích byla po roce 2002 zapojena do Izraelské bezpečnostní bariéry. V části okolí samotného města Ariel ale bariéra nebyla dle stavu k roku 2009 ještě dokončena.\n\nPodle údajů z roku 2009 tvořili naprostou většinu obyvatel Židé – cca 14 200 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 17 400 osob). Pobývá tu i několik tisíc židovských imigrantů z bývalého Sovětského svazu.\n\nJde o větší obec městského typu s dlouhodobě stagnující populací. K 31. prosinci 2017 zde žilo 19 600 lidí. Je pátou největší izraelskou komunitou na územích, které Izrael získal po šestidenní válce v roce 1967. Populační růst Arielu ovšem od konce 90. let 20. století výrazně zaostává za přírůstky v jiných osadách a celkový počet obyvatel spíše stagnuje. Starosta Ron Nachman v září 2009 kritizoval nedostatek nových bytů a prohlásil, že „\"Ariel by měl být městem s 35 000 obyvateli a nikoliv necelými 20 000\".“\n\n\"* údaje (kromě let 2008 a 2009) zaokrouhleny na stovky\"\n\n"}
{"id": "346330", "url": "https://cs.wikipedia.org/wiki?curid=346330", "title": "Lysefjord", "text": "Lysefjord\n\nLysefjord (norsky Lysefjorden) je fjord v u obce Forsand v jihozápadním Norsku. Jeho název v norštině znamená \"světlý fjord\" a byl odvozen od světlých žulových skal po jeho stranách.\n\nFjord byl vytvořen ledovcem v průběhu doby ledové a při jeho ústupu byl zaplaven mořskou vodou. Na délku měří 42 km a jeho skalnaté stěny spadají do vody až z výšky přes 1000 m. Kvůli nehostinnému terénu jsou po celé jeho délce umístěny jen dvě vesnice - Forsand a Lysebotn, přičemž každá z nich se nachází na opačném konci. Lidé žijící na břehu fjordu v jeho středních partiích se domů dopravují pomocí lodí, protože skalnaté stěny jsou příliš příkré, aby zde byly vybudovány silnice.\n\nVesnice Lysebotn na východním konci fjordu je z větší části obydlena pracovníky blízkých hydroelektrických elektráren Lyse a Tjodan, které jsou vybudovány v nitru horských masívů a jsou napájeny vodou z jezer rozkládajících se na výše položených náhorních plošinách. Do elektrárny Lyse spadá voda až z výšky 620 m, do elektrárny Tjodan až z 896 m. Obě tyto elektrárny produkují elektrickou energii pro více než 100 000 lidí. Z vesnice Lysebotn taktéž vychází serpentinovitá silnice se 27 zatáčkami a tunelem o délce 1,1 km vinoucí se kolem turistické chaty Øygardstølen až do nadmořské výšky téměř 900 m.\n\nLysefjord je oblíbeným cílem návštěvníků z celého světa. Největšími turistickými atrakcemi jsou skalní kazatelna Preikestolen a hora Kjerag s balvanem Kjeragbolten.\n\n\n"}
{"id": "346332", "url": "https://cs.wikipedia.org/wiki?curid=346332", "title": "Grant (příjmení)", "text": "Grant (příjmení)\n\nPříjmení Grant nosí více různých osobností:\n\n\n"}
{"id": "346340", "url": "https://cs.wikipedia.org/wiki?curid=346340", "title": "Železniční nehoda u Nových Kopist", "text": "Železniční nehoda u Nových Kopist\n\nŽelezniční nehoda u Nových Kopist se udála čtyři minuty po půlnoci 10. listopadu 1989 na zastávce Nové Kopisty u Lovosic na trati Praha – Děčín. Mezinárodní expres Balt-Orient narazil rychlostí 116 km/h do porouchaného osobního vlaku číslo 9622. Kvůli nehodě zemřelo šest lidí, osm bylo zraněno vážně a přes 50 lehce.\n\nV zastávce Nové Kopisty se kvůli poruše zdržel osobní vlak číslo 9622 tvořený elektrickou jednotkou 460.081+082 jedoucí z Prahy-Holešovic do Děčína hl. n. Za ním jedoucí vlak Ex 372 Balt-Orient tažený lokomotivou 350.009-7 projel stanicí Bohušovice nad Ohří a blížil se plnou rychlostí k Novým Kopistům (dovolená rychlost v daném místě v té době pro daný vlak činila 120 km/h). Kvůli událostem spojeným s pádem Berlínské zdi nebyl příliš zaplněn. 390 m před místem střetu expres minul návěstidlo automatického bloku v poloze „Stůj“ a následně, čtyři minuty po půlnoci 10. listopadu, narazil do zadní části stojícího vlaku.\n\nPři nehodě zemřelo pět lidí, jeden zemřel po týdnu na následky zranění v nemocnici, dalších osm lidí bylo zraněno vážně a přes 50 lehce. Tři zemřelí byli zaměstnanci ČSD. Škody přesáhly 10 milionů Kčs. Lokomotiva a šest rychlíkových vozů bylo zcela zničeno a elektrická jednotka poškozena. Škody utrpěl i železniční svršek a trakční vedení. Na více než 22 hodin byl na trati zcela přerušen provoz, odřeknuto bylo šest osobních a 81 nákladních vlaků. Náhradní dopravu cestujících zajišťovaly autobusy. Odstraňovat škody pomáhala i armáda.\n\nPři vyšetřování bylo zjištěno, že zabezpečovací zařízení pracovalo v době nehody bez problémů a taktéž brzdy expresu byly v pořádku. Příčinou nehody byla určena nepozornost strojvedoucího mezinárodního expresu.\n\n\n"}
{"id": "346343", "url": "https://cs.wikipedia.org/wiki?curid=346343", "title": "Josef Moucha (entomolog)", "text": "Josef Moucha (entomolog)\n\nJosef Moucha (7. dubna 1930, Slaný – 9. března 1972, Praha) byl český přírodovědec-entomolog.\n\nJednalo se o významného a entomologické veřejnosti známého českého přírodovědce, entomologa – lepidopterologa a dipterologa, který je významný zejména jako autor některých publikací a knih o motýlech, které dodnes patří mezi oblíbené a používané publikace.\n\nJosef Moucha byl členem Československé společnosti entomologické od roku 1945 a působil jako vedoucí entomologického oddělení Národního muzea v Praze.\n\nPo ukončení základní školy studoval na reálném gymnáziu v Novém Bydžově, které úspěšně ukončil maturitou v roce 1949. Později, v letech 1949–1953, navštěvoval Přírodovědeckou fakultu Univerzity Karlovy v Praze, kterou ukončil závěrečnou diplomovou prací: \"„Vliv potravy na vývoj bekyně velkohlavé“.\" Po ukončení studií na vysoké škole krátce působil jako asistent u prof. Dr. Julia Komárka (1892–1955) na katedře všeobecné zoologie. Následně dne 1. října 1953 nastoupil do Národního muzea v Praze, kde působil v letech 1953–1956 zpočátku jako vědecký aspirant, později už jako vědecký pracovník. Od 1. ledna 1971 převzal funkci vedoucího entomologického oddělení Národního muzea v Praze 4 – Kunraticích.\n\nV Národním muzeu byl správcem sbírky motýlů a zaobíral se hlavně taxonomií, zoogeografií a faunistikou motýlů a dvojkřídlých na území Československé republiky, jakož i palearktické zoogeografické oblasti. Kromě motýlů, kterým věnoval větší část svého života se zaobíral i hmyzem z řádu Diptera, hlavně z čeledí \"Tabanidae\", \"Syrphidae\" a \"Asilidae\".\n\nV rámci faunistického výzkumu území Československa se věnoval hlavně Kováčovským kopcům, oblasti Tatranského národního parku, Vihorlatu, Rychlebským horám, Králickému Sněžníku a Krkonoším. V rámci Evropy zpracovával sbírkový materiál z území tehdejší Jugoslávia, Albánie, Bulharska, Turecka a Afghánistánu. V rámci mezinárodních exkurzí navštívil v roce 1957 oblast Kavkazu v tehdejším Sovětském svazu a byl také členem první entomologické expedice do Íránu, které se zúčastnil v roce 1970. Měl obrovskou zásluhu na popularizaci entomologie u veřejnosti, hlavně mezi mládeží. Známé jsou hlavně jeho populárně–naučné články a knihy, které vydávala nakladatelství jako Artia, Albatros, Mladé letá, Práce apod.\n\nV době svého života popsal např. následující poddruhy hmyzu: \"Pieris bryoniae\" ssp. \"vihorlatensis\" Moucha.\nPro naši entomologii mají význam hlavně jeho práce, jako např.: \"„Sbíráme motýly“\", které velmi lehkou a poutavou formou obeznamují čtenáře s problematikou řádu motýlů (Lepidoptera).\nKromě těchto aktivit se zúčastnil i činnosti v Ústředním muzeologickém kabinetu při Národním muzeu v Praze a byl jedním ze spoluautorů práce na publikaci: „Soupis entomologických sbírek v československých muzeích“, kterou vydal společně s J. Ujčíkem, I. Okálim a V. Vargou.\nHlavní část jeho sbírky hmyzu je uložena v Entomologickém oddělení Národního muzea v Praze, pouze její menší část je uložena v Slovenském národním muzeu v Bratislavě.\n\n\n"}
{"id": "346344", "url": "https://cs.wikipedia.org/wiki?curid=346344", "title": "Esmeralda (mexický seriál)", "text": "Esmeralda (mexický seriál)\n\nEsmeralda je mexický televizní seriál, romantická telenovela, premiérově vysílaná v roce 1997 na stanici Las Estrellas. Má 137 dílů a produkovala ji společnost Televisa. Hlavní role ztvárnili mexičtí herci Leticia Calderón (Esmeralda) a Fernando Colunga (José Armando). Jedná se v pořadí o druhý remake venezuelské telenovely \"Esmeralda\" z let 1970–1971. Tato telenovela se stala koncem 90. let velmi populární také v zemích střední a východní Evropy, a to včetně České republiky.\n\nPříběh začíná příjezdem bohatých manželů z Mexico City, dona Rodolfa Peňarreala a jeho těhotné ženy Blancy. Na panství Casa Grande Blanka porodí, ovšem její dceruška se jeví jako mrtvá. Porodní bába Dominga a Blančina služebná Crisanta se dohodnou, že Blančino dítě vymění za zdravého chlapečka – sirotka. Jeho matka totiž zemřela při porodu, otec už dávno před tím. Rodolfo je nadšený, že má syna, a s manželkou ho pojmenují José Armando.\n\nKdyž si Dominga přinesla holčičku k sobě do chýše, aby našla vhodné místo na hrob, holčička otevřela oči. Dominga si proto dívenku nechala a dala jí jméno Esmeralda, podle jejích krásných zelených očí, které však neviděly.\n\nPříběh pokračuje po mnoha letech, kdy jsou obě děti už dospělé. José Armando vystudoval medicínu a stal se úspěšným plastickým chirurgem na klinice doktora Montalva. Je zasnoubený se svou sestřenicí Gracielou, kterou ale nemiluje. Jejich sňatek dohodla hlavně Gracielina matka Fatima, Rodolfova švagrová.\n\nEsmeralda žila celou dobu v nuzných podmínkách s Domingou v chýši, obklopena lidmi z vesnice, kteří ji milovali jako vlastní. Mezi její přátele patří bláznivý Melesio, hrobník Fermín a sourozenci Adrian s Florecitou.\n\nCelá rodina Peňarrealových se vrátí na haciendu Casa Grande. Zde se José Armando setká s Esmeraldou a oba se do sebe zamilují, aniž by tušili, co je k sobě váže. Schází se u vodopádu. Jenže José Armando už je zasnoubený, ač se Graciela vdávat nechce. Vše se zhorší, když se Graciela zamiluje do chudého mladíka Adriana Lucera.\n\nJosé Armando se tajně ožení s Esmeraldou. Jeho otec Rodolfo se velice rozčílil, když se o všem dozvěděl. A tak Esmeraldu odvedl k tamnímu lékaři doktoru Malaverovi, jenž tajně Esmeraldu miluje a celý život ji vychovával. Je popálený na tváři, kvůli plamenům, z nichž kdysi Esmeraldu zachránil. Proto také nikdy nedovolil, aby si Esmeralda nechala oči léčit.\n\nDoktor Malaver nechá Esmeraldu sáhnout na svůj zjizvený obličej a zneklidňuje ji. Esmeralda omdlí, a když se probudí, myslí si, že ji doktor zneužil. Doktor Malaver tiché domněnky potvrdí, a tak si všichni myslí, včetně José Armanda, že se jí zmocnil násilím.\n\nEsmeralda později zjišťuje, že je těhotná, ale José Armando si není jistý, zda je otcem dítěte. Nabídne Esmeraldě potrat, který by měl vyřešit jejich manželskou krizi. Esmeralda odmítá, žádá o rozvod a stěhuje se do města. Vychází najevo, kdo jsou její opravdoví rodiče. Rodolfo je velmi otřesen touto zprávou a lituje toho, že Esmeraldu odvedl k doktoru Malavérovi.\n\nEsmeralda porodí krásného chlapečka, kterému dá jméno José Rodolfo Peňarreal. Hlavně kvůli němu začne přemýšlet o operaci, která by jí umožnila vidět. Operace, kterou vede doktor Alvaro Lazcano, se zdaří a Esmeralda konečně vidí. S pomocí Alvarovy matky se naučí číst a později získá práci v nemocnici. Stává se pomocnicí zdravotní sestry Hildy. Netuší, že to Alvaro zařídil proto, aby zjistil, co cítí k José Armandovi, který pracuje ve stejné nemocnici.\n\nGraciela je donucena svou matkou vdát se za bohatého mladíka Emiliana, aby sobě a matce zajistila život v přepychu. Její manželství však není šťastné. Adrian se s otcem a sestrou přestěhovali do města za Esmeraldou. Adrian začal pracovat jako řidič u Peňarrealových. Také se seznámil s dívkou Aurorou, dcerou paní Soccoro, u které všichni bydlí. Graciela začíná žárlit. \n\nJosé Armando se začal stýkat s Georginou Montalvovou, dcerou ředitele kliniky. Esmeraldě se dvoří doktor Lazcano. Georgina si všimne, že José Armandovi není Esmeralda lhostejná, a snaží si jí zbavit všemi dostupnými prostředky. Do města se stěhuje doktor Malaver, který chce podstoupit operaci, při které by mu byly odstraněny jizvy. Na operačním sále ale dostává infarkt a José Armando tolik nenáviděnému muži zachraňuje život.\n\nPozději se Malaver soudí o Esmeraldina syna José Rodolfa. Nakonec ale srdce doktora Malavera nevydrží. Na smrtelné posteli přizná José Armandovi pravdu o té osudné noci. José Armando začne litovat, že syna tak dlouho odmítal.\n\nAlvaro Lazcano požádal Esmeraldu o ruku a ona souhlasí, i když ve skrytu duše ví, že José Armanda bude milovat navěky. José Armando se rozchází s intrikánskou Georginou.\n\nZ Graciely je po autonehodě vdova. Doufá, že se k ní Adrian vrátí, ten ale nechce opustit Auroru. Graciela, jejíž závislost na lécích stoupá, nakonec Adrianovi umírá v náručí.\n\nJosé Armando odjíždí na haciendu Casa Grande, kde má nehodu, při které na čas oslepne. Před svatebním obřadem s Alvarem se Esmeralda dozvídá o nehodě José Armanda a spěchá za ním. Esmeralda si uvědomí, že lásku k José Armandovi nemůže stále zapírat a že se nemůže za Alvara provdat jen z vděčnosti. Opouští tedy Alvara Lazcana. Ten krátce nato odjíždí do Evropy. Když se José Armandovi vrátí zrak, nic už nebrání šťastnému konci a koná se velkolepá svatba.\n\n\n\n"}
{"id": "346348", "url": "https://cs.wikipedia.org/wiki?curid=346348", "title": "Eduard Mörike", "text": "Eduard Mörike\n\nEduard Friedrich Mörike (8. září 1804, Ludwigsburg – 4. června, 1875, Stuttgart) byl německý romantický básník, prozaik a překladatel, vrcholný představitel tzv. švábské romantiky. Jeho tíhnutí k harmonii je někdy označováno za literární biedermeier.\n\nEduard Mörike pocházel z lékařské rodiny, do které se narodil jako sedmé dítě. Po maturitě na stuttgartském gymnáziu vystudoval v letech 1822 až 1826 teologii v Tübingenu. Působil pak jako evangelický farář na různých místech ve Württembersku a od roku 1834 devět let v Cleversulzbachu poblíž Weinsbergu. Roku 1843 se pro nemoc místa vzdal a žil v soukromí v Mergentheimu. Od roku 1851 působil jako profesor literatury na Kateřinském ústavu ve Stuttgartu a roku 1866 odešel do výslužby. Zemřel roku 1875 a je pohřben na hřbitově \"Pragfriedhof\" ve Stuttgartu.\n\nZa svého života vešel Mörike ve známost díky své poetické novele \"Mozartova cesta do Prahy\" (1856, Mozart auf der Reise nach Prag), dnes je však ceněn jako jeden z nejvýznamnějších německých básníků 19. století. Díky své uzavřené povaze se vyhýbal společenským stykům, což zvýšilo jeho vnímavost pro přírodu a lidové cítění. Proto je jeho přírodní, reflexivní i milostná lyrika vyznačující se čistou citovou intonací a smyslovou svěžestí považována za dokonalou. Jeho básnické modlitby, zbavené programové ideovosti, dekorativnosti i rétoriky, jsou směsí radosti a stesku a zamýšlejí se nad podstatou bytí. \n\nMörike psal rovněž básně výpravné i dramatické. Rovněž dovedl vynikajícím způsobem zachytit postavy lidové fantazie ve svých pohádkách. Skvěle ovládal též klasické básnické formy a hexametr. Působil také jako překladatel. Uspořádal a přeložil výbor antických řeckých a římských básní pod názvem \"Klasická antologie\" (1840, Klassische Blumenlese), S Friedrichem Notterem vydal roku 1856 překlady bukolických básní Theokrita, Bióna ze Smyrny a Moscha (\"Theokrit, Bion und Moschos\") a roku 1864 přeložil básnické dílo Anakreóntovo (\"Anakreon und die sogenannten Anakreontischen Lieder\").\n\n\n\n"}
{"id": "346354", "url": "https://cs.wikipedia.org/wiki?curid=346354", "title": "Burgos (Ilocos Norte)", "text": "Burgos (Ilocos Norte)\n\nBurgos je město ležící ve na severozápadě filipínské provincie Ilocos Norte. V roce 2000 mělo město 8534 obyvatel žijících v 1784 domácnostech.\n\nV Burgos můžeme najít významnou stavbu zvanou \"Maják Cape Bojeador\" nebo také \"Burgoský maják\". Je to nejvýše a najseverozápadněji položený maják na Filipínách. Do provozu byl uveden 31. března 1892. Španělská vláda ho nechala postavit na vysokém pahorku s výhledem na Cape Bojeador, kudy projížděly galeony, za účelem směrovat lodi dál od skalnatého pobřeží města. Maják stále funguje, petrolejové lampy, původní zdroj světla, však byly nahrazeny solárními panely.\n\nBurgos je rozdělen do 11 menších územních jednotek zvaných barangaye.\n\n"}
{"id": "346355", "url": "https://cs.wikipedia.org/wiki?curid=346355", "title": "Suzuki Intruder", "text": "Suzuki Intruder\n\nSuzuki Intruder je řada motocyklů typu chopper a cruiser vyráběná japonskou firmou Suzuki Motor Corporation.\n\n"}
{"id": "346364", "url": "https://cs.wikipedia.org/wiki?curid=346364", "title": "Mozartova cesta do Prahy", "text": "Mozartova cesta do Prahy\n\nMozartova cesta do Prahy (1856, ) je poetická novela německého romantického básníka a prozaika Eduarda Friedricha Mörikeho zachycující cestu Wolfganga Amadea Mozarta do Prahy na premiéru opery \"Don Giovanni\" na podzim roku 1787. \n\nJde o půvabný, i když zčásti smyšlený a v podrobnostech historicky nedoložený příběh odehrávající se během jednoho dne na blíže neurčeném rokokovém zámečku na Českomoravské vysočině, kde se Mozart se svou ženou Constanzí zastavili na odpočinek. Novela líčí Mozartovo podmanivé společenské chování, popisuje způsob jeho práce a vypráví o jeho radostech i o tíživých předtuchách blízké smrti. Toto nejzralejší prozaické autorovo dílo je nejen vyznáním jeho hlubokého obdivu k hudebnímu géniu, ale také jedno z umělecky nejčistších zpodobení Mozartovy osobnosti v německém písemnictví.\n\n\n\n\n \n"}
{"id": "346368", "url": "https://cs.wikipedia.org/wiki?curid=346368", "title": "Roman Novotný", "text": "Roman Novotný\n\nRoman Novotný (* 5. ledna 1986, Přerov) je bývalý český atlet, jehož hlavní disciplínou byl skok daleký.\n\nJeho kariéra začala eskalovat v roce 2008. Dne 22. července 2008 splnil kvalifikační A-limit pro olympijské hry v Pekingu ve skoku dalekém, když si na mítinku \"1. skokanská a vrhačská tour Brno 2008\" vytvořil nový osobní rekord výkonem 821 cm.\nNa hrách se pak posledním pokusem, dlouhým 794 cm probojoval jako poslední dvanáctý skokan do finále a zopakoval tak po dlouhých 72 letech českou olympijskou finálovou účast Josefa Vosolsoběho z berlínské olympiády v roce 1936. V něm skočil ve svém nejdelším pokusu rovných 8 metrů a obsadil celkové 8. místo.\n\nNa pražském halovém Mítinku světových rekordmanů si dne 26. února 2009 vylepšil halový osobní rekord na 805 cm a v soutěži zvítězil. Na halovém ME 2009 v Turíně výkonem 777 cm nepostoupil z kvalifikace do finále.\n\nV roce 2012 si vytvořil osobní rekord 822 cm, startoval poté také na olympiádě v Londýně, zde však v kvalifikaci skočil pouze 696 cm a nepostoupil do finále. Poté už šla jeho výkonnost dolů a v březnu 2016 ukončil svoji sportovní kariéru.\n"}
{"id": "346373", "url": "https://cs.wikipedia.org/wiki?curid=346373", "title": "Dějiny a současnost", "text": "Dějiny a současnost\n\nDějiny a současnost je kulturně historická revue. Původně vycházelo jako dvouměsíčník, od roku 2005 měsíčník.\n\nZaloženy roku 1959 nakladatelstvím Orbis, v roce 1965 zásahem ideologického dozoru změněno zaměření časopisu i autorský kolektiv a v časopisu se přestaly objevovat témata a názory nelibě viděné ideologickým oddělením KSČ. V roce 1968 se do časopisu vrátili někdejší autoři a zveřenili v něm mj. tři roky starou historii cenzurního zásahu. V roce 1969 bylo vydávání časopisu jako jedné z tribun \"pražského jara\" zastaveno. Historická komise Občanského fóra obnovila vydávání časopisu v roce 1990, v Nakladatelství Lidové noviny vycházel 1990-1999, 2000 založen vydavatelský subjekt \"Občanské sdružení pro podporu historické literatury a časopisu Dějiny a současnost\", časopis ovšem dál vychází v produkciNLN, s. r. o. - Nakladatelství Lidové noviny. Od svého obnovení v roce 1990 vycházel časopis šestkrát ročně a od roku 2005 vychází jako měsíčník, od roku 2013 vychází 10 čísel ročně (nevychází přes léto - v červenci a srpnu).Zkratka klíčového názvu DaS. Populární je i dvojznačná zkratka ĎaS, s níž operují sami autoři a redaktoři.\n\nOd roku 2002 má každé číslo hlavní téma, jemuž je věnována série 3 až 5 článků. Časopis zahrnuje i netematické články, rozhovory a stálé rubriky či seriály, např. \"Ďasovský kompas\"; dále \"výstava měsíce\", \"historik na cestách\", \"památky\", \"camera obscura\", \"řeč šlechtických sídel\" (do 10/2017)\", z knižních pokladů, filmové dědictví, městská populární kultura, hrdinové, děti a stát atd.\" Autoři a autorky vstupují i na polemické pole - časopis tak plní roli média vstupujícího na pole tzv. public history. Poslední stránky časopisu jsou věnovány recenzím a anotacím odborné historické literatury vycházející především v českém jazyce (případně cizojazyčné literatuře o českých zemích); rubrika \"Na knižním stolku\" reflektuje vybrané tituly z krásné literatury na pomezí dějin a současnosti.\n\n"}
{"id": "346374", "url": "https://cs.wikipedia.org/wiki?curid=346374", "title": "Index cen výrobců", "text": "Index cen výrobců\n\nIndex cen výrobců (PPI – Production Price Index) bývá specifikován pro různá odvětví a obory jako index cen průmyslových, zemědělských výrobců, stavebních prací apod. Koše obsahují příslušné výrobky a služby (např. též suroviny, polotovary apod.). Pracuje, stejně jako Index spotřebitelských cen, s fixními vahami, a to dle struktury tržeb. \n\nVšeobecné se má za to, že vývoj PPI signalizuje nadcházející změny v indexu spotřebitelských cen.\n"}
{"id": "346379", "url": "https://cs.wikipedia.org/wiki?curid=346379", "title": "Burgos (Ilocos Sur)", "text": "Burgos (Ilocos Sur)\n\nBurgos je filipínské město ležící v provincii Ilocos Sur. V roce 2000 mělo město 11 175 obyvatel žijících ve 2174 domácnostech.\n\nBurgos vzniklo roku 1831, kdy díky otci Bernardinu Logovi konvertovalo mnoho původních obyvatel ke křesťanství. Vzniklé křesťanské město bylo pojmenováno Nueva Coveta. Okolní sídla městu Nueva Coveta velice záviděla klidnou atmosféru, řád a také pokrok, některé výrobky byly prodávány až v provinciích Pangasinan a Tarlac.\n\nNueva Coveta byla později přejmenována na Burgos na počest otce Josého Burgose.\n\nBurgos je rozdělen do 26 menších územních jednotek zvaných barangaye.\n"}
{"id": "346383", "url": "https://cs.wikipedia.org/wiki?curid=346383", "title": "Bojótie (regionální jednotka)", "text": "Bojótie (regionální jednotka)\n\nBojótie, Boiótie nebo Boeotie (řecky Βοιωτια, Boiótia) je regionální jednotka ve Středním Řecku o rozloze 2952 km², která se rozkládá severozápadně od poloostrova Attiky mezi Korintským zálivem a Euboiským průlivem. Je vymezena podobně jako stejnojmenné historické území. Moderní regionální jednotka je však poněkud větší a zahrnuje i část starověké Fókidy a historické Attiky, naopak k ní nepatří části Bojótie u eúbojského města Chalkis, která náleží do regionální jednotky Euboia. V roce 2011 v Bojótii žilo 117 920 obyvatel. Centrem regionální jednotky Bojótie je Livadeia. Krajina je převážně zemědělská a od západu je chráněna pohořím.\n\nRegionální jednotka Bojótie vznikla k 1. lednu 2011 přeměnou dosavadní stejnojmenné prefektury, která měla identické hranice. Tato prefektura byla ustavena poprvé roku 1899 vyčleněním z prefektury Attika a Bojótie, později byla do ní opětovně začleněna a definitivně se Bojótie stala samostatnou prefekturou roku 1943.\n\nRegionální jednotka Bojótie se od 1. ledna 2011 člení na 6 obcí:\n"}
{"id": "346384", "url": "https://cs.wikipedia.org/wiki?curid=346384", "title": "Libro de los juegos", "text": "Libro de los juegos\n\nLibro de los Juegos (\"Kniha her\") je první čistě západoevropské knižní dílo, které pojednává o šachu. Bylo dokončeno roku 1283 a je známo také jako \"Alfonský rukopis\", ačkoliv kastilský král Alfons X. Moudrý, s jehož jménem je kniha spjata, k ní napsal zřejmě jenom předmluvu. Plný název manuskriptu zní \"Juegos diversos de Axedrex, dados y tablas con sus explicaciones, ordenados por mandado del rey don Alonso el sabio (Kniha o šachové hře, hře v kostky a deskové hře)\" a jeho obsah je věnován také hře v kostky a dalším deskovým hrám jako jsou např. vrhcáby.\n\nV dějinách šachu má \"Kniha her\" poměrně velký význam, protože přímo navazuje na arabský způsob hry a spojuje tak arabskou šachovou literaturu s evropskou. Rukopis obsahuje 150 barevných miniatur opírajících se o perské iluminace, výklad šachových pravidel a sbírku koncovek ovlivněných arabskými šachovými úlohami \"mansúbami\". Kniha podává významné svědectví o přechodu od starých pravidel šatrandže k moderním šachovým. Zvětšila se například působnost a síla figury zvané \"aferza\" (dnešní dáma). V diagramu počátečního postavení, který je možno v této knize také najít, stojí již králové tak jako dnes na e1 a e8. Kromě toho ve svých dodatcích popisuje tento manuskript, uložený dnes v knihovně v Escorialu, některé obměny šachů, například šachy pro čtyři hráče, tj. čaturangu, astronomické šachy a šachy o deseti a dvanácti polích.\n\n\n"}
{"id": "346385", "url": "https://cs.wikipedia.org/wiki?curid=346385", "title": "Aeonium glutinosum", "text": "Aeonium glutinosum\n\nAeonium glutinosum je sukulentní rostlina z čeledi tlusticovité (\"Crassulaceae\"). Jde o endemit Madeirského souostroví, najdeme ho na ostrovech Madeira, Porto Santo a Desertas.\n\nVytrvalá bylina s růžicemi dužnatých listů na zřetelně vyvinutém hnědavém stonku. Květenství až 45 cm, s mnoha květy; okvětí zlato-žluté.\n\nNa Madeiře roste na skalách od pobřeží po vysokohorské polohy (0 - 1700 m n. m.)\n\n\n"}
{"id": "346387", "url": "https://cs.wikipedia.org/wiki?curid=346387", "title": "Slepanovití", "text": "Slepanovití\n\nSlepanovití (\"Leptotyphlopidae\") je čeleď 87 druhů nejedovatých hadů ve dvou rodech: Leptotyphlops (86 druhů) a Rhinoleptus (1 druh). Jde o primitivní hady rozšířené na obou amerických kontinentech, Africe, Arábii a Středním východem. Život tráví v podzemí.\n\nDorůstají malých velikostí a úzkého těla. Zuby mají jen v dolní čelisti, horní je nepohyblivá. Nemají levou plíci, samcům chybí levé varle, samicím levý vaječník. Oči jsou překryté šupinami. Hadi mají zachovalý zbytek pánve. Největší zástupci čeledi dosahují jen něco kolem 40 centimetrů (druhy Leptotyphlops macrolepis a Leptotyphlops occidentalis), většina však o dost méně. čeleď ale zahrnuje nejmenší hady světa. Poněvadž žijí velice skrytým způsobem života, tak je pravděpodobné, že bude objeven druh, který bude menší, než nejmenší známý had současnosti. Dnes se za nejmenšího považuje Leptotyphlops bilineatus (největší jedinec měřil 108 mm), který je poměrně známý. Nově objevený je však konkurent Leptotyphlops carlae (největší jedinec měřil 104 mm). Dalším malým hadem je Leptotyphlops tesselatus, který je ale málo známý, což může údaje zkreslovat. Nejdelší jedinec měřil 8 centimetrů.\n\nPotravou slepanů jsou termití vajíčka, mravenci a termiti. Proti jejich pokousání se chrání tekutinou, kterou vypustí z kloaky a vyválí se v ní. Tekutina termity odpuzuje, někteří slepani je ale například matou zápachem jejich feromonů, čímž se maskují. Některé druhy rovněž dokáží naježit šupiny, tak aby tekutiny zachytili co nejvíc. Rozmnožují se vejci.\n\n"}
{"id": "346390", "url": "https://cs.wikipedia.org/wiki?curid=346390", "title": "Kateřina Schrattová", "text": "Kateřina Schrattová\n\nKateřina Schrattová (11. září 1853, Baden (Dolní Rakousy) - 17. dubna 1940, Vídeň) byla herečka rakouského Burgtheateru, milenka rakouského císaře a českého a uherského krále Františka Josefa I.\n\nAčkoliv pocházela ze tří dětí, jednalo se o jedinou dceru jejích rodičů, neboť měla dva bratry. Už okolo šesti let se začala zajímat o herectví a varování rodičů ji v tom nejspíše ještě utvrdilo. V osmnácti letech se připojila k ansámblu Hoftheateru v Berlíně, kde byla brzo úspěšná. V Německu ovšem zůstala jen několik měsíců, protože vyslyšela nabídku z městského divadla ve Vídni.\n\nV roce 1879 se provdala za uherského aristokrata Nikolase Kiss de Ittebe, v roce 1880 se jim narodil syn Anton, ale dlouho spolu nežili. Na krátký čas se objevila v New Yorku, pak se natrvalo vrátila do vídeňského Hofburgtheateru. Stala se jednou z nejoblíbenějších rakouských hereček. Na odpočinek odešla v roce 1900.\n\nJejí vystoupení na Světové výstavě ve Vídni v roce 1885 přilákalo pozornost císaře Františka Josefa I.. Císařova manželka Alžběta Bavorská zvaná Sissi si císařova zájmu o ní zřejmě všimla a protože v té době už se s manželem značně odcizili, podporovala jejich vzájemný vztah. Postupně se z nich stali přátelé a snad i milenci. Jistě nebyla jedinou císařovou milenkou, podle jména ovšem známe jen ji a Annu Nahowskou, jeho dřívější milenku. Zřejmě byl i otcem dcery Nahowské, Heleny, která se později vdala za skladatele Albana Berga.\n\nKateřina Františka Josefa navštěvovala takřka denně, zvláště po tragické smrti jeho syna Rudolfa i císařovny Alžběty. Jejich vztah vydržel až do jeho smrti v roce 1916. Byl jí dopřán luxusní život a císař za ni platil i útraty v kasinech, která ráda navštěvovala. Žila v domě na Gloriettegasse, blízko Schönbrunnu, a v paláci na Kärntner Ringu.\n\nKe konci života byla silně nábožensky založena. Když v roce 1940 ve věku 87 let zemřela, byla pochována na Hietzingském hřbitově ve Vídni.\n\n\n"}
{"id": "346396", "url": "https://cs.wikipedia.org/wiki?curid=346396", "title": "Jan Pardus z Horky a Vratkova", "text": "Jan Pardus z Horky a Vratkova\n\nJan Pardus z Vratkova († 1468) byl český táboritský hejtman, který výrazně zasáhl do závěrečné fáze husitských válek. Psal se také „z Hrádku“.\n\nOd října 1432 do září 1433 byl vrchním hejtmanem táborské obce. V roce 1433 se účastnil výpravě do Horního Slezska a poté na výpravy Spiš, pak velel polním vojskům při obléhání Plzně. Společně s Janem Řitkou z Bezdědic byl poražen v bitvě u Hiltersriedu 21. září 1433. Sám sice vyvázl životem, ale málem byl po návratu od svých lidí ubit. Zastal se ho Prokop Holý, který byl kvůli tomu odvolán z funkce a krátce i vězněn.\n\nPo bitvě u Lipan, které se nezúčastnil, uznal Zikmunda za českého krále. Roku 1436 mu zapsal císař Zikmund všechna zboží opatství podlažického v sumě 2500 kop grošů na šest let. Tím se stalo, že se Pardus usadil v kraji chrudimském. V témže roce společně se Zdeňkem Kostkou z Postupic a Divišem Bořkem z Miletínka zaútočil na Hradec Králové. Útok byl však odražen knězem Ambrožem a během této akce byl dokonce zabit Zdeněk Kostka. V roce 1437 obléhal společně s Vilémem Jeníkem mladším z Mečkova moravskou Litovel. Olomoučtí je však zajali a byli nuceni se ze zajetí vykoupit. \n\nOd roku 1440 byl členem rady hejtmana chrudimského kraje Bohuše Kostky z Postupic. Roku 1449 nazývá se také „z Rychmburka“, ale tento hrad dostal až roku 1454 od krále Ladislava, před tím ho měl pouze ve správě. Roku 1449 se společně se Zdeňkem Kostkou z Postupic zúčastnil tažení proti Janu Koldovi ze Žampachu.V roce 1450 se stal příznivcem Jiřího z Poděbrad a dva roky později byl jedním z těch, kteří jej volili zemským správcem. Zemřel v roce 1468. \n\nJeho syn Vilém Pardus († 1490) byl posledním z jeho rodové linie. \n\n"}
{"id": "346397", "url": "https://cs.wikipedia.org/wiki?curid=346397", "title": "Jana Šilerová", "text": "Jana Šilerová\n\nMgr. Jana Šilerová (* 31. prosince 1950 Znojmo) je duchovní, v letech 1999–2013 byla olomouckou biskupkou Církve československé husitské. Stala se tak první ženou v biskupském úřadu v postkomunistické Evropě.\n\nV roce 1969 odmaturovala na gymnáziu ve Znojmě a v roce 1974 ukončila Husovu československou bohosloveckou fakultu v Praze. Na kněze byla vysvěcena 12. října 1974, působila jako farářka v husitských farnostech Vratimov (1974–1981), Kunčice pod Ondřejníkem (1981–1984) a Frenštát a od roku 1984 dodnes je farářkou v Rychvaldu a Bohumíně. Je rozvedená a podruhé vdaná. Biskupkou olomouckou byla od roku 1999, po dvou funkčních obdobích se jejím nástupcem v tomto úřadu dne 6. dubna 2013 stal MUDr. Rudolf Göbel.\n\nV květnu 2001 byla zvolena členkou Rady České televize. Ve funkci působila do května 2007.\n\n\n"}
{"id": "346407", "url": "https://cs.wikipedia.org/wiki?curid=346407", "title": "The Cosmos Rocks", "text": "The Cosmos Rocks\n\nThe Cosmos Rocks je album skupiny Queen, vytvořené ve spolupráci se zpěvákem Paulem Rodgersem.\n\nAčkoliv tato deska je minulým velice málo podobná, přesto byla zařazena do oficiální řady desek skupiny Queen. Z původních členů zůstali Brian May, Roger Taylor, zesnulého Freddie Mercuryho nahradil Paul Rodgers. Album je věnováno Freddiemu Mercurymu.\n\n\n\nBonusové DVD\n\n\n"}
{"id": "346408", "url": "https://cs.wikipedia.org/wiki?curid=346408", "title": "Francouzský park", "text": "Francouzský park\n\nFrancouzský park je označení pro park, sadovnickou úpravu, kterou lze zařadit mezi geometrické styly. Úprava je založena na symetrii (často mnohostranné) vzorů a je upraven a vybudován s geometrickou přesností. Úprava plochy je pokračováním architektury hlavní stavby. Úprava je nákladná a okázalá. Nezřídka je pro tento styl sadovnické úpravy používáno i označení francouzská zahrada. Takto upravený park nebo zahrada, ve vztahu ke stylu její úpravy, bývá označován jako pravidelná zahrada, geometrická zahrada, architektonická zahrada, či styl úpravy parku jako architektonický styl, pro spojení principů architektury se stavbou. Typické úpravy zahradní architektury ve francouzském parku jsou prováděny podle zásad sadovnické tvorby.\n\nTypicky park rozděluje několik hlavních cest, od kterých se pravoúhle dělí vedlejší. Cesty jsou zpravidla lemovány nízkými živými plůtky ze stálezelených dřevin. Hlavní, nejširší cesta obvykle vede středem. Největší plocha je naprosto přehledná a osázena jen nízkými plůtky a květinovými vzory, nejvýše pak přerušena několika ozdobnými stříhanými keři, nebo výsadbou letniček na vyvýšeném záhonu. Na hlavní plochu navazuje mnoho menších ploch naprosto oddělených živými ploty ze stálezelených dřevin, vysokých často 4 m. Vytvářejí tak intimní zákoutí. Zákoutí nebyla prázdná a stejná, ale v každém byl nějaký dekorativní prvek - socha, nebo nádoba s atraktivní, nebo vzácnou rostlinou. V parku byla často chována jako zpestření zvířata, např. pávi. Typickou stavbou jsou altány a pergoly. Francouzská zahrada napodobuje ale někdy i stavby z venkova nebo cizích zemí, které samozřejmě musí odpovídat pravidlům symetrie a krásy. Takové stavby mohly vypadat velice uměle, ale to nebylo stylu francouzské zahrady na překážku. Umělost a nepřirozenost byla znakem kultivovanosti a ušlechtilosti. Někdy byla součástí zahrady i oranžerie nebo skleník s tropickými rostlinami, případně konírna. Francouzská zahrada dává najevo, že majitel je movitý a kultivovaný šlechtic.\n\nFrancouzská zahrada není pouhé převedení pravidel geometrie a perspektivy do prostoru. Designéři francouzských zahrad používají pravidla geometrie pro dosažení ideálního výhledu, ale znalosti jim umožňují vyhnout se pouhé strohé geometrie, nebo pomocí znalosti geometrie zvětšit opticky vnímaný prostor. Silným nástrojem jsou aleje, pravidelně se opakující motiv, nebo rytmická linie řezaných keřů a stromů. Postupným zužováním uličky, nebo snižováním výšky stromů a keřů lze silně ovlivnit prostorový úsudek diváka (Vaux-le-Vicomte). S rostoucí poptávkou po celé 17. století jsou zahrady stále více a více ambiciózní a dochází k obrácení hodnot. V Chantilly u Saint-Germain, není zahrada součástí hradu, ale hrad se stal jedním z příslušenství zahrady, která zde zaujímá prostor jako dominantní. Pojetí perspektivy, využití pravidel geometrie a symetrie, tak jak ji známe z francouzských parků, se stále používají u velkých zahrad a parků. Jsou to silné nástroje, ale jsou zpravidla kombinovány s nenásilností a přirozeností anglických parků.\n\nInstalace vodních prvků jsou využívány, aby dodaly zahradě na bohatosti. Voda napodobuje křišťálové lustry, nádrže hrají roli zrcadel. Tryskající voda napodobuje skleničky a vázy.\n\nRovné cesty sypané pískem, letničkové záhony, sestříhané keře, fontány, květinové záhony, sochy, mobilní zeleň, symetrické vodní nádrže nebo symetrické vodní toky a vodopády.\n\nPočátek francouzských parků se datuje do 16. století v Itálii, například u paláce Pitti ve Florencii. Tento styl se přenesl do Francie. Vrcholem tvorby francouzských parků byl park u zámku Versailles, který pro Ludvíka XIV. vytvořil krajinný architekt André Le Nôtre.\n\nV Česku se s francouzskými parky setkáme převážně u zámků, jako zámecké zahrady.\n\nV 18. století se začal objevovat naopak anglický park, který je sice přesně rozvržen a plánován, ale snaží se napodobit původní krajinu, někdy používá v místě nepůvodní atraktivní keře nebo stromy, ale nikdy nesmí působit nepřirozeně a násilně. Symetrie je pro něj nepřirozená. Jeho nejcennějším prvkem jsou pečlivě rozvržené průhledy do krajiny přes vodní toky a terénní nerovnosti (které často kryjí cesty a krajina vypadá větší, nerušená). Velký anglický park může mít zakomponováno mnoho vodních ploch a počítá tak s dalším efektem, kterým je odraz od vodní hladiny. Dobře navržená anglická zahrada není tolik náročná na údržbu. Může díky mnoha měnícím se průhledům působit mnohonásobně větším dojmem, než skutečně je. V období romantismu byla anglická zahrada doplňována romantizujícími stavbami.\n\nTento druh zahrady je velice náročný na pravidelnou údržbu a může působit poměrně uměle. Dobře upravený francouzský park ale oslní škálou vyladěných barev pomocí inteligentně volených letniček a nenásilných, ale pravidelných ornamentů. Většinu takových parků najdeme u významných budov, kde jsou odborní zaměstnanci, kteří se parku celoročně věnují. V parku v Lednici se pokoušeli letničky nahradit trvalkami, které nepřinášejí očekávaný efekt.\n\n\n\n"}
{"id": "346409", "url": "https://cs.wikipedia.org/wiki?curid=346409", "title": "Vladimír Ferko", "text": "Vladimír Ferko\n\nVladimír Ferko (10. srpna 1925, Veľké Rovné, Československo – 24. října 2002, Bratislava, Slovensko) byl slovenský spisovatel, publicista a autor literatury faktu, otec Andreje Ferka a bratr Milana Ferka. \n\nNarodil se v drotárské rodině a vzdělání získával ve Velkém Rovném a Bratislavě, kde úspěšně ukončil studium žurnalistiky na Filozofické fakultě Univerzity Komenského. Po ukončení studií pracoval v letech 1949-1964 jako redaktor v deníku \"Smena\", později v letech 1965-1969 v časopisu \"Predvoj\" a nakonec se v roce 1969 znovu vrátil jako redaktor do deníku \"Smena\". \n\nZačínal s uveřejňováním reportáží z domova i ze zahraničí, nicméně první kniha mu vyšla až v roce 1959. Ve většině svých děl se věnuje popularizaci přírodovědných poznatků. Jeho knihy jsou směsí popularizačního výkladu, reportáže a eseje, charakteristické je pro ně nejen přesná práce s fakty a zajímavý výklad, ale také schopnost zamýšlet se nad jednotlivými přírodními jevy v souvislosti s lidskou prací a jejich myšlením či cítěním.\n\n\n"}
{"id": "346414", "url": "https://cs.wikipedia.org/wiki?curid=346414", "title": "Khudždžuttará", "text": "Khudždžuttará\n\nKhudždžuttará byla laická (upásiká) žačka (sávaka) Buddhy, která nad ostatními laiky vynikla ve znalosti Buddhovy nauky. \n\nPřed 100 tisíci eóny v době působení Buddhy Padumuttary budoucí Khudždžuttará navštívila klášter u města Hamsávatí, aby si tu jako vždy poslechla Buddhovu rozpravu. Ten den Buddha přede všemi označil jednu ze svých laických žaček za nejpřednější v učenosti (tj. znalosti nauky). Budoucí Khudždžuttará zatoužila realizovat v budoucnosti stejné schopnosti a poté, co obdarovala Buddhu a mnichy, vyjádřila své přání. Buddha Padumuttara jí potvrdil, že v daleké budoucnosti bude její přání naplněno. \n\nPo 100 tisíci eónech byla v době kdy se narodil i budoucí Buddha Gótama, počata v lůně vychovatelky a otrokyně v rodině hospodáře Ghósaky ve městě Kósambí. Narodila se tedy jako otrokyně, navíc ošklivá a hrbatá. Byla však nadána výjimečnou inteligencí, která jí později umožnila zapamatovat si doslova Buddhovy rozpravy a předávat je ostatním. Její jméno se skládalo ze dvou slov – Khudždža a Uttará. Khudždža znamenalo hrbatá a Uttará bylo její osobní jméno, doslova byla tedy nazývána jako „Hrbatá Uttará“.\n\nKdyž se později překrásná Ghósakova adoptivní dcera Sámávatí provdala za krále Udanu, stala se Khudždžuttará jednou z otrokyň nové královny. Byl jí svěřen úkol, aby každé ráno pro královnu kupovala květiny u květináře Sumany v hodnotě osmi mincí. Khudždžuttará však vždy koupila květiny za čtyři mince a zbytek peněz si nechávala pro sebe. \n\nPodle komentářů k pálijskému kánonu byly její vrozené dispozice zapříčiněny třemi skutky z minulých životů. Jelikož v jednom ze svých minulých životů v době Buddhy Kassapy přinutila buddhistickou mnišku, aby pro ni vykonávala příležitostné práce , znovuzrozovala se vlivem tohoto negativního činu následujících 500 životů jako otrokyně. Před příchodem současného Buddhy byla v jednom předchozím životě dámou na dvoře krále ve Váránasí. Tehdy uviděla paččékabuddhu, který byl hrbatý. Poté z legrace před ostatními dvorními dámami napodobovala jeho chůzi hrbáče. Vlivem tohoto skutku se ve své současné existenci narodila hrbatá. V tehdejším životě jako dvorní dáma však vykonala i prospěšný čin. Když uviděla osm paččékabuddhů, jak nesou ve svých žebracích miskách jídlo, které bylo příliš horké, nabídla jim svých osm kovových náramků jako podnosy, aby si nepopálili ruce. Vlivem tohoto činu se pak narodila nadána nadprůměrnou inteligencí. \n\nPozději se Ghósaka stal následovníkem Buddhy a spolu s dvěma dalšími význačnými laickými přívrženci pozval Buddhu i s mnichy do Kósambí. Buddha souhlasil a se svými mnichy v Kósambí strávil měsíc. Když v tu dobu šla Khudždžuttará nakoupit pravidelnou zásobu květin pro královnin dvůr, květinář Sumana se jí omluvil, že ji dnes nemůže obsloužit, jelikož je zaneprázdněn přípravou jídla pro Buddhu, kterého i s mnichy pozval na oběd. Vyzval ji, aby využila této příležitosti a pomohla mu, jelikož takový prospěšný čin jí může přinést osvobození. Khudždžuttará souhlasila a po příchodu Buddhy si se zanícením vyslechla jeho rozpravu. Na jejím konci realizovala první stupeň probuzení – vstup do proudu (sótápatti). Tento duchovní vhled je natolik hluboký, že ten, kdo jej realizuje, již není schopen dopouštět se nejhrubších morálních přestupků jako je zabíjení, brání si toho, co nebylo darováno, lhaní, sexuálně nevhodného chování a požívání opojných látek. Khudždžuttará tedy již nebyla schopná podvádět svou paní a po vyslechnutí Buddhovy rozpravy koupila květiny v hodnotě osmi mincí. \n\nKdyž královna uviděla, že Khudždžuttará přinesla dvojnásobné množství květin než obvykle, podivila se a zeptala se Khudždžuttary, zda král nezvýšil denní dávku mincí určenou pro nákup květin. Khudždžuttará, nyní neschopná lhát, po pravdě odpověděla, že to je proto, že již nedokáže krást v důsledku své realizace nibbány (tj. absolutní pravdy) po vyslechnutí Buddhovy rozpravy. Sámavátí a její dvorní dámy (je uváděno, že jich bylo 500) byly natolik zasaženy vnitřní proměnou Khudždžuttary, že jí ihned požádaly, aby se s nimi podělila o pochopení nibbány. Khudžduttará jim vysvětlila, že o pochopení pravdy se nelze dělit, je však možné, aby jim zopakovala Buddhovu rozpravu. Sámavatí a její dvorní dámy souhlasily. Jelikož Khudždžuttará kromě probuzení získala i tzv. čtyři analytické schopnosti, byla schopna rozpravu přednést takovým způsobem, že na jejím konci královny i její dvorní dámy realizovaly také první stupeň probuzení.\n\nKrálovna po tomto duchovním zážitku zbavila Khudždžuttaru povinností otrokyně a spolu s dvorními dámami ji požádala, aby přijala roli jejich matky a učitelky, navštěvovala pravidelně Buddhu a přednášela jim rozpravy, které od Buddhy vyslechla. V důsledku pěstování parámit v minulých životech byla Khudždžuttará schopná si přesně zapamatovat Buddhovy rozpravy a předat je ostatním stejným způsobem jako Buddha a to dokonce včetně modulace hlasu, akcentu a tónu. Tak mohla zprostředkovat královně Sámávatí a dvorním dámám Buddhovo učení v nezměněné podobě. Khudždžuttará také královně poradila, jak by mohla na vlastní oči vidět Buddhu. Jelikož manžel Sámávatí král Udéna nebyl buddhista, bylo pro ni obtížné získat od něj svolení k návštěvě Buddhy. Khudždžuttará jí a dvorním dámám poradila, aby do palácové zdi, která sousedila s ulicí, vyvrtaly díry. Když pak Buddha procházel okolo při své pravidelné obchůzce za jídlem (pindapáta), mohly jej uvidět na vlastní oči.\n\nPozději byla z rozprav, které si Khudždžuttará zapamatovala a přednesla, sestavena sbírka Itivuttaka, která obsahuje 112 krátkých rozprav a je součástí Khuddaka-nikáje pálijského kánonu. Ať již to pravda je či ne, Itivuttaka je jedinou sbírkou pálijského kánonu, kde je každá sutta uvozena a ukončena větou: „To bylo řečeno (vuttam) Panem ... tak (iti) jsem slyšela“ — proto Itivuttaka, „Tak-bylo-řečeno“ nebo „Řečené“. Jelikož Khudžuttará byla laičkou, která znala zpaměti nejvíce rozprav, prohlásil ji Buddha ze nejpřednější mezi laickými následovnicemi v učenosti. \n\nByla také velice schopným učitelem, jelikož Sámavátí a její dvorní dámy, které vyučovala, realizovaly nejméně první stupeň probuzení. Toto také potvrdil Buddha v Udéna suttě. V ní byl tázán na osud královny Sámávatí a jejich pěti set dvorních dam, které uhořely při požáru královnina paláce. Odpověděl, že vzhledem k tomu, že všechny realizovaly některý z prvních třech stupňů probuzení, jejich smrt nebyla bez ušlechtilých plodů. Navíc královna Sámaváti byla prohlášena jako nejpřednější laička ve schopnosti vyzařovat milující laskavost (mettá). \n\nDokonce přímo v rozpravě č. 17.24 ze Samjutta-nikáje pálijského kánonu nazvané „Jediná dcera“ Buddha označuje Khudždžuttaru jako vzor hodný následování. Buddha zde doporučujeme svým laickým následovnicím, aby vybízely své jediné, drahé a milované dcery takto: \n\nI když Sámávatí a její dvorní dámy uhořely, Khudždžuttará přežila, jelikož s nimi nesdílela jejich špatnou kammu vykonanou v minulosti. Zdá se, že poté zbytek života strávila náboženskou činností, posloucháním a výkladem Buddhových rozprav.\n\n"}
{"id": "346420", "url": "https://cs.wikipedia.org/wiki?curid=346420", "title": "Krušina olšová", "text": "Krušina olšová\n\nKrušina olšová (\"Frangula alnus\") je opadavá dřevina (keř či strom), dorůstající výšky 4 až 6 metrů.\n\nNěkdy bývá řazena do rodu řešetlák, \"Rhamnus frangula\". Vědecká synonyma jsou \"Rhamnus frangula\", \"Rhamnus frangula\" subsp. \"columnaris\" hort., \"Rhamnus frangula\" var. \"angustifolia\" Loud. Rodové vědecké jméno \"Frangula\" se vztahuje na křehkost dřeva (latinsky frangere = lámati), druhové jméno \"alnus\" = olše.\n\nOpadavý beztrnný keř, zřídka nízký strom (max. 6 m) s tenkým kmínkem (průměr do 20 cm) a lámavými štíhlými, témeř hladkými větvemi s rozestálými listnatými větévkami.\n\nBorka je hladká, v mládí zelená, později šedohnědá s dlouhými šedobílými a napříč položenými čočinkami (lenticelami). Rozemnuté větve a kůra zapáchají hnilobou.\n\nListy jsou jednoduché, střídavé, eliptičné, celokrajné, s krátkým řapíkem (±1 cm), tenké a tuhé. Na podzim se barví do žluta.\n\nPupeny jsou nahé, bez šupin.\n\nNenápadné drobné květy jsou zelenavě bílé až žlutozelené, zpočátku chlupaté, medonosné. Jsou oboupohlavné, pětičetné, uspořádané ve vrcholíku v úžlabí listu. Kvete od května do září, ojediněle do října.\n\nPlodem je zpočátku zelená, později červená a konečně černofialová až černá peckovice velikosti 6–8 mm se 2–3 peckami.\n\nKořenová soustava je rozvětvená, s četnými kořenovými výmladky. Keř je důkladně zakořeněn (špatně se přesazuje).\n\nDřevo je zajímavě zbarvené, žlutobílá běl a sytě oranžové jádro.\n\nKrušina olšová je mrazuvzdorná, snáší stín, nadbytečnou vláhu i stagnující vodu a je odolná proti kouřovým plynům.\n\nOtrava plody je vzácná, protože jsou nechutné a tvrdé. Požití vyvolá silný průjem a zvracení. Požití čerstvé kůry způsobuje dávení, kolikové bolesti a krvavý průjem s vysokými bolestmi.\n\nEuroasijský druh s rozsáhlým areálem sahajícím od Pyrenejského poloostrova (s malým přesahem do severní Afriky) na východ po řeku Jenisej. Kromě nejsevernější části a stepí na jihovýchodě roste téměř v celé Evropě a v západní Asii. Zasahuje na Kavkaz, její východní hranicí je Jenisej. V Africe jsou dvě malé arely v Maroku a Alžírsku.\n\nV ČR roste roztroušeně až hojně téměř na celém území. Těžiště výskytu je v nadmořské výšce do 650 m, na Šumavě vystupuje do 900 m n. m., v Novohradských horách do 960 m n. m. Nejvýše roste ve Velké kotlině v Hrubém Jeseníku (1100 m n. m.)\n\nVyskytuje se na vlhkých místech. Obvykle roste na kyselých podkladech, často na píscích a zrašelinělých půdách, ovšem vyskytuje se i na neutrálních až zásaditých půdách lužních lesů. Bývá to jediný keř v nejchudších bořinách nebo smrčinách na rašelině.\n\nV ČR v nejnižších až podhorských polohách je jedním z nejběžnějších keřů. Nejčastějším stanovištěm jsou světlé listnaté, smíšené i jehličnaté lesy, lužní lesy a křovinaté stráně, vrchoviště a rašeliniště. Řidčeji roste v suchých borech a kyselých doubravách.\n\nSpásačem krušiny olšové jsou tesaříci kozlíček ovocný (\"Tetrops praeustus praeustus\" L., 1758), tesařík drobný (\"Gracilia minuta\" Fabricius, 1781), kuloštítník beraní (\"Clytus arietis arietis\" L., 1758), \"Oberea pedemontana\" Chevrolat, 1856, \"Menesia bipunctata\" (Zoubkov, 1829) aj.\n\nNa rostlinu je vázán výskyt motýla žluťáska řešetlákového (\"Gonepteryx rhamni\" L., 1758), protože je živnou rostlinou jeho housenek. Samička klade vajíčka jednotlivě na mladé listy, případně pupeny a větvičky živné rostliny. Housenka se pak před kuklením vzdaluje z místa, kde prodělala vývoj. Na krušině se živí také housenky modráska krušinového (\"Celastrina argiolus\" L., 1758) a ostruháčka ostružinového (\"Callophrys rubi\" L., 1758).\n\nRostlina je hostitelem houby rez korunkatá (\"Puccinia coronata\" Corda).\n\nČeský název krušina je odvozen ze slova kruchý čili křehký, což vystihuje křehké dřevo krušiny olšové.\n\nLidové názvy krušiny olšové jsou bluva, čeremcha, krupina, krušina obecná, krušina řešetláková, krušínek, krušinka, posvátná kůra, psí jahůdka, rebarbora chudých, reveň chudých (oddenky), rozpuk (rozpuk jízlivý je jiná rostlina).\n\nZ větví krušiny se pálilo dřevěné uhlí, které bylo důležitou složkou při výrobě střelného prachu do ručních palných zbraní. Plody se požívaly k barvení látek na zeleno. Dřevo má načervenalé jádro, a proto se hodí k řezbářským účelům.\n\nV léčitelství sloužila jako levnější náhrada rebarbory. Kůra se v léčitelství používá jako projímadlo. Sbírá se v dubnu až květnu, měla by být rychle usušena, a to na přímém slunci nebo umělým teplem (max. 40 °C). Usušenou kůru je před používáním nutné buď rok skladovat, nebo několik hodin udržovat zahřátou na teplotu 80 až 100 °C. Čerstvá kůra je totiž silně dráždivá, vyvolává nevolnost, zvracení a bolesti břicha. Plody mají také projímavé účinky, ale několikanásobně vyšší. Zevně se krušina olšová používá při špatně se hojících ranách a hemoroidech do koupelí či na obklady. Jeden z důvodů, proč krušina vymizela v současnosti z přírodního léčitelství, je, že se mohou objevit nežádoucí účinky.\n\nProtože kvete dlouho, lze na keřích nalézt vedle květů také mladé a dozrávající plody.\n\nKrušina olšová figuruje ve scéně filmu \"O rodičích a dětech\" režiséra Vladimíra Michálka. Otec (v podání Josefa Somra) jako vystudovaný biolog poučuje svého syna, ztvárněného Davidem Novotným, o názvu a vlastnostech keře, na který společně vykonali malou potřebu.\n\n\n\n"}
{"id": "346423", "url": "https://cs.wikipedia.org/wiki?curid=346423", "title": "Vodní mor kanadský", "text": "Vodní mor kanadský\n\nVodní mor kanadský (\"Elodea canadensis\", syn.: \"Anacharis canadensis\") je druh jednoděložné vodní rostliny z čeledi voďankovité (\"Hydrocharitaceae\").\n\nJedná se o vytrvalou vodní (sladkovodní) rostlinu, kořenící ve dně nebo se volně vznášející, výběžky i oddenky chybí. Listy jsou jen ponořené, jsou jednoduché, přisedlé, většinou v trojčetných přeslenech, řidčeji (zvláště dole) vstřícné. Čepele jsou celistvé, čárkovité podlouhlé až vejčité. Je to dvoudomá rostlina s jednopohlavními květy. Květy jsou jednotlivé, v paždí listu, podepřené toulcovitým listenem, rozvíjejí se nad hladinou. Okvětí je rozlišeno na kalich a korunu. Kališní lístky jsou 3 v jednom přeslenu, korunní jsou také 3 v 1 přeslenu a jsou bílé. Tyčinek je v samčích květech nejčastěji 7-9, na bázi jsou nitkami srostlé v samičích květech jsou patyčinky. Gyneceum je synkarpní, složené z 3 plodolistů. Semeník je spodní. Plodem je tobolka. V ČR se pravděpodobně vyskytují jen samičí rostliny a tudíž se plody vůbec nevytváří, rostliny se množí výhradně vegetativní cestou.\n\nRostlina pochází ze Severní Ameriky, kde roste hlavně v USA a v jižní Kanadě . Byla však zavlečena na jiné kontinenty, kde se stala často invazní rostlinou. Takto se vyskytuje v Evropě, méně v Asii, výjimečně v severní Africe a také v Austrálii a na Tasmánii.,\n\nV ČR roste roztroušeně až hojně ve stojatých a mírně tekoucích vodách od nížin do podhůří . V Evropě je zplanělý nejméně od poloviny 19. století, rozmach jeho invaze je už však pryč, dnes spíše jeho rozšíření stagnuje, či mírně ustupuje. Je celkem naturalizovanou rostlinou. Používá se i jako akvarijní rostlina , ale není tak oblíben jako vodní mor americký, protože hůře snáší vysoké teploty.\n\n\n \n"}
{"id": "346427", "url": "https://cs.wikipedia.org/wiki?curid=346427", "title": "FSO Polonez", "text": "FSO Polonez\n\nFSO Polonez je polský automobil vyráběný automobilkou Fabryka Samochodów Osobowych (FSO) od roku 1978 do roku 2002.\n\nFSO Polonez je ve skutečnosti přestavěný Polski Fiat 125p, který byl postaven v licenci firmy Fiat podle Fiatu 125. Novou karoserii vytvořilo oddělení Centro Stile Fiat za spolupráce s designérem Giorgetto Giugiarem. Vnitřní součásti (motor, převodovka,…) byly převzaty z Polski Fiat 125p. Auto mělo původně mít DOHC motor od Fiatu, ale koupě licence nebyla možná.\n\nJméno auta je podle polského tance Polonéza.\n\nJednou z výhod Polonezu byla jeho bezpečnost. Při crash testu provedeném v roce 1994 Polonez Caro narazil při rychlosti 50 km/h na betonovou zeď a všechny dveře zůstaly otvíratelné, neprosakoval žádný benzín a nevyskytlo se žádné závažné nebezpečí pro cestující. Odpovídalo by to tomu, že měl převzít některé konstrukční prvky ze studie Fiat ESV 2000 Libbre z roku 1973 postavené v rámci projektu Experimental Safety Vehicle. Polonez může vycházet z neuskutečněného modelu Fiat 137, projektu Fiat X 1/37. Nesoulad karoserie Polonezu s kratším rozvorem je patrný. Že by Fiat navrhl jedinečnou karosérii výlučně pro FSO je jinak také nepřesvědčivé.\n\nTento seznam není úplný.\n\nNěkteré důležité momenty během produkce:\n\n\n\n\nJednalo se o rallyeový speciál, který byl určen pro závody ve skupině B. Vůz prakticky nestartoval na zahraničních soutěžích a nezískal výrazný mezinárodní úspěch. K pohonu sloužil motor z vozu Ferrari Dino a maximální rychlost byla 230 km/h.\n"}
{"id": "346443", "url": "https://cs.wikipedia.org/wiki?curid=346443", "title": "Vodní mor americký", "text": "Vodní mor americký\n\nVodní mor americký (\"Elodea nuttallii\", syn.: \"Anacharis nuttallii\") je druh jednoděložné vodní rostliny z čeledi voďankovité (\"Hydrocharitaceae\").\n\nJedná se o vytrvalou vodní (sladkovodní) rostlinu, kořenící ve dně nebo se volně vznáší, výběžky i oddenky chybí. Listy jsou jen ponořené, jsou jednoduché, přisedlé, většinou v trojčetných přeslenech, řidčeji (zvláště dole) vstřícné. Čepele jsou celistvé, čárkovité čárkovité až kopinaté. Je to dvoudomá rostlina s jednopohlavnými květy. Květy jsou jednotlivé, v paždí listu, podepřené toulcovitým listenem, rozvíjejí se nad hladinou. Samčí květy se před rozkvětem uvolňují a vyplouvají na hladinu, kde vykvétají, samičí jsou dlouze stopkaté a vykvétají na hladině. Okvětí je rozlišeno na kalich a korunu. Kališní lístky jsou 3 v jednom přeslenu, korunní jsou také 3 v 1 přeslenu a jsou bílé. Tyčinek je v samčích květech nejčastěji 9, vnitřní 3 jsou na bázi nitkami srostlé, v samičích květech jsou patyčinky. Gyneceum je synkarpní, složené z 3 plodolistů. Semeník je spodní. Plodem je tobolka. V Evropě se patrně rozmnožuje jen vegetativně.\n\nRostlina pochází ze Severní Ameriky, kde roste hlavně v USA a částečně zasahuje do jižní Kanady. Byla však zavlečena na jiné kontinenty, kde se stala invazní rostlinou. Takto se vyskytuje např. v západní Evropě.\n\nV ČR to je především oblíbená akvarijní rostlina, která se občas přechodně dostane do volné přírody, nalezena byla např. v Praze a v Novohradských horách.\n\n\n \n"}
{"id": "346446", "url": "https://cs.wikipedia.org/wiki?curid=346446", "title": "Guanabara", "text": "Guanabara\n\nGuanabara je mořský záliv na atlantickém pobřeží Brazílie. Na jeho březích žije asi 16 milionů obyvatel. Největší město je zde Rio de Janeiro.\n\nZáliv objevil Portugalec Gaspar de Lemos 1. ledna 1502. Podle složení vody se domníval, že jde o ústí velké řeky a místo nazval „lednová řeka“ – Rio de Janeiro. Místo obývali indiáni a do roku 1555 jen nepatrný počet Portugalců. Toho roku se zde vylodili francouzští osadníci a francouzská kolonizace je spojena s názvem France antarctique. S událostí je spojeno i založení města Rio de Janeiro roku 1565.\n\nSlovo Guanabara v indiánském jazyku Tupí-Guaraní znamená „náruč moře“.\n\nZáliv vzniknul tektonickou depresí v období Kenozoiku. Ústí do něj několik řek a potoků (dvě z řek mají šířku ústí přes 3 km). Vodní plocha zálivu je 380 km², jeho rozměry jsou přibližně 28 km krát 31 km. Vstup do zálivu má šířku 1,5 km. Hloubka v zálivu kolísá od 3 do 17 m v ústí. Na západním břehu vstupu je známá „Cukrová homole“ (Pão de Açúcar). V zálivu a v ústí řek je na 130 ostrovů a ostrůvků – největší z nich je Gobernador, na kterém se nachází významné mezinárodní letiště Rio de Janeiro-Galeão.\n\nRoku 1974 byl dán do provozu most Rio-Niterói spojující dvě největší města na pobřeží zálivu. Délka mostu je 14 km, výška nad hladinou až 72 m.\n\nNa březích zálivu bylo původně na 260 km² mangrovů, na počátku 3. tisíciletí jich zbylo jen asi 60 km². Zmizely i kolonie ryb (decimované také místním rybolovem) a delfíni. Ekologii zálivu ničí po desetiletí nekontrolované vypouštění kanalizačních splašků a odpady z průmyslových závodů.\n"}
{"id": "346448", "url": "https://cs.wikipedia.org/wiki?curid=346448", "title": "Pozitivní noviny", "text": "Pozitivní noviny\n\nPozitivní noviny jsou ilustrovaný internetový magazín určený pro všechny čtenáře, kteří potřebují pravidelný zdroj k čerpání životní energie, inspirace, nápadů, zábavy, moudrých myšlenek a informací všeho druhu. \n\nPN byly založeny 1. srpna 2004. Jejich zakladatelem, vydavatelem a tvůrcem je Pavel Loužecký.\n\nŠéfredaktorem PN je sportovec, výtvarník a publicista Václav R. Židek z Kolína nad Rýnem.\n\nPozitivní noviny jsou součástí Archivu českého webu Národní knihovny ČR.\n\n\nPozitivní noviny tvoří průběžně více než 250 autorů, mezi nimiž je celá řada známých osobností: \n\nSvé uplatnění v nich ale dostávají především méně známí nebo úplně neznámí autoři, kteří díky PN získávají své první publicistické, literární, ilustrátorské či fotografické ostruhy. PN se tak stávají „líhní nových talentů“, kterým jejich tvůrci nezištně pomáhají se veřejně zviditelnit.\n"}
{"id": "346450", "url": "https://cs.wikipedia.org/wiki?curid=346450", "title": "19 (album)", "text": "19 (album)\n\n19 je název debutového alba britské zpěvačky Adele, které vyšlo v roce 2008. Deska obdržela i nominaci na Mercury Prize v kategorii Nejlepší album. Na desce se nachází i úspěšný singl \"Chasing Pavements\", který se dostal na 2. místo singlové hitparády ve Velké Británii. Samotná deska ihned v týdnu svého vydání debutovala na 1. místě v prodejnosti.\n"}
{"id": "346452", "url": "https://cs.wikipedia.org/wiki?curid=346452", "title": "Lokomotiva 151", "text": "Lokomotiva 151\n\nLokomotiva řady 151 je elektrická lokomotiva Českých drah vzniklá modernizací (typové označené Škoda 65Em) strojů řady 150 vyrobených firmou Škoda Plzeň (Škoda 65E). Má přezdívku „potkan“, „krysa“, „gorila“ či případně „banán“ (podle dnes již zanikajícího zeleno-krémového nátěru). Tato lokomotiva o výkonu 4000 kW a vybavená odporovou regulací je určena pro vozbu těžkých rychlíků na systému stejnosměrného napětí 3000 V. V současnosti je tato řada jednou ze tří řad ČD s maximální rychlostí 160 km/h nebo vyšší. Do prosince 2013 byla tato lokomotivní řada dislokována v DKV Praha, PJ Praha-Vršovice. Nyní však již jezdí pod hlavičkou DKV Olomouc, PJ Bohumín.\n\nPrvní zrychlení řady 150 proběhlo v roce 1992 na základě požadavku Výzkumného ústavu železničního. Při něm byl pouze upraven převodový poměr, dosazeny tlumiče vrtivých pohybů a další zařízení potřebná pro provoz rychlostí 160 km/h. Až později byla upravená lokomotiva 150.020 přeznačena na řadu 151. V té době se však již začalo uvažovat o mnohem rozsáhlejší modernizaci. Jako první byla k této modernizaci přistavena poslední vyrobená lokomotiva 150.027. Provedené úpravy spočívají ve změně převodového poměru, dosazení tlumičů vrtivých pohybů, bezpečnostních skel, náhradě původních dvou kompresorů jedním novým, výměně baterií, dosazení kovokeramických brzdných destiček a provedení dalších modifikací. Modernizace probíhaly do roku 2002 ve Škodě a ČMŽO, celkem bylo takto upraveno 13 lokomotiv. Dne 8. 8. 2008 byla při neštěstí ve Studénce zničena lokomotiva 151.018 a rozsah poškození již nedovolil stroj vrátit do provozu. Proto bylo následně rozhodnuto o doplnění parku řady 151 modernizací stroje 150.023 za využití některých dílů ze zničené lokomotivy. Nově vzniklá 151.023 obdržela při opravě „retro“ nátěr a je tak vyhledávaným cílem železničních fotografů.\n\nŘada 151 byla inzerenty oblíbená pro aplikaci reklamních nátěrů. Lokomotivy vozí důležité spoje, a proto mohou zaujmout velký počet cestujících. Na lokomotivě 151.001 byl od června 2002 aplikován vůbec první reklamní nátěr na lokomotivách ČD. Inzerentem byla společnost ČEZ a lokomotiva propagovala její produkt Duhová energie. Do prosince 2013 propagovala svým nátěrem vlaky EuroCity a InterCity Českých drah. V letech 2006–2014 byla další lokomotiva 151.014 opatřena reklamou na Poštovní spořitelnu. Předposlední reklamní lokomotivou byl stroj čísla 19 s jinou reklamou na skupinu ČEZ. Z této lokomotivy byl nátěr odstraněn jako poslední, a to v rámci periodické opravy v létě roku 2016. Poté lokomotiva obdržela modré korporátní schéma svého majitele. Poslední reklamní lokomotivou je 151.006, která se sloganem \"Jedeme v tom spolu !\" propaguje mnohaletou intenzivní spolupráci Dopravní fakulty Jana Pernera Univerzity Pardubice a Českých drah. Toto zbarvení má od 21. 8. 2018.\n\nLokomotivy řady 151 jsou díky své maximální rychlosti 160 km/h využívány především pro dopravu prestižních dálkových vlaků spojujících Prahu s východem Česka. Jejich hlavním působištěm jsou vlaky kategorií Ex, IC a EC mezi Prahou, Ostravou a Žilinou, na některých vlacích zajížděly i do Otrokovic či Vsetína. Lze je spatřit i v Opavě, kam od června 2015 vozí vlaky IC Opava a od prosince 2015 i posilový vlak IC Vladislav Vančura. Doplňkovým výkonem je doprava chebských rychlíků v úseku do Ústí nad Labem, odkud tyto vlaky pokračují se stroji řad 362 nebo 363. Po dodávkách nových vícesystémových strojů řady 380 byla jejich pozice v dálkové dopravě mírně oslabena, v dopravě ostravských expresů jsou však stále nenahraditelné.\n"}
{"id": "346455", "url": "https://cs.wikipedia.org/wiki?curid=346455", "title": "Dreaming Out Loud", "text": "Dreaming Out Loud\n\nDreaming Out Loud je debutové album americké pop-rockové kapely OneRepublic, které vyšlo v roce 2007. Desku proslavila hlavně první píseň \"Apologize\", která dobyla téměř všechny světové hitparády, a ve které hostuje známý producent Timbaland. Deska se po svém vydání dostala v USA na 14. místo a ve Velké Británii se vyšplhala až na 2. místo.\n\n"}
{"id": "346457", "url": "https://cs.wikipedia.org/wiki?curid=346457", "title": "Zákruticha šroubovitá", "text": "Zákruticha šroubovitá\n\nZákruticha šroubovitá (\"Vallisneria spiralis\") je druh jednoděložné vodní rostliny z čeledi voďankovité (\"Hydrocharitaceae\").\n\nJedná se o vytrvalou vodní (ponořenou) rostlinu kořenící ve dně a vytvářející výběžky. Listy jsou jen ponořené, jsou jednoduché. Čepele jsou celistvé, páskovité, až 50 cm dlouhé a 1-1,5 (vzácněji až 2) cm široké, stonek je poměrně krátký. Je to dvoudomá rostlina s jednopohlavnými květy. Samčí květy jsou početné a uspořádané do květenství, které je podepřeno malým toulcem. Za zralosti se uvolňují a vyplouvají na hladinu, kde jsou stabilizovány pomocí roztažených kališních lístků. Samičí květy jsou jednotlivé, podepřené toulcem, jsou na dlouhé spirálovité stopce, vykvétají nad hladinou. Okvětí je rozlišeno na kalich a korunu. Kališní lístky jsou 3 v jednom přeslenu, korunní jsou také 3 v 1 přeslenu, jsou většinou bílé až zelenavé, korunní lístky bývají zakrnělé. Tyčinky jsou nejčastěji 2, někdy srostlé, v samičích květech jsou staminodia. Gyneceum je synkarpní. Semeník je spodní, čnělky jsou 3. Plodem je tobolka. Běžné je však i vegetativní rozmnožování.\n\nZákruticha šroubovitá je přirozeně rozšířena v tropech až subtropech v jižní Evropě, v jihozápadní Asii až po Pákistán a Indii.\n\nV ČR je nepůvodní, ale je to oblíbená akvarijní rostlina. Přechodně unikla i do volné přírody, např. byla nalezena ve slepém rameni řeky Chrudimky v Pardubicích.\n\n \n"}
{"id": "346462", "url": "https://cs.wikipedia.org/wiki?curid=346462", "title": "Luther Blissett (pseudonym)", "text": "Luther Blissett (pseudonym)\n\nLuther Blissett je mnohonásobně využívaný pseudonym, „otevřená pověst“, neformálně přijatá a sdílená stovkami umělců a sociálních aktivistů po celé Evropě a Jižní Americe od roku 1994.\n\nPoprvé o sobě dal Luther Blissett vědět v listopadu 1994 na Usenetu. Uveřejnil mystifikační článek o údajném celosvětové používání jednoho jména jako mnohonásobné identity. Ačkoli byl psán velmi neohrabanou a nespisovnou angličtinou, byl odeslán z Univerzity v Missouri v Columbii.\n\nZ důvodů, které nejsou doposud známé, bylo toto jméno vypůjčeno od britského fotbalisty, hrajícího v osmdesátých letech 20. století (svého času i za slavný AC Milan), afro-karibského původu. V Itálii se mezi lety 1994–1999 stal takzvaný „Luther Blissett Projekt“ (organizovaná otevřená komunita sdílející identitu „Luthera Blissetta“) velice populárním fenoménem a vytvořil legendu s pověstí národního hrdiny. Tento Robin Hood informačního věku začal vést partyzánskou válku v mnoha kulturních odvětvích a rozběhl solidární kampaň obětem cenzury a útlaku. Kromě toho vytvořil mnoho propracovaných mediálních žertů jako formu umění, vždy vyzývajících k odpovědnost a žádajících vysvětlení, jakých chyb využil k vytvoření fiktivního příběhu. Blissett byl aktivní také v dalších zemích, zejména ve Španělsku a Německu. Prosinec roku 1999 znamenal konec pětiletého plánu „Projektu Luther Blissett“. Proto spáchal symbolickou seppuku – rituální sebevraždu. Umělci seskupení kolem toho projektu v roce 2000 vytvořili novou skupinu, nazvanou Wu Ming.\n\nV České republice je Luther Blissett znám od roku 2006, kdy nakladatelství Dokořán vydalo jeho román \"Q\". Protože se jedná o postmoderní román, je jeho žánrové zařazení a interpretace poněkud obtížná a nejednoznačná. Stučně by jej šlo ale označit za historický román, odehrávající se v Evropě v období reformace a náboženských bouří 16. století. V Itálii vyšel v roce 1999, od té doby byl přeložen do mnoha jazyků (španělštiny, ruštiny, portugalštiny, polštiny, korejštiny, řečtiny, němčiny, francouzštiny, nizozemštiny a dánštiny). V roce 2003 byla kniha nominována na cenu „Guardian First Book Prize“.\n\n"}
{"id": "346463", "url": "https://cs.wikipedia.org/wiki?curid=346463", "title": "Sportovní střelba na Letních olympijských hrách 2008 - double trap mužů", "text": "Sportovní střelba na Letních olympijských hrách 2008 - double trap mužů\n\nDouble trap na Letních olympijských hrách 2008 se uskutečnil 12. srpna v areálu Beijing Shooting Range Clay Target Field. Walton Eller, zlatý medailista, překonal hned dva olympijské rekordy nejprve v kvalifikační rozstřelbě a později i ve finálovém kole.\n\n"}
{"id": "346470", "url": "https://cs.wikipedia.org/wiki?curid=346470", "title": "Dom (Alpy)", "text": "Dom (Alpy)\n\nDom je švýcarská hora nacházející se ve skupině Mischabelgruppe (součást Walliských Alp) mezi dolinami Mattertal a Saastal (téměř na spojnici mezi obcemi Randa a Saas-Fee). Se svojí nadmořskou výškou 4545 m je nejvyšší „vnitrozemskou“ horou Švýcarska, neboť ostatní vyšší švýcarské kopce (Dufourspitze, Nordend, atd.) se nacházejí na italsko-švýcarské hranici.\n\nPrvní na vrchol vystoupili 11. září 1858 J. L. Davies, Johann Zumtaugwald, Johann Krönig a Hieronymous Brantschen po severozápadním hřebeni (Festigrat).\n\nVýstup tzv. normální cestou začíná z Randy přes Domhütte (2945 m n. m.) po kraji ledovce (Festigletscher), dále na hřebínek do sedla Festijoch (3723 m n. m.), ze sedla krátce mírně z kopce (přibližně na severovýchod) a dále stále po dalším ledovci (Hohbärggletscher) vzhůru severním úbočím až do sedélka těsně pod vrchol. Odtud krátce na vrchol. Oblíbenou variantou ze sedla Festijoch je také cesta prvovýstupců přímo po hřebeni Festigrat až na vrchol, čímž odpadá úmorný výstup po druhém ledovci.\n\n"}
{"id": "346472", "url": "https://cs.wikipedia.org/wiki?curid=346472", "title": "Dom", "text": "Dom\n\nDom nebo DOM může znamenat:\n\n\n\n\nNezaměňovat se slovem dóm (označení velké prostory – významný kostel (někdy se chápe synonymně se slovem katedrála) a jiné významy (např. dóm svatého Štěpána, Nidaroský dóm, parní dóm, skalní dóm, sopečný dóm).\n"}
{"id": "346473", "url": "https://cs.wikipedia.org/wiki?curid=346473", "title": "Stilb", "text": "Stilb\n\nStilb je starší jednotka jasu, která byla zavedena v soustavě CGS. Je to jas odpovídající jedné kandele na čtvereční centimetr. Pojmenoval ji zhruba v roce 1920 fyzik André Blondel, název pochází z řeckého slova \"stilbein\".\n\nV soustavě SI byla nahrazena jednotkou Kandela na čtvereční metr, pro niž se někdy používá název nit.\n\n"}
{"id": "346474", "url": "https://cs.wikipedia.org/wiki?curid=346474", "title": "Osirak", "text": "Osirak\n\nOsirak byl 40 MW lehkovodní jaderný testovací reaktor v Iráku. Byl zkonstruován roku 1977 iráckou vládou v nukleárním výzkumném centru Tuwaita, 18 kilometrů jihovýchodně od Bagdádu. Reaktor byl poškozen při íránském leteckém útoku v roce 1980 během Irácko-íránské války a následně zničen roku 1981 překvapivým izraelským leteckým útokem v rámci operace s kódovým názvem operace Opera. Ta měla zabránit režimu Saddáma Husajna používat reaktor pro výrobu jaderných zbraní. Zařízení bylo kompletně zničeno v roce 1991 americkým letectvem během Války v Zálivu.\n\nOperace Osirak (: ) byla jednou z nejvýznamnějších operací íránského letectva. Během této operace došlo k hlubokému průniku íránských F-4 Phantom do iráckého vzdušného prostoru a poškození iráckého jaderného zařízení. O několik měsíců později izraelské letectvo toto zařízení vyřadilo z provozu.\nJaderný reaktor Osirak byl jedno z nejvíce chráněných a pro irácký jaderný program nejdůležitějších zařízení. Saddám Husajn sám ani neskrýval, že hodlá toto zařízení použít k výrobě jaderných zbraní a pravděpodobně i s jejich pomocí vyhrát irácko-íránskou válku. Írán a ostatní země regionu se vlastnictví jaderné zbraně Irákem velice obával, a proto poté co Francouzi reaktor v Iráku instalovali, se Írán rozhodl toto zařízení zničit.\n\nReaktor Osirak jakožto jedno z nejdůležitějších zařízení byl velice dobře chráněný. Ze všech stran byly umístěny protiletadlové systémy hlavně sovětské výroby s radarovým naváděním. Největším problémem však byly raketové systémy Roland, které Francouzi přivezli pro ochranu svých inženýrů, kteří v Osiraku pracovali. Elektronické systémy ECM, které se nacházely na letounech F-4 Phantom,\nnedokázaly rakety Roland účinně rušit. K úspěšnému provedení operace bylo nutné proniknout do iráckého vzdušného prostoru v malé výšce a s maximální rychlostí.\nV ranních hodinách dne 30. září roku 1980 odstartovaly čtyři letouny F-4 Phantom. Ve stejnou dobu odstartoval i tankovací letoun doprovodu dvou letadel vybavených raketami Phoenix. Před vstupem do iráckého vzdušného prostoru letadla dotankovala palivo a rozdělila na dvě skupiny. První skupina vystoupala do veliké výšky, druhá skupina pokračovala v nízké výšce, aby se vyhnula iráckým radarům. Zatímco první skupina zaměstnávala nepřátelské radary, druhá skupina mezitím dorazila ke svému cíli.\nAsi 4 kilometry od Osiraku letadla nabrala výšku a zasáhla cíl 12 bombami. Samotný útok trval asi 6 sekund, takže protivzdušná obrana nestačila reagovat. Mezitím první skupina dorazila nad Bagdád a vyřadila z provozu elektrárnu. Tento vzdušný útok však cíl úplně nezničil, ale pouze oddálil jeho dokončení.\n\nMožné dokončení reaktoru Osirak nebylo nebezpečné pouze pro Írán, ale také pro Izrael. Podle zpravodajské služby státu Izrael, pokud by došlo k nejhoršímu mohl by osiracký reaktor produkovat dostatečné množství plutonia pro výrobu pěti 20 kt náloží. Důležitým momentem bylo načasování operace. Útok musel být proveden dříve, než bude reaktor zcela dokončen, ale ne později, než bude do reaktoru zavezeno palivo, aby nedošlo k radioaktivnímu zamoření.\nÚtočná skupina byla tvořena osmi letadly F-16, které byly jištěny šesticí letadel F-15. Osm strojů F-16 s přídavnými nádržemi odstartovalo i se svým doprovodem z letiště Etzion poblíž jihoizraelského Eilatu.\nPřekvapení při náletu bylo dokonalé. Letouny přilétající ze západu nezaznamenaly žádnou vážnou protiletadlovou palbu. F-16 zahájily útok ve dvou vlnách, každá z těchto vln byla tvořena čtveřicí letounů. Útoky trvaly asi 2 minuty. Reaktor byl zasažen několika pumami Mk 84. Laboratoře a ostatní budovy byly rovněž zasaženy.\nReaganova vláda však oznámila, že tento útok byl vážným porušením vzájemných obranných dohod, což způsobilo dočasné embargo na dodávky F-16 do Izraele.\n\n\n"}
{"id": "346476", "url": "https://cs.wikipedia.org/wiki?curid=346476", "title": "Bohdanovice", "text": "Bohdanovice\n\nVesnice Bohdanovice (1869 \"Bohdanovy\", něm. \"Boydensdorf\") je částí obce Jakartovice, nacházející se v okrese Opava, v Moravskoslezském kraji.\n\nPrvní písemná zmínka pochází z roku 1265, kdy byla uváděna jako majetek velehradského kláštera. Tvrz uváděná roku 1436 zanikla beze stopy. Roku 1534 Bohdanovice přešly pod panství Velké Heraltice. Až do poloviny 20. století se v okolí těžila pokrývačská břidlice.\n\n"}
{"id": "346479", "url": "https://cs.wikipedia.org/wiki?curid=346479", "title": "Volby do Senátu Parlamentu České republiky 2008", "text": "Volby do Senátu Parlamentu České republiky 2008\n\nVolby do Senátu Parlamentu České republiky 2008 (Senátní volby 2008), se uskutečnily v polovině října 2008. Volby probíhaly podle Ústavy České republiky a dalších zákonů. Volila se třetina Senátu, obměnilo se tedy 27 z 81 mandátů.\n\nPrvní kolo senátních voleb se konalo současně s krajskými volbami v pátek 17. října (od 14.00 do 22.00 h) a sobotu 18. října (v době od 8.00 do 14.00 h). Druhé kolo voleb se podle zákona konalo v 26 obvodech, kde v prvním kole žádný kandidát nezískal nadpoloviční většinu platných hlasů o týden později ve stejných časech. Jediným senátorem zvoleným již v prvním kole byl Radek Sušil (nestraník za ČSSD) v obvodě č. 75 – Karviná.\n\nVolit do Senátu v každém kole mohl každý občan České republiky, který aspoň druhý den voleb dovršil 18. rok věku. Senátorem mohl být zvolen každý občan České republiky, který aspoň druhý den voleb dosáhl věku 40 let.\n\nO 27 mandátů usilovalo 200 kandidátů.\n\nPoznámky: \n1) Česká strana národně socialistická a Strana zdravého rozumu vystupují v některých obvodech v rámci společné koalice \"Národní socialisté a Rozumní\" (\"NS+SZR\"). V tabulce je proto uveden počet kandidátů dle dané strany podle zápisu v oficiálních seznamech, kde je uvedena navrhující strana. Například Jiří Stanislav, předseda ČSNS 2005 a kandidát v obvodě 54 (Znojmo), je uveden jako kandidát Strany zdravého rozumu .\n\n2) Jediným kandidátem je Petr Cibulka (obvod 24, Praha 9) vystupující pod názvem \"Volte Pravý Blok - www.cibulka.cz\"\n\nVolilo se ve volebních obvodech s čísly 3n+3, tedy ve volebních obvodech:\n\n\n"}
{"id": "346482", "url": "https://cs.wikipedia.org/wiki?curid=346482", "title": "Ramat Gan", "text": "Ramat Gan\n\nRamat Gan ( , doslova „\"Zahradní výšina\"“, v oficiálním přepisu do angličtiny Ramat Gan) je město v Izraeli v Telavivském distriktu. Starostou je Karmel Šama.\n\nLeží v nadmořské výšce 5 metrů východně od Tel Avivu v metropolitní oblasti Guš Dan, nedaleko od pobřeží Středozemního moře. Na východní straně sousedí s dalším lidnatým městem Bnej Brak, jihozápadně od města je to město Giv'atajim.\n\nPo západním okraji Ramat Ganu protéká v umělém korytu potok Nachal Ajalon, který na sever odtud ústí do řeky Jarkon, jež tvoří severní hranici města. Přímo městem protéká vádí Nachal Kofer, které jižně od Ramat Gan ústí do toku Nachal Ajalon.\n\nNachází se v hustě osídlené oblasti, která je etnicky zcela židovská. Město je na dopravní síť napojeno pomocí četných komunikací v rámci aglomerace Tel Avivu, zejména severojižních tahů dálnice číslo 20 a dálnice číslo 4. Podél první jmenované vede i železniční trať.\n\nRoční úhrn srážek je zde 500 mm. Město je vybudováno na vápencovém podloží.\n\nJméno města Ramat Gan, tedy „zahradní výšina“, odkazuje na velké množství zahrad a parků, včetně parku ha-Le'umi \"Park Národa\", jenž se rozkládá na ploše 1 900 dunamů (1,9 kilometrů čtverečních), se kterým sousedí areál zoologické zahrady Safari Ramat Gan. 25 % rozlohy města pokrývají veřejné parky. V roce 2007 se Ramat Gan umístil v průzkumu jako druhé nejklidnější město oblasti Guš Dan.\n\nRamat Gan byl založen roku 1921. společností Ir Ganim (doslova: „\"Zahradní město\"“). Vznikl jako satelitní město Tel Avivu. Existují různé záznamy o tom zda byly první parcely zde zakoupeny v roce 1914 nebo 1918.\n\nRamat Gan byl původně mošav, sionistická zemědělská osada družstevního typu, pěstující pšenici, ječmen a vodní melouny. Název osady byl roku 1923 změněn na Ramat Gan. Osada vystupovala až do roku 1933 jako mošav, přestože již roku 1923 byla britskými mandátními úřady uznána jako místní rada (malé město). V této době zde žilo 450 obyvatel. Během let se Ramat Gan přeměnil ze zemědělské osady na více komerční a městské osídlení a v roce 1946 zde žilo již 12 tisíc obyvatel.\n\nV roce 1950 byl Ramat Gan povýšen na město a v roce 1955 zde žilo již 55 tisíc obyvatel. První starostou města byl Abraham Krinici, který v této funkci setrval po 43 let. V roce 1961 se hranice města rozšířily západním i východním směrem. Tím město zahrnulo oblast Tel ha-Šomer, kde se nachází Sheba Medical Center, i Bar-Ilanovu univerzitu. V Ramat Gan má také sídlo Národní fotbalový stadion. Nachází se zde nejvyšší izraelská budova - Moše Aviv Tower.\n\nPodle údajů z roku 2009 tvořili naprostou většinu obyvatel Židé - cca 138 100 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 144 800 osob). Co se týče původu 86 200 obyvatel města se narodilo v Izraeli, zatímco 36 600 obyvatel se narodilo v zahraničí.\n\nRamat Gan má 130 synagog a dvě ješivy.\n\nJde o velkou obec velkoměstského typu s dlouhodobě mírně rostoucí populací. K 31. prosinci 2014 zde žilo 150 900 lidí.\n\nJeště podle údajů z roku 2007 na katastrálním území 12 km² žilo přes 145 000 obyvatel a hustota zalidnění přesahovala 10 000 obyvatel na kilometr čtvereční, což byla jedna z nejvyšších koncentrací populace v celé zemi. Podle Izraelského centrálního statistického úřadu bylo socioekonomické hodnocení města na 8 bodech z 10. Šlo tedy o nadprůměrně bohatou obec. V roce 2000 získalo 70,9 % zdejších žáků dvanáctých ročníků maturitní vysvědčení. V tento rok byla průměrná hrubá mzda ve městě 6 995 šekelů.\n\n\"* údaje za rok 2001 a od roku 2010 zaokrouhleny na stovky\"\n\nV roce 1968 zde byl otevřen mezinárodní obchod s diamanty. Největší vliv na ekonomiku města má Diamond Exchange District, který je největším střediskem mezinárodního obchodu s diamanty. V této oblasti města je rovněž velká koncentrace mrakodrapů, včetně Moše Aviv Tower, nachází se zde hotel Šeraton a mnoho hi-tech společností, včetně ředitelství Checkpointu. Tato oblast byla dříve nočním centrem prostituce a nezákonného hazardu, ale v roce 2006 po prosazení nového zákona policie zadržela osoby, které měly podíl na prostituci a tyto aktivity zmizely. \n\nV Diamond Exchange District se rovněž nachází izraelské ředitelství Centrální indické banky a ředitelství izraelské banky Mizrachi. Kromě toho se zde nachází i velvyslanectví Ghany, Keni, Pobřeží slonoviny, Jordánska, Norska, Belgie, Nizozemska a Evropského společenství. Ve městě dále sídlí množství jiných mezinárodních ambasád, Britská rada a izraelské odborové vedení Histadrut. Jižně od města se nachází Chirija, největší skládka na Blízkém východě.\n\nRamat Gan je rovněž důležitým centrem průmyslu a ruční výroby, s množstvím továren na zpracování ovoce a zeleniny, textilních továren, producentů kovu, elektrických manufaktur, výrobců nábytku a producentů dřeva. Sídlí zde např. firma Zend Technologies, kterou založili vývojáři Zeev Suraski a Andi Gutmans.\n\nV roce 2008 má být na místě bývalé továrny Elite Candy zahájena výstavba Elite Tower, která by měla výškově překonat Moše Aviv Tower. Jako výraz úcty k historii tohoto místa je v prvních patrech plánováno muzeum čokolády. V budově by se měly nacházet luxusní byty, z nichž každý by měl stát přibližně 1 milion $.\n\nKe konci roku 2006 se ve městě nacházely tři hotely, s celkovým počtem 408 pokojů.\n\nRamat Gan je domovem druhé největší izraelské univerzity - Bar-Ilanova univerzita - s 24 tisíci studenty. Ve městě se rovněž nachází Šenkarova škola inženýrství a designu, Ramat Gan College a herecká škola Bejt Cvi College.\n\nJihovýchodně od města se v Tel ha-Šomeru nachází největší izraelská nemocnice Sheba Medical Center. Ta zahrnuje dětskou nemocnici Safra a geriatrické rehabilitační centrum Pade. Ve městě se nachází 32 zdravotnických center a 10 dětských klinik.\n\nRamat Gan má dohodu o partnerství s následujícími městy:\n\n"}
{"id": "346487", "url": "https://cs.wikipedia.org/wiki?curid=346487", "title": "Preejakulát", "text": "Preejakulát\n\nPreejakulát (známý také jako preejakulační tekutina nebo Cowperova tekutina, též kapka touhy) je čirá, bezbarvá viskózní tekutina vylučovaná močovou trubicí mužského penisu při sexuálním vzrušení.\n\nKapalina je vylučována během sexuálního vzrušení, masturbace, předehry nebo v časné fázi pohlavního styku, nějaký čas před tím, než dojde k orgasmu a je vystříknuto sperma. Preejakulát je primárně produkován Cowperovými žlázami (bulbouretrálními žlázami) společně s Littréovými žlázami.\n\nMnožství tekutiny, které muž uvolní, je velmi individuální a může se v širokém rozsahu lišit. Někteří muži preejakulát vůbec nevytvářejí , někteří ho naopak uvolní až 5 ml.\n\nPreejakulát obsahuje některé chemické látky spojované se spermatem, jako je acidofosfatáza. Některé ejakulátové markery, například gammaglutamyltransferáza, v preejakulátu zcela chybí.\n\nKyselé prostředí je pro spermie nepřátelské. Preejakulát neutralizuje zbytkovou kyselost v močové trubici, způsobenou močí, a vytváří dobré prostředí pro průchod spermií. Pochva je normálně kyselá; přítomnost preejakulátu před uvolněním spermií může změnit vaginální prostředí tak, aby mohly spermie lépe přežít.\n\nPreejakulát působí také jako lubrikant během pohlavního styku a hraje roli při koagulaci spermatu.\n\nStudie dokázaly přítomnost viru HIV v preejakulátu, což může vést k onemocnění AIDS.\n\nMnoho autorů také podotýká, že preejakulát může obsahovat spermie, které mohou způsobit otěhotnění, a používají toto jako argument proti metodě přerušovaného styku jako formy antikoncepce. Širších studií zaměřených na přítomnost spermií v preejakulátu je pomálu. Starší výzkumy přítomnost spermií neprokázaly , novější studie však tuto možnost připouští (u třetiny zkoumaných subjektů se v preejakulátu našly mobilní spermie). \n\nSpermie v preejakulátu mohou pocházet z předchozí ejakulace, protože jisté množství ejakulátu vždy po orgasmu zůstane v trubici.\n\nMalé množství mužů je obtěžováno množstvím preejakulátu, které produkují. Jeden lékař popisoval pacienta, který byl v rozpacích z toho, že mu tekutina \"prosakovala skrz kalhoty během líbání nebo jiné mírné erotické stimulace\". V několika případech byly zaznamenány uspokojivé výsledky, když byli takoví muži léčeni inhibitorem 5-alfa-reduktázy.\n\nV takových případech jeden z lékařů doporučil uvažovat o diferenciální diagnóze prostatorrhey, vylučování prostatického sekretu během úsilí spojeného s močením nebo stolicí.\n\nV sunnitském islámu může vylučování preejakulátu vyžadovat rituální očištění (ovšem pouze jeho mírnější formu, tzv. \"wudu\", nikoli závažnější formu \"ghusl\", jakou vyžaduje vyloučení spermatu – rituální očištění spočívá v omytí částí těla vodou). V mnoha jiných náboženstvích je preejakulát bez významu.\n"}
{"id": "346499", "url": "https://cs.wikipedia.org/wiki?curid=346499", "title": "Eugen Brikcius", "text": "Eugen Brikcius\n\nEugen Brikcius (* 30. srpna 1942, Praha) je český spisovatel píšící rovněž latinsky, básník, filosof, esejista a výtvarník.\n\nPo maturitě vystřídal mnoho zaměstnání (byl mj. přidavačem, řidičem, pomocným dělníkem nebo programátorem). V letech 1966 až 1968 dálkově studoval filosofii a sociologii na Filozofické fakultě Karlovy Univerzity v Praze, v letech 1968–1970 studoval filosofii na University College v Londýně, na konci šedesátých let pořádal happeningy, v sedmdesátých letech se živil jako výtvarník ve svobodném povolání. V letech 1973–1974 byl osm měsíců vězněn za hanobení Sovětského svazu. V roce 1976 podepsal prohlášení Charta 77 a v lednu 1980 se z politických důvodů vystěhoval do Rakouska. Studia dokončil v roce 1982 disertační prací \"Ontological Argument\". V roce 1984 se oženil se Zuzanou, se kterou se mu narodil syn Eugen. Dnes je ve svobodném povolání a žije mezi Prahou a Vídní. Po roce 1990 navázal na své happeningy organizováním „konceptuálních akcí“. Se svou ženou Zuzanou pořádá v Praze každoročně Literární výlety a od roku 2007 pouliční plakátové výstavy slovem i obrazem. Je členem mezinárodního PEN klubu.\n\nDvě z jeho dětí, Anna a František, jsou violoncellisté. Jeho třetím potomkem je syn Eugen ml. \n\n\n"}
{"id": "346505", "url": "https://cs.wikipedia.org/wiki?curid=346505", "title": "Jaguar (rozcestník)", "text": "Jaguar (rozcestník)\n\nSlovo Jaguar je ve více obchodních názvech:\n\n"}
{"id": "346506", "url": "https://cs.wikipedia.org/wiki?curid=346506", "title": "Nenad Zimonjić", "text": "Nenad Zimonjić\n\nNenad Zimonjić (srbsky: Ненад Зимоњић, \"Nenad Zimonjić\"; * 4. června 1976 v Bělehradě, Srbsko, \"tehdy Jugoslávie\") je srbský profesionální tenista. Je úspěšný především v mužské a smíšené čtyřhře.\n\nDo profesionálního tenisu Zimonjić vstoupil v roce 1995, ale zůstával relativně neznámý až do překvapivého vítězství ve smíšené čtyřhře na Australian Open 2004. Jeho partnerkou tehdy byla Ruska Jelena Bovinová, se kterou společně porazili Martinu Navrátilovou s Leanderem Paesem ve dvou setech 6:1, 7:6.\n\nSe svou další partnerkou, Slovinkou Katarinou Srebotnikovou, ovládl turnaj na French Open 2006, když porazili pár Daniel Nestor – Jelena Lichovcevová opět ve dvou setech 6:3, 6:4. Na turnaji ve Wimbledonu 2006 Zimonjić prohrál s Fabricem Santorem se specialisty na čtyřhru Bobem a Mikem Bryanovými ve čtyřech setech. Na stejném turnaji pak ještě postoupil do čtvrtfinále mixu spolu s Katarinou Srebotnikovou.\n\nV roce 2007 s Katarinou Srebotnikovou došel na French Open až do finále, kde je porazili Nathalie Dechyová a Andy Ram 7:5, 6:3.\n\nPo Wimbledonu se Zimonjić rozešel se svým dosavadním tenisovým partnerem Fabricem Santorem a do US Open 2007 hrál s Maheshem Bhupathim. Toho následně vystřídal Kanaďan narozený v Bělehradě Daniel Nestor. Ještě toho roku spolu stačili vyhrát turnaj v Petrohradu (bez ztráty setu) a dostali se také do finále v Paříži, kde nestačili na bratry Bryanovy.\n\nKromě tenisového působení na okruzích ATP pomohl Zimonjić francouzskému daviscupovému družstvu k návratu mezi elitu. Ve čtyřhře s Novakem Djokovićem porazili australský pár Lleyton Hewitt – Paul Hanley 3:6, 6:4, 6:3, 6:2. Francie celkově vyhrála nad Austrálií 4:1.\n\nRok 2008 začal Zimonjić úspěšně na Australian Open, kde spolu s Číňankou Tchien-tchien Sunovou porazili ve finále indický pár Sania Mirzaová – Mahesh Bhupathi.\n\nNebývalé tažení světovými turnaji zaznamenal Zimonjić společně s Danielem Nestorem, když se dostali do finále v Indian Wells, v Římě a grandslamovém French Open a vyhráli turnaje v Hamburku, v Londýně a konečně na grandslamovém Wimbledonu. Bylo to jeho největší dosavadní vítězství kariéry. Ve více než dvě a půl hodiny trvající finálové bitvě porazili pár Jonas Björkman – Kevin Ullyett 7:6, 6:7, 6:3, 6:3. Následovalo kanadské Toronto, kde opět došli do finále a tam vyhráli nad bratry Bryanovými ve třech setech 6:2, 4:6, 10:6.\n\nAčkoli je Nenad Zimonjić znám hlavně jako specialista na čtyřhru, zaznamenal také dvě velká vítězství ve dvouhře. V roce 2004 porazil Andreho Agassiho 6:2, 7:6 v St. Pöltenu a roku 2005 na travnatých kurtech v Halle vyhrál nad Nicolasem Kieferem 6:7, 6:3, 6:4. Obě vítězství si připsal v prvních kolech turnajů. Jeho maximem na grandslamových turnajích ve dvouhře je dosažení 3. kola ve Wimbledonu 1999.\n\nNenad Zimonjić se zúčastnil 34 zápasů v Davisově poháru za týmy Jugoslávie a Srbska s bilancí 13-9 ve dvouhře a 22-6 ve čtyřhře.\n\n\n"}
{"id": "346507", "url": "https://cs.wikipedia.org/wiki?curid=346507", "title": "Ljubov Galkina", "text": "Ljubov Galkina\n\nLjubov Vladimirovna Galkina (Rusky Любовь Владимировна Галкина) (* 15. březen 1973 Alapajevsk) je ruská sportovní střelkyně ze vzduchovky a malorážky.\n"}
{"id": "346508", "url": "https://cs.wikipedia.org/wiki?curid=346508", "title": "Snježana Pejčić", "text": "Snježana Pejčić\n\nSnježana Pejčić (* 13. červenec 1982 Rijeka) je chorvatská sportovní střelkyně ze vzduchovky a malorážky. Se střelbou začala ve svých 15 letech a od té doby je také členkou sportovního klubu Lokomotiva Rijeka.\n\nV roce 2002 se stala juniorskou evropskou šampionkou. Největších úspěchů dosáhla v roce 2008, kdy na závodě světového poháru v Mnichově získala druhé místo a na Olympijských hrách v Pekingu bronzovou medaili.\n"}
{"id": "346511", "url": "https://cs.wikipedia.org/wiki?curid=346511", "title": "Operace Vengeance", "text": "Operace Vengeance\n\nOperace Vengeance byla americká operace za druhé světové války, jejíž uskutečněným cílem byl atentát na japonského admirála Jamamota.\n\nV úterý 13. dubna 1943 přijaly radiostanice námořnictva USA jednu z mnoha japonských tajných depeší. Američanům se nepodařilo depeši přeložit celou, avšak získali časový rozvrh Jamamotovy inspekční cesty. Toho Američané využili a stroji P-38G Lightning s velkým doletem zaútočili na bombardér G4M1, v němž cestoval Jamamoto. Tento stroj spadl do džungle a nikdo na jeho palubě nepřežil. Později se zjistilo, že Jamamoto zemřel na střelná zranění ještě před pádem letounu. Japonsko oficiálně oznámilo Jamamotovu smrt až 21. května 1943, když se popel dostal do Japonska. Jamamoto byl často označovaný za nejvíce nenáviděného Japonce v USA, protože byl autorem a velitelem útoku na Pearl Harbor. Jeho nástupcem ve funkci byl jmenován admirál Mineiči Koga. Operace Vengeance povzbudila americké jednotky a poškodila japonskou morálku, přesto se jednalo o kontroverzní okamžik války, spory o podíl na sestřelu zůstávají dosud nerozřešeny.\n"}
{"id": "346516", "url": "https://cs.wikipedia.org/wiki?curid=346516", "title": "Ray Bourque", "text": "Ray Bourque\n\nRaymond Jean Bourque (* 28. prosinec 1960) je bývalý kanadský hokejový obránce. Momentálně drží rekordy pro nejvíce gólů, asistencí a bodů připsaných obráncem v celé kariéře v NHL. Jeho jméno je nejčastěji spojováno s týmem Boston Bruins, kde odehrál 21 sezon a byl nejdéle sloužícím kapitánem historie týmu. Poslední dvě sezony odehrál za Colorado Avalanche, kde vyhrál ve svém posledním zápase kariéry Stanley Cup. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nBourque se narodil v prosinci 1960 v Montrealu. Ve třetím kole draftu Quebec Major Junior Hockey League si ho vybral tým Trois-Riviéres Draveurs. V nováčkovské sezoně ho trenér a generální manažer týmu, Michel Bergeron (později trénoval New York Rangers a Quebec Nordiques) vyměnil do týmu Sorel Blackhawks za střelce Benoita Gosselina. Po skvělé juniorské kariéře za Sorel a Verdun, ve které byl v letech 1978 a 1979 jmenován nejlepším obráncem QMJHL, byl draftován celkově osmý týmem Boston Bruins. Ti získali tuto volbu v draftu v roce 1977 od Los Angeles Kings za Rona Grahama, jehož syn, brankář John Grahame, se později stal jedním z Bourqueho spoluhráčů.\n\nVe svém prvním zápase v NHL, proti Winnipeg Jets, vstřelil svůj první gól. Už od začátku profesionální kariéry byl znám jako jeden z nejlepších zadáku NHL a ve své nováčkovské sezoně vyhrál Calder Trophy pro nejlepšího nováčka sezony a zároveň byl vybrán do Prvního výběru hvězd NHL. Stal se tak prvním hráčem v poli, kterému se povedlo kombinovat tato dvě ocenění. Navíc, jeho 65 bodů, bylo v té době rekord pro obránce v první sezoně.\n\nV roce 1985, kapitán Bruins, Terry O'Reilly, ukončil kariéru a stal se koučem týmu. Bourque byl společně s Rickem Middletonem jmenován kapitánem. Middleton nosil kapitánské \"céčko\" na domácích zápasech, Bourque ho nosil když hráli venku. V roce 1988 ukončil kariéru i Middleton a Bourque se stal jediným kapitánem týmu. \"Céčko\" si na hrudi udržel až do konce své kariéry v týmu Bruins a překonal tak délku kapitánství bývalého bostonské kapitána, Dita Clappera a i Alexe Delvecchia z Detroit Red Wings, který držel rekord NHL. Bourqův rekord se podařilo překonat až dalšímu z Red Wings, Stevu Yzermanovi.\n\nBourque hrál 21 let v Bostonu, kde byl známý především pro kombinaci obratné ofenzivy (vyhrával soutěže přesnosti střely na Utkání hvězd) a téměř bezchybné defenzivy. Vyhrál pětkrát Norris Trophy pro nejlepšího obránce ligy a v roce 1990 podlehl Marku Messierovi v nejvyrovnanějším zápase o Hart Trophy pro nejužitečnějšího hráče ligy v historii. Bourque byl tak dobrý, že kdykoli nehrál, Bruins neměli téměř žádnou šanci vyhrát.\n\nV jeho éře s Bruins, tým se stal rekordním pro všechny hlavní severoamerické soutěže, s 29 sezonami v play-off v řadě. Tato série skončila až po roce 1996. S Bruins se dostal Bourque dvakrát do finále Stanley Cupu a to v letech 1988 a 1990, v obou sezonách ovšem vypadl s Edmonton Oilers.\n\nV Bostonu měli Bourqua rádi také díky jeho vytrvalosti s týmem. Nechtěl žádné velké částky, i když měl na to, být nejlépe placeným obráncem ligy. To se nelíbilo NHLPA, asociaci zaštiťující hráče v NHL, která chtěla zvýšit platy hráčů.\n\nKdyž Bourque začal svou kariéru s Bostonem, dostal číslo sedm po jiné bostonské superstar Philu Espositovi, moc dlouho ho ale nenosil. 3. prosince 1987 se vedení Bruins rozhodlo, že vyřadí Espositovu sedmičku. Bourque přišel v ten den na led s dresem číslo sedm a když přišel k Espositovi, dres si sundal a odhalil tak nový dres s číslem 77, což ukazovalo, že Bourque s rozhodnutím souhlasí.\n\nBourque hrál za kanadskou reprezentaci na Canada Cupu v letech 1981, 1984 a 1987. I přes pokusy Wayna Gretzkyho a Marka Messiera přesvědčit ho, Bourque nehrál Canada Cup 1991. V roce 1987 se ale také objevil ve Výběru hvězd NHL v zápase proti SSSR. V roce 1998 reprezentoval Kanadu na olympijských hrách, kde vyhrál bodování obránců.\n\nV sezoně 1996-97 byl ukončen rekord Bruins v počtu play-off v řadě. Zpět se dostali o dva roky později, kdy vyhráli první sérii zápasů od roku 1994.\n\nI přes hodně talentu v další sezoně, zranění nepřála bostonskému celku a poté co Marty McSorley udeřil hokejkou Donalda Brasheara, bylo jasné, že se Bruins do play-off opět nedostanou. Bourque si vyžádal výměnu do některého z týmu, který má větší šanci na výhru Stanley Cupu. V plánu byli Philadelphia Flyers, jejichž generální manažer Bobby Clarke za Bourqua nabízel Andyho Delmora a Daymonda Langkowa. Ve skutečnosti ale generální manažer Bruins Harry Sinden dokončoval trejd s Colorado Avalanche. Bourquovi řekl, že to asi není jeho první volba, ale že si myslí, že tenhle tým je ten nejlepší. 6. března 2000 byl Bourque, společně s veteránem Davem Andreychukem vyměněn do Colorada za Briana Rolstona, Martina Greniera a Samuela Pahlssona. Říká se, že před prvním zápasem za Avs neměli v Coloradu míru trenýrek pro Bourqua, ten tak musel hrát se svými starými a logo Bruins si překryl černou páskou.\n\nI přesto, že s Avs odehrál jen jednu a půl sezony, vliv měl jak na ledě, tak v šatně. Po jeho příchodu se zvedla celková forma týmu, a Avs tak dokázali vyhrát svou divizi. V play-off se dostali až do konferenčního finále, kde podlehli po sedmi zápasech Dallasu. Bourquova střela trefila tyč pár sekund před koncem. Ta mohla zápas srovnat, protože i přestože Avs prohrávali 3:0, přiblížili se soupeřům na rozdíl jediného gólu.\n\nSezona 2000-01 byla jeho poslední. Na začátku byl jmenován alternativním kapitánem. V sezoně vedl bodování coloradských zadáků a tvořil skvělé páry s Adamem Footem a Robem Blakem, kterého Avs získali v trejdu s Los Angeles Kings. Bourque se dostal do Prvního výběru hvězd NHL a v boji o Norris Trophy pro nejlepšího zadáka ligy podlehl Nicklasi Lidströmovi.\n\nPlay-off 2001. Colorado čekali ve finále Stanley Cupu New Jersey Devils. Ve třetím zápase série vsítil Bourque vítězný gól Avs. V pátém zápase Devils vyhráli a dostali se do vedení 3:2. V šestém zápse Colorado rozdrtilo ďábly z New Jersey 4:0 a tak se musel hrát rozhodující sedmý zápas. Ten se hrál v Denveru, Avs byli domácím týmem. 9. června 2001 se konečně povedlo Raymondu Bourqueovi a také jeho spoluhárčům z Colorado Avalanche ukořistit Stanley Cup. Bourquovo čekání trvalo dlouhých 22 let. Po zápase ukončil svou nemálo úspěšnou kariéru. Poprvé od vzniku tradice kapitánova vítězného kolečka byla tradice porušena. Joe Sakic, kapitán Avs, který pohár již jednou vyhrál, předal trofej Bourquovi a vytvořil tak jeden z nejvýznamnějších momentů hokejové historie. Brankář Avalanche Patrick Roy vyhrál v ten den už svůj čtvrtý Stanley Cup a prohlásil, že „jedno jméno na něm stále chybělo, ale teď už je to v pořádku“.\n\nBourque tedy čekal na výhru Stanley Cupu déle než jakýkoli jiný hráč v jeho 108leté historii. Dohromady odehrál celkem 1826 zápasů. 12. června téhož roku se s pohárem objevil v Bostonu.\n\nPři ukončení své kariéry, držel nejdůležitější ofenzivní rekordy obránců. V poslední sezoně obou hráčů, Bourque překonal tyto rekordy, které držel Paul Coffey, který hrál právě za Bruins jako náhrada za Bourqua.\n\nBourque byl uveden do Hokejové síně slávy v roce 2004, což byl první možný termín. Jeho číslo 77 bylo vyřazeno Bostonem i Coloradem a je tak jedním ze šesti hráčů, jejichž číslo bylo vyřazeno ve více než jednom klubu (dalšími jsou Gordie Howe, Bobby Hull, Wayne Gretzky, Mark Messier a Patrick Roy). V jeho rodném městě, Saint-Laurent, je na jeho památku pojmenována arena Aréna Raymond Bourque.\n\nBourque se svou manželkou Christianne stále žije v Bostonu a účastní se místních charitativních akcí. Od 3. listopadu 2005 je konzultantem týmu Bruins. V bostonské části North End je spoluvlastníkem italské restaurace Tresca.\n\nJeho starší syn, Christopher byl v roce 2004 draftován týmem Washington Capitals. V roce 2007 se stal profesionálem a hrál v AHL za Hershey Bears. Ve stejném roce slavil také svůj debut v NHL. Mladší syn, Ryan, byl draftován v roce 2009 týmem New York Rangers a byl členem juniorské reprezentace USA na juniorském mistrovství světa v roce 2010.\n\nBourquova obratnost ho vedla k tomu, že byl často oceňován. Třináctkrát byl součástí Prvního výběru hvězd NHL a šestkrát součástí Druhého výběru hvězd NHL. Pětkrát se mu podařilo vyhrát Norris Trophy pro nejlepšího obránce ligy. Nasbíral ale samozřejmě mnohem více ocenění:\n\n\n\n"}
{"id": "346520", "url": "https://cs.wikipedia.org/wiki?curid=346520", "title": "Atentát na Johna Fitzgeralda Kennedyho", "text": "Atentát na Johna Fitzgeralda Kennedyho\n\nAtentát na Johna Fitzgeralda Kennedyho, 35. prezidenta Spojených států amerických, byl spáchán v pátek 22. listopadu 1963 v texaském městě Dallas ve 12.30 místního času (18.30 UTC). John F. Kennedy byl smrtelně raněn střelou z pušky Carcano M91/38, když v rámci kampaně pro prezidentské volby 1964 projížděl ulicemi Dallasu v otevřeném voze. Byl doprovázen svou manželkou Jacqueline, texaským guvernérem Johnem Connallym a jeho manželkou Nellie. Vážně zraněn byl rovněž guvernér Connally, atentát však přežil.\n\nVyšetřování Warrenovy komise (1963–1964), Zvláštního výboru pro vyšetření atentátu Sněmovny reprezentantů (zkr. HSCA) (1976–1979) a různých vládních agentur došla k závěru, že atentát byl spáchán Lee Harvey Oswaldem, bývalým příslušníkem Námořní pěchoty Spojených států.\nSněmovní komise navíc konstatovala, že vražda byla výsledkem „rozsáhlého spiknutí“. Povaha tohoto spiknutí ovšem nebyla vyjasněna a existuje pouze řada podezření. V pozadí atentátu mohl stát například kubánský režim Fidela Castra, Sovětský svaz, kubánské komunity na území USA, mafie a další. Podezření se nevyhnulo ani složkám americké vlády jako FBI, CIA a dokonce ani viceprezidentovi Lyndonu B. Johnsonovi, který ve shodě s ústavou po Kennedyho smrti převzal úřad hlavy státu. Pravděpodobný střelec Lee Harvey Oswald se k ničemu nepřiznal a byl zavražděn dva dny po zadržení.\n\nAtentát na mimořádně populárního prezidenta vyvolal celosvětový ohlas. Pohřeb se konal 25. listopadu 1963 a účastnilo se jej 220 zástupců zemí z celého světa, Sovětský svaz nevyjímaje. Jako málokterá jiná politická událost se zavraždění Kennedyho silně zapsalo do paměti veřejnosti Spojených států, takže většina pamětníků dodnes ví, co dělali ve chvíli, kdy se zprávu o atentátu dozvěděli. Jedná se zatím o poslední úspěšný atentát na amerického prezidenta.\n\nKennedyho politická kariéra započala v letech 1947−1953, během nichž zastupoval stát Massachusetts ve Sněmovně reprezentantů Spojených států amerických jakožto demokrat. V letech 1953−1960 zastupoval tentýž stát v Senátu Spojených států amerických. Kennedy ohlásil svůj záměr kandidovat na post prezidenta 2. ledna 1960. V demokratických primárních volbách („primárkách“) stanul proti senátorovi Hubertovi Humphreymu ze státu Minnesota a dále proti Waynovi Morsemu z Oregonu. Po vítězství nad oběma protikandidáty se jeho hlavním oponentem v demokratické straně stal texaský senátor Lyndon B. Johnson. Na jednom ze shromáždění Demokratické strany Kennedy přednesl svůj slavný projev o „Nové hranici“ (New frontier), ohlašující změny, jimiž by měly projít Amerika i zbytek světa. 13. června 1960 se Demokratická strana rozhodla nominovat Kennedyho jako svého kandidáta do prezidentských voleb. Jelikož většinově protestantská americká společnost měla jisté obavy z jeho římskokatolického vyznání, rozhodl se Kennedy pronést dne 12. září 1960 projev, během něhož zazněla slavná věta: „Nemluvím za svou církev do věcí veřejných a má církev nemluví za mě.“ V září a říjnu 1960 byly poprvé v historii USA televizí přenášeny debaty mezi prezidentskými kandidáty Kennedym a republikánem Richardem Nixonem. Od té doby začala televize hrát významnou roli v politice USA. V prezidentských volbách roku 1960 Kennedy svého protikandidáta Nixona porazil jedním z nejtěsnějších výsledků v historii a stal se tak prvním katolickým a ve věku 43 let druhým nejmladším prezidentem v dějinách USA (po Theodoru Rooseveltovi). Kennedy se také jako jediný prezident stal držitelem Pulitzerovy ceny. Svůj vnitrostátní program označoval jako Nová hranice, jehož cílem bylo zlepšení financování školství, zdravotní péče a jenž zahrnoval ekonomická opatření k zastavení ekonomické recese. V roce 1963 navrhl daňovou reformu, která zahrnovala i daňové škrty, návrh však prošel kongresem až po jeho smrti v roce 1964. Kennedy se během své vlády zasazoval o integraci černošské populace, bojoval proti diskriminaci menšin a snažil se také zlepšit postavení amerických žen. Za vlády Kennedyho také došlo k významné změně v imigrační politice, neboť vydal zákon později známý jako „Immigration and Nationality Act of 1965“, který zlepšil podmínky pro přistěhovalce z Jižní Ameriky. Prezident Kennedy zformuloval záměr vyslat pilotovanou misi na Měsíc: „Rozhodli jsme se letět na Měsíc. Chceme v tomto desetiletí letět na Měsíc a dokázat ještě víc. Ne proto, že je to snadné, ale proto, že je to obtížné.“\n\nKennedy se nikdy netajil negativním postojem vůči komunismu, který mimo jiné potvrdil svým výrokem během návštěvy Západního Berlína těsně po rozdělení města na západní a východní část: „Na světě je mnoho lidí, kteří nechápou nebo tvrdí, že nechápou, v čem spočívá rozpor mezi svobodným světem a komunistickým světem. Ať přijdou do Berlína! Jsou lidé, kteří říkají, že komunismus je vlna budoucnosti. Ať přijdou do Berlína! A jsou lidé, kteří říkají, že v Evropě i jinde můžeme spolupracovat s komunisty. Ať přijdou do Berlína! A je několik lidí, kteří říkají, že komunismus je zlý systém, ale umožňuje nám hospodářský vzestup. Lass' sie nach Berlin kommen − ať přijdou do Berlína!“\n\nAtentát byl spáchán ve složitém období studené války, v němž došlo mimo jiné k neúspěšnému vylodění v Zátoce Sviní, pokusu o svržení režimu Fidela Castra, po kterém svět vzápětí stál na pokraji jaderného konfliktu kvůli Karibské krizi. Kennedy se ocitl před dilematem: pokud USA vojensky zasáhnou, mohla by situace vést k jadernému konfliktu se Sovětským svazem; pokud však situaci nevyřeší, byly by USA ohroženy sovětskými jadernými zbraněmi na Kubě. Kennedy začal se Sovětským svazem vyjednávat a s jeho vůdcem Nikitou Chruščovem dospěli po týdenním vyjednávání k dohodě, která uchránila svět od válečného konfliktu. Tehdy byla také vybudována Berlínská zeď a začaly první střety války ve Vietnamu, která naplno propukla za vlády Kennedyho nástupce Lyndona Johnsona. Po Kennedyho smrti dále pokračoval vesmírný závod mezi USA a SSSR, korunovaný úspěchem americké mise Apollo 11 roku 1969, během níž lidská noha poprvé stanula na Měsíci.\n\nPrezident Kennedy si Dallas pro svou návštěvu vybral ze tří hlavních důvodů:\n\nRozhodnutí o listopadové návštěvě Dallasu padlo během setkání Kennedyho s viceprezidentem Johnsonem a texaským guvernérem Johnem Connallym 5. června 1963.\n\nV souvislosti s cestou do Dallasu vznikly obavy o bezpečnost prezidenta, především poté, co zde byl davem demonstrujících pravicových radikálů během oslav Dne OSN, konaných 24. října 1963, fyzicky i slovně napaden Adlai Stevenson, vyslanec Spojených států amerických při OSN. Znepokojení vyvolávala také možnost útoku skrytého odstřelovače, čehož se obával i sám Kennedy. Trasa prezidentské kolony Dallasem byla popsána již 19. listopadu 1963 oběma dallaskými novinami, o dva dny později byl zveřejněn plánek trasy. Prezidentská kolona, sestávající z celé řady vozů a doprovodných motocyklů, měla svou cestu začít na letišti Love Field, pokračovat do centra Dallasu, projet parkem Dealey Plaza a prezident měl přednést projev v budově Dallas Trade Mart. Automobil, ve kterém John F. Kennedy cestoval, byla speciálně upravená limuzína Lincoln Continental ročník 1961 s otevřenou střechou a kódovým označením SS-100-X. Prezidentská limuzína jela v první třetině kolony. Původně ji měli poklusem doprovázet dva členové prezidentovy tělesné stráže, ti ovšem byli během výjezdu kolony z letiště odvoláni. Během jízdy do centra Dallasu nechal prezident kolonu dvakrát zastavit. Poprvé se tak stalo ve chvíli, kdy spatřil houf malých dětí, které společně nad hlavami držely transparent s nápisem: „Pane prezidente, prosíme, zastavte a potřeste si s námi rukou.“ Podruhé zastavil u skupinky řádových sester, které pozdravil a prohodil s nimi pár slov. Na rohu Reaganovy ulice zahlédl Kennedy v davu lidí kněze s bílým kolárkem, zvedl se ze sedadla a široce se na něj usmál. Tímto knězem byl shodou okolností Oscar Hubert z dallaského Kostela Nejsvětější trojice, který o několik desítek minut později Kennedymu udělil poslední pomazání.\n\nDealey Plaza je náměstí parkového charakteru pojmenované podle vydavatele prvních dallaských novin The Dallas Morning News George Bannermana Dealeyho. Jeho dnešní podoba pochází z roku 1940. Nachází se v západní části centra Dallasu a z jihu, východu a severu je ohraničeno více než třicet metrů vysokými budovami. V době atentátu se jednalo o budovy Texaského knižního velkoskladu ( Texas School Book Depository), společnosti Dal-Tex, okresního archivu, Dallaského trestního soudu, přilehlého starého soudu, rodného domu zakladatele Dallasu Johna Neely Bryana a o budovu Poštovního úřadu Spojených států. V západní části Dealey Plaza se nachází travnatý pahorek (anglicky \"\") lemovaný betonovou pergolou a z části též dřevěným plotem. Pomyslnou jižní hranici náměstí tvoří trojitý železniční viadukt, pod nímž se ulice Elm, Main a Commerce street spojují v jeden velký silniční tok.\n\nV současnosti je Dealey Plaza obvykle zaplněno množstvím turistů, kteří navštěvují i místní Muzeum Sixth Floor nacházející se ve dvou nejvyšších patrech Texaského knižního velkoskladu. V muzeu, které bylo od svého vzniku roku 1989 navštíveno více než šesti miliony turistů, se nachází rozsáhlé expozice věnující se okolnostem atentátu a rovněž je možné zde zhlédnout množství autentického fotografického či audiovizuálního materiálu.\n\nChvíli před 12.30 místního času vjela prezidentská limuzína na lidmi zcela zaplněné náměstí Dealey Plaza a pomalu se blížila k Texaskému knižnímu velkoskladu. Řidičem limuzíny byl agent tajné služby Bill Greer, na místě pro spolujezdce seděl agent Roy Kellerman. Nellie Connallyová, manželka guvernéra, se otočila ke Kennedymu, který seděl na zadním sedadle a řekla mu: „Pane prezidente, rozhodně nemůžete říct, že Vás Dallas nemiluje“, což prezident s potěšením uznal. Když limuzína projela kolem budovy Texaského knižního velkoskladu a začala vjíždět do ulice Elm Street, kdosi zahájil palbu na prezidenta Kennedyho; velká většina svědků vyslechnutých po atentátu uváděla, že padly celkem tři výstřely. V případě první střely, která Kennedyho nezasáhla, bylo podle výpovědí lidí z davu velmi těžké určit směr, ze kterého byla vypálena, a mnoho svědků později uvedlo, že první výstřel považovali za ohňostroj nebo za ránu z výfuku staršího automobilu. John F. Kennedy a John Connally, kteří seděli po boku svých manželek, se hned po první střele začali zmateně ohlížet kolem sebe. Connally poznal, že se jedná o zvuk pušky velmi velké ráže a vykřikl: „Ó, ne, ne, ne!“. Otočil se doprava a poté za sebe, aby se podíval na prezidenta sedícího za ním.\n\nZe zpráv Warrenovy komise a HSCA vyplynulo, že ve chvíli, kdy prezident mával davům po své pravici, mu vnikla kulka do vrchní části zad, prošla jeho krkem a vyšla ven jícnem. Poté zvedl ruce, chytil si krk a zavrávoral nejprve směrem dopředu a následně doleva, zatímco ho jeho manželka Jacqueline v šoku objímala se slovy: „Ale ne, můj bože, zastřelili mi manžela… miluji tě Jacku“. Agent Kellerman prý v tu chvíli zaslechl Kennedyho zachroptět větu: „Můj Bože, trefili mě.“ Guvernéra Connallyho podle „teorie jedné kulky“ zasáhla tatáž kulka jako prezidenta, projela mu zády, hrudníkem, pravým zápěstím a levým stehnem. Hned poté vykřikl: „Můj Bože, oni nás všechny zabijí!“ Poslední střela vyšla ve chvíli, kdy prezidentská limuzína míjela betonový plot zahrady Johna Neely Bryana. Rozbila pravou část Kennedyho hlavy, ze které vytrhla kus tkáně o velikosti lidské pěsti. Kapota kufru limuzíny a jeden z policistů na motocyklu jedoucích jako doprovod za autem byli v tu chvíli potřísněni krví a částmi mozkové tkáně.\n\nPrezidentskou limuzínu následovalo doprovodné auto, na jehož levé boční stojací plošině stál tajný agent Clint Hill. Okamžik poté, co byl prezident zasažen první střelou, seskočil Hill z auta a rozběhl se k limuzíně, jejíž řidič Bill Greer instinktivně zpomalil tak, aby ji byl agent Hill schopen doběhnout. Po fatálním zásahu Kennedyho hlavy vylezla paní Kennedyová v šoku na zadní kapotu limuzíny, během výpovědi si ovšem důvodem tohoto svého jednání nebyla zcela jista. Hill se však domníval, že se snažila sebrat kus odstřelené části Kennedyho lebky. Dále také vzpomínal, jak ve chvíli, kdy naskakoval na kufr limuzíny, v naprostém šoku křičela: „Zabili mi manžela! Ustřelili mu hlavu!“ Poté paní Kennedyová rozevřela svou ruku oděnou do bílé rukavičky a vykřikla: „V ruce mám jeho mozek.“ Hillovi se poté konečně podařilo naskočit na kufr limuzíny, strčil paní Kennedyovou zpět na sedadlo a přitiskl se na kapotu auta, které začalo vysokou rychlostí ujíždět z Dealey Plaza směrem k nemocnici Parkland Memorial Hospital.\n\nAgent Clinton Hill hovoří v knize \"The Kennedy Detail\" od Geralda Blainea o strašlivé scéně, která se mu naskytla poté, co naskočil na limuzínu: „Šedé kusy mozkové tkáně a úlomky lebky byly po limuzíně rozesety jako nějaké děsivé konfety. Podlahu pokrývala kaluž krve. Prezident Kennedy ležel na sedadle zcela nehybný a v jeho hlavě byla zřetelně vidět díra o velikosti lidské pěsti.“\n\nGuvernér Connally, který jel s prezidentem, byl též vážně zasažen, ale přežil. Lékaři později uvedli, že mu jeho manželka, která ho po zásahu strhla do svého klína, nevědomky pomohla zatlačit zranění na hrudníku, čímž mohl vzduch proudit do funkční poloviny plic – druhá část plic totiž po zásahu selhala.\n\nPosledním zraněným byl svědek atentátu James Tague. Stál ve vzdálenosti 82 m směrem vpřed od místa, kde byl prezident zasažen, a byl lehce zraněn na pravé tváři. Zranění bylo způsobeno odraženou kulkou nebo její částí, která zasáhla obrubník chodníku.\n\n\nAlternativní verzi celé události nabídl někdejší státní návladní z New Orleans Jim Garrison, který se postupem času stal značně skeptickým vůči závěrům oficiální zprávy Warrenovy komise. Ve své knize \"On the Trail of the Assassins\" (česky: Na stopě vrahům) uvádí, že svůj názor na atentát začal silně měnit na podzim roku 1966, kdy se setkal s vlivným senátorem za stát Louisiana, Russelem Longem, který mu měl dle jeho vlastních slov sdělit následující: „Ti chlapi z Warrenovy komise jsou úplně vedle. Nikde na světě byste nenašel člověka, který by byl takto schopen docela sám zastřelit Kennedyho.“\n\nPodle alternativní verze, popisující průběh samotného atentátu, mělo být vypáleno 5–6 střel dvěma nebo i třemi různými střelci. V případě střelce ukrytého v Texaském knižním velkoskladu je třeba zmínit, že Garrison do značné míry pochyboval o tom, zda Oswald na Kennedyho vůbec kdy vystřelil – v knize On the Trail of the Assassins vyslovuje hypotézu (potažmo i ve filmu JFK od režiséra Olivera Stonea), podle které se Oswald jednoduše nacházel ve špatnou dobu na špatném místě a mohl být skutečně jen obětním beránkem. Zkráceně řečeno se tedy Garrison domníval, že na Kennedyho střílela z budovy knižního velkoskladu zcela jiná osoba. Druhým střelcem měl být neznámý muž ukrytý za dřevěnou palisádou lemující travnatý pahorek a hypoteticky i třetí, střílející z budovy Dal-Tex. Podle několika svědků byl v oblasti kolem travnatého pahorku cítit zápach spáleného střelného prachu, který mimo jiné podle bývalého armádního kapitána Ralpha Yarborougha, nemohl přicházet ze šestého patra Texaského knižního velkoskladu. Přítomný fotoreportér Thomas Atkins o tomto vypověděl: „Kennedyho vůz zrovna zabočil doleva směrem k železničnímu podjezdu. Ačkoliv jsem se nedíval na budovu nad námi, dobře jsem všechno slyšel... střely přicházely zespoda a z pravé strany, od travnatého pahorku… nikdy bych netvrdil, že přicházely pouze shora. Zvuk, který je doprovázel nenaznačoval, že byly vypáleny z místa výše položeného než ulice.“\n\nGarrison ve své knize uvádí přesvědčení, že se prezident Kennedy dostal pod tzv. křížovou palbu (triangulační palbu), což je způsob útoku tří sniperů, při kterém je na cíl páleno z více úhlů, aby se tak zvýšila pravděpodobnost úspěšného zásahu a zároveň zkomplikovalo nalezení jejich úkrytu.\n\nPrůběh střelby podle verze o více střelcích:\n\nTeorii o střelbě zpoza travnatého pahorku podporuje i svědectví zmíněné Julie Ann Mercerové, která chvíli před spácháním atentátu zastavila se svým vozem na kraji silnice. Měla vidět muže vystupujícího z dodávky, který nesl pušku zabalenou ve speciálním pouzdře směrem k dřevěné palisádě. Tuto výpověď doplňuje svědectví Jean Hillové, která podobě jako později zmiňovaný J. C. Price, viděla ihned po střelbě rychle běžícího muže oděného v hnědém kabátu a klobouku, směřujícího ke kolejím u železničního viaduktu. Hillová stála v době atentátu spolu se svojí přítelkyní Mary Moormanovou na Dealey Plaza, jen několik metrů od místa, kde byl prezident Kennedy smrtelně raněn. Tyto dvě svědkyně lze společně vidět například na snímku č. 301 ze Zapruderova filmu. Zmíněného muže Hillová identifikovala jako Jacka Rubyho, nicméně jeho přítomnost na Dealey Plaza v době atentátu nelze zcela bezpečně prokázat.\n\nVe chvíli fatálního zásahu projížděla limuzína kolem travnatého pahorku (angl. grassy knoll) v severní části Elm street. Jakmile kolona opustila Dealey Plaza, rozběhli se policisté a svědci z travnatého pahorku a nedalekého železničního viaduktu směrem k 1,5 m vysokému plotu oddělujícímu pahorek od přilehlého parkoviště. Soukromý výzkumník John Hankey vyslovil ve svém dokumentárním filmu \"JFKII – The Bush Connection\" (2003) domněnku, že tato zmíněná spontánní reakce svědků nepřímo dokazuje, že z těchto míst musel skutečně zaznít minimálně jeden výstřel. Takové chování si totiž podle jeho názoru nelze jinak vysvětlit. Žádný sniper však v těchto místech přímo zpozorován nebyl. Svědek S. M. Holland, který sledoval průjezd kolony z železničního viaduktu, uvedl, že se okamžitě po zaznění tří ran rozběhl kolem rohu, kde se viadukt napojoval na zmíněný plot, ale neviděl nikoho, kdo by z daného místa prchal. Podle zvuku střelby ale soudil, že rány přicházely ze směru od travnatého pahorku a k tomu navíc spatřil dým vycházející z tohoto místa.\n\nMožnost střelby z travnatého pahorku podporuje i svědecká výpověď J. C. Price, který stál ve chvíli střelby na střeše budovy Poštovního úřadu, nacházející se na jižní straně Dealey Plaza. Price o tomto vypověděl: „V oblasti železničního viaduktu jsem zaslechl několik výstřelů, bylo jich asi pět. Poté jsem tam spatřil rychle běžícího muže, který směřoval k vozům zaparkovaným nedaleko železniční trati. Měl na sobě bílou košili bez kravaty a kalhoty v barvě khaki. Zdálo se mi, že měl delší tmavé vlasy a podle toho, jak rychle běžel, bych jeho věk odhadoval tak na 25 let. Něco držel v ruce, připomínalo mi to vysílačku, ale jistý si tím nejsem.“\n\nLee Bowers, posunovač na dráze, který v době atentátu seděl ve dvoupatrové kontrolní věži, měl dobrý výhled na oblast za plotem obklopujícím travnatý pahorek. Viděl celkem čtyři muže v oblasti mezi věží a Elm street: muže středního věku s mladším mužem stojící 3 až 5 m od viaduktu, kteří se mu jevili, že se navzájem neznají, a jednoho či dva muže z obsluhy parkoviště. V době střelby prý viděl v oblasti travnatého pahorku „něco neobvyklého, záblesk a někoho, kdo se pohyboval dost podivně“, ale nebyl schopen to popsat přesněji. S jistotou však žádného střelce neviděl. Bowers uvedl, že oba muži z obsluhy parkoviště stáli na svých místech i poté, co policista Clyde Haygood přelezl plot u pahorku. V interview, které Bowers poskytl roku 1966, uvedl, že dva zmínění muži, které viděl, byli na opačné straně plotu (z jeho pohledu) a že nikdo z nich nestál přímo u plotu během střelby.\n\nHoward Brennan, instalatér, který seděl naproti budovy Texaského knižního velkoskladu, sdělil policii, že sledoval projíždějící kolonu a najednou uslyšel ránu přicházející shora. Podíval se tedy směrem, odkud rána vyšla a uviděl muže s puškou vystřelujícího další náboj z rohového okna v 6. patře. Téhož muže prý viděl několik minut předtím, jak se ze stejného okna rozhlíží. Brennan předal policii popis muže, který byl ve 12.45, 12.48 a 12.55 rádiově odvysílán všem dallaským policejním jednotkám.\n\nKdyž Brennan po atentátu mluvil s jedním z vyšetřujících policistů, připojili se k nim Harold Norman a James Jarman ml., zaměstnanci Texaského knižního velkoskladu, kteří sledovali průjezd kolony z jihovýchodního okna v 5. podlaží budovy. Oba uvedli, že ještě společně s kolegou Bonnie Rayem Williamsem uslyšeli tři výstřely přicházející ze směru přímo nad jejich hlavami a ze stropu nad nimi se odloupla část omítky. Norman též slyšel zvuky nabíjení pušky a pád vystřelených patron na podlahu nad nimi.\n\nOdhady času, kdy dallaská policie zablokovala vchody do budovy Texaského knižního velkoskladu se pohybují v rozmezí od 12.33 do 12.50. Mezi oběma zmíněnými časy byl prokazatelně otevřen zadní únikový východ, a budovu tak mohl bez kontroly opustit naprosto kdokoliv.\n\nZe 104 svědků stojících na Dealey Plaza, kteří slyšeli výstřely, 56 uvedlo, že výstřely přicházely od budovy Texaského knižního velkoskladu, 35 se domnívalo, že zvuk přicházel od travnatého pahorku nebo železničního viaduktu, 8 se zdálo, že zvuk vycházel buďto od travnatého pahorku nebo Texaského knižního velkoskladu a 5 nedokázalo směr přesně specifikovat.\n\nLee Harvey Oswald, hlavní podezřelý ze spáchání atentátu, pracoval v Texaském knižním velkoskladu od 16. října 1963 jakožto posilový brigádník na předvánoční období. Přibližně devadesát sekund po atentátu byl viděn v malé jídelně ve druhém patře, jak popíjí Coca-Colu a pojídá sýrový sendvič. Oswald tedy musel dle závěrů Warrenovy komise v rozmezí minuty a půl stihnout vypálit tři střely na prezidenta, ukrýt pušku mezi krabicemi, seběhnout čtyři patra směrem dolů, koupit si Coca-Colu v automatu a usadit se ke stolu v jídelně. Prvním policistou, který po atentátu vstoupil do budovy knižního velkoskladu, byl Marion Baker. Do budovy vešel ve 12.32 a ve vstupní hale potkal ředitele Roye Trulyho, kterého se zeptal: „Kde jsou tu schody nebo výtah?“ Truly mu odpověděl: „Já jsem tu vedoucí. Pojďte se mnou strážníku, ukážu vám to.“ Oba poté společně vyběhli po schodech do druhého patra, kde spatřili muže (Oswalda) vycházejícího z kantýny. Baker na něj ihned zavolal: „Pojďte sem!“ Oswald se otočil a šel rovnou k němu. Baker se v tu chvíli zeptal ředitele Trulyho: „Znáte toho muže? Pracuje tady?“ Truly potvrdil, že je Oswald skutečně zaměstnancem velkoskladu a Baker se tedy o něj již dále nezajímal a běžel po schodech až do šestého patra. Policista Baker Warrenově komisi sdělil, že Oswald byl po celou dobu zcela klidný a nejevil žádné známky nervozity a to i ve chvíli, kdy na něj namířil svou služební zbraň. Oswald opustil budovu Knižního velkoskladu ještě před tím, než byl uzavřen policií; byl jediným zaměstnancem, který po atentátu budovu opustil a jeho nadřízený Roy Truly tedy nahlásil pohřešování přítomným příslušníkům dallaské policie. Ve 12.40 Oswald nastoupil do městského linkového autobusu č. 1213 na nedaleké zastávce MHD. V autobusu jej spatřila jeho někdejší bytná Mary E. Bledsoeová, která vypověděla: \"„… Oswald nastoupil. Vypadal jako blázen. Rukávy mu takto plandaly [znázorňuje]. Košili měl nevyspravenou… s dírou, byl špinavý, dívala jsem se radši jinam. Nechtěla jsem, aby poznal, že jsem ho spatřila, a tak jsem koukala ven. Někdy v tom okamžiku řidič řekl, že zastřelili prezidenta Kennedyho.“\" Z důvodu silného provozu však jel autobus velice pomalu a Oswald tedy o dva bloky dále požádal řidiče o otevření dveří, aby mohl vystoupit. Poté šel pěšky na blízkou zastávku společnosti Greyhound, kde si přivolal taxi a odjel k místu svého bydliště na adrese 1026 North Beckley Avenue. Do svého bytu přišel přibližně ve 13.00 a dle výpovědi domovnice Earlene Robertsové si oblékl kabát a „šel velice rychlou chůzí, takřka běžel“. Oswald opustil dům a zmíněnou svědkyní Robertsovou byl naposledy viděn, jak čeká na blízké autobusové zastávce.\n\nOswald byl zanedlouho poté spatřen v rezidenční čtvrti Oak Cliff v ulici 10. Avenue, vzdálené cca 1,3 km od místa bydliště. Podle závěrečné zprávy Warrenovy komise jej zde zpozoroval strážník Tippit a promluvil na něj skrze okénko svého vozu. Jakmile Tippit z vozu vystoupil a chtěl si s ním promluvit, měl Oswald dle oficiální verze vytáhnout revolver ráže 38 a chladnokrevně jej čtyřmi ranami zastřelit a to ještě za přítomnosti dvou svědků. V tomto bodě však existují důvodné pochybnosti, zda byl Oswald skutečně tou samou osobou, která Tippita zastřelila. Svědkyně činu, Aquilla Clemmonsová, která stála na rohu 10. Avenue a Patton Avenue vypověděla, že muž střílející na policistu Tippita měl krátce střižené vlasy a byl vysoké statné postavy, což se o Oswaldovi říci nedá. Další pochybnost vnáší do případu výpověď policisty Geralda Hilla, který Warrenově komisi sdělil, že revolver zajištěný u Oswalda měl plnou nábojovou komoru, na místě činu byly nalezeny pouze dvě vystřelené patrony místo „oficiálních“ čtyř, přičemž ráže těchto patron se výrazně lišila od ráže Oswaldova revolveru.\nPo zastřelení policisty Tippita se měl Oswald schovat před přijíždějícími policejními vozy v blízkém obchodě s obuví Hardy Shoe Store v ulici Jefferson Ave a chvíli poté bez placení vniknul do místního kina „Texas“. Dvaadvacetiletý prodavač z obuvnického obchodu, Johnny Calvin Brewer, toho dne poslouchal zprávy v rádiu a Oswald se mu zdál podezřelý. Sledoval jej tedy do zmíněného kina, kde o svém podezření informoval prodavače vstupenek, který posléze přivolal policii.\n\nPolicie dorazila na místo během několika minut (cca ve 13.45) a vnikla přímo do sálu, kde mělo zanedlouho začít promítání filmu s názvem „War Is Hell“ (česky: Válka je peklo). Zasahující policista Maurice N. McDonald přistoupil k Oswaldovi sedícímu v přední řadě a vyzval jej, aby se postavil. Oswald v tu chvíli řekl: „No, tak to je asi konec“ a když se zdálo, že zvedá ruce na znamení kapitulace, silně policistu McDonalda odstrčil. Následně vytáhl svůj revolver a chtěl se dále bránit střelbou, což mu ovšem McDonald znemožnil tím, že mezi kohout a nábojový válec revolveru rychle vrazil tenkou blanku kůže, jež se na lidské ruce nachází mezi palcem a ukazováčkem. Když byl Oswald vyváděn ven z kina kolem skupinky přihlížejících, neustále vykřikoval, že se stal „obětí policejní brutality“. Během následující noci mu byly sejmuty otisky prstů a následně sděleno obvinění z vraždy policisty Tippita a prezidenta Johna F. Kennedyho. Oswald však odmítl jakoukoli svou spojitost s oběma vraždami a několik minut před svou smrtí sdělil jednomu z reportérů, přítomných v budově Dallaského policejního oddělení, že je jen obětním beránkem policie (viz níže).\n\"Otázka reportéra\": „Vystřelil jste na prezidenta?“ \"Odpověď Oswalda\": „Nechápu o čem tohle celé je. Sebrali mě jenom proto, že jsem žil v Sovětském svazu… jsem jen obětní beránek!“\n\nPřípad se nikdy nedostal k soudu, neboť Oswald byl dne 24. listopadu zastřelen za přítomnosti televizních štábů tehdy dvaapadesátiletým Jacobem Rubinsteinem, zvaným „Jack Ruby“, majitelem místního nočního klubu „Carousel“.\n\nK útoku došlo v podzemní garáži Dallaské vazební věznice v 11.20 místního času, kde Oswalda vyhlížel dav novinářů a byla zde pro něj již přistavena vězeňská dodávka. Ta jej měla neprodleně transportovat do Dallaské okresní věznice, konkrétně k cele s maximální ostrahou. Rubinstein, ukrytý mezi novináři, ve chvíli průchodu Oswalda vyskočil z davu, vytáhl zpod kabátu svůj revolver a těsně před výstřelem na něj ještě zakřičel: „Zabil jsi mého prezidenta, ty kryso!“. Jeden z policistů, kteří vedli spoutaného Oswalda, stihl pouze v údivu vykřiknout: „Jacku, ty zkurvysynu!“ Oswald utrpěl průstřel v oblasti dutiny břišní s následným masivním krvácením z poškozené mezenterické tepny a téměř okamžitě byl převezen do nemocnice Parkland Memorial Hospital, tedy do stejné nemocnice, kde o dva dny dříve zemřel prezident Kennedy. Oswaldovo zranění však bylo natolik vážné, že mu ve 13.07 podlehl. Ruby odůvodnil svůj čin tím, že „chtěl ušetřit vdovu po zesnulém prezidentovi od útrap, jimiž by musela projít při procesu s vrahem svého manžela“. Většina komentátorů se však domnívala, že Rubyho úkolem bylo pouze odstranit Oswalda, aby pravda o atentátu nevyšla najevo. Jack Ruby byl za svůj čin odsouzen dne 13. dubna 1964 k trestu smrti v elektrickém křesle. Rubymu nepomohla ani snaha obhájců, kteří se snažili poukázat na jeho sníženou příčetnost v době atentátu a v konečném rozsudku bylo vyřčeno, že se Ruby dopustil chladnokrevné vraždy. Po svém odsouzení se sice úspěšně odvolal, nicméně než mohl být zahájen nový soudní proces, zemřel Ruby dne 3. ledna 1967 na rakovinu plic. Ruby se během svého věznění označoval též za oběť a v jednom z televizních interview uvedl:\n„\"Svět se nikdy nedozví pravdu o atentátu, jinými slovy, moje pravdivé motivy… naneštěstí ti lidé, kteří tím tolik získali a kteří měli silný motiv mne dostat do této situace, nikdy nedovolí, aby skutečná pravda spatřila světlo světa\".“\n\nZbraní, pravděpodobně použitou ke spáchání atentátu, byla puška (karabina) italské výroby – Carcano M91/38 ráže 6,52 × 52 mm, se sériovým číslem C2766, o níž se ve srovnání se současnými puškami a karabinami nedá hovořit jako o nijak zvlášť výkonné či přesné. Ráno, v den atentátu, vezl Oswalda do práce jeho kolega Wesley Frazier, který si povšiml, že nese nějaký delší předmět zabalený v papíru. Když se Frazier dotázal o co se jedná, odpověděl mu Oswald, že s sebou nese tyč na záclony. Policie později tvrdila, že měl v tomto papírovém pouzdře zabalenu právě onu vražednou pušku Carcano. Puška Carcano ovšem ve funkční podobě měří na délku přibližně 97 cm, po rozmontování nejméně 88 cm. Podle svědeckých výpovědí L. M. Randlové, která Oswalda viděla ráno 22. listopadu před jeho domem a dle výpovědi již zmíněného kolegy Fraziera, měl však Oswald nést papírový balík o přibližné délce 68–71 cm. Tato výpověď se navíc potvrdila poté, co policie přeměřila místo ve Frazierově autě, na kterém dotyčný balík ležel: mezi sedadlem a dveřmi, o něž byl balík opřen, je vzdálenost 27 palců, tedy asi 68 cm. Touto nesrovnalostí se ovšem Warrenova komise nikterak nezabývala. Frazier Oswalda to ráno vysadil na parkovišti vzdáleném dva bloky od knižního velkoskladu, do práce jej ale přímo nedoprovázel, jelikož se zdržel pozorováním posouvaných vagónů na nedalekém vlakovém nádraží a nemohl tak dosvědčit, zda Oswald se zmíněným balíkem skutečně vešel do budovy velkoskladu či nikoliv. Jiný svědek sice vypověděl, že Oswalda to ráno viděl u vchodu do budovy, nepamatoval si však, že by dovnitř cokoliv vnášel. Dallaská policie a ani Warrenova komise tedy nebyly schopny zajistit jediného svědka, který by mohl dosvědčit, že Oswald v den atentátu vnesl do budovy velkoskladu jakýkoliv předmět, třebas jen připomínající pušku.\n\n„Oswaldova“ zbraň byla vybavena jednoduchým zaměřovacím dalekohledem japonské výroby a spolu se značným zpětným rázem, kterým tato karabina trpěla, se jednalo o zbraň schopnou jen pomalé a do jisté míry také nepřesné střelby. Z tohoto důvodu existují značné pochybnosti o tom, zda mohl Oswald touto zbraní třikrát takto rychle a navíc velmi přesně vypálit. Zbraň byla nalezena v 6. patře Texaského knižního velkoskladu policisty Seymourem Weitzmanem a Eugenem Boonem zanedlouho po spáchání atentátu. Na podlaze pod oknem byly též nalezeny tři vypálené nábojnice ze zmíněné pušky. Policista J. W. Fritz z oddělení vražd, který byl na místo přivolán, okamžitě nařídil, aby nebylo s žádným nalezeným důkazem manipulováno do té doby, než vše fotograficky zdokumentuje poručík Day z dallaského policejního oddělení. Nález zbraně posléze nafilmoval Tom Alyea, reportér televizní stanice WFAA-TV. Analýzy provedené HSCA potvrdily, že se jedná o zbraň, jež byla použita k atentátu. Bylo prokázáno, že také kulka vytažená z těla guvernéra Connallyho byla vystřelena z nalezené zbraně. Zbraň byla zakoupena v březnu předchozího roku Lee Harvey Oswaldem pod falešným jménem Alek J. Hidell a doručena do P. O. Boxu č. 2915 v Dallasu. Podle zprávy Warrenovy komise byl navíc na pažbě zbraně nalezen částečný otisk dlaně Lee Harveyho Oswalda. Experti z FBI ovšem byli nuceni konstatovat, že byl otisk sňat z místa, kterého by se Oswald mohl dotknout jen při demontáži pušky, nikoli později. To tedy dokazuje pouze skutečnost, že Oswald někdy s puškou manipuloval a v blíže nespecifikované době ji demontoval. Neříká však zcela nic o tom, zda z nalezené pušky střílel či nikoliv. Dále je nutné zmínit, že již od začátku provázely identifikaci zbraně četné nejasnosti. Výše zmíněný policista Seymour Weizman totiž ve svém prvotním hlášení identifikoval nalezenou zbraň jako německou pušku Mauser M 98, ráže 7,92 mm. Československý deník Rudé Právo pak ovšem 23. listopadu uvedl s odkazem na americkou NBC: „… při pátrání po Kennedyho vrahovi byla v rohovém okně domu, odkud byly vypáleny smrtící střely, nalezena lovecká puška britské výroby s dalekohledem a na podlaze místnosti tři prázdné nábojnice. Jak však prohlašuje tajná policie, byla vrahova zbraň ‚velmi průbojná armádní nebo japonská kulovnice ráže asi 8 mm.‘“ V pozdějších vyšetřovacích spisech Warrenovy komise se nicméně hovoří výhradně o pušce Carcano.\n\nVe 12.36, tedy pouhých šest minut po atentátu, dorazily k hlavnímu vchodu nemocnice Parkland Memorial Hospital postupně vedoucí automobil s policejním šéfem Currym, prezidentská limuzína s těžce raněným Kennedym (a guvernérem Connallym) a doprovodný vůz tajné služby, nikdo z personálu zde však nečekal, ačkoliv o to byla nemocnice požádána ihned po střelbě. Na onu skutečnost zareagoval agent Kellerman tím, že po zastavení doslova vyskočil z prezidentské limuzíny a zakřičel: „Ať nám někdo okamžitě sežene dva sanitární vozíky!“ Agent Win Lawson z vedoucího vozu vběhl do vstupní haly, popadl dva vozíky a snažil se je sám vytlačit před vchod. Zde jej zpozorovalo několik zaměstnanců nemocnice, kteří mu nakonec pomohli vyvézt vozíky ven k limuzíně. V ní stále seděla šokovaná Jacqueline Kennedyová svírajíc smrtelně raněného manžela v klíně. Na sedadle vedle ní ležela část Kennedyho lebky pokrytá vlasy. Agent Emory Roberts musel paní Kennedyovou požádat, aby k sobě přestala tisknout svého manžela, jelikož jej hodlal s pomocí agentů Hilla a Kellermana naložit na již přistavený vozík. Ti jej poté neprodleně zavezli na operační sál Trauma Room 1.\n\nPersonál traumatologického oddělení (Trauma Room 1) ovšem zjistil, že je Kennedyho stav neslučitelný se životem, čímž se myslí, že ani v případě okamžitého zásahu lékaře hned na místě atentátu by neměl naději přežít. Prezident měl nehmatný puls, takřka nulový krevní tlak a poslechem byl pouze zaznamenán velice nepravidelný tlukot srdce. Během snahy o resuscitaci vešel na sál mladý neurochirurg Kemp Clark, který byl přítomným doktorem Baxterem okamžitě dotázán na stav prezidenta slovy: „Kempe, řekni nám, jak zlé je to zranění hlavy, protože ho ztrácíme“. Clark tedy odhrnul část vlasů, aby provedl vyšetření hlavy. Poté řekl: „Bože můj, on má odstřelenou celou pravou polovinu hlavy… pro něj již nemůžeme nic udělat“. Jeden z přítomných doktorů ještě provedl otevření hrudníku a pokusil se o přímou masáž srdce. Baxter k tomuto řekl: „Nyní, když víme v jakém stavu prezident je, nemáme důvod nadále resuscitovat“.\nDr. George Gregory Burkley, prezidentův osobní lékař, tedy později uvedl, že příčinou smrti bylo devastující zranění hlavy, což také uvedl v úmrtním listu.\n\nVe 13 hodin odpoledne (19.00 UTC) byla konstatována úplná zástava srdeční aktivity, katolický kněz Oscar Hubert udělil Kennedymu poslední pomazání a pacient \"#24740, Kennedy, John. F.\", byl prohlášen za mrtvého. Jeden ze zasahujících doktorů řekl: „Nikdy jsme neměli naději na záchranu jeho života“.\nKněz Hubert, který udělil poslední pomazání, sdělil deníku The New York Times, že byl prezident de facto mrtev již při příjezdu do nemocnice a že mu musel sundat z tváře pokrývku, aby mohl vykonat obřad. Oficiální prohlášení o Kennedyho smrti vydal zastupující tiskový mluvčí Bílého domu Malcolme Kilduff ve 13.33 odpoledne (19.33 UTC).\n\nNěkolik minut po 14.00 (20.00 UTC), po konzultaci dallaské policie s agenty tajné služby, bylo Kennedyho tělo umístěno do rakve a převezeno na palubu Air Force One. Rakev s tělem byla do letadla naložena zadními dveřmi a byla uložena do zadní části oddělení pro cestující do místa, které bylo uvolněno odmontováním několika sedadel.\nViceprezident Lyndon B. Johnson, který jel v koloně ve druhém autě za prezidentskou limuzínou, se stal po Kennedyho smrti prezidentem Spojených států amerických; prezidentskou přísahu složil ve 14.38 na palubě Air Force One.\n\nAmerický národní archiv (zkr. NARA) zveřejnil na konci ledna 2012 magnetofonové pásky obsahující odchozí a příchozí radiovou komunikaci prezidentského letounu Air Force One, který po atentátu směřoval z Dallasu zpět na Andrewsovu leteckou základnu u Washingtonu, D.C., převážeje ostatky zavražděného prezidenta Kennedyho. Tyto pásky, obsahující desítky minut hlasového záznamu, daroval archivu soukromý sběratel Nathan Raab, který jej získal od jednoho z Kennedyho osobních poradců. Část záznamu tvoří rutinní komunikace mezi piloty letounu AFO a řízením letového provozu, nicméně obsahují například i diskuse o způsobu, jak dále manipulovat s prezidentovými ostatky nebo také telefonickou komunikaci mezi Lyndonem Johnsonem a Rose Kennedyovou, matkou zesnulého JFK. Johnson, který se po atentátu stal novým prezidentem Spojených států, řekl Rose Kennedyové, ve snaze utěšit ji, následující: „Tak bych si, bože, přál, aby bylo něco, co bych mohl… Chtěl jsem vám říct, že truchlíme s vámi“, na což mu odpověděla: „Velmi vám děkuji. Děkuji vám moc. Vím, že jste Jacka miloval a on miloval vás.“\n\nPoté, co Air Force One přistál na Andrewsově základně nedaleko Washingtonu D.C., bylo tělo prezidenta Kennedyho převezeno do nemocnice Bethesda Naval Hospital k okamžité pitvě. Ta trvala přibližně od 20.00 do 23.00 (22. listopadu), poté bylo v době cca 23.00 až 04.00 tělo nabalzamováno a kosmeticky upraveno na pohřeb. Pitva prezidentova těla, provedená třemi patology, potvrdila, že zranění prezidentovy hlavy bylo smrtelné a kulka: „\"způsobila odtržením pravé části Kennedyho hlavy naprosto devastující zranění, které nebylo slučitelné se životem\".“\nZranění na krku bylo v pitevní zprávě přisouzeno druhé střele, která „zasáhla prezidenta do zad na rozhraní ramen a krku, prošla svaly ve spodní části krku, poškodila vrchní cíp pravé plíce aniž by jí prošla a nakonec vyletěla přední částí krku,“ což vedlo k vytvoření pseudotracheotomické jizvy. Toto zjištění však nebylo ve shodě s prezidentovým osobním lékařem dr. Burkleym, který do úmrtního listu uvedl, že kulka zasáhla Kennedyho přibližně na úrovni 3. hrudního obratle. V Kennedyho košili a v kabátě, které měl na sobě, byly v oblasti mezi 12,5−15 cm pod límcem nalezeny díry po kulkách.\n\nFotografická analýza záznamu prezidentské kolony, která zkoumala i nově zveřejněný (2006) film zachycující dobu těsně před atentátem, ukázala, že prezidentův kabát byl zmačkán pod úrovní krku a nevisel tedy volně podél jeho těla, takže tehdejší průzkumy oblečení byly označeny za nevěrohodné, co se objasnění přesného místa zranění prezidentových zad týče. Diagram z pitevní zprávy dr. Thorntona Boswella se někdy používá jako důkaz zranění v nižší části zad. V roce 1966 ovšem dr. Boswell uvedl, že diagram nebyl nikdy zamýšlen jako zcela přesné měřítko a pro deník The Baltimore Sun ze dne 25. listopadu 1966 jej překreslil a zakřížkoval bod výše na diagramu. Boswell konstatoval, že jeho měření, která lokalizovala zranění do vzdálenosti 14 cm od krku a ucha, nesouhlasí s nálezem tvrdícím, že byl poškozen 3. hrudní obratel. Mimoto všichni tři členové pitevního týmu z nemocnice Bethesda zveřejnili fotografie z pitvy, na kterých je vidět zranění po vniku kulky v místě 6. krčního obratle, tedy na spodním okraji krku, což souhlasí s úrovní určenou během vyšetřování HSCA na základě fotografické a rentgenové dokumentace z pitvy.\n\nPozději byla pitva kritizována v několika bodech, např. to, že byly spáleny originální náčrty a poznámky Jamese Humese z pitvy a také neschopnost zajistit řádným způsobem veškeré nálezy a důkazy.\nVýsledky pitevního nálezu později doplnil Robert B. Livingston, jeden z předních světových specialistů pro výzkum lidského mozku, který v knize \"Assassination Science: Experts Speak Out on the Death of JFK\" (česky: Vražedná věda: Experti se vyjadřují ke smrti JFK) vyslovil přesvědčení, že: „... něco muselo s velkou silou explodovat v oblasti velkého týlního otvoru, jelikož došlo k odtržení mozečku, částí lebeční kosti a dále došlo k vytvoření masívního otvoru v tvrdé pleně mozkové, která odděluje mozeček a hlavní dutinu lebeční.“\n\nCharakter zranění podporuje teorii, podle které mělo být fatální zranění Kennedyho hlavy způsobeno tříštivou střelou, tzv. „dum-dum“, vypálenou zepředu od travnatého pahorku. Možnost užití střely dum-dum byla navíc zmíněna i v deníku Spartanburg Herald-Journal ze dne 28. listopadu 1963. Zde hovoří patolog Dr. James Beyer z Arlingtonské nemocnice ve Virginii o svém přesvědčení, že minimálně jedno z několika zranění prezidenta by tomuto podezření mohlo odpovídat.\n\nTělo prezidenta Kennedyho bylo po pitvě převezeno do jedné z místností Bílého domu, kde bylo po 24 hodin uloženo v uzavřené rakvi. Privátně je však mohla vidět rodina a nejbližší přátelé. V neděli následující po atentátu byla rakev přikrytá americkou vlajkou převezena do Kapitolu. Tisíce lidí stály takřka nekonečné fronty, aby mohly zhlédnout rakev hlídanou čestnou stráží.\n\nPohřbu prezidenta Johna Fitzgeralda, který se konal 25. listopadu 1963, se zúčastnilo na 220 státníků ze 102 zemí světa. Oficiálním československým zástupcem na pohřbu byl Jiří Hájek, tehdejší vyslanec ČSSR při OSN, za Sovětský svaz se pohřbu oficiálně účastnil první náměstek předsedy Rady ministrů SSSR Anastáz Ivanovič Mikojan. Po smutečním obřadu byla rakev před zraky 800 000 lidí převezena na zvláštním voze na Arlingtonský národní hřbitov k pohřbu.\n\nŽádná televizní ani radiová stanice nezachytila atentát v přímém přenosu, neboť místo, kde se udál, nebylo považováno za důležité. Většina novinářů ani nedoprovázela prezidentskou kolonu, namísto toho čekala na Kennedyho příjezd u Dallas Trade Mart. Ti novináři, kteří kolonu doprovázeli, byli v její nejzadnější části.\nDallaská policie zaznamenávala svůj radiový provoz ve dvou kanálech. První komunikační kanál byl používán pro rutinní policejní komunikaci, druhý kanál byl vyhrazen přímo pro potřeby prezidentské kolony. Až do chvíle atentátu sestávala komunikace na druhém kanálu pouze z hlášení polohy.\nOkolo času 12.30 je na záznamu z kanálu číslo 1 slyšet po dobu 3 minut a 11 sekund nesrozumitelný hluk a šum. Na kanálu číslo 2 lze slyšet: „\"Dallas 1:\" Jedeme do nemocnice – do Parkland Hospital; upozorněte personál nemocnice, aby se připravil; pošlete někoho na ten železniční viadukt, aby zjistil, co se tam stalo; \"Dallas 1:\" Vypadá to, že střelili prezidenta, upozorněte personál nemocnice; \"Dispečer:\" 10-4 už byli upozorněni“.\n\nPoslední sekundy života prezidenta Kennedyho byly natočeny na němý 8 mm film v rozsahu 26,6 sekund a zachycují chvíle těsně před, během a těsně po atentátu. Film byl pořízen amatérským kameramanem Abrahamem Zapruderem a vešel ve známost jako \"Zapruderův film\". Zvětšené výřezy ze Zapruderova filmu byly zanedlouho po atentátu zveřejněny v časopisu Life. Od roku 1975 byly jeho záběry opakovaně vysílány televizí, přičemž mnohdy vynechaly záběr fatálního zásahu a roztříštění části Kennedyho hlavy.\nZapruder ovšem nebyl jediným, kdo pořídil záběry atentátu. Na Dealey Plaza bylo v tu chvíli celkem 32 fotografů. Amatérské záběry, které zachycují fatální zásah, byly pořízeny také Orvillem Nixem, Marií Muchmoreovou a Charlesem Bronsonem, ovšem z mnohem větší dálky než stál Zapruder.\n\nDalší filmy zachycující Dealey Plaza okolo doby atentátu byly pořízeny Robertem Hughesem, F. Markem Bellem, Elsie Dormanovou, Johnem Martinem, ml., Patsy Paschallovou, Tinou Townerovou, Jamesem Underwoodem, Davem Wiegmanem, Malem Couchem, Thomasem Atkinsem, R. Danielem a neznámou ženou v modrých šatech stojící na jižní straně Elm street. Statické fotografie pořídili Phillip Willis, Mary Moorman, Hugh W. Betzner ml., Wilma Bond, Robert Croft a mnoho dalších. Jediným profesionálním fotografem přítomným na Dealey Plaza byl Ike Altgens z dallaského \"Associated Press\".\n\nVelice důležité snímky atentátu mohla pořídit i dodnes neidentifikovaná žena, výzkumníky přezdívaná jako Babushka Lady (čti: Bábuška lejdy), která z bezprostřední blízkosti filmovala průjezd prezidentské kolony v době atentátu, což dokazují záběry jiných fotografů. Například je vidět na Zapruderově filmu v rozmezí snímků 283–292, kde stojí za mužem ve světlém svetru a přímo filmuje průjezd prezidentské limuzíny. Vidět je též na fotografiích Marie Muchmoorové (M42) nebo na filmu Orvilla Nixe.\n\n20. února 2007 byly dallaským Muzeem Sixth Floor zveřejněny dlouho neznámé barevné snímky, pořízené Georgem Jefferiesem v den atentátu. Na záběrech není zachycena doba střelby, jelikož byly pořízeny zhruba 90 sekund před prvním výstřelem, navíc několik bloků od Dealey Plaza. Jediný detail relevantní pro účely vyšetřování je zřetelný záběr Kennedyho obleku pomačkaného v místě hned pod límcem, což vedlo k odlišným kalkulacím o tom, jak nízko do zad byl Kennedy zasažen první střelou.\n\nV roce 2010 byl Muzeu Sixth Floor věnován dlouhou dobu neznámý barevný film pořízený Williamem W. Warrenem, jemuž bylo v den atentátu 15 let. Tento film, natočený osudného 22. listopadu, nezachycuje atentát samotný, nýbrž přílet Air Force One na dallaské letiště Love Field a následné přivítání prezidentského páru představiteli Dallasu a Texasu. Mnozí studenti z dallaských škol byli toho dne uvolněni dříve ze školy, aby mohli být přítomni na letišti a sledovat přílet prezidenta Kennedyho a jeho choti. Ward tedy spěchal ze školy domů, vzal si s sebou 8 mm barevnou kameru a vyrazil na letiště, kde výše zmíněné záběry pořídil. Gary Mack, kurátor sbírek Muzea Sixth Floor, považuje tyto snímky „za nejlepší amatérský záznam příletu Kennedyho do Dallasu ze dne 22. listopadu 1963.“\n\nPo zatčení Oswalda a zajištění důkazů z místa činu držela dallaská policie Oswalda na policejní centrále, aby mohly být provedeny výslechy. Oswald byl mezi 22. až 24. listopadem vyslýchán celkem asi 12 hodin a otázky směřovaly především k objasnění vraždy policisty Tippita a atentátu na Johna F. Kennedyho. Oswald však během výslechů neustále odmítal jakoukoliv spojitost s těmito vraždami. Většinu otázek kladl kapitán Fritz, vyšetřovatel oddělení vražd, který si z výslechu pořizoval jen velmi stručné poznámky. Fritz tedy napsal závěrečnou zprávu o výsleších na základě poznámek, které sepsal „zpaměti“ o několik dnů později. Během výslechů navíc nebyly pořizování žádné zvukové ani těsnopisné záznamy. Výslechům byli přítomni i příslušníci FBI a amerických tajných služeb, kteří též příležitostně kladli otázky a zapisovali si průběžné poznámky.\n\nVečer 22. listopadu byly Oswaldovi provedeny parafínové testy rukou a pravé líce, aby bylo potvrzeno, zda skutečně střílel z nalezené zbraně. V případě rukou byly výsledky pozitivní, v případě pravé líce však nikoliv. Z důvodu značné nespolehlivosti těchto testů však Warrenova komise při svém šetření nebrala na jejich výsledky ohled.\n\nOswald poskytl během výslechu na policii jen velmi málo informací. Většinou byl konfrontován s důkazy a zjištěními, která nijak neobjasnil a uchyloval se k tvrzením, která se později ukázala jako nepravdivá. Další výslechy již nebylo možné provést, neboť Oswald byl o dva dny později zavražděn.\n\nFederální úřad vyšetřování byl jako první pověřen úplným vyšetřením okolností atentátu. 24. listopadu 1963, několik hodin po zavraždění Oswalda, sdělil tehdejší ředitel John Edgar Hoover, že „chceme získat evidentní důkaz, který veřejnost přesvědčí o vině L. H. Oswalda.“ 9. prosince 1963 vydal FBI závěrečnou zprávu, kterou pak předal Warrenově komisi.\nFBI konstatoval, že byly vypáleny pouze 3 střely; s počtem střel Warrenova komise souhlasila, neshoda vznikla v tom, která ze střel zasáhla Kennedyho a která guvernéra Connallyho. Zpráva FBI tvrdila, že první ze střel zasáhla Kennedyho, druhá guvernéra Connallyho a třetí smrtící opět Kennedyho. Tento závěr je v rozporu s názorem Warrenovy komise, podle něhož první střela cíl minula, druhá zasáhla Kennedyho a zranila i Connallyho a třetí opět zasáhla Kennedyho přičemž způsobila devastující zranění Kennedyho hlavy.\n\nVyšetřování Federálního úřadu vyšetřování bylo v roce 1979 přezkoumáno výborem HSCA, který dospěl k závěru, že:\nFBI byl navíc podroben vyšetřování z důvodu možného spojení agenta Jamese Hostyho s osobou Oswalda, v jehož adresáři bylo nalezeno Hostyho jméno. FBI poskytl Warrenově komisi nejprve přepis ručně psaného Oswaldova adresáře, kde bylo Hostyho jméno vymazáno. Dva dny před atentátem se měl Oswald setkat s Hostym v jeho kanceláři a když zjistil, že Hosty není přítomen, měl mu zde zanechat obálku s dopisem. Dva dny poté, co byl Oswald zastřelen Jackem Rubym, byl Hostyho nadřízený pověřen zničením zmíněného dopisu, což učinil roztrháním a spláchnutím do toalety. O několik měsíců později, když Hosty vypovídal před Warrenovou komisí, nepřiznal žádnou spojitost s Oswaldem. Informace o této možné spojitosti byla zveřejněna až později během vyšetřování HSCA.\n\nSeržant Davis z oddělení vražd dallaské policie se před spácháním atentátu domníval, že zajistil dostatečně přísná bezpečnostní opatření k ochraně prezidentské kolony. Agent tajné služby Winston Lawson, toho času zodpovědný za plánování bezpečnostních opatření, dallaskou policii navíc ujišťoval, že není potřeba, aby bezprostředně za prezidentskou limuzínou jel doprovod zkušených policistů z oddělení vražd, jejichž přítomnost byla při návštěvách důležitých osobností a politiků obvyklá. Policejní velitel Jesse Curry později uvedl, že pokud by měl své muže vybavené samopaly a puškami na místě, mohlo být atentátu zabráněno nebo by policisté přinejmenším mohli zabránit útěku vraha z místa atentátu. Další bezpečnostní mezeru představovala skutečnost, že dallaská policie neměla v době atentátu vlastní jednotku odstřelovačů, která by mohla být za účelem ochrany prezidenta nasazena podél trasy průjezdu kolony.\n\nPrezidentská kolona, která opustila ulici Main Street musela hned při vjezdu na Dealey Plaza zabočit nejprve doprava pod úhlem 90° a po přibližně čtyřiceti metrech musela u budovy Knižního velkoskladu zatočit prudce vlevo. V tomto bodě došlo k jedné z mnoha dalších nestandardností a to sice, že kolona provedla zabočení doleva pod úhlem 120°, přičemž ale byla během návštěv vysokých státních činitelů považována za bezpečnou pouze taková zatáčka, jejíž úhel nepřesahoval 90°. V důsledku nutnosti vybrat takto ostrou zatáčku bylo tedy nutné provést výrazné zpomalení prezidentské limuzíny na rychlost přibližně 20 km/h. Trasa průjezdu byla těmito „manévry“ značně zkomplikována, ačkoliv to nebylo zdaleka nutné. Kolona mohla při vjezdu do prostoru Dealey Plaza pokračovat dále po prostřední komunikaci ulice Main Street, která vedla přímo skrze park a nevyžadovala tak jeho zdlouhavé objíždění, jako tomu bylo v případě ulice Houston Street a Elm Street. Ostatně podle trasy, zveřejněné v místních denících Dallas Times Herald a Dallas Morning News, měla prezidentská kolona skutečně projet komunikací přímo skrze střed náměstí Dealey Plaza a pokračovat dále až za železniční viadukt, kde se všechny ulice (Elm, Main a Commerce Street) stékaly v jeden velký devítiproudý silniční tok směřující k Dallas Trade Mart.\n\nPrvní vyšetřovací komise byla ustanovena prezidentem Johnsonem 29. listopadu 1963, týden po spáchání atentátu. V jejím čele stanul Earl Warren, nejvyšší soudce Spojených států. Z tohoto důvodu se tato komise neoficiálně nazývá Warrenova komise.\n\nPo desetiměsíčním vyšetřování byla na konci září 1964 zveřejněna závěrečná zpráva Warrenovy komise. Komise v ní uvedla, že nezjistila žádnou spojitost atentátu s domácím či zahraničním spiknutím, ani zapojení žádných jiných osob či skupin do atentátu. Komise dospěla k závěru, že Oswald jednal sám, a že Jack Ruby Oswalda zabil též „na vlastní pěst“. Potvrdila, že všechny tři střely byly vypáleny Lee Harvey Oswaldem budovy z Texaského knižního velkoskladu, která se v té době nacházela v zádech prezidentské kolony. Komise též stanovila časové rozmezí, během kterého byly vypáleny všechny tři střely. Toto rozmezí mělo činit 4,8 až 7 sekund.\n\nKomise dále uvedla, že:\n\nJiž bylo zmíněno, že byly v budově Texaského knižního velkoskladu nalezeny tři prázdné patrony a použitá zbraň, 6,5 × 52 mm Model 91/38 Carcano, byla nalezena ukrytá poblíž místa činu. Komise vysvětlila zranění guvernéra Connallyho tak, že stejná kulka, která Kennedyho poranila na krku způsobila i všechna zranění Connallyho. Tato teorie vešla ve známost jako teorie jedné kulky.\n\nWarrenova komise také zkoumala ostatní okolnosti atentátu a vyslovila kritiku nedostatečného zajištění bezpečnosti prezidenta Kennedyho. Další dokumenty, chráněné lhůtou pro zveřejnění, aby nedošlo k poškození práv nevinných osob zapojených do případu, mají být zveřejněny v nejbližší době.\n\nV roce 1968 byla generálním prokurátorem Spojených států, Ramsey Clarkem, vytvořena skupina čtyř lékařských expertů (neboli „panel“), kteří se sešli ve Washingtonu, D.C. za účelem prozkoumání veškerých záznamů souvisejících se smrtí prezidenta Kennedyho (rentgenové snímky, fotografie, dokumenty atp.). Ramseyho panel došel k závěru, že prezident byl zasažen dvěma střelami vypálenými zezadu a shora (z pohledu Kennedyho), přičemž první střela prošla jeho krkem na pravé straně aniž by zasáhla kost, druhá měla Kennedyho zasáhnout do lebky a vytvořit již zmíněnou fatální frakturu v oblasti pravého spánku.\n\nRoku 1975, za vlády prezidenta Geralda Forda, byla ustanovena \"Komise prezidenta Spojených států pro aktivity CIA na území Spojených států\" (angl. \"U.S. President's Commission on CIA activities within the United States\") s úkolem prošetřit aktivity CIA prováděné na území USA. Komise byla vedena viceprezidentem USA Nelsonem Rockefellerem.\n\nČást komise byla určena přímo k prošetření okolností atentátu na Johna F. Kennedyho. Pracovala především na analýze Zapruderova filmu a zjišťovala jednání a možnou přítomnost agentů CIA v Dallasu, E. Howarda Hunta a Franka Sturgise, v době spáchání atentátu. Agent Hunt upadl v podezření kvůli dopisu objevenému v roce 1975, který měl krátce před atentátem obdržet od Oswalda. V dopise měl být zmíněn Huntův záměr setkat se s Oswaldem předtím, než bude pokračovat v přípravách na atentát. Komise však došla k závěru, že ani jeden z agentů nebyl v době atentátu v Dallasu. Později bylo zjištěno, že dopis s největší pravděpodobností je padělek vytvořený KGB, která tak chtěla zdiskreditovat americké tajné služby. Komise také prohlásila, že zásah prezidentovy hlavy, jak je zaznamenán v Zapruderově filmu, mohl být skutečně způsoben střelou vypálenou zezadu.\n\nV roce 2007 byla nicméně synem E. Hunta zveřejněna zvuková nahrávka, ve které se Hunt na smrtelném loži přiznává k tomu, že byl zapojen do atentátu na Kennedyho. Dále tvrdí, že byl atentát spáchán na přímou objednávku tehdejšího viceprezidenta Johnsona, který se měl navíc postarat o zametení stop po skutečných iniciátorech atentátu.\n\nŠestnáct let po spáchání atentátu zrevidoval Zvláštní výbor pro vyšetření atentátu Sněmovny reprezentantů, zkráceně nazývaný HSCA, závěrečnou zprávu Warrenovy komise a zprávu FBI, ze které zpráva Warrenova komise z velké části vycházela. HSCA vyslovila kritiku obou zpráv, neboť prý dostatečně neprověřily možnost, že byl Oswald článkem spiknutí proti prezidentovi Kennedymu.\n\nZpráva komise dále konstatovala, že:\n\nHSCA též konstatovala, že Lee Harvey Oswald skutečně vypálil tři střely na prezidenta Kennedyho. Podle komise zasáhly prezidenta střely č. 2 a 3. HSCA uvedla domněnku, že v pozadí atentátu stálo spiknutí. Podle HSCA padly během atentátu celkem čtyři výstřely, Oswald měl vystřelit první, druhou a čtvrtou (smrtelná) a neznámá osoba, nacházející se v oblasti travnatého pahorku, měla vystřelit třetí střelu, která ovšem Kennedyho minula. Komise HSCA, v jejímž čele stál G. Robert Blakey, své závěry postavila především na průzkumu magnetofonových pásek, na nichž byla nahrán radiový provoz dallaské policie z inkriminovaného dne 22. 11. 1963.\n\nPředstavitel komise HSCA Robert Blakey uvedl, že jeho závěrečná zpráva vycházela jednak ze svědeckých výpovědí a rovněž také z radiových záznamů dallaské policie:\n„\"Teorie o střelci ukrytém na travnatém pahorku (ang. grassy knoll) je podpořena záznamem zvuku z vysílačky policejního motocyklu, který se v inkriminovanou dobu nacházel na Dealey Plaza. Je však podepřena i četnými výpověďmi svědků, kteří se poblíž místa činu nacházeli. Víme přinejmenším o dvaceti lidech, kteří střelbu slyšeli přicházet právě od travnatého pahorku.\"“\nJediným věrohodným záznamem, kterým HSCA podpořila svou teorii o druhém střelci, byl záznam radiového vysílání policejního motocyklu, který se měl v době atentátu nacházel na Dealey Plaza. Zvukový záznam byl veřejnosti představen experty pro akustické jevy Markem R. Weissem a Ernestem Aschkenasym z Queens College, City University of New York, známých mimo jiné i svou teorií z roku 1974, ve které vyjádřili názor, že 18,5 minut trvající hluché místo na důkazních páskách z Aféry Watergate bylo vytvořeno cíleným vymazáním. Poté, co HSCA dokončila svou zprávu, vyslovil jeden z amatérských výzkumníků názor, že zvuk přisuzovaný čtvrté střele mohl být vytvořen zkřížením signálů z více zdrojů.\n\nO několik let později, v roce 1981, zpochybnil odborný panel Národní akademie věd Spojených států (NAS) věrohodnost záznamu předpokládané čtvrté střely neboť vyslovil názor, že se prostě jedná o nějaký náhodný zvuk, možná způsobený statickou elektřinou a že byl navíc zaznamenán překřížením s druhým policejním kanálem až minutu po střelbě.\n\nZávěry tohoto panelu však byly roku 2001 odmítnuty D. B. Thomasem, vládním expertem a soukromým výzkumníkem okolností atentátu, v odborném časopise \"Science & Justice\" (česky: Věda a spravedlnost), v němž byl zveřejněn jeho článek „\"Echo correlation analysis and the acoustic evidence in the Kennedy assassination revisited\"“ (česky: Analýza zvukových ozvěn a akustických důkazů v případu atentátu na Kennedyho zrevidována). Thomas shledal, že závěr HSCA týkající se druhého střelce byl správný a zpráva NAS byla zcela chybná. Thomas předpokládá, že zmíněné minutové „zpoždění“ bylo způsobeno přeskočením záznamové hlavy na kanál jedna, což vedlo k následné mylné interpretaci. V odpovědi na Thomasovy závěry, byla jiným výzkumníkem, Michaelem O'Dellem, vyslovena domněnka, že mnohé zprávy vycházely z chybné časové linie událostí a nelze tedy pomocí nich zcela prokázat existenci výstřelů na zmíněných páskách.\n\nV roce 2003 odvysílala americká televizní stanice ABC News svůj dokumentární pořad s názvem Peter Jennings Reporting: The Kennedy Assassination — Beyond Conspiracy (česky: Reportáž Petera Jenningse: Atentát na Kennedyho – pozadí spiknutí), ve kterém představila výsledky vlastního vyšetřování. Na základě počítačových diagramů a rekonstrukcí Petera K. Myerse došla ABC News k závěru, že zvuk na pásce považovaný za výstřel skrytého střelce byl chybně interpretován a nemohl pocházet z prostoru Dealey Plaza. Policista H. B. McLain, z jehož vysílačky pochází zmíněná pasáž navíc sám potvrdil, že se v době atentátu na Dealey Plaza nenacházel.\n\nZde je ovšem nezbytné podotknout, že i samotné vyšetřování reportéra Petera Jenningse bylo ještě téhož roku v mnoha bodech kritizováno prostřednictvím filmového dokumentu \"JFKII – The Bush Connection\" od producenta Johna Hankeyho. Hankey vyslovil mimo jiné názor, že je Peter Jennings zaujatý a že záměrně opomíjí některá podstatná fakta, jako například filmový záznam tiskového prohlášení Malcolma Kilduffa, v němž Kilduff zcela jasně ukázal prstem na své čelo a řekl, že smrtelná rána Kennedyho zasáhla zepředu.\n\nDo hledáčku již dříve zmíněného neworleanského státního návladního Jima Garrisona se dostal mimo jiné i dům, nacházející se na adrese 544 Camp Street v New Orleansu, který během roku 1963 sloužil ke schůzkám kubánských, proticastrovsky zaměřených emigrantů a agentů zpravodajských služeb; na této adrese byl často vídán i Lee H. Oswald. Oswald se zde měl toho času stýkat s bývalým nejvyšším velitelem civilní protivzdušné hlídky Davidem W. Ferriem. Ferrie se účastnil plánování invaze do Zátoky sviní a byl úzce spjat s protikastrovským hnutím. V roce 1961 byl například často vídán ve společnosti Sergia Archaca-Smithe, který byl členem vedení extremistické organizace kubánských emigrantů jménem Kubánská demokratická revoluční fronta.\n\nVzájemné kontakty Oswalda a Ferrieho vedly Garrisona k zahájení vyšetřování vlivného neworleanského obchodníka Claye L. Shawa, který byl často vídán ve společnosti Davida Ferrieho a kterého podezříval jako jednoho z možných spiklenců ve věci atentátu na Kennedyho. Zapojení samotného Ferrieho do spiknutí se ovšem přímo prokázat nepodařilo a to i přes to, že ho Garrison začal vyšetřovat již 25. listopadu 1963, tedy pouhé tři dny po atentátu na Kennedyho. Když Ferrieho při tomto požádal o vysvětlení proč jel v den atentátu do Houstounu během silné bouře, odpověděl mu, že si zde chtěl jen zabruslit na místním umělém ledě. Garrison jej sice po celou dobu vyšetřování podezíral ze zapojení do spiknutí proti Kennedymu, byl si však vědom, že dosavadní zjištění a důkazy neprokazují jakoukoliv Ferrieho vinu. Další výslechy nebylo možné provést, jelikož 22. února 1967 byl nalezen mrtev ve svém apartmánu. Jeho tělo bylo pokryto prázdnými lahvičkami od léků s obsahem látky Proloid, což je droga, která v případě pozření většího množství způsobuje krvácení do mozku. Ačkoli vše na první pohled vypadalo jako sebevražda, uvedla posléze pitevní zpráva nález pohmožděniny na Ferrieho spodním rtu, která naznačovala, že byl ke spolknutí léků donucen násilím. Garrison se rovněž během šetření Davida Ferrieho střetával se jménem „Clay Bertrand“, což měl být jistý Ferrieho obchodní partner.\n\nTotožnost tohoto muže byla dlouho neznámá až do doby, kdy se Garrison dověděl, že se jedná právě o pseudonym výše zmíněného neworleanského obchodníka Claye L. Shawa. Clay Shaw působil během třicátých let 20. století jako jeden z čelních pracovníků Western Union Telegraph Company. V roce 1941 vstoupil do armády, přičemž působil jako styčný důstojník ve zpravodajské službě OSS (Office of Strategic Services) a to přímo ve štábu tehdejšího britského ministerského předsedy Winstona Churchilla. Po válce se stal vlivným obchodníkem na poli realit a podle tvrzení Garrisona dále působil jako člen představenstva italské finanční společnosti Centro Mondiale Commerciale, která údajně sloužila CIA jako úložiště peněz určených k financování politicko-špionážních aktivit. Je třeba zmínit, že tato společnost později fúzovala se společností Schlumberger Tools Company z Louisiany, která dodávala protikastrovským exilovým skupinám zbraně a výstroj. Pod pseudonymem „Clay Bertrand“ najmul Shaw neworleanského advokáta Deana Andrewse, který měl obhajovat L. H. Oswalda u případného soudního procesu. Garrison si sice nebyl zcela jistý Shawovým zapojením do atentátu, věděl ovšem, že zcela evidentně lhal svým tvrzením, že Oswalda ani Ferrieho nezná a v životě je neviděl. Existovalo totiž mnoho svědků, kteří jej opakovaně viděli ve společnosti obou zmíněných mužů. Z tohoto důvodu Garrison předvolal do své kanceláře Claye Shawa k výslechu a to přímo na den Božího hodu velikonočního roku 1967. Během něj „mezi čtyřma očima“ obvinil Shawa ze zapojení do spiknutí na prezidenta Kennedyho a dále jej obvinil ze zneužívání svých mezinárodních konexí za účelem zásobování protikastrovských exilových komunit zbraněmi. K samotnému soudnímu líčení nicméně došlo až 29. ledna 1969, kdy byl Shaw předvolán před Neworleanský trestní soud a zde mu bylo sděleno obvinění z výše uvedených zločinů. Ačkoliv porota u soudu shledala Claye Shawa vinným ve věci křivé výpovědi a naznala, že Garrison dostatečně prokázal možnou existenci spiknutí na Kennedyho, důkazy zapojení samotného Shawa do spiknutí pro ni ovšem dostatečné nebyly a zprostila jej tedy obvinění.\n\nGarrison dále hovořil o svém přesvědčení, že se měl Oswald v New Orleansu setkat několik málo dnů před atentátem se svým budoucím vrahem, Jackem Rubym a že si tito muži tudíž nemohli být zcela cizí. Podle Garrisona měl být na této schůzce naplánován Oswaldův útěk na Kubu, k němuž mělo dojít po úspěšném provedení atentátu. Rubyho právní zástupce Phil Burleson však nad touto teorií vyslovil silné pochybnosti. Osudného dne 22. listopadu se pak měli v jednom z neworleanských barů sejít nad sklenkou alkoholu dva muži zapojení do atentátu – Guy Banister, bývalý příslušník FBI a toho času vedoucí soukromé detektivní firmy a dále Jack Martin, zaměstnaný jako jeden z jeho vyšetřovatelů. Toho večera se oba silně podnapilí muži vydali z baru do Banisterovy kanceláře a zde mělo mezi oběma muži dojít ke slovní a fyzické potyčce, když Banister v opilosti obvinil Martina z odcizení některých důležitých dokumentů. Martin měl naopak Banisterovi připomenout, že byl svědkem návštěv prapodivných osob v jeho kanceláři během léta 1963; Banister měl poté v afektu Martina praštit rukojetí svého revolveru Magnum do hlavy, načež podle policejního protokolu Martin vykřiknul směrem k Banisterovi větu: „Chceš mě zabít tak, jako jsi zabil Kennedyho?“ Hypotézu o vzájemném propojení Oswalda s Rubym podporuje i svědectví Beverly Oliverové, toho času zaměstnankyně nočního klubu „Colony“. Ta vypověděla, že se ve zmíněném klubu dva týdny před atentátem setkala s Jackem Rubym, který jí zde představil Lee Oswalda slovy: „Toto je Leon Oswald ze CIA.“\n\nJim Garrison se dále pozastavoval nad způsobem, jakým Warrenova komise opomíjela výpovědi některých svědků. Podle něj nebyly dostatečně vzaty na vědomí nebo byly zcela ignorovány výpovědi následujících svědků: Julie Ann Mercerové, Lee Bowerse, J. C. Price, S. M. Hollanda, O. V. Campbella, Jamese Taquea, Billyho Loveladyho, Abrahama Zaprudera, L. C. Smithe z úřadu dallaského šerifa a Williama Newmana, technika z Dallasu, který o atentátu vypověděl:\n„\"Zrovna jsme stáli na obrubníku a dívali se na první přijíždějící auto a náhle se něco ozvalo, asi to byl výstřel. Prezident, sedící na sedadle najednou jako kdyby povyskočil, v tu chvíli jsem si myslel, že to byla nějaká oslavná petarda. Najednou byla jeho limuzína před námi a já se díval přímo na něho, když mu najednou odstřelili celou půlku hlavy i s uchem… pak jsme všichni padli na zem, protože jsme se domnívali, že jsme přímo v dráze střelby...myslím, že ta střela byla vypálena ze zahrady za mnou, nevzpomínám si, že by mne nějak zaujal sklad učebnic, v úleku jsem se neustále díval za sebe na travnatý pahorek.\"“\n\nAssassination Records Review Board (přibližně česky: Úřad pro kontrolu záznamů týkajících se atentátu) neměl za úkol přezkoumávat fakta nebo vytvářet jakékoliv závěry. Měl pouze za úkol zajistit postupné zveřejnění všech dokumentů o atentátu tak, aby si veřejnost na jejich základě mohla o této události vytvořit závěry vlastní. ARRB mezi lety 1992 až 1998 shromáždil přibližně 60 000 různých dokumentů o souhrnném rozsahu cca 4 milionů stran A4. Zbylé dokumenty, chráněné lhůtou, by měly být zveřejněny během roku 2017.\n\nVyšetřování Warrenovy komise (1963–1964), Zvláštního výboru pro vyšetření atentátu Sněmovny reprezentantů (1976–1979) a různých vládních agentur došla k závěru, že atentát byl spáchán Lee Harvey Oswaldem, bývalým příslušníkem Námořní pěchoty Spojených států. Po ukončení služby se Oswald, inklinující ke komunismu, rozhodl odejít do Sovětského svazu, kde žil mezi lety 1959–1962. Hlavní podezřelý však nikdy nestanul před soudem, protože byl dva dny po zatčení zastřelen Jackem Leonem Rubinsteinem. Atentát tak zapříčinil vznik mnoha podezření a různých konspiračních teorií.\n\nZa jeden z možných motivů je považováno značné nepřátelství mezi Kennedym a CIA, v jejímž čele stál do 29. listopadu 1961 Allen Dulles, datované od neúspěšného vylodění v Zátoce Sviní. Svůj negativní postoj vůči CIA Kennedy potvrdil výrokem: „Nejraději bych CIA rozbil na tisíc kousků a rozfoukal ji po větru.“ Od neúspěchu v Zátoce Sviní se odvíjí i další možný motiv, a to odpor vůči Kennedymu ze strany proticastrovských kubánských exilových komunit, u kterých upadl v nemilost kvůli svému rozhodnutí nepodnikat žádné další vojenské akce vůči Castrovu režimu. Kennedy navíc nechal ihned poté uzavřít několik jejich výcvikových středisek na Floridě a v New Orleansu a to za pomoci místních ozbrojených složek a FBI. Je nutné zmínit, že byla tato výcviková střediska financována a organizována již zmíněnou CIA. Bez povšimnutí ovšem nezůstala skutečnost, že dne 22. listopadu ve 12.32, tedy pouhé dvě minuty po atentátu, došlo k totálnímu výpadku telefonních linek ve Washingtonu, D.C., které trvalo celou následující hodinu. Dle tvrzení autorů knihy \"JFK: conspiracy of silence\" z roku 1992 však telefonní linka ředitele FBI Edgara Hoovera zůstala „záhadně“ funkční.\n\nPrezident Kennedy si CIA velmi znepřátelil i svým záměrem reorganizovat ji a přesunout pod přímou kontrolu Armády Spojených států, jelikož v CIA spatřoval jakýsi „stát ve státě“, který není v podstatě nikým kontrolován a může si „dělat co chce“.\n\nDalší spekulaci o možném motivu atentátu přináší nově odhalený dopis ze dne 12. listopadu 1963, který Kennedy zaslal nástupci Allena Dullese ve funkci ředitele CIA, Johnovi A. McConemu. Pouhých deset dnů před atentátem v něm Kennedy od CIA žádá, aby mu poskytla veškeré dokumenty týkající se pozorování neidentifikovatelných létajících objektů, neboli UFO. Kennedy se totiž obával, že by sovětské úřady mohly různá tajemná světla a objekty nad svým územím mylně považovat za americké špionážní letouny. Kennedy chtěl tyto informace poskytnout sovětům a dále s nimi na této problematice spolupracovat. Jak ovšem vyplývá z interního oběžníku CIA, vydaného krátce po obdržení zmíněného požadavku, byly Kennedyho šance na získání těchto tajných dokumentů zcela mizivé. V oběžníku totiž McCone vyslovil znepokojení nad tím, že se „Lancer (krycí název prezidenta Kennedyho) zajímá o naše aktivity, což nelze dopustit“ a dále v něm žádá o zaslání návrhů, jak tuto pro CIA nepříjemnou situaci vyřešit. Tuto již částečně ohořelou část oběžníku (angl.: Burned Memo) obdržel poštou v roce 1999 americký ufolog Timothy Cooper, jejímž odesílatelem byl anonymní agent, který pro CIA pracoval mezi lety 1960–1974. Tento agent v dopise navíc uvedl, že se mu listinu podařilo zachránit během pokusu CIA o spálení „některých citlivých dokumentů“. Dopis byl posléze zveřejněn americkým spisovatelem Williamem Lesterem, autorem knihy Celebration of Freedom: JFK and New Frontier (Oslava svobody: JFK a nové hranice). Na základě výše uvedeného tedy vyvstaly teorie, že důvodem pro odstranění prezidenta Kennedyho mohla být jeho snaha dostat se k velmi citlivým informacím, které chtěl navíc sdílet se Sovětským svazem.\n\nDalší možné vysvětlení motivu atentátu poskytl bývalý člen sovětské rozvědky Ion Mihai Pacepa, v současnosti žijící ve Spojených státech, který podal svědectví o svém rozhovoru s Nicolaem Ceauşescu. Ceauşescu se měl zmínit o seznamu \"pro Kreml nepohodlných světových politiků\", k nimž patřili např. Imre Nagy, Rudolf Slánský, Jan Masaryk nebo také John Fitzgerald Kennedy. Podle výpovědi Pacepa měly být tyto osoby odstraněny prostřednictvím KGB.\n\nPodezření se nevyhnuli ani američtí ropní magnáti, kteří se měli systematicky dopouštět krácení státu na daních a Kennedy připravoval mimo jiné návrh zákona na potlačení takového chování. K dalším subjektům, kterým byl Kennedy do značné míry nepohodlný, patřily americké zbrojařské firmy. Těm se nelíbil Kennedyho plán na postupné stažení osmnácti tisíc amerických vojenských „poradců“ z Jižního Vietnamu. Zmíněné Kennedyho nařízení je známé pod názvem National Security Action Memorandum 263 a lze v něm najít mimo jiné výslovný příkaz, že již do konce roku 1963 musí být stažena první tisícovka armádních specialistů. Tímto by zbrojařské firmy přišly o obrovské zisky z dodávek zbraní a dalšího vojenského materiálu. V návazném dokumentu National Security Action Memorandum 273 ze dne 26. listopadu 1963, který byl vydán tři dny po Kennedyho smrti jeho nástupcem Lyndonem Johnsonem, byl ovšem Kennedyho plán zcela přehodnocen a de facto i zrušen.\n\nDne 27. května 1982 přišel deník Dallas Morning News s informací, podle níž měl roku 1964 Fidel Castro blíže nespecifikovanému agentovi FBI sdělit, že se na politické představitele Kuby obrátil Lee H. Oswald s nabídkou zavraždit prezidenta Kennedyho; ke kontaktu mělo dle Castra dojít přibližně dva měsíce před atentátem. Americká televizní stanice ABC News informaci zanedlouho doplnila s tím, že měl někdejší ředitel FBI J. Edgar Hoover vyslat člena Komunistické strany Spojených států amerických (CPUSA) Morrise Childse, aby od Castra získal bližší informace týkající se Oswaldovy nabídky. Agent dallaské pobočky FBI James Hosty, který byl v době před atentátem s Childsem v kontaktu, potvrdil, že Childs pod krycím jménem „Solo“ získal informace o Oswaldově napojení na kubánskou ambasádu v Mexico City. Hosty k tomuto uvedl: „Víme, že takzvaný Solo podnikl krátce po atentátu cestu na Kubu a hovořil zde s Castrem. Castro měl Solovi sdělit, že přibližně dva měsíce před atentátem Oswald navštívil kubánskou ambasádu v Mexico City a zde se nabídl, že pro Kubu zabije Kennedyho.“\n\nSvé důvody k odstranění obou bratrů Kennedyových měla i již zmíněná mafie, jejíž odpor vůči nim se datoval od 50. let 20. století. John se v této době stal členem senátního výboru vedeného senátorem MacClellanem, přičemž v něm Robert Kennedy působil jako právní poradce. Cílem zmíněného výboru bylo vyšetřování nezákonných praktik v amerických odborových svazech. Robert Kennedy se stal mj. vůdčí osobností vyšetřování odborové organizace řidičů a závozníků Teamsters Union. Zaměřil se především na jejího bosse Jimmyho Hoffa, který byl nejprve zproštěn viny, po velkém tlaku Roberta Kennedyho na orgány činné v trestním řízení byl na jistou dobu uvězněn a to spolu s dalšími zkorumpovanými odborovými předáky. Na bratry Kennedyovy měli též spadeno mafiánští bossové Carlos Marcello, Santos Trafficante nebo také Johnny Roselli. Marcello, který se postupem času stal mafiánským kmotrem celého amerického jihu, byl na popud Roberta Kennedyho několikrát vyhoštěn z území Spojených států. Carlos Marcello na adresu Kennedyových pronesl například: „Robert je ocasem psa (Johna) a jediným způsobem, jak zamezit jeho vrtění, je useknout psovi hlavu“. Santos Trafficante, boss floridské mafie, na adresu Johna Kennedyho pronesl, že „… se nedožije příštích voleb, protože to schytá ještě před jejich konáním.“ Tuto větu měl říci Joseovi Alemanovi, jednomu z předních činitelů kubánské exilové komunity v Miami.\n\nDalší nejasnosti do případu vneslo i svědectví, podle kterého byl policista Tippit viděn dva dny před atentátem, tj. 20. listopadu, ve společnosti Lee Oswalda v jedné z dallaských restaurací. O policistovi Tippitovi je navíc známo, že udržoval styky s mafií, zejména pak s lidmi z okruhu Jacka Rubyho, který se znal i s Oswaldem.\n\n4. června 1963 vydal Kennedy Prezidentské nařízení č. 11 110, které ministru financí (angl.: Secretary of the Treasury) nově umožňovalo emisi certifikátů stříbra vztahujících se přímo na stříbro držené americkou vládou, což bylo v té době zcela proti monetární politice ražené Federálním rezervním systémem, který od roku 1934 prosazoval výrazné omezení fyzického zlata a stříbra v držení běžných Američanů. Nový prezident Lyndon B. Johnson navíc o pár měsíců později zrušil stříbrné certifikáty jako takové (ty byly vydávány již od roku 1878). V komunitě lidí, zajímajících se o atentát na JFK, se spekuluje o souvislosti mezi Kennedyho odporem vůči FEDu v této záležitosti a jeho následnou smrtí. V roce 1989 na toto téma napsal Jim Marrs knihu \"Crossfire: The Plot that Killed Kennedy\" (\"Křížová palba: Komplot, který zabil Kennedyho\"). Na druhé straně v roce 2000 vznikla esej \"Debunking the Federal Reserve Conspiracy Theories\" (\"Odhalení konspiračních teorií o Federálním rezervním systému\") profesora ekonomiky Edwarda Flahertyho, který naopak toto spojení považuje za chybné.\n\nExistuje rovněž podezření, týkající se Jerryho T. Belknapa, zaměstnance novin \"Dallas Morning News\", kterého krátce před příjezdem prezidentské kolony (přibližně ve 12.15) postihl epileptický záchvat nedaleko rohu ulic Houston a Elm street. Podle některých spekulací měl Belknap záchvat předstírat za účelem odvedení pozornosti policie, aby by tak pachatelé atentátu mohli v klidu zaujmout střelecké pozice. Belknap byl po záchvatu odvezen do stejné nemocnice jako později John Kennedy – tedy do Parkland Memorial Hospital, přičemž však neexistuje žádný lékařský záznam o jeho ošetření. Jerry Belknap tuto skutečnost později vysvětlil tím, že právě ve chvíli, kdy čekal na lékařskou prohlídku, dorazil vůz s těžce raněným Kennedym a v nastalém zmatku odešel šokovaný pryč.\n\nRole tzv. „muže s deštníkem“ (ang.: Umbrella Man), který je zřetelně vidět mj. na Zapruderově filmu, zůstává tajemstvím po více než čtyřicet let. Jakožto jeden ze stovek svědků stál v osudnou chvíli v ulici Elm street na náměstí Dealey Plaza, pár kroků od místa, kde byl prezident zasažen poslední smrtící střelou.\n\nAčkoliv toho dne panovalo slunečné a teplé počasí, držel tento muž v ruce velký černý deštník, přičemž jej během samotného průjezdu prezidentské limuzíny opakovaně otevíral a zavíral. Robert Groden, soukromý vyšetřovatel atentátu, vyslovil ve své knize \"The Killing of a President\" dvě hlavní otázky: „Měl snad být tento deštník nějakou formou vizuálního signálu, kterým by případnému střelci či střelcům dával pokyn k zahájení palby?“ „Nebo byl tento deštník nějakou důmyslnou tajnou zbraní?“ Je však jisté, že toho času nebylo v Dallasu obvyklé, aby se muži před ostrým sluncem chránili slunečníkem. Tento muž krátce po střelbě složil svůj deštník a sedl si na obrubník ke dvěma dalším osobám. Chvíli nato se všichni rozdělili a každý odešel sám pryč. Muž s deštníkem byl po patnáctiletém pátrání identifikován komisí HSCA jako Louis Steven Witt. Během výslechu vypověděl, že „rodinu Kennedyových nesnášel a otevřeným deštníkem chtěl vyjádřit své pohrdání touto rodinou.“ Deštníkem prý chtěl Kennedymu připomenout jeho otce Josepha Kennedyho, který, k Wittově nelibosti, podporoval politiku appeasementu vůči nacistickému Německu ze strany někdejšího britského ministerského předsedy Nevilla Chamberlaina. Právě černý deštník byl totiž jakýmsi nepsaným Chamberlainovým symbolem (podobně jako byl např. doutník symbolem Winstona Churchilla).\n\nZatímco policie následně po atentátu prohledávala náměstí Dealey Plaza a bezprostřední okolí, všimnul si již dříve zmiňovaný pracovník železnice Lee Bowers vlaku, který se začal rozjíždět směrem k železničnímu viaduktu.\nBowers si však byl jistý, že tomuto vlaku neudělil povolení k odjezdu a neprodleně jej tedy zastavil a přivolal policii. V jednom z vagónů byli objeveni tři muži, tzv. „tři trampové“, kteří byli okamžitě zatčeni. Oficiální záznamy dallaské policie, snímky a otisky prstů, se však ztratily a jediným důkazem o jejich zatčení zůstala série několika fotografií, pořízených na Dealey Plaza. Bez povšimnutí nezůstal ani fakt, že ačkoliv bylo těmto mužům přezdíváno „tři trampové“ nebo také „tři bezdomovci“, byli všichni dle svědeckých výpovědí pečlivě oholeni a jejich oblečení a boty byly ve více než dobrém stavu.\n\nV polovině 70. let bylo provedeno několik pokusů o jejich identifikaci. Podle oficiálních záznamů týkajících se vazby, se mělo jednat o muže jménem Gus Abrams, Harold Doyle a John Gedney. Podle výzkumníka Roberta Grodena se však v případě nejvyššího z nich (na fotografii prostřední z trampů) mohlo jednat o odsouzeného vraha Charlese Harrelsona či bývalého agenta CIA Franka Sturgise. Další z trampů, muž drobnější postavy (viz na fotografii zcela vpravo), mohl být Howard Hunt, který byl během aféry Watergate vyšetřován kvůli zcizení důležitých dokumentů ze sídla Demokratické strany USA. Muž robustní postavy (první napravo od policisty) se navíc, dle pozdějšího tvrzení deníku \"Dallas Times Herald\", výrazně podobá popisu muže, který v roce 1968 spáchal atentát na Martina Luthera Kinga.\n\nNa vnějším požárním schodišti budovy Dal-Tex, která se nachází hned naproti Texaskému knižnímu velkoskladu, seděl v době atentátu neznámý muž, který je zřetelně vidět na snímku fotografa Ika Altgense. Několik sekund poté, co byl Kennedy zasažen do zad a do krku, ztratil tento muž, evidentně úlekem, rovnováhu a spadl o několik schodů níže, načež se snažil znovu vstát. Bližší průzkum Altgensovy fotografie posléze odhalil postavu dalšího muže, který se v době střelby vykláněl z okna ve druhém patře budovy Dal-Tex, nacházejícího se přímo pod zmíněným schodištěm. Muž měl levou ruku položenou na okenním parapetu, pravá ruka byla schována v šeru za oknem. Výzkumník Groden vyjadřuje přesvědčení, že toto okno skýtalo perfektní palebnou pozici pro minimálně dva výstřely a dle Garrisonova schématu střelby měla být odsud vypálena druhá kulka v celkovém pořadí, která Kennedyho minula a zasáhla chodník a poté čtvrtá, která Kennedyho zasáhla do zad.\n\nPrvní zprávy o atentátu byly krátce po spáchání odvysílány živě na dallaské televizní stanici WFAA-TV 8, kvůli čemuž bylo přerušeno vysílání pravidelného programu a nahrazeno improvizovaným zpravodajským blokem. Přibližně ve 12.37 byl na tomto televizním kanálu zcela náhle přerušen pořad pro dámy zaobírající se současnou módou a módními doplňky a místo něj se na obrazovce objevil rozrušený reportér Jay Watson, který divákům sdělil následující:\n\n\"„Dobré odpoledne dámy a pánové, omluvte prosím, že sotva popadám dech, před zhruba deseti patnácti minutami došlo podle všeho k tragické události v texaském Dallasu… dovolte, abych vám o tom pověděl… a opravdu mne omluvte, že sotva popadám dech… Bulletin od dallaské pobočky United Press: Prezident Kennedy a guvernér John Connally byli zasaženi střelbou atentátníka ve čtvrti Downtown Dallas. Jeli v otevřeném automobilu, v tom se najednou ozvala střelba. Prezident Kennedy se zhroutil do náruče své ženy Jacqueline a byl neprodleně převezen do nemocnice Parkland Hospital.“\"\n\nInformace o atentátu se poté začala rychle šířit do všech velkých amerických televizních stanic. Ve 12.40 přerušila vysílání zpravodajská stanice CBS News a divákům se v tu chvíli na obrazovkách objevil textový proužek \"CBS News Bulletin\" (viz foto vlevo nahoře). Po několikavteřinové prodlevě byl tento obrázek doplněn hlasovou zprávou známého amerického televizního hlasatele Waltera Cronkita:\n\n\"„Toto je bulletin od CBS News: V texaském Dallasu byly vypáleny tři střely na kolonu prezidenta Kennedyho ve čtvrti Downtown Dallas. Podle prvních zpráv byl prezident Kennedy při této střelbě vážně raněn… Právě dorazily další podrobnosti týkající se předchozí zprávy. Prezident Kennedy byl dnes postřelen, když projížděl čtvrtí Downtown Dallas. Paní Kennedyová vyskočila a přitiskla k sobě pana Kennedyho, vykřila „Ó, ne“, poté kolona zrychlila. United Press uvedl, že by zranění prezidenta Kennedyho mohlo být fatální.“\"\n\nPo několika desítkách minut nejistoty a dohadů oznámil Malcolm Kilduff, zástupce tiskového mluvčího Bílého domu, úmrtí prezidenta Kennedyho. Ve 13.38 o tomto informovala veřejnost již zmíněná stanice CBS News ústy emočně pohnutého Waltera Cronkita:\n\n\"„Z texaského Dallasu, blesková zpráva, patrně oficiální. Prezident Kennedy zemřel ve 13 hodin Central Standard Time, ve 14 hodin Eastern Standard Time… před nějakými osmatřiceti minutami… viceprezident Johnson opustil nemocnici v Dallasu, nevíme však kam poté odjel, nicméně podle všeho zakrátko převezme otěže moci a stane se 36. prezidentem Spojených států.“\"\n\nŠkoly po celých Spojených státech a Kanadě propustily ten den své žáky dříve domů, a 54 % Američanů zanechalo svých běžných denních aktivit. Mnozí lidé v následujících dnech pociťovali silný smutek, nevolnost, nervozitu a měli problémy se spánkem. Říká se, že si v podstatě každý americký pamětník události vzpomene, kde právě byl, když zaslechl zprávu o atentátu na prezidenta Kennedyho.\n\nNa přicházející zprávy o atentátu zareagovala i Newyorská burza cenných papírů (zkr. NYSE), jelikož většina na ní obchodovaných akcií skokově oslabila souhrnně o 10,6 miliardy amerických dolarů. Z obav před ještě větším propadem akcií a počínající panikou investorů, bylo páteční obchodování na burze ve 14.07 newyorského času uzavřeno. Vedení burzy následně ohlásilo, že budou zrušeny veškeré příkazy investorů, které nebyly provedeny nejpozději v době uzavření burzy. V reakci na zastavení obchodování na newyorské burze ohlásily konec obchodování i trhy s bavlnou a ovčí vlnou. Obchodování posléze ukončila i Středozápadní burza cenných papírů (Midwest Stock Exchange) a bylo zastaveno i obchodování se zemědělskými komoditami jako např. kakaem, kávou a cukrem. Například hodnota Indexu Dow-Jones činila v pátek 22. listopadu ve 13.00 735,81 bodu, ve 14.07 již činil pouze 711,49 bodu.\n\nAtentát byl nejen pro Severní Ameriku, ale i pro zbytek světa velkým šokem. Atentát vyvolal celosvětový ohlas potvrzený kondolencemi mnoha státníků. 23. listopadu vyjádřil československý prezident Antonín Novotný soustrast novému prezidentovi Lyndonu B. Johnsonovi a uvedl, že „se Kennedy stal nejspíše obětí kriminálního spiknutí“. 23. listopadu byl na titulní stranu československého deníku Rudé právo otištěn článek následujícího znění (titulek a úvod):\nPresident Kennedy zavražděn při atentátu v TexasuO pachatelích dosud nejasno – Presidentský úřad přejímá dosavadní vicepresident L. Johnson – Krajní pravice v pozadí zločinu?\n\"V pátek ve 20 hodin středoevropského času zemřel president Spojených států John Fitzgerald Kennedy na následky atentátu, který byl krátce předtím na něho spáchán v Texasu (USA). Do pozdních nočních hodin našeho času nedošly přesnější zprávy o pachateli nebo pachatelích. Bylo zatčeno několik podezřelých osob. K atentátu došlo v blízkosti texaského města Dallasu, kde minulý měsíc napadli rasisté a ultrapravicové kruhy Adlaie Stevensona, představitele liberálnějšího křídla Demokratické strany.\"\n\nDne 24. listopadu pak Rudé právo otisklo článek s odkazem na americkou pobočku ČTK, ve kterém uvedlo, že: „Kolují různé protichůdné zvěsti o silách stojících za atentátem a existují dohady, že za tím stojí FBI a CIA.“ Bez povšimnutí tato událost nezůstala ani v tehdejším Sovětském svazu. Boris Ivanov, tehdejší náčelník rezidentury KGB v New Yorku, se měl zmínit o svém přesvědčení, že se spíše jednalo o čin organizované skupiny než o čin osamocené osoby. Sovětská vláda popřela jakékoliv napojení Lee Oswalda na organizace v SSSR a popsala ho jako podivínského neurotika. První zprávy o atentátu byly odvysílány Domácím Rádiem 22. 11. v 19.28 UT. 24. listopadu zveřejnila Nědělja, týdenní příloha deníku Izvěstija, velkou fotografii prezidenta Kennedyho s titulkem informujícím o jeho smrti. Záběry z místa tragédie byly také přenášeny z Washingtonu přímo do Moskvy pomocí první telekomunikační družice Telstar.\n\nPředseda rady ministrů SSSR Nikita Chruščov se po obdržení informace o atentátu vrátil ze své služební cesty zpět do Moskvy a pomocí speciální telefonní linky kontaktoval zdejšího amerického velvyslance s vyjádřením nejhlubší soustrasti.\nAtentát označil jako „ohavný čin, který je tvrdou ranou všem, kteří oslavují světový mír a americko-sovětskou spolupráci. Poté, co odeslal kondolenční dopisy Kennedyho manželce Jacqueline a viceprezidentovi Lyndonu Johnsonovi, se osobně dostavil do rezidence tehdejšího amerického ambassadora Foye D. Kohlera, aby zde vlastnoručně podepsal kondolenční knihu. V dopise Jacqueline Kennedyové Chruščov mimo jiné uvedl: „Všichni, kdo ho znali, jej velice respektovali a já osobně budu vždy vzpomínat na svá setkání s ním.“ Těmi setkáními měl Chruščov na mysli jednání s Kennedym v průběhu eskalace studené války v letech 1961–1962.\n\n\n\n"}
{"id": "346523", "url": "https://cs.wikipedia.org/wiki?curid=346523", "title": "Apusozoa", "text": "Apusozoa\n\nApusozoa je skupina (nejčastěji kmen) bičíkatých jednobuněčných eukaryotních organismů, velkých 5-20 μm. Vyskytují se v půdě a ve vodě, živí se bakteriemi.\n\nJejich postavení vzhledem k ostatním jaderným organismům není jisté a proto zpravidla stále patří mezi \"incertae sedis\" eukaryot. Také monofylie apusozoí dle genetických dat není zcela jistá.\n\nKlasifikace Apusozoa včetně vlastního rozsahu kmene (tj. začlenění podřízených skupin) prochází neustálými změnami. Z Apusozoa byly vyčleněny skupiny Discocelida a Hemimastigida a zařazeny do Rhizaria: Filosa. Mezi Apusozoa byla zpravidla řazena i skupina Diphylleida/Collodictyonida, podpora fylogenetických analýz pro toto zařazení je však nízká a skupina bývá nyní častěji řazena do exkavát, skupiny Loukozoa nebo jako sesterská k \"Malawimonas\".\n\nNová klasifikace byla publikována v r. 2010 a zohledňuje nově provedené fylogenetické analýzy. Podle ní zůstávají do Apusozoa zařazeny 3 řády: Apusomonadida, Ancyromonadida (mladší synonymum Planomonadida) a Micronucleriida, některé původní rody byly rozčleněny. V roce 2011 byl navržen pro nově objevené mořské bičíkovce žijící v pobřežních sedimentech čtvrtý řád Mantamonadida, v r. 2012 přibyli Rigifilida. Někdy se uvádějí jako vyšší taxony třídy; pro řád Apusomonadida je to monotypická třída Thecomonadea, pro Ancyromonadida/Planomonadida, Mantamonadida, Micronucleriida a Rigifilida třída Hilomonadea. \n\n\n\n\n\n\nNamísto kmene Apusozoa je v některých systémech navrhován kmen Sulcozoa s poněkud širším vymezením, umožňujícím zahrnout i některé eukaryotní linie nejasného postavení, u kterých se usuzuje na jejich odvětvování někde na bázi skupin Unikonta či Excavata.\n\nSulcozoa jsou charakterizováni jako eukaryota původně vybavená ventrální rýhou či štěrbinou, polotuhými dorzálními pelikulami a u většiny také zašpičatělými panožkami. Zahrnují morfologicky velmi odlišné linie, jak bičíkaté (1, 2 či 4 bičíky), tak i bezbičíkaté.\n\nJiž při svém zavedení nebyl kmen Sulcozoa uvažován jako přirozený klad, ale jako parafyletická skupina. To bylo potvrzeno i molekulární analýzou. Opodstatnění nachází v jedné z teorií o vzniku a vývoji hlavních eukaryotických linií, podle které byl společný předchůdce dnešních eukaryot exkavátní organismus blízký krásnoočkům. Sulcozoa v této teorii představují přechodný stupeň mezi exkaváty a superskupinou Amorphea (zahrnující Amoebozoa a Opisthokonta). Charakteristická exkavátní ventrální rýha se jim dle této teorie postupně vyplňovala, naučili se v ní vytvářet panožky, sloužící nejprve k pohlcování potravy a začali lézt po površích, nejprve po svém zpětném bičíku, později po bičíku předním a s pomocí panožek. \nApusozoa se v tomto systému stala jedním podkmenem, a to v silně redukované podobě, zahrnující z dřívějších skupin pouze apusomonády a nově Breviatea. Druhý podkmen nazvaný Varisulca pak zahrnuje ostatní původní skupiny apusozoí (planomonády, ankyromonády, mantamonády, mikronuklearie a Rigifilida) a z nových např. Diphylleida.\n\nNavrhovaný systém vypadá následovně:\n"}
{"id": "346531", "url": "https://cs.wikipedia.org/wiki?curid=346531", "title": "Pjotr Berngardovič Struve", "text": "Pjotr Berngardovič Struve\n\nPjotr Berngardovič Struve (; , Perm – 22. února 1944, Paříž) byl ruský filozof, historik, ekonom, veřejný činitel a novinář.\n\nPocházel z rodiny permského gubernátora Berngarda Vasiljeviče Struve. Byl vnukem astronoma Vasilije Jakovleviče Struve a patřil do dynastie vynikajících ruských vědců a politiků. Studoval právnickou fakultu Petrohradské státní univerzity.\n\nByl jedním z prvních ruských marxistů. Asistoval při setkáních marxistů a narodniků, kde se seznámil se svým budoucím oponentem Vladimirem Uljanovem (pozdějším V. I. Leninem). Napsal \"Manifest ruské sociálnědemokratické strany pracujících\" ku příležitosti jejího založení v roce 1898, protože byl přesvědčen, že základy marxismu jsou liberální. Když se přesvědčil, že marxismus je především revoluční, krátce před rozpadem této strany na bolševiky a menševiky ji P. B. Struve opustil a přešel do Konstituční demokratické strany (které byl také spoluzakladatelem), propagující liberální metody. Tuto stranu reprezentoval v předrevoluční ruské Dumě. Po ruské Říjnové revoluci publikoval různé významné články o příčinách revoluce a přidal se k bělogvardějcům. Ve vládě Petra Wrangela a Antona Děnikina byl ministrem zahraničních věcí.\n\nNásledující tři desetiletí žil v emigraci v Paříži, jeho synové získali významné posty v Ruské pravoslavné církvi v zahraničí.\n\n"}
{"id": "346532", "url": "https://cs.wikipedia.org/wiki?curid=346532", "title": "Vážka (rod)", "text": "Vážka (rod)\n\nSlovo vážka je české označení několika rodů hmyzu z řádu vážky:\n\n"}
{"id": "346535", "url": "https://cs.wikipedia.org/wiki?curid=346535", "title": "We Will Rock You", "text": "We Will Rock You\n\n„We Will Rock You“ je skladba, kterou napsal kytarista Brian May a kterou v roce 1977 nahrála skupina Queen jako úvodní song pro své studiové album \"News of the World\". Skladba je složená ze silné rytmické sekce bicích a tleskajících rukou spojené se zpívaným vícehlasem, připomínajícím chorál, který zpívá ústřední téma, které je zároveň jeho názvem. V originální nahrávce byl efekt hromadného zpěvu a tleskání dosažen vícenásobným spojením nahrávky a přidaním ozvěny do této části zúčastněných členů na nahrávaní ve studiu.\n\nNa koncertech a ve vysílání v rozhlasu bývala tato skladba spojena spolu s následujícím songem „We Are the Champions“, který s ním byl vydaný jako \"A\" strana singlu. Na živých vystoupeních a později i ve studiu vznikla rychlejší verze s rychlejším tempem a s doprovodem bicích a kytar. Tato verze je nahraná na živých albech \"Live Killers\" (1979), \"Queen on Fire – Live at the Bowl\" (2004), \"Queen Rock Montreal\" (2007) a studiová verze nahraná v programu \"John Peel's show\" v rozhlasové stanici \"BBC Radio 1\" se objevila v roce 1992 v italském bootlegu \"Queen - We Will Rock You\"\n\nSkladba „We Will Rock You\" je považovaná za významnou v historii populární hudby. Časopisem Rolling Stone byla v roce 2004 umístěna na 330. místo mezi \"500 nejlepšími skladbami všech dob\" a RIAA ji umístila na 146. místo seznamu \"písní století\".\n\n„We Will Rock You“ můžeme slyšet při zápasech hlavně kolektivních sportů, či soupeřeních v různých show, v reklamních spotech (ve spotu pro firmu Pepsi skladbu nahráli Britney Spears, Pink a Beyoncé Knowles, účinkoval v ní i Enrique Iglesias). Skladba naznačuje mobilizující atmosféru ve více filmech. Motivy skladby můžeme najít ve skladbě „Good Boys“ od skupiny Blondie, sample z ní dvakrát použil i raper Eminem ve skladbách „Till I Collapse“ a „Puke“ (album \"Encore\").\n\n"}
{"id": "346537", "url": "https://cs.wikipedia.org/wiki?curid=346537", "title": "Buřňák lední", "text": "Buřňák lední\n\nBuřňák lední (\"Fulmarus glacialis\") je středně velký vodní pták z čeledi buřňákovitých.\n\nNa délku dorůstá 43 - 52 cm s rozpětím křídel 101 - 117 cm a hmotností mezi 700 - 850 g. Má štíhlé tělo, dlouhá křídla, krátký ocas a silný zobák. Je celý bílý s výjimkou šedého hřbetu, ocasu, křídel a končetin, tmavých očí a žlutošedého zobáku. Samec ani samice se zbarvením neliší.\n\nVe velmi hojném počtu obývá chladné vody Severního ledového, Tichého a Atlantského oceánu. Hnízdí při pobřeží Britských ostrovů, Grónska, Severní Ameriky a Asie (viz mapka níže). V posledních 200 letech se jeho početnost v některých oblastech až dramaticky zvýšila zřejmě v důsledku zvýšené produkce odpadu rybářskými loděmi.\n\nV současné době žije ve volné přírodě více jak 32 000 000 jedinců, jejichž areál rozšíření tvoří plocha velká zhruba 50 – 100 000 km.\n\nStejně jako příbuzní albatrosi a buřňáčci jsou i buřňáci lední skvělými letci. I celé dny plachtí nad otevřeným mořem a vyhledávají ryby, olihně a živočišný plankton. Svou kořist loví téměř výhradně na hladině. Žijí v početných koloniích čítajících i několik set párů.\n\nHnízdí na útesech nebo na zemi a jediné vejce klade do vystlané hnízdní jamky. Jeho inkubační doba trvá 48 - 57 dní. Jelikož je čerstvě vylíhlé mládě velmi náchylné, případnému predátorovi se brání prudkým prskáním nepříjemně páchnoucí olejové tekutiny, která se tvoří v jeho žaludku. Osamostatňuje se asi po 41 - 57 dnech.\n\n"}
{"id": "346539", "url": "https://cs.wikipedia.org/wiki?curid=346539", "title": "Barmský stát", "text": "Barmský stát\n\nBarmský stát (barmsky , též jako Nezávislý stát Barma) byl státní formou existující v dnešním Myanmaru za druhé světové války. Byl založen roku 1942 a zanikl na konci druhé světové války. Jeho prezidentem byl barmský kolaborant dr. Bha Mo. Hovořilo se zde především barmsky a kmenovými jazyky, dalším úředním jazykem byla japonština. Jednalo se o krátkou „nezávislost“ na britské vládě. Ozbrojené složky představovala Barmská národní armáda (BNA). Její velitel byl Aun Schan – zakladatel moderního barmského státu a otec nositelky Nobelovy ceny za mír Aun Schan Su Ťij.\nPředstavovala Antifašistická organizace (AFO) a záškodnické oddíly vysazované z Indie – Čchindité, jímž velel Orde Wingate.\n\n"}
{"id": "346552", "url": "https://cs.wikipedia.org/wiki?curid=346552", "title": "Krásnoočka", "text": "Krásnoočka\n\nKrásnoočka (\"Euglenoidea\", \"Euglenophyta\", \"Euglenophyceae\"), také eugleny, je třída jednobuněčných eukaryot s bičíkem, řazená do říše Excavata, kmene Euglenozoa. Mohou být považovány za řasy, protože mnoho z nich má chloroplasty. Žijí ve sladkých vodách a vzácněji v moři. Typovým rodem je známé krásnoočko (\"Euglena\").\n\nNa povrchu buněk je u krásnooček pod cytoplazmatickou membránou tzv. pelikula, tedy množství spirálních proteinových pruhů, které slouží k změně tvaru buňky. U pohyblivých stádií nacházíme na povrchu buňky rovněž dva bičíky, upevněných ve vchlípené dutince (ampule). Někdy však jeden z bičíků zakrní a zůstává uvnitř ampuly (např. právě u rodu \"Euglena\"). Na povrchu volné části bičíku jsou dvě řasy vlásků, jedny delší (mastigonemy) a jedny kratší. V blízkosti ampuly je dále stigma, světločivná skvrna, která vnímá světlo.\n\nUvnitř buňky se nachází množství organel. Jednou z nich jsou mitochondrie, u krásnooček vybavené terčovitými kristami. Častou součástí jsou rovněž plastidy, konkrétně chloroplasty, získané sekundární endosymbiózou \"zelených řas\" (viz endosymbiotická teorie). Obsahují chlorofyl A a B, karotenová a xantofylová barviva. Uvnitř chloroplastů je přítomen též pyrenoid, tělísko účastnící se fixace uhlíku. Zásobní látkou krásnooček je paramylon, který je chemicky shodných s chrysolaminaranem (ß-1,3-glukan).\n\nKrásnoočka jsou zřejmě jediná velká skupina „řas“, u nichž není známo pohlavní rozmnožování.\n\nZatímco krásnoočka s chloroplasty jsou většinou autotrofní a fotosyntetická, druhy, které nemají chloroplasty, se živí chemoheterotrofně. Na pomezí pak stojí některé druhy s plastidy, které mohou uplatňovat oba způsoby výživy - to jsou takzvaní mixotrofové- kromě CO využívají jako zdroj uhlíku též organické látky rozpuštěné ve vodě, při dlouhodobém zatemnění tyto druhy ztratí chloroplasty a vyživují se pouze heterotrofně. Zásobní látkou je paramylon.\n\nPokud jsou krásnoočka přechovány dlouhodobě ve tmě, nemůže v jejich těle probíhat fotosyntéza. Po čase se začnou živit stejně jako živočichové pohlcováním organických látek a drobných částeček. Rozpad chloroplastů krásnooček lze navodit i uměle působením antibiotik.\n\nKrásnoočka žijí převážně ve sladkých vodách, silně znečištěných organickými látkami. Tvoří zelené povlaky na dně nádrží nebo tenké blanky při hladině.\n\nkrásnoočko zelené \"(Euglena viridis)\"\n\nkrásnoočko štíhlé \"(Euglena gracilis)\"\n\nkrásnoočko krvavé \"(Euglena sanquinea)\" - obsahující červené barvivo \"(astaxanthin)\" překrývající zelenou barvu chloroplastů. Způsobuje červené zbarvení povrchové blanky na hladině tůní a rybníčků.\n\nKrásnoočka jsou tradičně řazena do šesti řádů (Kalina & Váňa, 2005):\n\n\n"}
{"id": "346554", "url": "https://cs.wikipedia.org/wiki?curid=346554", "title": "Saum", "text": "Saum\n\nSaum (: صوم; „půst“), též sawm, je arabské slovo označující půst. V terminologii islámského práva \"saum\" znamená zdržení se jídla, pití, kouření a pohlavního styku od rozbřesku do soumraku. Dodržování tohoto půstu během ramadánu patří k pěti pilířům islámu, \"saum\" však muslimové vykonávají i mimo tento měsíc. V ramadánu je však půst povinen dodržovat každý muslim, který je toho schopen. To znamená, že je duševně a fyzicky zdravý a také duševně i fyzicky dospělý. Obvyklá věková hranice je 14 let, přičemž mladší děti jsou na půst postupně zvykány a přizpůsobují se podle svých schopností. Půst by neměl způsobit žádné zdravotní potíže.\n\nProto existují z povinnosti půstu výjimky. Ty platí především pro:\n\n  Příkaz půstu pro muslimy je zakotven přímo v koránu, kde se praví: \"„Vy, kteří věříte, předepsán vám jest půst, tak jako byl již předepsán těm, kdož před vámi byli - snad budete bohabojní!“\"\n\n"}
{"id": "346556", "url": "https://cs.wikipedia.org/wiki?curid=346556", "title": "Eonium", "text": "Eonium\n\nEonium (\"Aeonium\") je rod sukulentních subtropických rostlin z čeledi tlusticovité (\"Crassulaceae\"). Je známo přibližně 35-40 druhů, většina v Makaronézii – nejvíce na Kanárských ostrovech, dva druhy na Madeiře. Několik málo druhů se vyskytuje také v Africe. V Evropě udává Flora Europaea jen jeden druh – \"Aeonium arboreum\" na pobřeží Portugalska.\n\nDužnatá růžice listů roste na krátkém či delším stonku, vzácněji přisedle. Květenství se skládá z četných, nejčastěji bílých či žlutých květů.\n\n\n\n\n \n"}
{"id": "346557", "url": "https://cs.wikipedia.org/wiki?curid=346557", "title": "Jeffery Deaver", "text": "Jeffery Deaver\n\nJeffery Deaver (* 6. května 1950 v Glen Ellyn v Illinois, USA), je americký autor detektivních románů. Do češtiny jeho dílo překládají Jiří Kobělka, Zuzana Pernicová, Milada Suderová a Michal Švejda.\n\nNarodil se 6. května 1950 v Glen Ellyn v americkém státě Illinois. Otec byl reklamní textař, matka byla hospodyňka, má taky sestru Julie Reece Deaverovou, která píše romány pro mládež. Svou první knihu, která se skládala z dvou kapitol, napsal když mu bylo jedenáct. Nejdříve se živil jako folkový zpěvák a skladatel, hrál a zpíval po klubech v San Francisku a v Chicagu. Pak se přestěhoval do New Yorku a přihlásil se na práva. Když pracoval jako komerční právník na Wall Street, začal psát svůj první román. Je autorem třiceti dvou románů a tří sbírek povídek. Proslul se zejména knihami s ochrnutým kriminalistou Lincolnem Rhymem.\n\n\n\n\n\n\n\n\n\n"}
{"id": "346561", "url": "https://cs.wikipedia.org/wiki?curid=346561", "title": "Dagmar Zvěřinová", "text": "Dagmar Zvěřinová\n\nDagmar Zvěřinová (* 22. října 1953 Moravský Krumlov) je česká politička, v letech 2008 až 2014 senátorka za volební obvod č. 51 – Žďár nad Sázavou, od listopadu 2010 do listopadu 2014 starostka Žďáru nad Sázavou, od roku 2015 radní pro rozhlasové a televizní vysílání členka ČSSD.\n\nOdmaturovala na Střední průmyslové škole stavební v oboru dopravní stavby. Poté vystudovala na Agronomické fakultě Vysoké školy zemědělské v Brně zahradnictví v Lednici.\n\nVystřídala několik pozic, pracovala v projektové organizaci Keramoprojekt Brno, Okresním stavebním podniku Žďár nad Sázavou, na Okresním podniku bytového hospodářství Žďár nad Sázavou. Působila jako ředitelka služeb ve společnosti Satt a.s. a později na postu ředitelky obchodního domu Connvent a.s.\n\nJe vdaná, s manželem Pavlem má dceru Petru (1980) a syna Lukáše (1983).\n\nV letech 1998–2010 zastávala funkci místostarostky města Žďár nad Sázavou, po volbách 2010 se stala starostkou. V komunálních volbách v roce 2014 obhájila za ČSSD post zastupitelky města. Funkci starostky se jí však obhájit nepodařilo, vykonávala post předsedkyně finančního výboru. Také ve volbách v roce 2018 obhájila mandát zastupitelky města.\n\nV letech 2008 až 2014 vykonávala funkci senátorky Parlamentu ČR za volební obvod č. 51 – Žďár nad Sázavou. Působila jako místopředsedkyně ústavně-právního výboru a členka Stálé komise Senátu pro rozvoj venkova.\n\nVe volbách do Senátu PČR v roce 2014 obhajovala za ČSSD mandát senátorky v obvodu č. 51 – Žďár nad Sázavou. V prvním kole získala 27,74 % hlasů a postoupila z 1. místa do kola druhého. V něm však poměrem hlasů 46,77 % : 53,22 % prohrála s lidovcem Františkem Bradáčem.\n\nV dubnu 2015 byla zvolena členkou Rady pro rozhlasové a televizní vysílání, na tento post ji nominovala ČSSD. Funkce se ujala v červenci téhož roku.\n\n"}
{"id": "346563", "url": "https://cs.wikipedia.org/wiki?curid=346563", "title": "Pavel Němčický", "text": "Pavel Němčický\n\nPavel Němčický (* 13. srpna 1977 Uherské Hradiště) je bývalý profesionální český fotbalový obránce. \n\nZačínal v Kunovicích, hrál v Uherském Hradišti a v Liberci, odkud v létě 1999 přišel do Starého Města.\n"}
{"id": "346570", "url": "https://cs.wikipedia.org/wiki?curid=346570", "title": "Boleslav Bárta", "text": "Boleslav Bárta\n\nBoleslav Bárta (14. srpna 1929 Rozhraní – 31. května 1991 Budmerice) byl československý psycholog, po sametové revoluci počátkem 90. let poslanec Sněmovny lidu Federálního shromáždění, bojovník za moravskou autonomii a první předseda Hnutí za samosprávnou demokracii – Společnosti pro Moravu a Slezsko. Pod jeho vedením v letech 1990-1991 dosáhlo moravské hnutí největších úspěchů a dodnes je uctíván jako jedna z nejvýraznějších osobností moravského hnutí. Politická strana Moravané organizuje každoročně shromáždění u hrobu Boleslava Bárty k uctění jeho památky.\n\nSvé dětství prožil v Šebetově na Boskovicku, kde také získal základní vzdělání. V roce 1940 se celá rodina přestěhovala do Brna a zde začal navštěvovat gymnázium, které však od septimy dokončoval v Bruntále.\n\nKrátce po maturitě ztratil otce a od tohoto okamžiku se sám staral o svou rodinu. Při studiu na Filosofické fakultě Masarykovy university v Brně, kde si vybral jako odbornost psychologii s průvodním oborem filosofií, absolvoval první dva roky tak, že pracoval jako dělník, převážně na noční směny, v tehdejších Závodech Jana Švermy. Ve třetím roce studia dostal místo jako pomocná síla Psychologického ústavu Filosofické fakulty, které zastával až do ukončení studia v roce 1952. Po absolvování Filosofické fakulty nastoupil místo klinického psychologa ve Státní psychiatrické léčebně v Kroměříži a současně byl na Psychologickém ústavu FF v Brně ustaven asistentem pro psychologii na čtvrtinový úvazek. Po složení rigorózní zkoušky z psychologie a z pedagogiky byl v roce 1953 promován doktorem filosofie.\n\nV roce 1953 bylo za vedení Boleslava Bárty zřízeno v Psychiatrické léčebně v Kroměříži moderní spánkové oddělení s podmíněně reflexním a hypnotickým navozováním spánku. V roce 1958 založil v Brně Dětskou psychologickou poradnu, v roce 1967 přejmenovanou na Psychologickou výchovnou kliniku. V roce 1971 dokončil habilitační práci z psychologie, ale titul docenta mu byl následně upřen. Za normalizace v roce 1971 byl Boleslav Bárta přinucen vzdát se místa vysokoškolského učitele na Filosofické fakultě a roce 1973 byl odvolán z funkce ředitele Psychologické výchovné kliniky v Brně. Posléze byl přinucen zcela toto pracoviště, které zbudoval, opustit.\n\nOd roku 1970 nesměl publikovat a dokonce byl mnohokrát nucen, aby se vzdal autorství některých svých metod, které pro děti s těžkým postižením vytvořil. Nesměl se zúčastnit žádných odborných seminářů a konferencí. Mnohokrát byl zván evropskými universitami k přednáškám, režim mu však zabránil v jakémkoliv výjezdu do ciziny.\n\nTrpěl těžkou ischemickou chorobou srdeční, vzdor tomu byl velmi silným kuřákem. Prodělal tři infarkty, z nichž při jednom v roce 1980 prožil klinickou smrt. V roce 1990 byl plně rehabilitován, jeho zdraví však již bylo značně podlomeno. Na setkání představitelů politických stran a předsednictev národních rad v Budmericích na Slovensku 31. května 1991 jej zastihl po projevu poslední, těžký srdeční záchvat, který i přes rychlou lékařskou pomoc nepřežil. Ve svých vzpomínkách tuto událost popisuje tehdejší poslanec FS a historik Emanuel Mandler: „\"Když skončil svůj projev, usedl a – umřel. Poznal jsem to až po jisté době. Bylo mi totiž podivné a nepříjemné, že jeho hlava spočinula na mém rameni. Odtáhl jsem se na druhou stranu a poslanec Bárta se skulil na zem. Už ho nevzkřísili.\"“ V televizním vysílání to oznámil prezident republiky Václav Havel. Poslední rozloučení s Boleslavem Bártou se konalo 11. června 1991 v Janáčkově divadle v Brně. Rozloučit se přišlo několik tisíc lidí. Poslankyně Gerta Mazalová (HSD-SMS) položila na jeho rakev trnovou korunu.\n\nBoleslav Bárta pracoval nejen vědecky, významně se angažoval i společensky. Od svých studentských let se hluboce zajímal o historii Moravy a nesmírně ho trápil zánik Země moravskoslezské jako takové, když bylo v roce 1949 ustanoveno krajské zřízení, které nerespektovalo historické hranice.\n\nUdálosti pražského jara 1968 přinesly naději na změnu. Boleslav Bárta se stal jedním z čelných představitelů Společnosti pro Moravu a Slezsko a vynakládal obrovské úsilí pro vytvoření samosprávy Moravy a Slezska v rámci československého státu. Tyto snahy utnula invaze vojsk Varšavské smlouvy do Československa v srpnu 1968 a vznik národnostní dvojfederace. Boleslav Bárta byl za své myšlenky a přesvědčení komunistickým režimem perzekvován.\n\nPo sametové revoluci stanul v čele obnovené Společnosti pro Moravu a Slezsko. K jejímu znovuzrození došlo ke dni 5. ledna 1990 otevřením sekretariátu na Měnínské ulici v Brně. Během krátké doby dokázal motivovat velké množství lidí, kteří se následně angažovali ve snaze o obnovení moravské samosprávy. Boleslavu Bártovi nicméně nikdy nešlo o rozbití Československa, sám byl velkým zastáncem trojfederace. Před volbami v roce 1990 se stal prvním předsedou nově vzniklého Hnutí za samosprávnou demokracii – Společnosti pro Moravu a Slezsko (HSD-SMS). K zaregistrování politické strany bylo třeba deset tisíc podpisů. V průběhu několika dní však právoplatných bylo na 47 tisíc a další přicházely. Strana získala ve Federálním shromáždění ČSFR 16 poslanců v každé ze sněmoven a 22 poslanců v České národní radě.\n\nVe volbách roku 1990 zasedl Bárta za HSD-SMS do Sněmovny lidu (volební obvod Jihomoravský kraj). Ve Federálním shromáždění setrval do své smrti roku 1991.\n\nJiž v létě 1990 spolunavrhl Federálnímu shromáždění za HSD-SMS během projednávané novely československé ústavy roku 1960 a ústavního zákona o československé federaci z roku 1968, aby byl název České republiky změněn na \"\"Českomoravskou republiku\"\" a parlament z České národní rady na \"\"Českomoravskou národní radu, z níž se na základě dělby zákonodárné moci a dělby práce vydělují sněm Země české a sněm Země moravskoslezské\"\". Toto zemské uspořádání České republiky mělo být předstupněm k realizaci koncepce trojdílné Československé spolkové republiky.\n\nHnutí HSM-SMS na podzim 1990 procházelo první vlnou vnitřních sporů. 17. října 1990 totiž Stanislav Devátý označil Bártu za agenta StB. Tři poslanci hnutí se pak postavili proti svému předsedovi, většina hnutí ale za Bártou nadále stála a kritici byli 27. října 1990 zbaveni práva jednat jménem HSD-SMS. V následných komunálních volbách v roce 1990 HSD-SMS relativně uspělo. Bártovi stoupenci při obhajobě svého předsedy poukazovali na to, že v době totality byl sám komunistickou tajnou policií sledován a bývalým režimem pronásledován.\n\nNa podzim 1990 hnutí HSD-SMS naznačilo odchod z vládní koalice (dosud se podílelo na české vládě), finální verdikt v tomto ohledu vynesl poslanecký klub v únoru 1991. Na konci března 1991 došlo v HSD-SMS k dalšímu rozkolu a poslanecký klub se rozpadl na dvě skupiny. Bárta pak zasedal v klubu Hnutí za samosprávnou demokracii – Společnost pro Moravu a Slezsko 2.\n\nBárta si uvědomoval, že ochota centrální vlády vyhovět požadavkům moravského hnutí se zmenšuje. Proto začal organizovat moravské kulaté stoly všech politických stran působících na Moravě včetně komunistů. Dohodli se, že budou bez ohledu na svá různá politická stanoviska v Praze společně hájit zájmy Moravy. Tato stanoviska byla na počátku roku 1991 podporována také masovými demonstracemi v moravských městech (Brno, Olomouc, Ostrava) organizovanými HSD-SMS, které vyvrcholily 29. 4. 1991 protestním pochodem Moravanů Prahou. Dále se mu podařilo zorganizovat společné setkání zástupců všech slovenských politických stran, kromě Verejnosti proti násiliu a Komunistické strany Slovenska, kteří podepsali 9. března 1991 společné prohlášení, že Moravany, považují \"\"za moderní státotvorný národ, schopný samostatně si hospodařit na svém vlastním území a samostatně si rozhodovat o svém vlastním osudu\"\". V té době také poprvé od roku 1990 poklesly na Moravě a ve Slezsku volební preference Občanského fóra na 2. místo s 20 % (v Čechách 30 %) a vedení se ujalo HSD-SMS Boleslava Bárty s 27 % možných hlasů.\n\nVelké naděje vkládal do setkání představitelů politických stran a předsednictev národních rad v Budmericích na Slovensku. Zde ho však na konci diskusního vystoupení, kdy hovořil zejména o výsledcích Sčítání lidu z března 1991, ve kterém se spontánně přihlásilo k moravské národnosti více než 1,3 milionu obyvatel, zastihl těžký srdeční záchvat, na jehož následky zemřel.\n\nVe Federálním shromáždění ho nahradil na poslaneckém postu Jiří Adámek. V čele Hnutí za samosprávnou demokracii – Společnosti pro Moravu a Slezsko ho vystřídal Jan Kryčer.\n\nBártova smrt značně zkomplikovala politické snahy moravského hnutí, které za něj nenašlo adekvátní náhradu.\n\n\n"}
{"id": "346572", "url": "https://cs.wikipedia.org/wiki?curid=346572", "title": "Trdlo", "text": "Trdlo\n\nTrdlo může znamenat více věcí:\n"}
{"id": "346578", "url": "https://cs.wikipedia.org/wiki?curid=346578", "title": "Islas de la Bahía", "text": "Islas de la Bahía\n\nIslas de la Bahía ( \"Bay Islands\", \"Ostrovy zálivu\") je skupina tří hlavních ostrovů a několika dalších menších ostrůvků nedaleko od severního pobřeží Hondurasu v Karibském moři. Souostroví je tvořeno ostrovy Utila, Roatán a Guanaja. Zároveň je jedním z 18 honduraských departementů. Správním střediskem je město Coxen Hole, které se nachází na ostrově Roatán. Celková rozloha ostrovů je 261 km², žije zde 46 866 obyvatel , hustota zalidnění je 180 obyv./km².\n\nSouostroví je vyhledávano jako „turistický ráj“ turisty ze Střední Ameriky, USA i Evropy. Nacházejí se zde rozsáhlé mořské oblasti s korálovými útesy využívané potápěči, které jsou součástí Mezoamerického korálového útesu.\n\nNa ostrově Roatán vzniká v současné době početnější česká komunita . Od roku 2008 budují Češi vlastní vesnici v oblasti Jonesville Point ve střední části ostrova a vzniká zde několik dalších českých projektů. \n\nIslas de la Bahía byly poprvé objeveny Kryštofem Kolumbem v roce 1502 při jeho 4. výpravě. Od toho data si ostrovy nárokovalo několik evropských koloniálních mocností - Španělsko, Británie a Nizozemsko. Britové získali souostroví do svých rukou definitivně v roce 1643. Byly královskou kolonií spravovanou z Jamajky. V roce 1860 předala Británie souostroví Hondurasu v důsledku počinů Williama Walkera ve středoamerickém regionu. Departement Islas de la Bahía vznikl oficiálně 14. března 1872. Jedním z odkazů bývalé britské přítomnosti na ostrovech je, že dnes zhruba 95% místního obyvatelstva mluví anglicky, přestože Honduras je hispanoamerická země.\n"}
{"id": "346587", "url": "https://cs.wikipedia.org/wiki?curid=346587", "title": "González", "text": "González\n\nŠpanělské příjmení González, Gonzáles nebo Gonzalez nosí více různých osobností:\n\n"}
{"id": "346590", "url": "https://cs.wikipedia.org/wiki?curid=346590", "title": "Palác v Léhu", "text": "Palác v Léhu\n\nKrálovský palác v Léhu byl postaven v 17. století za vlády ladákhského krále Sengge Namgjala, opuštěn byl v polovině 19. století po invazi kašmírských vojsk. Poté se královská rodina přestěhovala do paláce ve Stoku. Palác je devět pater vysoký, horní patra byla určena pro ubytování královské rodiny, spodní patra byla hospodářská.\n\nPalác je nyní restaurován a přístupný veřejnosti.\n"}
{"id": "346595", "url": "https://cs.wikipedia.org/wiki?curid=346595", "title": "Bombardier", "text": "Bombardier\n\nBombardier Inc. je kanadský průmyslový koncern vyrábějící především letadla a kolejová vozidla (vlaky, tramvaje, „tramvaje na pneumatikách“). Společnost sídlí v Montrealu. Společnost založil Joseph-Armand Bombardier v roce 1942, tehdejší název byl \"L'Auto-Neige Bombardier Limitée\". Prvním výrobkem firmy byl sněžný pásový automobil B7, který zakladatel firmy vynalezl v roce 1937.\n\nProdukty se dělí na leteckou a kolejovou dopravu.\n\n\n\n\n"}
{"id": "346596", "url": "https://cs.wikipedia.org/wiki?curid=346596", "title": "Henry Scott Tuke", "text": "Henry Scott Tuke\n\nHenry Scott Tuke (12. června 1858 – 13. března 1929) byl britský malíř a fotograf, který se proslavil malbami nahých chlapců a mladých mužů, čímž si vysloužil status pionýra gay kultury.\n\nTuke se narodil v Yorku do prominentní kvakerské rodiny. Jeho otec, Daniel Hack Tuck, byl prominentní aktivista humánního zacházení s duševně nemocnými. Tato tradice se v rodině udržovala po několik dřívějších generací.\n\nV roce 1874 se Tuke přestěhoval s rodinou do Londýna, kde nastoupil na Slade School of Art. Po ukončení studií odcestoval v roce 1880 do Itálie a mezi lety 1881 a 1883 žil v Paříži. Zde studoval u malíře Jeana Paula Laurence a seznámil se také s americkým malířem Johnem Singerem Sargentem (který se také, ačkoliv v menší míře, zaměřoval na akty chlapců a mužů).\n\nV roce 1880 se Tuke seznámil s Oscarem Wildem a dalšími prominentními básníky a spisovateli sdruženými ve skupině Uraniánů. Sám napsal anonymně „sonet mládí“, publikovaný v magazínu The Artist. Po návratu do Británie se Tuke přestěhoval do Newlynu v Cornwallu, kde se připojil k malé umělecké skupině, jejímiž členy byli například Walter Langley, Albert Chevallier Tayler a Thomas Cooper Gotch, malíř malých dívek, který se stal jeho celoživotním přítelem. Tuto skupinu označují historici umění za Newlynskou školu.\n\nV roce 1885 se Tuke přestěhoval do Falmouthu, rybářského přístavu v Cornwallu, romantického a poněkud zapadlého kraje s mírným klimatem vhodným pro opalování bez oblečení. Zakoupil tam za čtyřicet liber rybářskou loď, kterou proměnil v plovoucí ateliér a hausbot. Tuke tvořil zpočátku prodejnější díla na historická témata. V těchto malbách Tuke umísťoval nahé muže do bezpečnějšího mytologického kontextu, ale kritika tato díla shledává formalistickými, bezživotnými a plochými.\n\nOd roku 1890 opouštěl mytologická témata a začal malovat akty místních chlapců při rybaření, plavání, opalování a potápění. Jeho technika se stala svobodnější, začal užívat svěžích impresionistických barev. Přestože jsou Tukeovy malby nahých mladíků vysoko hodnoceny těmi homosexuály, které oslovují adolescenti, nejsou nikdy otevřeně erotické. Jejich pohlaví jsou téměř vždy skrytá, chlapci nejsou ve fyzickém kontaktu a obrazy neposkytují žádné náznaky sexuality.\n\nTuke navazoval se svými modely romantická přátelství, ale nikdy nebylo zjištěno, že by s nimi měl také intimní kontakt, ačkoliv to nelze vyloučit. Je pravděpodobné, že jeho vlastní libido se realizovalo spíše v umění. Vzhledem k předmětu jeho tvorby se Tukova díla nikdo nijak zvlášť nekupoval s výjimkou sběratelů gay umění. Měl však dobré renomé jako portrétista, což mu zajišťovalo zdroj příjmů.\n\nJeho příjmy stačily i na cestování. V roce 1900 uspořádala na jeho počest banket \"Royal Cornwall Polytechnic Society\", v roce 1914 byl zvolen členem \"Royal Academy of Art\". Pozdější život byl poznamenán těžkou nemocí. Po smrti v roce 1929 byl zcela zapomenut a znovuobjeven byl až v sedmdesátých letech 20. století. V současnosti mají jeho díla na dražbách vysokou hodnotu.\n\n\n"}
{"id": "346601", "url": "https://cs.wikipedia.org/wiki?curid=346601", "title": "Gejza Valent", "text": "Gejza Valent\n\nGejza Valent (* 3. října 1953, Praha) je bývalý československý atlet, mnohonásobný československý reprezentant v hodu diskem. Osobní rekord hodil 69,70 metru.\n\nGejza Valent reprezentoval v 25 mezistátních utkáních (1980–1991). Stal se mistrem ČR v letech 1981, 1987 a 1991. I po skončení aktivní kariéry se Gejza udržuje v dobré formě. Stal se trojnásobným veteránským mistrem Evropy a jednou veteránským mistrem světa. V současnosti (2009) boduje v I. národní lize za AK Olomouc.\n\n\n\n\n"}
{"id": "346602", "url": "https://cs.wikipedia.org/wiki?curid=346602", "title": "Crystalex", "text": "Crystalex\n\nCrystalex je český podnik vyrábějící užitkové sklo. Je největším domácím a předním světovým výrobcem nápojového skla. Současný název společnosti je \"Crystalex CZ, s.r.o.\" Hlavní výrobní závod je v Novém Boru. Druhý výrobní závod je v Karolince na Vsetínsku.\nProdukty firmy jsou strojově vyráběné výrobky ze sodnodraselného skla (tzv. crystalin) a to především kalíšky, odlivky, dekantery, džbány a vázy. Některé výrobky jsou dále zušlechťovány dekoračními technikami a to jak tradičními tak moderními (pantograph, diaryt, stříkání, pískování, malování, vysoký smalt a sítotisk). \n\nV říjnu 1945 byl vydán Dekret o znárodnění velkých průmyslových podniků, následně, v roce 1948, vzniká národní podnik Borocrystal, sdružující 55 původních drobných provozoven a skláren, a národní podnik Umělecké sklo. Konsolidací těchto podniků spolu s n. p. Borské sklárny vznikl v roce 1953 státní podnik Borské sklo. \n\nV roce 1967 byla dokončena výstavba nového výrobního areálu v Novém Boru. Budovy sklářského kombinátu byly stavěny v letech 1965 až 1967. Byla to v této době první velká investiční akce svěřená zahraniční firmě, sdružení jugoslávkých podniků \"Union Engineering\".\nV kombinátu byla zahájena výroba v roce 1967 a od roku 1972 zde fungovala první automatizovaná linka, tedy i sériová výroba (strojně foukaná kalíškovina). V roce 1974 podnik změnil název na Crystalex. V 70. letech pod koncern Crystalex se sídlem v Novém Boru postupně přešla výroba užitkového skla v tehdejším Československu. Crystalex tak ve své době sdružoval většinu českých skláren vyrábějících užitkové sklo.\nProdej výrobků Crystalexu na zahraničních trzích zajišťoval podnik zahraničního obchodu Skloexport.\n\nPo roce 1989 se řada provozoven státního podniku osamostatnila a byla privatizována. V Novém Boru a okolí vzniklo několik malých skláren. \nCentrální podnik v Novém Boru byl od 1. ledna 1994 akciová společnost, 21. května 1997 schválila vláda Václava Klause návrh ministra financí Ivana Kočárníka na prodej 72 % akcií společnosti Porcela Plus. Nová společnost Bohemia Crystalex Trading (BCT) zajišťovala vývoz na zahraniční trhy.\n\nV roce 2008 měl Crystalex čtyři výrobní závody: Nový Bor, Hostomice nad Bílinou, Karolinka a Vrbno pod Pradědem. Karolinka i Vrbno byly postaveny v 19. století, kdy došlo k největšímu rozvoji výroby skla.\n\nV roce 2008 firma, patřící do sklářské skupiny BCT a mající obrat 1,5 miliardy Kč, zkrachovala. V lednu 2008 společnost BCT sama na sebe podala návrh na zahájení insolvence. 1. října 2008 začalo platit tříměsíční moratorium, které znamenalo ochranu dodávek energií a umožnilo pokračovat ve výrobě. Majitelé museli v této lhůtě najít nového investora. Moratorium skončilo 30. prosince 2008. BCT odmítla požádat o jeho měsíční prodloužení, Crystalex zamířil do konkurzu. Dne 20. ledna 2009 byla zastavena výroba ve všech závodech, všech 1800 zaměstnanců (z toho 1200 v Novém Boru) dostalo výpověď. \n\n\nDne 6. srpna 2009 koupila výrobní závody v Novém Boru a Karolince za 362,7 milionů Kč sklářská skupina CBC Invest, za níž stojí ruský a slovenský kapitál.\n\nV lednu 2010 byla výroba novým vlastníkem obnovena. V roce 2010 vykázal Crystalex mnohamilionový zisk, vrátil se na zahraniční trhy. Ke konci roku 2010 zaměstnaly sklárny v Novém Boru 500 lidí a 170 v Karolince. \n\nNovoborská sklárna vyváží své sklářské produkty do 60 zemí ve světě a je nyní největším výrobcem nápojového skla v České republice. Společnost vlastní ceněnou ochrannou známku \"Bohemia Crystal\". Podílí se na organizaci sklářských sympozií IGS (International Glass Sympozium), konaných každé tři roky počínaje rokem 1982.\n\nV roce 2013 byla vybudována nová sklářská pec se třemi výrobními linkami na větší kusy skla. Objem výroby se dostal na úroveň roku 2008 (před krachem), počet pracovníků stoupl na 646.V roce 2013 měl podnik tržby 870 mil. Kč, pro rok 2014 je odhad tržeb 1 miliarda Kč při stabilizovaném počtu 650 kmenových a 130 agenturních pracovníků.\n\nV Karolince se v současné době provádí pouze dekorace výrobků dovezených z Nového Boru. Hutní výroba skla byla v Karolince ukončena.\nVelmi cenná, unikátní sbírka 1500 kusů skla zkrachovalého podniku byla zakoupena za 8,5 milionů Kč \"Nadací Josefa Viewegha\" a v letech 2009 až 2011 vystavena v druhém patře zámku Lemberk. Poté se odstěhovala do nově vytvořeného \"Centra sklářského umění\" v městečku Sázava na Benešovsku.\n"}
{"id": "346604", "url": "https://cs.wikipedia.org/wiki?curid=346604", "title": "Newman", "text": "Newman\n\nAnglosaské příjmení Newman [\"njúmen\"] nosí více různých osobností:\n\n\n"}
{"id": "346605", "url": "https://cs.wikipedia.org/wiki?curid=346605", "title": "Mykelti Williamson", "text": "Mykelti Williamson\n\nMykelti Williamson (* 4. dubna 1960, St. Louis, Missouri, USA) je americký herec.\n\nNarodil se jako syn vojenského pilota. V patnácti letech se i s rodinou přestěhoval do Los Angeles. Byl zdatný sportovec (fotbal, atletika ...). Zálibu však našel i v divadle.\n\nJeho herecká kariéra začala v 70. letech v televizi, kde hrál v seriálech (\"Cover Up\", \"The Bay City Blues\", \"The Bronx Zoo\"...). Zahrál si také vedlejší roli v kultovním seriálu \"Starsky and Hutch\" či \"Miami Vice\" a \"China Beach\". Poprvé na sebe ve filmu upozornil v roli zloděje a hráče amerického fotbalu Birda.\n\nZa čas však následoval další film, kde si zahrál jednu z hlavních rolí a to ve snímku \"Forrest Gump\".\n\nPo boku Samuela L. Jacksona a D. B. Sweeneyho účinkoval v inscenaci hry Clarka Gregga \"Vzdálené ohně\" (1995) a za svůj výkon získal cenu L. A. Theatre Award (Losangelesská divadelní cena).\n\n\n"}
{"id": "346607", "url": "https://cs.wikipedia.org/wiki?curid=346607", "title": "Volavka popelavá", "text": "Volavka popelavá\n\nVolavka popelavá (\"Ardea cinerea\") je velký veslonohý pták z čeledi volavkovitých. Je hojně rozšířená, vyskytuje se na všech kontinentech východní polokoule s výjimkou Austrálie a živí se zejména rybami. V Evropě se jedná o největšího zástupce volavek.\n\nVolavka popelavá je velký, silně stavěný pták. Dorůstá 84–102 cm, v rozpětí křídel měří 155–175 cm a dosahuje hmotnosti mezi 1–2 kg. Jejím nejnápadnějším znakem je dlouhý štíhlý krk a dlouhé končetiny, které ji umožňují pohybovat se i ve větších hloubkách. Je naprosto nezaměnitelná, ze spodní strany špinavě bílá a svrchu šedá s růžovožlutým zobákem, tmavým pruhováním na krku, černými konci křídel a tmavými prodlouženými pery na hlavě. Ačkoli je po většinu roku zbarvena podobně, v období rozmnožování má obvykle o něco červenější zobák a končetiny. Pohlaví se mezi sebou neliší, mladí ptáci jsou v porovnání s dospělci výrazně tmavší a z velké části postrádají bílé zbarvení krku a dlouhá tmavá pera na hlavě.\n\nLétá s pomalými údery křídel, krk má přitom esovitě prohnutý a končetiny natažené.\n\nOzývá se nejčastěji v letu a to drsným \"kré\" nebo \"krejch\".\n\nVolavka popelavá patří mezi rozšířené a hojné zástupce volavek, s globální populací 710 000 – 3 600 000 jedinců je v Červeném seznamu IUCN zařazena do kategorie málo dotčených druhů. Obývá prakticky celou Evropu, zcela chybí pouze na velkém území Skandinávie, velmi rozšířená je i v Asii a obývá také Afriku, konkrétně její severní a subsaharskou část. V Evropě jsou tažné zejména severní a východní populace, které táhnou směrem na jih, jedinci ve střední Evropě jsou většinou stálí (viz mapka rozšíření).\n\nVolavka popelavá je obyvatelem prakticky všech typů vod bohatých na potravu, od pomalu tekoucích řek a mokřin, po jezera, rybníky, nádrže, kanály a umělá jezírka v parcích. Za potravou často zalétává také na pole.\n\nV České republice je nejhojnější volavkou. Vyskytuje se prakticky na celém jejím území až po nadmořskou výšku 730 m a hnízdí zde v počtu 1000–1400 párů a zimuje v počtu 3–6000 jedinců. Jelikož byla v minulosti často lovena, na území mnoha států Evropy je v současné době chráněným druhem.\n\nVolavka popelavá se po většinu roku zdržuje samostatně, výjimkou jsou pouze velké vodní plochy s velkým množstvím potravy, kde se může vyskytovat i větší množství jedinců, vždy však rovnoměrně rozprostřených. Nejaktivnější je brzy ráno a za soumraku.\n\nPřevažující složkou v potravě volavky popelavé jsou ryby různé velikosti i mrtvé (preferuje), požírá však také obojživelníky, měkkýše, hmyz a jiné bezobratlé, malé ptáky a savce, občas plení i hnízda vodních ptáků, často loví hraboše na polích a tím je užitečná.\nŠkody na tekoucích vodách jsou zanedbatelné, přesto rybáři vyvíjí silný nátlak na povolování jejich odstřelu.\nKořist většinou polyká vcelku, pokud je však příliš velká, vyvrhuje ji a snaží se ji spolykat znovu.\n\nPodobně jako ostatní druhy volavek má svou speciální taktiku lovu. Bez pohybu vystává ve vodě nebo na souši a upřeně hledí na vodní hladinu nebo na zem a v případě, že se kořist přiblíží na vhodnou vzdálenost, se jí zmocňuje rychlým škubnutím krkem a většinou ji doslova harpunuje.\n\nVolavka popelavá hnízdí většinou ve skupinách, které mohou být ve vhodných podmínkách i velmi početné. Hnízdo, které mívá v průměru téměř půl metru, staví v korunách vysokých stromů. Jeho základním stavebním materiálem jsou větve, zevnitř ho poté většinou vystýlá trávou. Ačkoli se sháněním stavebního materiálu většinově zabývá samec, hnízdo jako takové staví zejména samice. Na svá hnízdiště se páry vrací několik let po sobě, opuštěná hnízda volavek pak k hnízdění často využívají i jiné druhy ptáků.\n\nVe střední Evropě hnízdí v rozmezí od února do srpna, ročně přitom mívá jen jednu snůšku po 3–5 (nejčastěji 4) zelenavých, 4,3–6 cm velkých vejcích, na kterých sedí střídavě oba rodiče po dobu 25–26 dnů. Mladé ptáky, kteří jsou plně opeřeni po 20–30 dnech, následně krmí rybami.\n\n\n\n"}
{"id": "346610", "url": "https://cs.wikipedia.org/wiki?curid=346610", "title": "Miss USA 2009", "text": "Miss USA 2009\n\n58. ročník soutěže Miss USA se uskutečnil 19. dubna 2009. Vítězka Kristen Dalton reprezentovala USA na Miss Universe, kde skončila v TOP 10. Soutěže se zúčastnilo 50 krásek z každého státu USA plus District of Columbia. Předchozí vítězka Crystle Stewart korunovala svou nástupkyni Kristen Dalton na stejném místě, kde získala korunku ona sama, v Planet Holywood v Las Vegas ve státě Nevada.\n"}
{"id": "346612", "url": "https://cs.wikipedia.org/wiki?curid=346612", "title": "Dlouhozobka svízelová", "text": "Dlouhozobka svízelová\n\nDlouhozobka svízelová (\"Macroglossum stellatarum\") je motýl patřící mezi lišajovité, který patří v České republice k poměrně hojným druhům, ale směrem na západ ve střední Evropě je pak vzácnější. Na rozdíl od většiny ostatních nočních motýlů létá dlouhozobka přes den za poledního slunce a i v noci podobně jako ostatní dlouhozobky.\n\nDlouhozobku lze poznat podle rychlého kmitavého letu a mimořádně dlouhého sosáku, který má těsně pod tykadly. Je poměrně malá, s rozpětím předních křídel cca 5 cm, každé křídlo je tak 2 až 2,5 cm dlouhé. Zavalitější tělo a první pár křídel mají šedohnědou barvu, druhý pár křídel je do oranžova, proto se zdá, jako kdyby měla jen jeden pár křídel. Zadeček je poset odstávajícími šupinami s bílými a černými skvrnkami.\n\nSamičky během sání potravy kladou vajíčka, která mají nazelenalou barvu, po jednom na svízel, na ptačince a podobné. Vajíčka jsou hladké malé koule.\n\nPo 4 až 6 dnech se z vajíček líhnou malé zelené housenky, které jsou na hřbetě bíle tečkovány. Housenka se vyvíjí přibližně 20 dnů, načež se následně zakuklí.\n\nJelikož se dlouhozobka rodí v Česku v průběhu roku ve dvou generacích, první generace housenek se objevuje mezi zářím a říjnem a druhá mezi červnem až srpnem. Mezi hostitelské rostliny, na kterých se housenka živí, patří různé druhy svízelů.\n\nHousenka před stádiem kukly změní barvu na hnědou a vytvoří si řídký podzemní kokon, ve kterém se dlouhozobka vyvíjí. Kukla je pak světle okrově zbarvená s tmavším žilkováním. Dospělci se líhnou z kokonu v poledních hodinách a po ztuhnutí křídel odlétají.\n\nDlouhozobka svízelová patří mezi tažné druhy. Vyskytuje se na okrajích lesů, výslunných stráních, ve stepních oblastech, parcích, zahradách a i často uprostřed velkoměst. Byl pozorován i vysoko v horách, kde se může rozmnožovat, ale kvůli chladnému podnebí zde nemůžou generace dlouhodobě přežívat a populace je závislá na migrujících jedincích z nižších oblastí.\n\nVzhledem ke své nenáročnosti na život se vyskytuje v celé Evropě vyjma nejjižnějších oblastí od Portugalska po Turecko. Mimo Evropu se vyskytuje taktéž v severní Africe a Asii. Trvale se vyskytuje v jižní Evropě a v částech střední Evropy, kde je tepleji. Na území České republiky migruje každoročně velký počet jedinců z jižnějších oblastí převážně v průběhu května.\n\nDo Česka přilétá každoročně dlouhozobka na začátku léta z jihu. Imága létají od srpna do pozdního podzimu, kdy se opět vracejí na jih do teplejších krajin, aby se následujícího roku tito jedinci vrátili opět na území zrodu. Při pátrání po potravě vystupuje v moravských horách až do výšek kolem 1000 m. \n\nDlouhozobka se sice řadí mezi noční motýly, přesto ji je možné potkat spíše za dne, kdy saje nektar z květů všemožných druhů rostlin. V přírodě to jsou to nejčastěji hadince, mydlice, bodláky, hvozdíky a různé druhy chrp, v zahradách pak plaménky, kakosty či petúnie. Na rozdíl od jiných druhů motýlů není vybíravá a nachází se všude, kde je dostatek rozkvetlých květin. Při sání neusedá na květ a rychlým třepotáním křídel, podobným kolibřičímu letu, se udrží ve vzduchu. Proto v případě laiků dochází k záměně dlouhozobky s kolibříkem. Kolibříci ale v Evropě nežijí volně.\n"}
{"id": "346614", "url": "https://cs.wikipedia.org/wiki?curid=346614", "title": "Výkon (rozcestník)", "text": "Výkon (rozcestník)\n\nVýkon může být:\n\n\n"}
{"id": "346615", "url": "https://cs.wikipedia.org/wiki?curid=346615", "title": "Personal Jesus", "text": "Personal Jesus\n\n„Personal Jesus“ je dvacátý třetí single skupiny Depeche Mode vydaný v Anglii. Singl byl vydán 29. srpna 1989 jako první singl z alba \"Violator\". Od té doby se píseň dočkala mnoha různých coververzí. Singl se vyšplhal na 13. místo v UK Singles Chart.\n\nRoku 2004, „Personal Jesus“ se umístil na 368. místě v žebříčku 500 největších písní časopisu Rolling Stone a září 2006 byla píseň mezi \"100 Greatest Songs Ever\" časopisu \"Q\".\n\nPíseň byla inspirována knihou \"Elvis and Me\" od Priscilly Presley. Podle textaře Martina Gora je píseň o tom, co to znamená být pro někoho jeho Ježíšem, dávat mu naději a starat se o něho.\n\nPíseň se výrazně liší od všech písní, které Depeche Mode do té doby vytvořili, a stala se spolu s následujícím singlem, „Enjoy the Silence“, jejich nejznámější a nejúspěšnější písní vůbec. Popularitě pomohla i kontroverze, kterou píseň ve své době způsobila, reklamní kampaň a fakt, že singl byl vydán šest měsíců před albem.\n\n\n\n\n\n\n\nToto CD bylo znovuvydáno v roce 2004\n\n\nV USA byl singl vydán 19. září 1989.\n\nVšechny písně napsal Martin Gore.\n\nCover verze od Johnnyho Cashe pochází z alba \"\", píseň je také na B straně Cashova singlu „Hurt“, vydaného 3. listopadu 2003. Cash je v písni doprovázen pouze kytarou a klavírem. Výběr písně, který byl pro mnoho lidí poměrně překvapivý, Cash komentoval slovy: „Personal Jesus je pravděpodobně nejevangeličtější píseň, kterou jsem kdy nahrál. Nevím, jestli ji tak autor zamýšlel, ale je taková.“\n\nSingl Marilyna Mansona byl vydán 4. října 2004 a pochází z kompilace \"\".\n\nRuská punková skupina Тараканы! (Tarakany!, česky švábi) nahrála coververzi roku 1998, k písni vznikl klip.\n\nKřesťanská gothrocková skupina Rackets and Drapes nahrála píseň na albu \"Trick Or Treat\" z roku 2000.\n\nV roce 2002, stejně jako Johnny Cash, nahrála coververzi americká industrialrocková skupina Gravity Kills na LP \"Superstarved\" a metalová skupina Lollipop Lust Kill na albu \"My So Called Knife\".\n\nIndustrialmetalová skupina Koyi k utho z Kolumbie nahrála „Personal Jesus“ na albu \"Mechanical Human Prototype\" z roku 2003, k písni vzniklo video\n\nV roce 2004 nahrála belgická skupina Insekt na albu \"Ohrwürmer\".\n\nTori Amos zpívala píseň živě v roce 2005 na \"Original Sinsuality/Summer of Sin Tour\".\n\nRichard Cheese nahrál píseň v roce 2005 na albu \"I’d Like a Virgin\" a na \"Silent Nightclub\" z roku 2006 vydal vánočně laděný remix. Z roku 2006 pochází také cover gospelové skupiny The Dixie Hummingbirds a Davida Gogo. Na živém koncertu zazpívala svou verzi písně česká zpěvačka Iva Frühlingová.\n\nPíseň byla mnohokrát samplována ostatními interprety. Rapper Apathy použil samply z „Personal Jesus“ pro vlastní stejnojmennou skladbu na albu \"Where’s Your Album?!!\" z roku 2004. Dívčí skupina Sugababes použila samply pro skladbu „It Ain’t Easy“ z alba \"Taller in More Ways\" z roku 2005. Kytarový ryff si vypůjčila britská zpěvačka Jamelia na svém singlu „Beware of the Dog“ z roku 2006. Hilary Duffová použila samply z Personal Jesus na svém singlu „Reach Out“ z roku 2008.\n\nPíseň hraje i česká skupina Blue Effect.\n\n"}
{"id": "346620", "url": "https://cs.wikipedia.org/wiki?curid=346620", "title": "Tajemný plamen královny Loany", "text": "Tajemný plamen královny Loany\n\nTajemný plamen královny Loany je postmoderní román, jehož autorem je italský romanopisec a historik Umberto Eco. Jedná se o jeho páté beletristické dílo. V Itálii jej vydalo nakladatelství Bompiani v roce 2004, v České republice vyšlo o rok později, vydalo jej nakladatelství Argo v překladu Alice Flemrové. \n\nJako žádný z Ecových románů, ani Tajemný plamen královny Loany nemá „klasickou“ stavbu. Je vystavěn ze tří částí.\n\nJak již bylo řečeno, román se skládá ze tří částí:\n\nV nemocnici se po těžkém úrazu a dlouhém kómatu probouzí starý antikvář Yambo (skutečným jménem Giambattista Bodoni, stejně jako slavný typograf Giambattista Bodoni). Zjišťuje, že ztratil paměť, i když poněkud „netradičně“. Pamatuje si veškeré objektivní informace, které jsou učebnicového nebo encyklopedického charakteru a jsou oproštěny jakéhokoliv citového náboje. Naproti tomu si nepamatuje nic ze svého vlastního života, nemá osobní vzpomínky - tedy takové, které jsou emocionálně zabarvené. V praxi to znamená, že zná například jména a díla většiny světových literátů, má stále perfektní znalosti z oblasti historie a geografie atd., ale nepoznává vlastní manželku, děti, dům... Po mnoha neúspěšných pokusech o znovuvyvolání ztracené části paměti navrhne Yambovi jeho žena, shodou okolností psycholožka, aby odjel na venkov, do rodného domu, ve kterém strávil valnou část dětství a mládí. Důvěrně známé prostředí mu údajně může pomoci. Yambo poslechne a do Solary odjíždí. Nutno ještě poznamenat, že během dospělého života, před úrazem, měl Yambo k rodnému domu v Solaře z neznámých důvodu velmi zvláštní, spíše negativní, vztah.\nDruhá a nejobjemnější část knihy se odehrává přímo v Solaře, zejména na půdách a ve starých nepoužívaných pokojích domu. Yambo se zde čtením svých starých knih, školních učebnic a sešitů, časopisů (zejména komiksů), dobových novin a vůbec zkoumáním všech předmětů z dětství (vyrůstal ve fašistické Itálii) snaží rekonstruovat svou poškozenou paměť. „Objevy“ často telefonicky konzultuje s přítelem z dětství, který mu pomáhá vyvozené závěry poněkud korigovat s pomocí své vlastní, správně fungující, paměti. V této části knihy není podstatný děj, ale spíš o Yambovy úvahy, sledování jeho myšlenkových pochodů, popis dobové situace atp.(Viz důležité myšlenky a interpretace díla). Nejpodstatnější jsou pro Yamba dvě zjištění. První z nich je, že se jako dítě účastnil partyzánské akce (protože dokonale znal terén) a byl svědkem smrti několika lidí. Proto měl později na Solaru špatné vzpomínky a snažil se je z mysli vytěsnit. Pomyslným vrcholem poznání byla informace o téměř fanatické Yambově zamilovanosti do spolužačky. Tento platonický vztah Yamba ovlivňoval v podstatě celý další život...\nPoslední část knihy se týká Yambovy smrti a rekapitulace celého jeho dosavadního života. Yambo se nachází ve stavu, který sám popisuje jako zvláštní fyzickou neexistenci, stav bytí pouze ve formě jakési čisté energetické substance. Tento oddíl pomůže vysvětlit poslední nejasnosti a zaplnit prázdná místa předchozího vyprávění. Po skončení této reflexe Yambo dojde určitého smíření se světem, s Vesmírem, s Bohem a umírá...\n\n\n\n\n\n\nDílo je samotným autorem označováno jako „ilustrovaný román“. Kniha opravdu obsahuje spoustu barevných reprodukcí stránek komiksů a časopisů, ale také přebalů gramofonových desek, obalů od kakaa a čaje a mnoho dalšího, takže atmosféra doby je díky těmto obrázkům mnohem sugestivnější. \n\nTajemný plamen královny Loany nelze chápat jako dějový román, u kterého se pobavíme či si dokonce odpočineme, a už vůbec nejde o pouhé „čtivo“. V případě takového přístupu by čtenář byl jistě zklamán. Na druhou stranu, pokud k tomuto románu přistoupí jako ke knize, která inspiruje k přemýšlení o mnoha filosofických aspektech života, případně jako k vydatnému zdroji faktických informací o fašistické Itálii, které jsou ale podány srozumitelnou formou, rozhodně nebude zklamán. Už jen z toho důvodu, že o nacistickém Německu je děl a materiálů přehršel. O fašistické Itálii nikoliv. Pro zkušeného čtenáře bude jistě také velmi dobrodružné intertextuální přeskakování a luštění množství citací cizích děl. Nicméně méně zkušený čtenář se jistě v ději nebo textu „neztratí“. \n\n\n\n"}
{"id": "346622", "url": "https://cs.wikipedia.org/wiki?curid=346622", "title": "Asimilace (sociologie)", "text": "Asimilace (sociologie)\n\nAsimilace (z lat. \"ad-similare\", při-podobnit, přizpůsobit) v sociologii a v kulturní antropologii znamená přizpůsobení menšiny nebo přistěhovalce okolní většinové společnosti. Zahrnuje ovládnutí a přijetí většinového jazyka, obyčejů a kultury alespoň v té míře, aby odlišnosti nebránily ve společenském uplatnění, ale může znamenat i úplné splynutí s většinovou společností.\n\nProblém asimilace vyvstává ve dvou odlišných situacích:\n\nStarší uzavřené společnosti s malou mobilitou vyžadovaly od přistěhovalců obvykle úplné přizpůsobení jazykové, kulturní i náboženské, ale jen na malém prostoru obce nebo města. Zato mezi sousedními městy a kraji mohly být i značné odlišnosti jazykové (nářečí) a kulturní: kroj, strava, zvyky, slavnosti a podobně. Naopak moderní společnosti se vyznačují velkou mírou (vnitřní) mobility a zároveň vysokým stupněm kulturní integrace v širokém rámci národní společnosti, případně státu. Asimilaci podporuje spisovný jazyk, školství, masová média, hromadná výroba oblečení i potravin, ale zejména mobilita a smíšené sňatky.\n\nV průběhu novověku asimilaci lokálních skupin výrazně prosazovaly hlavně absolutistické státy, aby tak podpořily soudržnost celé společnosti a oslabily případné odstředivé tendence. Ve Španělsku, ve Velké Británii a ve Francii byly národní společnosti kulturně homogenizovány už v pozdním středověku, ve Střední Evropě k tomu docházelo až od 18. století. Ale ještě Velká francouzská revoluce zrušila tradiční regiony, zavedla nové departementy a přísně zakázala užívání nářečí (francouzsky \"patois\"). Jen v okrajových oblastech se mohly místní odlišnosti udržet. V Rakousku mělo tato asimilační úsilí podobu germanizace, jež ovšem vyvolala jako reakci různá národní hnutí. V Německu a v Itálii nastoupila jazyková homogenizace, potlačení místních odlišností a nářečí až v 18. a 19. století. V Rusku začala ještě později a byla často i násilná (zákaz jiných jazyků ve školách, potlačení literatury a pod.).\n\nSoučasné demokratické a pluralitní společnosti se snaží nároky na přizpůsobení spíše omezovat, aby se neztratily specifické rysy menšinové kultury, jež mohou být i pro většinovou společnost prospěšné. Na druhé straně mohou ovšem výrazné jazykové i kulturní odlišnosti člověku ztěžovat a omezovat možnosti společenského uplatnění, které se dnes často neomezuje jen na nejbližší okolí jeho domova. Všechny moderní společnosti proto hledají schůdný kompromis mezi respektováním kulturních zvláštností a nezbytnou mírou jazykového a kulturního přizpůsobení. V této souvislosti se pojem asimilace často odmítá a nahrazuje mírnější představou integrace.\n\nProblém asimilace či integrace přistěhovalců se liší v následujících ohledech:\n\nTaké zde se dnes dává přednost mírnější integraci, při níž se od přistěhovalců vyžaduje jen nezbytně nutná míra přizpůsobení, před představou úplné asimilace, jak ji představoval například americký koncept \"tavicího kelímku\" (melting pot). I v USA dnes vysílají televize ve španělštině, v čínštině a v dalších jazycích a i americká společnost hledá způsoby, jak si s touto novou situací poradit. Požadavek na zvládnutí \"většinového\" komunikačního jazyka a na jisté kulturní přizpůsobení se však patrně nedá obejít.\n\nK téměř dokonalé asimilaci různých místních a jazykových skupin došlo ve všech evropských zemích, zvláště houževnatý odpor kladli například Irové, Poláci nebo Finové. Od 2. poloviny 20. století do současnosti mají západoevropské země jako Francie, Velká Británie, Švédsko, Německo, Nizozemí, Španělsko apod. velké problémy s asimilací velké části přistěhovavších občanů, zejména těch muslimského vyznání. Proti asimilaci bojují národní skupiny v Bělorusku a na Ukrajině, místní společenství na Korsice, v Baskicku nebo v Gruzii.\n\nObavy z asimilace většinovým prostředím vyvolaly řadu významných společenských hnutí i konfliktů, jako bylo národní obrození Čechů i dalších evropských národů. Také jedním z důvodů pro rozdělení Československa byla obava Slováků z asimilace.\n\n\n\n"}
{"id": "346624", "url": "https://cs.wikipedia.org/wiki?curid=346624", "title": "Lukáš Milo", "text": "Lukáš Milo\n\nLukáš Milo (* 19. října 1983, Vítkov) je bývalý český atlet, jehož nejlepší disciplínou je běh na 100 metrů. Závodil za SSK Vítkovice, je dvojnásobným mistrem České republiky v běhu na 100 metrů.\n\nV roce 2008 zaběhl čas 10,27 s, kterým se nominoval na Olympijské hry v Pekingu. Tam však v rozběhu zaběhl pouze 10,52 s a nepostoupil z něj dále.\n\nV minulosti měl dvouletý trest za údajné podvádění při dopingové zkoušce, které však Milo odmítal.\nJeho poslední závodní sezónou byl rok 2013.\n"}
{"id": "346626", "url": "https://cs.wikipedia.org/wiki?curid=346626", "title": "Direct Download Link", "text": "Direct Download Link\n\nDirect Download Link (DDL), webmastery často interpretováno jako Direct Download(s), je termín používaný v souvislosti s warez scénou. Označuje stránky, které shromažďují odkazy na různý materiál chráněný autorským zákonem (hudbu, filmy, software, hry, atd.).\n\nDDL stránky získávají obsah díky webmasterům, kteří na ně mohou poslat své odkazy. Změny v odkazech zajišťují DDL stránce neustálou aktualizována. Tito provideři pak mají na oplátku zajištěn přísun nových uživatelů pro svůj web. \n\nV ČR (českém jazyce) v současnosti není spuštěna žádná stránka fungující na tomto principu. V zahraničí existuje desítky DDL stránek různé kvality, které shromažďují odkazy od stovek webmasterů.\n"}
{"id": "346628", "url": "https://cs.wikipedia.org/wiki?curid=346628", "title": "Miroslav Menc", "text": "Miroslav Menc\n\nMiroslav Menc (* 16. března 1971 Rumburk) je bývalý český atlet, reprezentant ve vrhu kolí. Osobní rekord hodil 20,64 metru, v hale měl osobní rekord 20,68.\n\nV roce 1998 dostal dvouletý zákaz závodění za pozitivní dopingový nález. V roce 2001 byl opakovaně pozitivně testován a stal se prvním českým atletem s doživotní diskvalifikací.\n\n\n\n\n"}
{"id": "346629", "url": "https://cs.wikipedia.org/wiki?curid=346629", "title": "Jiří Kratochvíl", "text": "Jiří Kratochvíl\n\nJiří Kratochvíl ( Praha – tamtéž) byl český klarinetista, muzikolog, skladatel a hudební pedagog.\n\nHru na klarinet studoval nejprve soukromě u Artura Holase (1942–44). Po maturitě na Reálném gymnáziu na Smíchově (1943) vystudoval konzervatoř v Praze u Milana Kostohryze (1945–49) a poté HAMU u Vladimíra Říhy (1949–53). Souběžně studoval hudební vědu na UK (1945–49). A později v letech 1970–75 vykonal externí aspiranturu na Ústavu teorie a dějin hudby ČSAV u Emila Hradeckého, kterou však nemohl z politických důvodů zakončit. Skladbu studoval soukromě u Vladimíra Polívky v letech 1940–47.\n\nJeho pedagogické působení je svázáno zejména s Konzervatoří Jana Deyla v Praze, kde v letech 1962–95 vyučoval klarinet, dějiny, literaturu a metodiku hry na klarinet, komorní hru a estetiku. Od roku 1951 působil také jako externí pedagog na HAMU v oboru dějiny a literatura dechových nástrojů.\n\nSpolu s M. Kostohryzem a Jindřichem Mizerou založil roku 1962 \"Trio basetových rohů\", první stálý soubor tohoto složení ve světě, specializující se na českou hudbu 18. století. Pro basetové rohy upravil mnoho skladeb. (Soubor existoval do roku 1992.)\n\nByl ženatý s herečkou Š. Štembergovou, s níž měl syna Milana a dvě dcery Radmilu a Zoru.\n\nKromě koncertní činnosti se věnoval muzikologii (např. \"Dějiny a literatura dechových nástrojů\", Praha, SPN, 1961). Na podnět prof. Kostohryze významně přispěl k mozartovskému výzkumu, když zrekonstruoval klarinetový koncert (KV 622) a kvintet (KV 581), jejichž autografy se nedochovaly.\n\nDále je autorem několika učebnic hry na klarinet (např. \"Škola hry na klarinet\", Praha, Supraphon, 1961).\n\nZ jeho vlastních komorních děl skladeb je známější např. \"Malá smuteční hudba pro tři basetové rohy\". Dále revidoval mnohá díla skladatelů 18. století, zvláště koncertů pro klarinet a klavír (V. Kalous, J. A. Koželuh, Fr. Kramář, A. Rosetti, Fr. V. Tuček).\n"}
{"id": "346631", "url": "https://cs.wikipedia.org/wiki?curid=346631", "title": "Menšina", "text": "Menšina\n\nMenšina jako sociologický, politologický a kulturně antropologický pojem označuje dobře vymezenou skupinu osob, jež se odlišuje od okolní \"většinové\" společnosti a obvykle se i sama jako skupina chápe. Například lidé se zelenýma očima jsou sice \"v menšině\", ale menšinu v tomto sociologickém smyslu netvoří, pokud se o nich nezačne veřejně diskutovat, nezačnou se sdružovat, případně vytvářet nějakou reprezentaci. Status menšiny je ovšem závislý na celku, vůči němuž se jako menšina vymezuje: například Korsičané jsou na Korsice naprostou většinou, kdežto menšinou v rámci Francouzské republiky. Tomu odpovídá rozlišení:\n\nVýznamné druhy sociálně-psychologických menšin jsou:\n\nMetaforicky se kromě toho hovoří o \"menšinách\" mladých lidí, vysokoškoláků a podobně. Historik Arnold Joseph Toynbee rozlišuje \"tvořivé\" a \"dominantní\" menšiny. OSN dělí menšiny, kterým náleží menšinová práva takto:\nPozn. Menšiny nemají obecně právo sebeurčení, to má jen národ bez vlastního státu nebo místa, kde je o své vlastní vůli ochoten realizovat svoje právo na sebeurčení.\n\nV moderních pevně organizovaných a centralizovaných státech představují menšiny sociální i politický problém, a to v několika směrech:\n\n\n\n"}
{"id": "346632", "url": "https://cs.wikipedia.org/wiki?curid=346632", "title": "Charles Demuth", "text": "Charles Demuth\n\nCharles Henry Buckius Demuth (8. listopadu 1883 – 23. října 1935) byl americký malíř, akvarelista, který v pozdějších letech přešel k olejomalbě. Založil styl nazvaný precisionismus.\n\nNarodil se ve městě Lancaster v Pensylvánii, kde prožil větší část svého života. Dům, ve kterém žil se svou matkou, je nyní jeho muzeem. Byl slabým a nemocným dítětem, později u něj propukla diabetes. Absolvoval \"Franklin & Marshall Academy\", pokračoval studiem \"Drexler University\" a \"Philadelphia's Pennsylvania Academy of Fine Arts\". Tam se setkal s Williamem Carlosem Williamsem, se kterým se stali celoživotními přáteli.\n\nDalšími studii navázal na Colarossiho akademii a Julianově akademii v Paříži\", kde se stal příslušníkem místní avantgardy. Pařížská umělecká komunita akceptovala jeho homosexualitu. Během pobytu v Paříži se seznámil s Marsdenem Hartleyem a skrze něj poznal Alfreda Stieglitze a stal se členem jeho umělecké skupiny.\n\nJeho nejznámější dílo \"The Figure 5 in Gold\" bylo inspirováno Williamsovou básní The Great Figure. Byl to jeden z devíti portrétních plakátů, které vytvořil na počest svých uměleckých přátel. Portrétovanými byli Georgia O'Keeffe, Arthur Dove, Charles Duncan, Marsden Hartley, John Marin.\n\nV roce 1927 zahájil Demuth práci na sedmi malbách zobrazujících tovární budovy v jeho domovském městě Lancaster. Poslední, nazvané \"After All\", dokončil v roce 1933, a o dva roky později zemřel na následky diabetes.\n\n\n"}
{"id": "346642", "url": "https://cs.wikipedia.org/wiki?curid=346642", "title": "Seznam římských císařů (800–924)", "text": "Seznam římských císařů (800–924)\n\nSeznam císařů Římské říše zahrnuje panovníky vládnoucí na územích západní Evropy v letech 800 až 924.\n\nNa sklonku roku 800 došlo k obnovení starověké Římské říše a na území západní Evropy tak vznikla rozhodující mocnost, působící jako protisíla k východní Byzantské říši. Prvním císařem byl 25. prosince 800 papežem Lvem III. korunován franský král Karel, zvaný Veliký. Karel byl vynikající válečník i státník, za jeho vlády došlo k územnímu rozšíření Franské říše a především k rozmachu kulturnímu (tzv. Karolinská renesance).\n\nI když nebyl císařský titul dědičný, stal se dalším císařem Karlův syn Ludvík I. \"Pobožný\" a posléze vnuk Lothar. Lothar však, už na základě Verdunské smlouvy, ovládal pouze území tzv. Středofranská říše, čímž došlo k omezení vlivu panovníka a následovalo období tzv. „malých císařů“. Zásadní zlom nastal až roku 962, kdy byl papežem Janem XII. korunován německý král Ota I., dnes považovaný za jednoho z nejmocnějších panovníků západní Evropy a nositel přízviska „Veliký“. \n"}
{"id": "346645", "url": "https://cs.wikipedia.org/wiki?curid=346645", "title": "Lincoln Rhyme", "text": "Lincoln Rhyme\n\nLincoln Rhyme je postava z knih Jefferyho Deavera. Jedná se o ochrnutého kriminalistu, ke svému ochrnutí přišel před lety při ohledávání místa činu na staveništi. Může pohybovat pouze hlavou, rameny a levým prsteníkem. Bydlí na západní straně Central Parku se svým ošetřovatelem Thomem Restonem. Dá se charakterizovat jako vědecky smýšlející génius, s chutí pro záhady. Při vyšetřování je lhostejný ke všemu kromě důkazů, svědky nepovařuje za důvěryhodné. Několik let po nehodě často myslel na sebevraždu, chuť do života mu vrátil velmi obtížný případ (kniha Sběratel kostí), který dostal za úkol vyřešit a při stejném případu začal spolupracovat s policistkou Amélií Sachsovou, která se stala jeho chráněnkyní a později milenkou. Před nehodou byl ženatý se svou první ženou Blaine, po nehodě se s ní rozvedl. Rhyme se objevuje v jedenácti Deaverových knihách a třech povídkách.\n\n\n\n"}
{"id": "346648", "url": "https://cs.wikipedia.org/wiki?curid=346648", "title": "Operace Opera", "text": "Operace Opera\n\nOperace Opera ( , \"mivca Opera\"; také známá jako operace Babylon nebo operace Ofra) byl překvapivý izraelský letecký útok na irácký jaderný reaktor Osirak (irácké označení: \"Tammuz 1\"), který se odehrál 7. června 1981.\n\nKoncem 70. let zakoupil Irák od Francie jaderný reaktor „třídy Osiris“. Izraelská vojenská rozvědka předpokládala, že cílem výstavby jaderného reaktoru má být produkce plutonia, potřebného na vývoj iráckých jaderných zbraní. Izraelské zpravodajské služby se rovněž domnívaly, že léto roku 1981 by mohlo být poslední šancí zničit reaktor před tím, než bude spuštěn.\n\n7. června 1981 byla provedena riskantní operace letky F-16A, za doprovodu letounů F-15A izraelského vojenského letectva () se stroji, která bombardovala a těžce poškodila reaktor Osirak.\n\nIrák zahájil svůj jaderný program v 60. letech a v polovině 70. let jej chtěl rozšířit získáním jaderného reaktoru. Po neúspěšných žádostech o grafitem moderovaný typ reaktoru ve Francii a o reaktor Cirene v Itálii, nakonec irácká vláda přesvědčila francouzskou vládu o zakoupení lehkovodního reaktoru třídy Osiris.\n\nVýstavba 40 megawattového lehkovodního jaderného reaktoru započala v roce 1979 v jaderném centru al-Tuwaita poblíž Bagdádu. Reaktor byl Francouzi přezdíván Osirak, jelikož se tak spojoval název státu - Irák a typ reaktoru - Osiris. Irák pojmenoval reaktor Tamuz 1, po měsíci v arabském kalendáři, ve kterém přišla strana Baas v roce 1968 k moci.\n\nIzrael se dozvěděl o existenci programu reaktoru během prvního období Jicchaka Rabina v pozici premiéra a vnímal skutečnost, že by Irák vlastnil jaderný reaktor, který by mohl být použit pro výrobu jaderných zbraní, jako hrozbu.\n\nIrák protestoval, že jeho snaha o využití jaderné energie je čistě mírová. Toho času byl navíc Irák signatářem Smlouvy o nešíření jaderných zbraní, což znamenalo, že reaktor bude pod dohledem Mezinárodní agentury pro atomovou energii (MAAE). Monitorování MAAE však nebylo obecně považováno za dostatečnou záruku, že nebude veden i zbraňový jaderný výzkum.\n\nIzraelský ministr zahraničí Moše Dajan zahájil v této záležitosti diplomatická jednání s Francií, Itálií (Izrael měl informace, že některé italské firmy slouží jako dodavatelé a subdodavatelé) a Spojenými státy, ale neuspěl při získání ujištění o zastavení výstavby reaktoru a nebyl rovněž schopen přesvědčit francouzskou vládu Valéry Giscard d'Estainga a François Mitterranda, aby přestala pomáhat Iráku s jeho jaderným programem.\n\nVzdálenost mezi izraelskou leteckou základnou a reaktorem byla značná (přes 1 600 km) a znamenala, že stíhači budou muset operovat bez možnosti snadného doplnění paliva, a že budou muset přeletět nad jordánským a saúdským územím. Navíc izraelské zpravodajské služby nemohly zaručit plnou znalost o irácké obraně.\n\nPo značných úvahách se izraelská armáda nakonec rozhodla, že letka plně naložených a natankovaných stíhacích bombardérů F-16A s přídavnými nádržemi a skupina letounů F-15A, která jim bude poskytovat krytí a bojovou podporu, provede chirurgický letecký útok na samotný reaktor.\n\nIzraelská armáda se rovněž rozhodla, že je nezbytné zničit reaktor před tím, než do něj bude přivezeno jaderné palivo, aby se co nejvíce minimalizoval případný dopad zničení reaktoru na civilní obyvatelstvo. Na základě informací zpravodajských služeb, že budou tyče reaktoru převezeny do Iráku z Francie, se izraelská vláda (tehdy pod vedením Menachema Begina) rozhodla schválit tuto operaci.\n\nPodle soukromé americké konzultační zpravodajské agentury Stratfor zemřeli v měsících před izraelským leteckým útokem na Osirak nejméně tři iráčtí jaderní vědci za záhadných okolností.\n\nOperace Opera byla pečlivě naplánována na neděli, aby se minimalizovaly ztráty na životech zahraničních pracovníků a doba útoku, který měl být proveden pozdě odpoledne, byla naplánována tak, aby poskytla záchranné izraelské letecké jednotce 669 celou noc na pátrání po případných sestřelených izraelských pilotech.\n\nByl vypraven let osmi letounů F-16A izraelského vojenského letectva (letouny č. 107, 113, 118 a 129 ze 117. peruti a č. 239, 240, 243 a 249 ze 110. peruti). Všechny letouny měly ve výzbroji dvě 2000 lb. vážící bomby Mark 84 se zpožděnou detonací a přídavné palivové nádrže. K letce strojů F-16A bylo vypraveno i 6 letounů F-15A, pro poskytnutí stíhací ochrany.\n\n7. června 1981 v 15:55 místního času (12:55 GMT) se operace rozběhla. Letouny vyrazily ze základny Ecion (dnes letiště Taba) v Negevské poušti na jihu Izraele a pokračovaly přes saúdský vzdušný prostor. Bezprostředně po startu letouny shodou okolností přeletěly přímo nad soukromou jachtou jordánského krále Hussajna. Hussajn rozpoznal izraelské znaky a okamžitě si uvědomil cíl jejich mise a neúspěšně se pokusil varovat Iráčany.\n\nKdyž byly letouny vzdáleny zhruba 1 000 km od Izraele, nastala komplikace s přídavnými palivovými nádržemi letounů F-16A. Letouny byly tak těžce naloženy, že byly přídavné nádrže vyčerpány ještě během letu k Osiraku. Tyto nádrže sice byly navrženy tak, že je bylo za letu možno odhodit, ale nebylo to možné v případě, že letoun stále nesl bomby Mark 84. Existovala totiž možnost, že by se nádrže při odhození mohly zaplést do držáků zbraní. To se však nestalo a letka bombardérů F-16A zvládla bezpečně odhodit své prázdné přídavné palivové nádrže nad saúdskou pouští.\n\nPoté co letouny dosáhly iráckého vzdušného prostoru, došlo k oddělení letky, kdy dva letouny F-15 uzavíraly formaci letounů F-16 a zbylé letouny F-15 se rozptýlily v iráckém vzdušném prostoru.\n\nLetka sestoupila na 30 metrů nad iráckou pouští a skryla se tak před radarem irácké obrany.\n\nV 18:35 místního času (17:35 izraelského času/14:35 GMT), 20 kilometrů před komplexem Osirak, vystoupala letka bombardérů F-16 do výšky 3000 metrů a pod úhlem 35° klesala rychlostí 1100 km/h. Ve výšce 1000 metrů začaly bombardéry shazovat bomby Mark 84 v pětisekundových intervalech. Všech šestnáct bomb zasáhlo komplex reaktoru, avšak dvě nevybuchly. Po odhození bomb se letouny musely vypořádat s hustou protiletadlovou obranou a vystoupaly do výšky 12 200 metrů. Nevzlétlo však žádné irácké letadlo a žádné z izraelských letadel nebylo iráckou protiletadlovou obranou zničeno. Všechny letouny se úspěšně vrátily a v 19.00 izraelského času dosedly na leteckou základnu Ramat David jihovýchodně od Haify.\n\nPodle plánu byl komplex reaktoru těžce poškozen. Jedenáct mužů - deset iráckých vojáků a jeden francouzský civilista - bylo při útoku zabito. Krátce poté se objevily spekulace, že francouzský výzkumník, Damien Chaussepied byl ve skutečnosti agent Mosadu, který měl umístit naváděcí světla pro letouny. Pro toto tvrzení však nikdy nebyly předloženy nevyvratitelné důkazy.\n\nIzrael tvrdil, že tyto ztráty byly následkem zbloudilé palby protiletecké obrany irácké armády a ne důsledkem samotného bombardování.\n\nŽádný z izraelských letounů nebyl iráckou armádou poškozen ani zničen. Všech čtrnáct letounů se nakonec, téměř bez paliva, bezpečně navrátilo do izraelského vzdušného prostoru a bezpečně přistálo.\n\nIzraelský útok byl velmi kritizován. Izrael reagoval tak, že jeho akce byla sebeobrana a tudíž je ospravedlnitelná podle odstavce 51 Charty OSN. Navíc je Izrael s Irákem ve válečném stavu od založení Izraele v roce 1948. Mnoho kritiků odmítá platnost preventivní sebeobrany, při absenci bezprostředního ozbrojeného útoku. Zejména Francie pak byla rozhořčená ztrátou francouzského státního příslušníka a po útoku francouzsko-izraelské vztahy velmi ochladly.\n\nRada bezpečnosti OSN přijala rezoluci č. 487, která útok rázně odsoudila, jakožto jasné porušení Charty. Tato rezoluce dále vyzvala Izrael, aby nechal své jaderná zařízení kontrolovat Mezinárodní agenturou pro atomovou energii (MAAE). K rezoluci se připojily i Spojené státy americké, které však odsoudily akci, ne národ. Jejich odpovědí bylo dočasné stažení kontingentu letounů již přislíbených Izraeli.\n\nFrancie nakonec přerušila spolupráci s Irákem v roce 1984. Komplex Osirak byl nakonec kompletně zničen během Války v Zálivu. Počátkem 90. let se postupně změnil i náhled na útok na Osirak. Kdyby nebyl Izrael podnikl tento útok, Irák by nezaútočil v roce 1991 na Kuvajt jako sousední stát, ale jako sousední jaderný stát.\n\n\n"}
