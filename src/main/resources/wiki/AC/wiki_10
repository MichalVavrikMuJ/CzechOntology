{"id": "231024", "url": "https://cs.wikipedia.org/wiki?curid=231024", "title": "One Chase Manhattan Plaza", "text": "One Chase Manhattan Plaza\n\n28 Liberty Street - dříve známá jako One Chase Manhattan Plaza - je bankovní mrakodrap situovaný ve Financial District v Lower Manhattanu v New Yorku, v současnosti ji má pronajatu jedna z nejstarších světových finančních skupin – JPMorgan Chase&Co.\n\nBudova byla dokončena v roce 1961, má 60 nadzemních a 4 podzemní poschodí, se svojí výškou 248 metrů je jedenáctou nejvyšší budovou New Yorku (2010) a 165. na světě. Budovu navrhl Gordon Bunshaft z firmy Skidmore, Owings and Merrill.\n"}
{"id": "231028", "url": "https://cs.wikipedia.org/wiki?curid=231028", "title": "Fox Broadcasting Company", "text": "Fox Broadcasting Company\n\nFox Broadcasting Company, běžně zkracovaná jako Fox, je americká televizní síť, která je součást skupiny Fox Corporation mediálního magnáta Ruperta Murdocha. Stanice byla založena v roce 1986 jako čtvrtá celoplošná a volně dostupná televize, čímž doplnila „velkou trojku“ tradičních amerických televizí (ABC, CBS, NBC).\n\nNěkterou ze stanic sítě může přijímat až 96,18 % obyvatel Spojených států. Od září 2004 stanice vysílá i v HDTV kvalitě.\n\nZpravodajství Fox News je známé silnou podporou republikánů, kterou se odlišuje od většiny ostatních amerických masmédií, která podporují demokraty.\n\n\n\n\n\n\n\n\n\n\n\n\n"}
{"id": "231029", "url": "https://cs.wikipedia.org/wiki?curid=231029", "title": "Audru (rozcestník)", "text": "Audru (rozcestník)\n\nAudru může být:\n\n"}
{"id": "231030", "url": "https://cs.wikipedia.org/wiki?curid=231030", "title": "Senftenberg", "text": "Senftenberg\n\nSenftenberg, lužickosrbsky Zły Komorow (česky \"Zlý Komorov\"), je město na jihu německé spolkové země Braniborska, v okrese Oberspreewald-Lausitz.\n\nMěsto leží na Černém Halštrově i Senftenberger See, asi 20 km severozápadně od města Hoyerswerda a 35 km jihozápadně od Chotěbuze.\n\n\n\n"}
{"id": "231032", "url": "https://cs.wikipedia.org/wiki?curid=231032", "title": "Valdemar II. Vítězný", "text": "Valdemar II. Vítězný\n\nValdemar II. Vítězný (28. června 1170 – 28. března 1241) byl dánský král, syn prvního představitele dynastie Valdemarů na dánském královském stolci Valdemara I.\n\nValdemar II. začal vládnout roku 1202 po smrti svého staršího bratra Knuta VI. a stal se jedním z nejvýznamnějších dánských králů – během jeho vlády dosáhla dánská expanze svého vrcholu a Dánsko mělo vliv na celou oblast Baltu, hlavně Estonska. Na podporu této expanze došlo k přesunu moci z Jutska na Sjælland. Valdemar II. ovládl Holštýnsko, potvrdil vládu nad Šlesvickem a 15. června 1219 dobyl Estonsko v bitvě u Lyndanisse (dnešní Tallinn). Během této bitvy podle pověsti spadla z nebe dánská vlajka.\n\nV roce 1225 pak byl Valdemar II. se synem zajat Jindřichem Zvěřínským (původcem tohoto zajetí byl však císař Fridrich II. Štaufský). Na podporu propuštění Valdemara vystupoval i papež Honorius III., a tak císař pod podmínkou vzdání se Holštýnska Valdemara propustil. Valdemar již v prosinci 1225 smlouvu prohlásil za neplatnou a Dánové začali sbírat vojsko. Jejich spojencem se stal rod Welfů a v roce 1227 došlo mezi oběma stranami k bitvě u Bornhövedu, v níž byl Valdemar kvůli zradě sedláků poražen a také přišel o oko. Tato bitva znamenala konec jeho snah o rozšíření území.\n\nValdemar se poté zaměřil na domácí záležitosti. Jednou ze změn, které zavedl, bylo to, že majetek věnoval těm, kteří chápali, že mu dluží své služby. To zvýšilo moc šlechtických rodin (\"højadelen\") a zlepšilo to pozici také nižší šlechty (\"lavadelen\"). Svobodní rolníci přišli o svá tradiční práva a privilegia z vikinské éry.\n\nZbytek života Valdemar strávil prací na právním kodexu \"Jyske Lov,\" který platil až do roku 1683. Ten byl schválen na sněmu šlechty v Vordingborgu v roce 1241, těsně před Valdemarovou smrtí. Valdemar II. je pochován v klášteře Ringsted vedle svých dvou manželek.\n\nV roce 1205 se v Lübecku oženil s dcerou českého krále Přemysla Otakara I. Markétou, která při té příležitosti přijala jméno Dagmar. Ta zemřela při porodu druhého syna v roce 1212 nebo 1213. Valdemar II. v roce 1218 zvolil svého nejstaršího syna svým spoluvládcem. Roku 1231 byl princ při lovu v Refsnæsu smrtelně postřelen.\n\nV roce 1214 se Valdemar oženil podruhé, s Berengarií Portugalskou. Ta mu porodila čtyři děti – dceru a tři syny, kteří všichni usedli na dánský trůn.\n\n"}
{"id": "231033", "url": "https://cs.wikipedia.org/wiki?curid=231033", "title": "Secondo Campini", "text": "Secondo Campini\n\nSecondo Campini (28. srpna 1904, Bologna – 7. února 1980, Milán) byl italský inženýr a průkopník letectví. Podílel se na vývoji reaktivních motorů, například pro experimentální letoun Caproni-Campini N.1.\n\nV roce 1931 Campini napsal italskému ministerstvu letectví návrh s popsáním výhod reaktivního pohonu. Založil také sdružení \"V.E.N.A.R.\" (\"Velivoli E Natanti A Reazione\"). O rok později v Benátkách předváděl loď s tímto pohonem. 5. února 1934 podepsal s ministerstvem smlouvu o výrobě dvou letounů s reaktivnímm motorem. S podporou ministerstva začal v roce 1934 spolupracovat s výrobcem letounů Società Aeroplani Caproni na vývoji letounu s tímto druhem motoru. Realizace projektu však vlivem italské války v Habeši a začátku druhé světové války začala až v roce 1940. První prototyp, který pilotoval Mario De Bernardi, vzlétl 27. srpna 1940.\n\nPo druhé světové válce Campini emigroval do USA. Odjel sem na požadavek Prestona Tuckera (autora automobilu Tucker 48). Tucker a Campini vyvíjeli turbínou poháněný automobil. Snažili se také získat kontrakt amerického letectva pro svou nově založenou firmu Tucker Corporation. Po roce 1948 Secondo Campini pracoval na mnoha vojenských projektech včetně prototypu strategického bombardéru YB-49.\n\n"}
{"id": "231035", "url": "https://cs.wikipedia.org/wiki?curid=231035", "title": "Valdemar I. Veliký", "text": "Valdemar I. Veliký\n\nValdemar I. Veliký (14. leden 1131 – 12. květen 1182, Vordingborg) byl původně vévoda šlesvický, od roku 1154 kníže jutský a od roku 1157 dánský král, první představitel královské dynastie Valdemarů, jež v letech 1157–1241 dovedla Dánsko k výraznému politickému a hospodářskému rozmachu.\n\nValdemarovým otcem byl dánský princ Knut Lavard, syn Erika I. Valdemarova otce dal zřejmě zavraždit Magnus Nilsson těsně předtím, než se Valdemar narodil. Jeho matka Ingeborg Kyjevská syna pojmenovala po svém dědovi, kyjevském knížeti Vladimírovi II.\n\nV roce 1146, když bylo Valdemarovi patnáct let, král Erik III. Dánský abdikoval a rozpoutala se občanská válka. O trůn se ucházeli Sven III., syn Erika II., a Knut V., syn Magnuse Nilssona. Valdemar nejdříve podporoval Svena, poté ale vytvořil alianci s Knutem, který ho zvolil za svého spoluvládce. Tato válka trvala zhruba deset let a Valdemar se během ní (od roku 1152) stal šlesvickým vévodou.\n\nV roce 1157 se trojice dohodla, že si zemi rozdělí mezi sebou. Sven III. pořádal slavnost pro Knuta, Valdemara a biskupa Absalona, během které se jich chtěl všech zbavit. Podařilo se mu zbavit se Knuta, Absalon a Valdemar unikli. Valdemar se vrátil do Jutska, kam Sven rychle vedl invazi. Valdemar ho bitvě u Grathe Hede porazil a Sven byl na útěku zřejmě rolníky zabit. Valdemar tak přežil další dva uchazeče o trůn a stal se jediným dánským králem.\n\nV roce 1158 byl Absalon zvolen biskupem z Roskilde a Valdemar z něj udělal svého nejbližšího rádce. Roku 1168 dobyl pohanský ostrov Rujána a jeho středisko Arkona bylo z podnětu dánského arcibiskupa Absalona zničeno. Socha boha Svantovíta byla rozsekána a spálena před zraky slovanských obyvatel. Na celém ostrově byla provedena násilná christianizace.\n\nValdemar se velmi angažoval v procesu kanonizace svého otce, což se mu roku 1169 za papeže Alexandra III. zdařilo. Zemřel o dvanáct let později a byl uložen k poslednímu odpočinku v klášteře Ringsted. Ovdovělá Sofie se podruhé vdala za durynského lantkraběte Ludvíka a na dánský trůn usedl Valdemarův syn Knut.\n\nValdemarovou manželkou byla Sofie z Novgorodu (asi 1141–1198). Jejich dětmi byli:\n"}
{"id": "231038", "url": "https://cs.wikipedia.org/wiki?curid=231038", "title": "Audru (obec)", "text": "Audru (obec)\n\nObec Audru (estonsky Audru vald) je samosprávná jednotka estonského kraje Pärnumaa.\n\nV obci žije necelých pět tisíc obyvatel, z toho přibližně třetina v městečku Audru, zbytek ve 25 vesnicích Ahaste, Aruvälja, Eassalu, Jõõpre, Kabriste, Kihlepa, Kõima, Kärbu, Lemmetsa, Liiva, Lindi, Liu, Malda, Marksa, Oara, Papsaare, Põhara, Põldeotsa, Ridalepa, Saari, Saulepa, Soeva, Soomra, Tuuraste a Valgeranna.\n\nObec Audru má navázánu družbu a uzavřenu smlouvu o spolupráci s finskými obcemi Paimio a Ähtäri a se švédskou obcí Hallstahammar.\n\n"}
{"id": "231045", "url": "https://cs.wikipedia.org/wiki?curid=231045", "title": "Tahkuranna (obec)", "text": "Tahkuranna (obec)\n\nObec Tahkuranna (estonsky Tahkuranna vald) je samosprávná jednotka estonského kraje Pärnumaa.\n\nV obci Tahkuranna žijí dva tisíce obyvatel, z toho více než polovina ve dvou přibližně stejně velkých sídlech, městečku Võiste a vesnici Uulu, a zbytek v dalších sedmi vesnicích Laadi, Leina, Lepaküla, Mereküla, Metsaküla, Piirumi, Reiu a Tahkuranna. Správním centrem obce je vesnice Uulu, obec však nese jméno malé, ale historicky významnější vesnice Tahkuranna.\n\n"}
{"id": "231047", "url": "https://cs.wikipedia.org/wiki?curid=231047", "title": "A State of Trance 2004", "text": "A State of Trance 2004\n\nA State of Trance 2004 je kompilace trancové hudby od různých autorů, kterou poskládal a zamixoval nizozemský DJ Armin van Buuren. Kompilace vyšla na dvou CD 20. dubna 2004. Kompilace se skládá z vybraných skladeb, které do té doby hrál Armin ve své rádiové show A State of Trance.\n\n"}
{"id": "231050", "url": "https://cs.wikipedia.org/wiki?curid=231050", "title": "A State of Trance 2005", "text": "A State of Trance 2005\n\nA State of Trance 2005 je kompilace trancové hudby od různých autorů, kterou poskládal a zamixoval nizozemský DJ Armin van Buuren. Kompilace vyšla na dvou CD v Nizozemsku 12. března 2005 a ve Spojených státech amerických 5. dubna 2005. Americká verze neobsahuje některé skladby. Kompilace se skládá z vybraných skladeb, které do té doby hrál Armin ve své rádiové show A State of Trance.\n\n\n\n<nowiki>**</nowiki> Skladby nejsou k dispozici v americké verzi.\n"}
{"id": "231053", "url": "https://cs.wikipedia.org/wiki?curid=231053", "title": "Politický systém Slovenska", "text": "Politický systém Slovenska\n\nSlovenská republika je parlamentní republika a unitární stát. \n\nMoc zákonodárná náleží Národní radě Slovenské republiky (slovensky \"Národná rada Slovenskej republiky\"). Národní rada je jednokomorová a má 150 poslanců volených na 4 roky poměrným systémem.\n\nHlavou Slovenské republiky je prezident. Je volený na 5 let většinovým systémem.\n\nVláda Slovenské republiky (slovensky \"Vláda Slovenskej republiky\") je nejvyšším orgánem výkonné moci. Předsedu vlády jmenuje a odvolává prezident. Ostatní členovy vlády jmenuje prezident na radu předsedy vlády. Vláda je zodpovědná Národní radě, která jí může vyslovit nedůvěru.\n"}
{"id": "231054", "url": "https://cs.wikipedia.org/wiki?curid=231054", "title": "Cadel Evans", "text": "Cadel Evans\n\nCadel Evans (* 14. února 1977, Katherine) je australský profesionální cyklista. V roce 2007 a 2008 obsadil v Tour de France druhé místo, v roce 2011 ji vyhrál. Před začátkem silniční kariéry byl úspěšný i na horských kolech.\n\nUž v mladém věku a s amatérským statusem dosáhl Evans řady vynikajících výsledků, když byl dvakrát druhý v mistrovství světa v závodech na horských kolech do 23 let (1997 a 1999), třetí v mistrovství světa v časovce jednotlivců juniorů 1995 a také třetí v juniorském mistrovství světa bikerů. Na horském kole startoval také na dvou olympiádách – v Atlantě v roce 1996 byl devátý a v Sydney v roce 2000 si o dvě místa polepšil.\n\nO rok později podepsal první profesionální smlouvu se silniční stájí. Z italského Saeka se navzdory vítězství v celkovém pořadí závodu Kolem Rakouska po roce stěhoval do konkurenční stáje Mapei. V této stáji pro změnu v jedné z etap nesl růžový trikot lídra Gira d'Italia a skončil celkově čtrnáctý. Tehdy také reprezentoval Austrálii úspěšně na Hrách Britského společenství, kde vyhrál časovku jednotlivců a byl druhý v silničním závodě.\n\nAž pod hlavičkou Team Telekom (nyní T-Mobile Team) vydržel dvě sezóny 2003 a 2004. V jejích barvách zvítězil v celkovém pořadí závodu Kolem Rakouska 2004\n\nPo podpisu smlouvy se stájí Davitamon-Lotto se poprvé zúčastnil Tour de France a hned se stal prvním Australanem po 22 letech, který v tomto závodě skončil do desátého místa (byl osmý). V horských etapách dokázal držet tempo s tehdejšími hvězdami závodu Armstrongem, Ullrichem a Bassem. Ve stejném roce ještě byl pátý v závodě Kolem Německa.\n\nRok 2006 pro něj znamenal další vzestup. Na Tour de France obsadil už páté místo krátce poté, co zvítězil v etapovém závodě Kolem Romandie.\n\nV roce 2007 v přípravě na svou třetí Tour startoval na Dauphiné Libéré. V sedmé etapě obsadil druhé místo, dvakrát byl čtvrtý a celkově skončil druhý jen 14 sekund za Francouzem Moreauem. Díky tomu patřil mezi širší okruh favoritů na Tour de France. Potvrdil svou výbornou časovkářskou výkonnost, v první z časovek prohrál jen s Kazachem Vinokurovem, u něhož byl posléze odhalen v této etapě doping, druhý byl i v časovce do Angouleme, která byla předposlední etapou závodu. S Contadorem prohrál v konečné klasifikaci jen o 23 sekund, v druhé nejtěsnější porážce historie Tour.\n\n"}
{"id": "231055", "url": "https://cs.wikipedia.org/wiki?curid=231055", "title": "A State of Trance 2006", "text": "A State of Trance 2006\n\nA State of Trance 2006 je kompilace trancové hudby od různých autorů, kterou poskládal a zamixoval nizozemský DJ Armin van Buuren. Kompilace vyšla na dvou CD v roce 2006. Kompilace se skládá z vybraných skladeb, které do té doby hrál Armin ve své rádiové show A State of Trance.\n\n\n"}
{"id": "231056", "url": "https://cs.wikipedia.org/wiki?curid=231056", "title": "Vetřelci", "text": "Vetřelci\n\nVetřelci (\" \") je americký sci-fi film, který v roce 1986 natočil režisér James Cameron jako pokračování úspěšného filmu \"Vetřelec\", ve kterém Ellen Ripleyová vrací zpět na Měsíc LV-426, okupovanou vetřelci.\n\nProtože rozpočet pro natočení filmu činil cca 20 milionů dolarů, byl snímek natáčen v Anglii v odstavené elektrárně a ve studiích společnosti Pinewood Studios. Vetřelci byli komerčně úspěšní, protože jenom v USA film vydělal $86 milionů. V celosvětovém měřítku se pak zisk vyšplhal na $131 milionů.\n\nFilm byl nominován na celkem 7 Oscarů včetně nejlepšího ženského hereckého výkonu pro Sigourney Weaverovou. Film nakonec zvítězil v kategoriích \"Nejlepší střih zvukových efektů\" a \"Nejlepší vizuální efekty\".\n\nEllen Ripleyová (Sigourney Weaver), jediná přeživší z posádky kosmické lodi Nostromo byla nalezena v hibernačním spánku ve svém únikovém modulu po 57 letech bloudění vesmírem a se smutkem se dozvídá, že její dcera Amanda zatím vyrostla, zestárla a zemřela. Komise společnosti Weyland-Yutani je velmi skeptická k jejímu výkladu o důvodech zničení kosmické nákladní lodi a v existenci vetřelce oficiálně nevěří. Mimo jiné také z důvodu, že planeta LV-426 je již řadu let terraformována a žije tam několik desítek rodin kolonistů. Ripleyová tak přijde o svou kosmickou licenci a začne pracovat v docích jako řidička nakladačů zboží.\n\nPozději je Ripleyová navštívena zástupcem společnosti Weyland-Yutani, Carterem Burkem a důstojníkem USCM (US Colonial Marines) Gormanem. Oznámí jí, že společnost ztratila s kolonií na LV-426 jakýkoliv kontakt. Ripleyovou to moc nepřekvapí a spíše je udivená, že oba chtějí letět na planetu a jí vzít jako poradce. Ripleyová nejprve odmítne, ale když se stále probouzí s nočními můrami, rozhodne se překonat svůj strach a letět.\n\nNa planetu LV-426 míří loď Sulaco. Je to nejvhodnější dosažitelná loď. Její posádku, kromě Ripleyové, Gormana a Burka, tvoří ještě seržant Apone (Al Matthews), desátník Hicks (Michael Biehn), vojíni Vasquezová (Jenette Goldstein), Hudson (Bill Paxton) a android Bishop (Lance Henriksen). K Bishopovi chová Ripleyová, po zkušenostech s androidem Ashem na Nostromu, značnou nedůvěru.\n\nSkupina doráží do kolonie a zjišťuje, že je opuštěná a značně poškozená. Nikde nejsou známky života, ale ani žádná těla mrtvých nebo krev. Zato jsou v ní známky boje a vyleptané díry. Výprava se tedy opevní v jednom z řídících komplexů, kde nachází také dvojici živých Facehuggerů, které podle záznamů byly odstraněny z hostitelů, kteří zákrok nepřežili. Týmu se podaří objevit traumatizovanou mladou dívku, přezdívanou Newt, která tvrdí, že všichni z kolonie jsou mrtví. Při prozkoumávání dat v počítači zjišťují, že větší počet kolonistů je pohromadě v jiné části komplexu - v generátoru atmosféry terraformačního zařízení. Ozbrojená skupina kosmické pěchoty (USCM) se vydává na průzkum. Když objevují první lidi, zjišťují, že jsou obaleni v kokonech. V ten moment začínají útočit vetřelci ze všech stran a při ústupu zahyne polovina týmu. Při zuřivém boji dojde k poškození chladicího zařízení jaderného reaktoru generátoru atmosféry, což je ve filmu důležitá zápletka.\n\nCelá skupina, až na Burkeho je rozhodnuta opustit neprodleně LV-426 a zničit základnu z oběžné dráhy za pomoci atomové bomby. Když jsou však přivoláni zbylí dva členové s výsadkovým modulem, který přistál mimo komplex, je infiltrován vetřelcem a tak při příletu havaruje. Případnou pomoc je možné očekávat až za několik dní nebo týdnů a kromě vetřelců se objevuje problém se stabilitou terraformačního zařízení, které nevyhnutelně musí explodovat. Protože je komunikační zařízení poničeno, vydává se Bishop k centrálnímu řídícímu panelu na střeše, odkud může navést druhý výsadkový modul z lodi Sulaco z oběžné dráhy ke stanici.\n\nMezitím se zbytek skupiny opevňuje v části komplexu a je vystaven neustálému náporu desítek vetřelců. Impresivní je pohled na počítadla střeliva automatických strážců - který byl ovšem v některých verzích vystřižen. Burke se pokusí infikovat Ripleyovou a Newt vetřelci a dá jim do místnosti, kde spí, dva facehuggery. Vyjde najevo, že Burke má podobné tajné poslání, jaké měl Ash v prvním dílu. A nejen to. Společnost o vetřelci nejspíš věděla a čekala, že jimi budou kolonisté napadeni. Sám Burke je však zabit jedním z vetřelců při pokusu uniknout. Nebezpečná monstra však nachází cestu mimo opevněné chodby i zavařené dveře a zbytek přeživších musí z komplexu utéci. Při útěku zahyne Vasquezová a Gorman. Ačkoliv se Ripleyová s Hicksem dostávají za Bishopem k modulu, Newt unesou vetřelci. Ripleyová věří, že Newt ihned nezabijí a chtějí jí využít pro další zárodek a tak se nechá vysadit v jiné části kolonie a vydává se jí hledat.\n\nVybavena plamenometem, pulzní puškou M41A nachází Newt v místnosti plné vajec. Při odchodu s Newt zahlédne královnu, která klade vejce. Protože velkou část vajec zničí, vydává se rozzuřená královna za ní. Ripleyová na poslední chvíli stihne naskočit do modulu, který nemohl zůstat na nestabilní plošině kolabujícího komplexu a tak se vzdálil – Ellen se tak spolu s diváky chvíli domnívá, že jí zradil další android.\n\nPři vystoupení na Sulacu se zdá být po všem, ale najednou se objevuje královna, která se musela zachytit za modul, když odlétal z LV-426. Roztrhne Bishopa, Ripleyová unikne do vedlejší nákladové místnosti a Newt se schová pod mříže. Ripleyová si bere na pomoc nakládací hydraulický exoskeleton se kterým se může postavit obrovské královně. Souboj se stane kultovní scénou filmu. Královnu se jí nakonec podaří shodit do přetlakové komory a nechá jí v dramatické scéně vyfouknout do vesmíru. Poté se Ripleyová, Newt, Hicks i Bishop ukládají zpět do hibernačního spánku.\n\nPři kompletaci předprodukce filmu \"Terminátor\" roku 1983, režisér James Cameron diskutoval možnost tvorby dalšího dílu \"Vetřelce\" (1979) s produkčním Davidem Gilerem. Cameron, jakožto fanoušek filmu Vetřelec chtěl dát dohromady pokračování a tak po 4 dnech přeložil společnosti 20th Century Fox čtyřicetistránkový, první náčrt filmu \"Alien II\", avšak schválení nedostal, protože první díl prý nevyprodukoval takový zisk, aby se natáčelo pokračování.\n\nDíky 9měsíčnímu zpoždění \"Terminátora\", které způsobilo Schwarzeneggerovo natáčení filmu \"Ničitel Conan\", měl Cameron dostatek času na vypracování svého scénáře filmu Aliens. Během natáčení Terminátora dal Cameron dohromady cca devadesát stránek Vetřelců. Zástupci filmové společnosti byli překvapeni a slíbili mu, že pokud bude Terminátor úspěšný, bude moci režírovat Vetřelce.\n\nTerminátor úspěšný byl a tak dostal Cameron spolu s Gale Anne Hurd povolení natočit pokračování filmu Vetřelec, které bylo plánováno na rok 1986. Camerona lákalo vytvořit trochu jiný svět vetřelce, který by se nedržel přesných konceptů prvního dílu a byl by více o boji: „Více teroru, méně hororu“. Sigourney Weaver o celém projektu zpočátku pochybovala, ale setkání s Cameronem jí přesvědčilo. 20th Century Fox ovšem odmítla podepsat s herečkou smlouvu kvůli financím a obrátila se na Camerona, zdali nemůže sepsat scénář bez postavy Ripleyové. Cameron to odmítl a díky jeho vytrvalosti nakonec společnost smlouvu se Sigourney Weaver podepsala a získala odměnu 1 milion dolarů, což bylo 30x více oproti prvnímu filmu.\n\nSpeciální edice filmu Vetřelci byla vydána roku 1992 na laserdiscu a VHS. Šlo o verzi filmu, která obsahovala celých sedmnáct, původně vystřižených, minut. Ve vystřižených scénách je například moment ve kterém Ripleyová zjišťuje, že její dcera zemřela věkem, nebo když rodiče Newt objevují ztroskotanou loď, která byla k vidění ve filmu Vetřelec a otec Newt je napaden Facehuggerem. V neposlední řadě stojí za zmínku vystřižené scény, kdy mariňáci používají k opevnění se v části komplexu automatické kulomety, které likvidují útočící vetřelce bez přítomnosti obsluhy.\n\nScény byly původně vystřiženy na přání 20th Century Fox, protože podle společnosti ukazovaly \"\"příliš mnoho ničeho\"\".\n\nVetřelci byli nominováni na sedm cen Akademie. Kromě jiných:\nFilm vyhrál 2 ceny (Nejlepší střih zvukových efektů a Nejlepší vizuální efekty). Sigourney Weaver získala její první nominaci na nejlepší ženský herecký výkon.\n\nSnímek se dočkal také 4 nominací na ceny BAFTA a stal se vítězem v kategorii \"vizuálních efektů\".\n\nZískal celkem 8 cen Saturnu\n\n\n"}
{"id": "231057", "url": "https://cs.wikipedia.org/wiki?curid=231057", "title": "Daniele Bennati", "text": "Daniele Bennati\n\nDaniele Bennati (* 24. září 1980, Arezzo) je italský profesionální cyklista. Vyniká sprinterskými schopnostmi, dokázal vítězit v hromadných dojezdech na velkých závodech včetně Tour de France a opakovaně v několika etapových závodech zvítězil v bodovacích soutěžích.\n\n"}
{"id": "231061", "url": "https://cs.wikipedia.org/wiki?curid=231061", "title": "Trojmezí tří císařů", "text": "Trojmezí tří císařů\n\nTrojmezí tří císařů (německy \"Dreikaisereck\" [drai-kajzer-ek], polsky \"Trójkąt trzech cesarzy\") je označení bodu, kde se před první světovou válkou stýkaly hranice tří císařství – německého, rakouského a ruského. Nyní se na tomto místě stýkají hranice měst Myslovice, Sosnovec a Jaworzno. Trojmezí bylo na soutoku Černé a Bílé Přemše, odkud dále teče řeka Přemše. Pravý břeh (západní) Černé Přemše patřil do Německa, levý břeh Bílé Přemše byl rakouský a území mezi oběma řekami bylo pod vládou Ruska.\n\nV Polsku se často lze setkat s nesprávným vysvětlením, že se zde stýkaly hranice tří záborů po rozdělení Polska, avšak Slezsko nebylo před dělením částí Polska, ale bylo součástí Pruska, které je vybojovalo na Marii Terezii. Nebylo to tedy místo styku tří záborů, ale tří impérií. Do první světové války bylo toto místo známé v celé Evropě a bylo cílem řady výletníků. Po řece pluly výletní lodě a místo bylo možné obdivovat z Bismarckovy věže v Myslovicích z roku 1907. Bismarckova věž byla ve 30. letech 20. století z rozhodnutí polských úřadů zbořena a materiál byl použit při stavbě katedrály v Katovicích. \n\nPo druhé světové válce začalo místo upadat v zapomnění. V prvních letech 21. století se však začalo uvažovat o vybudování vyhlídkové terasy na strmém břehu nad soutokem.\n\n"}
{"id": "231068", "url": "https://cs.wikipedia.org/wiki?curid=231068", "title": "Antilopa jelení", "text": "Antilopa jelení\n\nAntilopa jelení (\"Antilope cervicapra\") je středně velký přežvýkavec z čeledi turovití (\"Buvidae\"), jediný zástupce rodu \"Antilope\", vyskytující se na indickém subkontinentu. Je zajímavá svým pohlavním dimorfismem.\n\nV regionálních jazycích Indie má tento druh řadu názvů, z nichž některá se užívají i v anglicky psané literatuře:\n\nSamec této antilopy se natolik odlišuje od samice, že se až do nedávna rozeznávali jako dva jiné druhy. Samec má lesklou černohnědou srst na hřbetě a bocích, kdežto laň je daleko světlejší, spíše žlutavě plavá. Dominantní samec je ve stádu tmavý, téměř černý na hřbetě a bocích a má dlouhé, spirálově zatočené rohy, které mohou měřit až půl metru. Podřízený samec má menší rohy a jeho zbarvení se podobá samčímu. Když se mu podaří dosáhnout dominantního postavení ve stádu, většinou po smrti starého samce, srst mu stmavne a rohy dorostou.\n\nKolem očí má bílou skvrnu a v ní je před okem dobře vidět žláza vylučující silně páchnoucí tekutinu, kterou si zvíře označkuje hranice svého území. Šířka těla se pohybuje kolem 1,2 metru a výška 60-85 cm. Velikost ocasu je 18 cm; hmotnost 25-45 kg.\n\nStejně jako všechny antilopy se vyznačuje schopností rychle běhat a daleko a vysoko skákat. Je také obdařena skvělým sluchem a zrakem a navíc je velmi plachá. Živí se hlavně trávou a jsou aktivní ráno a večer, zatímco během denního vedra odpočívají ve stínu. Jsou-li antilopy vyrušeny, dá hlídající kus pískavými zvuky poplach a prchají velkými skoky, které brzy přejdou v rychlý cval.\n\nŽijí ve skupinách 15 až 20 jedinců tvořených dominantním samcem se samicemi a mláďaty; jak samci dospívají, jsou vyhnáni a sdružují se do vlastních malých skupin. Chovný samec si vytvoří teritorium a brání ho stejně jako harém proti soupeřům. Souboje samců v období říje nebývají kruté a soupeř při boji umírá jen málokdy. Březost trvá 6 měsíců a samice rodí 1, vzácně 2 mláďata. Ty jsou zcela bezbranná a matka se snaží co nejméně pohybovat, aby šířící se pach nepřilákal dravce. Avšak po několika dnech je mládě schopné sledovat stádo, kde je dospělí chrání před nebezpečím.\n\nVyskytuje se už pouze jen na území Indie a Pákistánu. Spatřit jí v přírodě není snadné, jelikož je tento druh antilopy ohrožen vyhubením a žije jen na pustých kamenitých a písečných místech s nízkou trávou, kde je téměř nemožné se k ní přiblížit.\n\nAntilopa jelení, zmiňovaná již v védech pod názvem \"mŕga\", má významné místo v indické kultuře. Je jízdním zvířem měsíčního boha Čandry-Sómy, jehož kočár táhne po nočním nebi, ale také také atributem bohů Šivy a Kršny. Její kůže byla podle staroindických textů oděvem sádhuů a jógínů, v józe je známa dokonce i ásana (poloha), pojmenovaná podle této antilopy - \"mrigaásana\", při níž pokrčené nohy připomínají rohy antilopy. Proto je místy dodnes uctívána jako posvátné zvíře. Přesto byla antilopa jelení často lovena, muslimští panovníci z dynastie Mughalů i někteří mahárádžové ji lovili s ochočenými gepardy. Je považována za symbol zamilovaných a něhy, proto, společné s pávem, na indických miniaturách často doprovází vyobrazení milenců či boha Kršny, laškujícího s pastýřkami.\n\nV 19. století proběhlo několik pokusů o vysazení druhu v Evropě a USA. V Americe se dokázala adaptovat dobře a dodnes se vyskytuje na některých místech v Texasu, introdukce v Evropě ale vesměs neuspěly. Na přelomu 19. a 20. století byly tyto antilopy několik let chovány i v Česku, a to v oboře u Poděbrad.\n\nPro svůj pěkný vzhled, nenáročnost a mírnost bývají často chovány v ZOO, zpravidla ve velkých výbězích, spolu s dalšími asijskými kopytníky, jako jsou nilgau, asijští jeleni, divocí osli nebo velbloudi. V Česku jsou chováni v těchto zoologických zahradách:\n\nNa Slovensku jsou chováni v Zoo Bojnice a Zoo Košice.\n\n"}
{"id": "231069", "url": "https://cs.wikipedia.org/wiki?curid=231069", "title": "Mysłowice", "text": "Mysłowice\n\nMyslovice ( [mysuovice], , ) jsou město s postavením okresu ve Slezském vojvodství na řece Černá Přemše. Město má přibližně 75 tis. obyvatel, první zmínka pochází z roku 1301.\n\nMyslovice jsou jedním z nejstarších měst Horního Slezska. Bylo založeno jako rybářská a zemědělská osada jistým Myslem nebo Myslavem ve 12. či 13. století. Kdy osada obdržela městská práva, není známo. Historické prameny hovoří o tom, že v roce 1241 byl městečko spáleno Tatary a že v roce 1301 v Myslovicích existoval rynk, což by svědčilo o městské zástavbě. Také dokument opavsko-ratibiřského knížete Mikuláše z 15. prosince 1360 uvádí \"expressis verbis\" město Myslovice s městskými právy.\n\nV roce 1443 krakovský biskup Zbigniew Oleśnicki zakoupil sousední Seveřské knížectví, Černá Přemše se stala hranicí mezi polským a českým královstvím s pohraničním městem Myslovicemi po české straně. V roce 1742 se staly Myslovice jako celé Horní Slezsko součástí pruského státu v důsledku války Rakouska s Pruskem. Po rozdělení Polska mezi Prusko, Rusko a Rakousko se nedaleko Myslovic nacházelo trojmezí.\n\nKoncem 18. století se v Myslovicích stejně jako na celém Horním Slezsku začalo rozvíjet hornictví, zejména těžba černého uhlí.\n\nPo první světové válce se rozhodovalo o příslušnosti Horního Slezska. Myslovice připadly Polsku v roce 1922 na základě rozhodnutí vítězných mocností. Předtím na Horním Slezsku probíhal plebiscit a tři slezská povstání, z nichž to první vypuklo mj. v reakci na střílení do polských dělníků před dolem Myslovice 15. srpna 1919. Během třetího slezského povstání byly Myslovice ovládnuty povstalci.\n\n\n\n\n\n"}
{"id": "231071", "url": "https://cs.wikipedia.org/wiki?curid=231071", "title": "5,56 × 45 mm NATO", "text": "5,56 × 45 mm NATO\n\n5,56 × 45 mm NATO, označovaný jako STANAG 4172, je standardní puškový náboj středního balistického výkonu sil NATO. Je odvozený od náboje .223 Remington, ale nejsou zcela zaměnitelné.\n\nPředchozím standardním nábojem NATO (dnes ale stále existuje) byl 7,62 x 51 mm NATO (ten byl odvozen od .300 Savage a měl nahradit náboj americké armády .30-06 Springfield). 7,62 x 51 mm NATO kritizovaná pro svůj příliš velký výkon pro moderní útočné pušky. V kombinaci s těmito zbraněmi působil obrovský zpětný ráz. Proti menším nábojům také hmotnost tohoto náboje znamenala menší počet kusů, které unese jeden voják.\n\nNa konci 50. let 20. st. firma Armalite a jiní američtí výrobci zbraní začali experimentovat se svými vlastními zbraněmi pro náboj malé ráže, ale vysoké úsťové rychlosti. Většinou používali náboj .222 Remington. Časem začalo být jasné, že do tohoto náboje není možné dát dostatečné množství střelného prachu, aby splnil normu amerického velitelství pozemních sil na míru penetrace střely. Armalite se spojil s firmou Remington, aby vyrobila podobný náboj, ale s delším tělem a kratším krčkem. Tak vznikl náboj .222 Remington Special. Ve stejnou dobu si zbrojovka Springfield Armory nechala u Remingtonu vyrobit ještě delší náboj, nazvaný .224 Springfield, který byl později uvolněn na trh jako lovecký náboj .222 Remington Magnum. Aby se nepletly všechny ty náboje označené jako .222, .222 Remington Special byl přejmenován na .223 Remington. Vzhledem k tomu, že americká armáda začala používat zbraně Armalite AR-15 a pušku M-16 v roce 1963, .223 Remington byl standardizován jako 5,56 × 45 mm. .223 Remington byl uvolněn na trh až v roce 1964.\n\nV průběhu 70. let 20. st. členové NATO podepsali dohodu, ve které se zavázali vybrat druhý, menší a lehčí náboj, který měl nahradit 7,62 x 51 mm NATO. 5,56 mm byl úspěšný ale ne s laborací, kterou dosud používala americká armáda. Místo toho byla vybrána laborace belgické zbrojovky FN. Ta používala těžší střelu a nižší úsťovou rychlost pro zvýšení výkonu zejména na delší vzdálenosti aby splnila požadavek na prostřelení jedné strany ocelové helmy na vzdálenosti 600 m.\n\nNáboj se standardní střelou (NATO: SS109; U.S.: M855) prostřelí přibližně 380 mm až 500 mm měkkých tkání za ideálních podmínek.\n\nSe střelou typu U.S.: M855 prostřelí až 3 mm oceli. S průbojnou střelou (Armor-Piercing)(viz projektil prostřelí až 6 mm oceli).\n\nNěkteří kritizují jeho nízkou schopnost zabití jedním výstřelem. To je ale kompenzováno nižší hmotností (a tím větším počtem střel) a menším zpětným rázem - což byly důvody proč byl tento náboj zkonstruován (viz výše).\n\nHlavním rozdílem oproti ráži .223 Remington je, že 5,56 x 45 mm NATO je laborován na vyšší výstřelový tlak a vyšší úsťovou rychlost. S nábojem .223 Remington se může střílet i ze zbraně komorované na 5,56 x 45 mm NATO, ale opačné použití by mohlo být nebezpečné.\n\n\nPoužívá ho mnoho zemí. Jak členové NATO, tak i nečlenové. Například:\n\n\nPříklady pušek pro nevojenské použití používající tento náboj například:\n\n\n\n\n"}
{"id": "231072", "url": "https://cs.wikipedia.org/wiki?curid=231072", "title": "Vojtěch Benedikt Juhn", "text": "Vojtěch Benedikt Juhn\n\nVojtěch Benedikt Juhn (21. března 1779, Pelhřimov – 28. listopadu 1843, Jindřichův Hradec) byl český malíř.\n\nVojtěch Benedikt Juhn se narodil v Pelhřimově v rodině krejčího. Na studiích se rozhodl pro dráhu bohoslovce. Zvolený odbor vystudoval a také se mu úspěšně věnoval. Zastával funkci rektora semináře, nebo profesora Nového zákona. Svou teologickou kariéru ukončil jako jindřichohradecký probošt.\n\nV umění se stal slavným díky svým rytinám pohledů na města zvaným veduty. Zachycoval podoby měst jako: České Budějovice, Jindřichův Hradec, Pacov, Počátky, Prachatice, Kamenice nad Lipou, Písek, Tábor, Vodňany,… Jako výborný kreslíř spolupracoval s předními rytci Jiřím Döblerem a Karlem Postlem, který byl prvním českým klasicistním krajinářem a grafikem. Juhnova díla se často nacházejí v záhlaví na nejrůznějších cechovních diplomech, osvědčeních pro tovaryše, výučních listech a podobných tiscích. Mnoho jeho skicáků, obrazů a rytin se v průběhu doby ztratilo.\n\nVojtěch Benedikt Juhn zemřel v Jindřichově Hradci 27. listopadu 1843 a pohřben byl na bývalém hřbitově u kostelíka sv. Trojice.\n\n"}
{"id": "231080", "url": "https://cs.wikipedia.org/wiki?curid=231080", "title": "FC Sheriff Tiraspol", "text": "FC Sheriff Tiraspol\n\nFC Sheriff Tiraspol je moldavský fotbalový klub sídlící ve městě Tiraspol. Byl založen roku 1997 jako FC Tiras Tiraspol, krátce poté byl přejmenován na současný název. Domácím hřištěm klubu je stadion Sheriff s kapacitou 14 300 diváků. Se 13 získanými ligovými tituly je to k sezóně 2015/16 nejúspěšnějším moldavským celkem.\n\nV základní skupině K Evropské ligy 2013/14 obsadil v konkurenci Tottenham Hotspur FC, FK Anži Machačkala a Tromsø IL s 6 body konečné 3. místo ve skupině a do jarní vyřazovací fáze nepostoupil.\n\n\n\"K 6. 1. 2014\", zdroj: \"\n\n"}
{"id": "231084", "url": "https://cs.wikipedia.org/wiki?curid=231084", "title": "Monte Epomeo", "text": "Monte Epomeo\n\nMonte Epomeo je nejvyšší hora italského ostrova Ischia. Měří 787 metrů. Leží ve středu ostrova a z jejího vrcholu je velmi dobrý výhled na převážnou část ostrova i na Neapolský záliv a Flegrejská pole. Nejvhodnějším východiskem pro pěší výstup na vrchol je obec Fontana (Ischia).\n\nNázev Epomeo pochází již od starověkých Řeků a znamená „rozhlížet se“. Vyjadřuje tak široký, téměř ničím nerušený, rozhled po celém ostrově. Pod vrcholem hory je vytesán do skály kostel San Nicola.\n"}
{"id": "231087", "url": "https://cs.wikipedia.org/wiki?curid=231087", "title": "Sosnowiec", "text": "Sosnowiec\n\nSosnowiec (výslovnost , , ) je polské město ve Slezském vojvodství v Hornoslezské průmyslové oblasti. Nejvýznamnější město Doubravské pánve (Zagłębie Dąbrowskie [zaguembje dombrovskje]), která je částí Hornoslezské pánve. Žije zde obyvatel. Historicky město patří do Malopolska.\n\nJméno města pochází od sosnových lesů, které se zde rozkládaly před rokem 1830. Původní název zněl \"Sosnowice\". Nejstarší známá zmínka o osadě na území dnešního Sosnowce pochází zřejmě z roku 1123. Městská práva obdržela na krátkou dobu dnešní čtvrť Modrzejów a v roce 1902 Sosnowiec, což byl první případ přiznání městských práv v tzv. Polském království za vlády carského Ruska po lednovém povstání (1863-1864). V době získání městský práv měla „vesnice“ Sosnowiec 61 tisíc obyvatel.\n\nPřelomem v rozvoji města se stala výstavba železniční stanice na trase Varšava-Vídeň (nádraží z roku 1859) a rozvoj těžkého průmyslu (doly, hutě).\n\n\n\n\n\n\n"}
{"id": "231090", "url": "https://cs.wikipedia.org/wiki?curid=231090", "title": "Džamila", "text": "Džamila\n\nDžamila je ženské jméno. Je to český způsob psaní arabského jména . V překladu do češtiny doslova znamená krásná. Rozšířené je ve všech islámských zemích (od Bosny a Hercegoviny až po Kazachstán), ale též například i v Rusku (v oblastech kde má velký vliv Islám); v Česku je známé díky jeho nositelce, exministryni Džamile Stehlíkové. Mužskou variantou tohoto jména je Džamil. Další varianta je Jamila.\n\nDžamila (Džamilé) je i titulní hrdinkou Bizetovy opery \"Džamilé\".\n\n\n"}
{"id": "231092", "url": "https://cs.wikipedia.org/wiki?curid=231092", "title": "Východní Prusko", "text": "Východní Prusko\n\nVýchodní Prusko ( ) byla jedna z provincií Pruska. Ležela mezi řekami Visla a Němen u pobřeží Baltského moře. Hlavní město bylo Královec (německy \"Königsberg\"). Oblast je rovinatá, pokrytá množstvím jezer (zahrnuje sever Mazurských jezer) a borových lesů.\n\nV meziválečném období mělo 39 076 km², 2,3 mil. obyvatel. Významný byl chov koní, jantarový průmysl, rybolov, pěstování obilí a brambor. Části (\"vládní okresy\"): Západní Prusko, Královec, Olštýn, Gumbinnen.\n\nÚzemí dalo jméno celému pozdějšímu německému státu Prusko, protože v letech 1230–1283 tu Řád německých rytířů podmanil pohanské kmeny Prusů. Řádový stát se stal součástí Svaté říše římské, byť se zvláštním „mimo stojícím“ postavením. Od roku 1466 bylo řádové území podstatně zmenšeno, když po prohrané válce s Polským královstvím zůstaly Německému řádu pouze tzv. Vévodské Prusy (Herzogtum Preußen), oddělené od Říše pruhem tzv. Královských Prus, tvořících většinu území pozdějšího Západního Pruska. Řádové území se roku 1525 stalo sekularizovaným vévodstvím pod vládou braniborských markrabat Hohenzollernů (poslední velmistr byl z tohoto rodu) a polskou lenní svrchovaností, kvůli níž byly Prusy definitivně vyňaty ze svrchovanosti římského císaře. Roku 1618 byly Prusy spojeny s Braniborskem (Brandenburg) personální unií, čímž vznikl základ budoucího velkého Pruska. V Olivském míru (1660) se Polsko muselo vzdát své lenní nadvlády, nicméně Prusy se do svazku Říše nevrátily. Tohoto faktu využili hohenzollernští panovníci, pro něž byla toužená královská hodnost v rámci Říše prakticky nedosažitelná, a tak tu roku 1701 markrabě Fridrich III. vyhlásil Pruské království; pro odlišení od Braniborska a dalších říšských území v rámci nového státu se pro Vévodské Prusy nyní používal název Staré Prusko (Altpreußen).\n\nExpandující Prusko zabralo v prvním dělení Polska (1772) mimo jiné i Královské Prusy, a tak získalo přímé územní propojení mezi oběma částmi státu. V lednu následujícího roku bylo území Starého Pruska, rozšířené o Varmii – část bývalých polských Královských Prus – prohlášeno za novou Provincii Východní Prusko (Provinz Ostpreußen), která přes různé peripetie přetrvala až do roku 1945.\n\nOd roku 1919, po první světové válce, bylo území opět odděleno od zbytku Německa tzv. polským koridorem, který zaručoval Polsku přístup k moři a k přístavu Gdaňsku. Navíc, úzký pruh území severně od Němenu s důležitým přístavem Klaipedou (Memel), byl rozhodnutím vítězných velmocí oddělen od Pruska a postaven pod mezinárodní správu. V lednu 1924 tu bylo nedávno vzniklou Litevskou republikou zinscenováno povstání, díky němuž klaipedský region nakonec připadl jako autonomní území Litvě. Takto zmenšené Prusko se stalo součástí Svobodného státu Prusko, nejmocnějšího státu v rámci Výmarské republiky.\n\nPo druhé světové válce severní část (zhruba 1/3) Východního Pruska zabral SSSR, v jehož rámci země připadla Ruské SFSR. Ta z této exlávy vytvořila roku 1946 Königsberskou oblast (Кёнигсбергская область), o čtvrt roku později přejmenovanou na Kaliningradskou oblast, jež je součástí Ruska až dodnes. Z ruského území byl v dubnu 1948 opět oddělen klaipedský region a darován Litvě, resp. Litevské SSR (v rámci Litvy zůstal dodnes). Jižní, větší část (tvoří přibližně dnešní Varmijsko-mazurské vojvodství), byla oddělena a předána Polsku, jako součást náhrady za Rusy zabraná polská území na východě (tzv. kresy).\n\nKrálovec byl jedním z kulturních center Pruska a měl vyhlášenou univerzitu, kde působili filosofové Immanuel Kant či Johann Gottfried Herder. Dalším proslulým Východoprusem byl spisovatel E. T. A. Hoffmann. Vzpomínkové prózy o životě ve Východním Prusku psal spisovatel Siegfried Lenz.\n\n"}
{"id": "231094", "url": "https://cs.wikipedia.org/wiki?curid=231094", "title": "Osmanské vzdušné síly", "text": "Osmanské vzdušné síly\n\nOsmanské vzdušné síly byly zřízeny v červnu 1909 či v červenci 1911; po vzoru ostatních evropských mocností, které do svých armád zaváděly první letecké divize se i Osmanská říše rozhodla pro podobný program. Osmanské letectvo bylo jedním z prvních na světě.\n\nLeteckému boji se učili osmanští důstojníci v Evropě, kam byli za tímto účelem vysláni ke konci roku 1910. Nevydrželi tam ale dlouho a vrátili se na jaře 1911. Na počátku roku 1912 pak bylo vysláno dalších 8 důstojníků do Francie na studia; nedlouho poté začali Osmané trénovat vlastní piloty a připravovat výrobu letadel; 3. července 1912 pro ně v Istanbulu zřídili i akademii (Hava Okulu).\n\nPoprvé zasáhla letadla do bojů již v letech 1912 a 1913; když Osmané bojovali na Balkáně. Vzhledem k nedostatku technických zkušeností však ztratili několik letadel a většího úspěchu nedosáhli. To se ale změnilo v pozdějších fázích boje, kdy již byli piloti zkušenější. Svůj úkol sehrálo letectvo i v první světové válce, kdy letci bojovali na několika frontách (Kavkaz, Jemen apod). Přestože byly jisté snahy o reorganizaci letectva a vytvoření modernějších vzdušných sil, ukončila je okupace Istanbulu a následný rozvrat říše. Turci však letectvo potřebovali i po něm; ve válce za nezávislost, kdy Turci získali kontrolu nad Anatolským poloostrovem.\n"}
{"id": "231099", "url": "https://cs.wikipedia.org/wiki?curid=231099", "title": "Debreceni VSC", "text": "Debreceni VSC\n\nDebreceni VSC je maďarský fotbalový klub sídlící ve městě Debrecín. Byl založen roku 1902, hřištěm klubu je Stadion Oláh Gábor Út s kapacitou 10 200 diváků.\n\n"}
{"id": "231100", "url": "https://cs.wikipedia.org/wiki?curid=231100", "title": "Häädemeeste (obec)", "text": "Häädemeeste (obec)\n\nObec Häädemeeste (estonsky Häädemeeste vald) je samosprávná jednotka estonského kraje Pärnumaa, zahrnující městečko Häädemeeste a několik okolních vesnic.\n\n"}
{"id": "231103", "url": "https://cs.wikipedia.org/wiki?curid=231103", "title": "Häädemeeste", "text": "Häädemeeste\n\nHäädemeeste (německy \"Gudmannsbach\") je městečko v estonském kraji Pärnumaa, samosprávně patřící do obce Häädemeeste, jejímž je administrativním centrem.\n\n"}
{"id": "231107", "url": "https://cs.wikipedia.org/wiki?curid=231107", "title": "Makak červenolící", "text": "Makak červenolící\n\nMakak červenolící (též makak japonský, \"Macaca fuscata\"; \"nihonzaru\") je jediný druh primáta kromě člověka samotného, který žije v Japonsku.\n\nTento živočich žije v Japonsku, kde nedokáží přežít mnohá jiná zvířata. Je totiž schopný odolávat chladným zimám plným sněhu i mrazivým teplotám. Dokonce se při hledání potravy dokáže prohrabat vrstvou sněhu silnou až 1,5 metru.\n\nMakakové jsou středně velká zvířata masivní postavy. Před chladem je při velmi nízkých teplotách chrání velice hustá rezavohnědá srst. Mají červenou hlavu a uši, dlouhé licousy a bradku. Mají dlouhé ruce, nohy a převážně hnědé (někdy až světle černé) oči. Tělo makaků červenolících měří 50–75 cm, ocas 25–30 cm a samice váží kolem 9 kilogramů, samec 11 kg.\n\nSložení potravy této opice záleží na oblasti, kde žije. Někteří makakové mají rádi sladké brambory, druzí výhonky bambusu, třetí trávy a rozmanité plody. Sledování různých tlup makaků ukázalo, že jsou neobyčejně vynalézaví, schopni pronikat do dalších oblastí a osvojit si nové způsoby chování, pokud poznají a pochopí, že je to pro ně užitečné. Makakové se rádi koupou a proto je můžeme hojně zastihnout právě u vody.\n\nV tlupách makaků, které mohou čítat 500-600 jedinců, existuje dělení na určité „pozice“: jsou zde makakové – vůdci, sluhové i členové stáda. O to, kdo se stane vůdcem, se u makaků vede dlouhá řada soubojů, které mohou trvat i několik let. Mladí samci ve stáří jednoho roku opouštějí svou tlupu a sdružují se se svými vrstevníky, vesměs samci, ve zvláštní skupinu a tráví většinu času lezením a pobýváním na stromech. Po určité době se samec připojí k nějaké tlupě, ale většinou ne ke své vlastní.\n\nKdyž se tlupa stěhuje na nové místo, pak ji zejména mladí samci chrání zepředu i zezadu. Pokud se tlupa zastaví na noc, vytvářejí kolem ochranný kruh, uvnitř kterého klidně a nerušeně spí vedoucí samec i samičky s mláďaty. Samice rodí jedno mládě po 6 až 7 měsících březosti. To se hned po narození drží matčiných chlupů na hřbetě, a zůstává tam několik týdnů.\n\nNejstarší známý makak červenolící se ve volné přírodě dožil 28 let.\n\n"}
{"id": "231116", "url": "https://cs.wikipedia.org/wiki?curid=231116", "title": "Alfréd Justitz", "text": "Alfréd Justitz\n\nAlfréd Justitz (19. července 1879 Nová Cerekev – 9. února 1934 Bratislava) byl český malíř, grafik, ilustrátor, kynolog a představitel zakladatelské generace českého moderního malířství.\n\nAlfréd Justitz se narodil v Nové Cerekvi u Pelhřimova v rodině lékaře jako jeden ze tří jeho synů. První kontakt s malířstvím zažil v Jihlavě, kde se setkal s malířem Romanem Havelkou a jeho práce mu učarovala. Cestu za uměním začal studiem architektury na České vysoké škole technické v Praze u profesora Kotěry, pak přešel na pražskou akademii k profesorům Pirnerovi a Thielemu. Pokračoval v Karlsruhe u profesora Ludwiga Schmid-Reutteho a v Berlíně u Wilhelma Trübnera. Roku 1910 odešel do Paříže, kde jej okouzlila díla Cézanna, Derainova, Daumiérova a dalších velikánů. V roce 1928 vstoupil do SVU Mánes, vystavoval se skupinou Tvrdošíjných. Byl také významným grafikem a ilustrátorem. Jeho ilustrace zdobí například román V. Huga \"Chrám Matky Boží v Paříži\", vydaný roku 1927. Mnoho galerií uchovává i jeho plakátovou tvorbu.\n\nByl také významným kynologem a nadšeným propagátorem plemene boxerů. V klubu chovatelů boxerů znamenal jeho příchod novou etapu vzestupu chovu. Justitz byl zvolen správcem chovu a pověřen vedením plemenných knih.\n\nJustitz byl rovněž aktivním svobodným zednářem, členem lóže Sibi et Posteris v Praze. Náhrobek na hřbitově v Nové Cerekvi byl věnován právě jeho lóží a nese zednářskou symboliku. Po jeho skonu se lóže snažila zabezpečit materiálně i jeho ženu Annu Justitzovou, která však skonala brzy po něm.\n\nZemřel v únoru 1934 po téměř ročním onemocnění v Bratislavě. Poslední rozloučení se konalo v Brně. Jeho popel je uložen v urnovém hrobě na židovském hřbitově v rodné Nové Cerekvi, kde je uložen také popel jeho ženy, která nesnesla osamění a rok po manželovi zvolila dobrovolnou smrt.\nSe spolkem Deutsch-böhmischer Kunstlerbund vystavoval jako jeho člen v letech 1912–1914. Od roku 1928 do své smrti v roce 1934 byl členem SVU Mánes. Byl také svobodným zednářem.\n\nBral si vzor z německého malíře Josefa Israelse (1824–1911). Alfred Justitz zbohatl v Paříži a Berlíně mezi lety 1921 až 1924, kdy pracoval pro Moderní galerii (1902–19042). Zde, jako akvizitor, si nejlepší díla mistrů moderní Paříže vybíral pro sebe.\n\nPro své obrazy si bral inspiraci z jihočeské krajiny nebo ze ztracených židovských rodů. Obraz “Jákob, Lea, Ráchel a Zilpe s malým Josefem“ namaloval na zakázku před Velkou válkou (ovlivněn Renoirem). \"\"Kvalitní umělecké dílo přece nepotřebuje autorizovat\",\" tvrdil o obrazu V. V. Štech. Naplno jej pak ovlivnili pařížští mistři po roce 1924. Nejvýstižněji ho charakterizoval kritik umění František Kovárna, a zastal se ho taky malíř František Muzika. Následuje český kubismus a účast v karlovarské výstavě malířů s německými kořeny v roce 1931. V roce 1934 zemřel a posléze jeho žena Anny spáchala sebevraždu.\n\n\n"}
{"id": "231120", "url": "https://cs.wikipedia.org/wiki?curid=231120", "title": "Turistická známka", "text": "Turistická známka\n\nTuristická známka (TZ) je dřevěná plaketa, na níž je vypálený symbol určitého místa nebo současné události. Slouží jako suvenýr a zároveň jako potvrzení o dosažení symbolizovaného místa. Z tohoto důvodu se každá turistická známka prodává pouze na omezeném počtu míst (tzv. \"prodejní místo\"), kterými bývají pokladny památkových objektů, turistická informační střediska, restaurace či obchody v okolí apod.\n\nDřevěné turistické známky o průměru 6 cm a tloušťce 1 cm vydává v České republice od roku 1998 společnost Turistické známky, s. r. o., sídlící v Rýmařově. Podobné známky se na základě smlouvy s touto českou společností prodávají také v Německu, Rakousku, Polsku, Rumunsku, Maďarsku, Spojeném království, USA, Itálii, Nizozemsku, Rusku, Lotyšsku, ve Slovinsku, ve Švýcarsku, na Slovensku a na Ukrajině. Plánuje se také expanze do Austrálie, Francie, Norska a Španělska.\n\nKlasické turistické známky označují vždy nějaké významné místo (tzv. turistické známkové místo), a to například v kategorii historická města, rozhledny, vodácké řeky, pohoří, hrady, zámky, jeskyně atd. Na konci září 2018 existovalo v České republice celkem cca 2517 známkových míst, tedy druhů známek.\n\nZa shromáždění turistických známek s libovolnými deseti po sobě jdoucími pořadovými čísly (prokazuje se číslovanými papírovými přívěsky ke známkám) má sběratel nárok na tzv. prémiovou turistickou známku, za každou další podobně získanou desítku obdrží prémiovou známku s jinými motivy.\n\nKromě toho se vydávají také tzv. výroční turistické známky (VTZ) u příležitosti nějaké události, která se koná příslušný rok. Tyto známky lze obvykle koupit pouze v daném roce. V některých případech dochází i ke tvorbě tzv. speciálních edic, tedy několika VTZ vydaných ke stejné příležitosti. Většinou vycházejí pro akce pořádané KČT a organizací Junák. V roce 2014 je doplnila edice \"Neobjevené památky\", v roce 2013 edice \"Významná liberecká výročí\", \"Otevřte 13. komnatu\" a \"Rychlé šípy slaví 75 let\" a v roce 2012 pak edice \"Putování za významnými osobnostmi z Čech, Moravy a Slezska\". V letech 2014 a 2015 vyšla také edice \"Neobjevené památky\". V roce 2016 vznikly edice \"100 let od úmrtí císaře Františka Josefa I.\", \"Brno\" a \"700. výročí od narození Karla IV.\" Do konce roku 2018 vznikly další speciální edice – např. \"Labská stezka\", \"Brány Jeseníků\", \"100. výročí vzniku ČSR\", \"Poutní Cesta Loreta Praha – Křemešník\", \"Graselovy stezky\" či \"Husitská kulturní stezka\".\n\nNa jednom určitém místě se dá v průběhu roku zakoupit kromě klasické turistické známky také tzv. putovní turistická známka. Ta se každý rok nachází na jiném místě a také její podoba je jiná. V roce 2014 se jednalo o známku v Uherčicích na téma 100 let od vypuknutí 1. světové války. V roce 2015 byla umístěna v Husinci a jejím motivem je 600 let od upálení Mistra Jana Husa. V roce 2016 bylo motivem známky 100 let od úmrtí Jacka Londona - \"návrat do divočiny\" podle jeho nejslavnějšího románu Volání divočiny a nacházela se u Nýznerovských vodopádů. Pro rok 2017 nesla motiv připomínající 130 let od počátků lyžování v českých zemí a nacházela se ve Františkově. V roce 2018 umístěná putovní turistická známka na vrchu Boreč připomínala 500 let od vydání Klaudiánovy mapy.\n\nSpeciálním typem jsou tzv. turistické známky PF, které vycházejí na začátku roku a nejsou běžně dostupné na známkových místech. Většinou se dají zakoupit pouze v e-shopu.\n\nV roce 2015 pak přibyly také sportovní turistické známky (STZ), představující upomínku na významné sportovní akce. První STZ byla věnována Mistrovství světa v ledním hokeji 2015.\n\nNejvětší turistická známka na světě v roce 2008 vážila 40 kilogramů a znázorňovala motiv skupinky turistů mířících ke staré (dnes již neexistující) rozhledně na vrcholu Pradědu.\n\nTým Turistických známek vydává od roku 1998 mapové atlasy spojené s touto sběratelskou turistickou hrou. V Atlasu turistických známkových míst 2012 je na mapách v měřítku 1 : 200 000 uvedeno umístění 1900 známkových míst existujících k 1. květnu 2012. Atlas v rozsahu 168 stran má i textovou část.\n\nRůzné turistické plakety a samolepky se užívají již dlouhou dobu, malé kovové turistické štítky se kdysi také připevňovaly na dřevěné turistické vycházkové hole, samolepky a obtisky se umísťovaly na kufry apod. V dnešní době se v Česku vedle klasických známek prosazují také tzv. turistické nálepky, upomínkové samolepicí etikety nalepované do turistického deníku.\n\n"}
{"id": "231122", "url": "https://cs.wikipedia.org/wiki?curid=231122", "title": "Vetřelec 3", "text": "Vetřelec 3\n\nVetřelec ³ (\" \") je americký sci-fi film, který v roce 1992 natočil režisér David Fincher jako třetí pokračování úspěšného prvního a druhého dílu Vetřelec a Vetřelci. V hlavní roli vystupuje opět Sigourney Weaver.\n\nFilm navazuje na předchozí díl, v němž Ellen Ripleyová na mariňácké lodi \"Sulaco\" porazila vetřelčí královnu, načež společně s Newt, Hicksem a androidem Bishopem ulehla do kryogenického spánku. Avšak královna před tím stačila naklást do lodi dvě vejce. Z jednoho z nich se vylíhne facehugger, který napadne Ripleyovou ve spánku a naklade do ní zárodek vetřelce. Na lodi propukne požár, kvůli čemuž lodní počítač všechny hibernační komory vystřelí v záchranném modulu na planetu Fiorina \"Fury\" 161, kde se nachází slévárenské zařízení, v němž žije skupinka mužských vězňů jakožto poslední údržba tamního zařízení. Záchranný modul se zřítí poblíž vězeňského zařízení. Když v nestřeženém okamžiku pronikne do modulu pes jednoho z vězňů, objeví se druhý facehugger, který se mezitím vylíhl, a naklade zárodek do psa.\n\nRipleyová je probuzena Clemensem, vězeňským lékařem, který jí informuje, že je jedinou přeživší. Ripleyová proto naléhá, aby na mrtvolách byla provedena pitva za účelem nálezu vetřelčího embrya, avšak Clemens nic nenalézá. Následně jsou mrtvoly Newt a Hickse zpopelněna a nenávratně poškozený Bishop odvezen na smetiště.\n\nMezitím se v nitru vězeňského zařízení zrodí z hrudníku psa mladý vetřelec, který rychle dorůstá do dospělosti a později zabíjí Murphyho, Boggse a Rainse, zatímco vězeň Golic zešílí. Ripleyová si je jistá, že se společně s ní dostal na planetu i vetřelec, proto se rozhodne aktivovat Bishopa a získat odpovědi. To se jí zadaří; ještě před definitivním zkratem jí Bishop potvrdí její teorii. Ripleyová varuje Andrewse, ale ten jí stejně nevěří a podotýká, že stejně nemají žádné zbraně a jejich jedinou nadějí je loď Společnosti letící pro Ripleyovou.\n\nVetřelec překvapí Ripleyovou a Clemense v ošetřovně, kde Clemes umírá. Nicméně vetřelec Ripleyovou kupodivu ušetří. Následně vetřelec zabíjí i Andrewse. Ripleyová proto shromáždí zbývající vězně a navrhuje nalít hořlavý toxický odpad do ventilace a tím vetřelce zabít. Nicméně dojde k předčasnému výbuchu a nejen, že vetřelec přežívá, ale umírá i několik vězňů. Avšak Ripleyové je podezřelé, že jí vetřelec odmítá zabít, proto se společně s Aaronem vydává do záchranného modulu, kde se Ripleyová zkontroluje pomocí lékařského vybavení. Tehdy přijde šok; v hrudníku jí pomalu roste embryo vetřelčí královny. Dojde jí, že se Společnost jistě opět pokusí zmocnit se vetřelce coby biologické zbraně.\n\nRipleyová se tedy vydává za vetřelcem se záměrem, aby jí zabil a ona zemřela společně s královnou, ale vetřelec jí nezabije. S tímto požadavkem přijde i za vězni, ale ti souhlasí pouze v případě, že jim Ripleyová pomůže zabít vetřelce. Vymyslí plán, jak přilákat vetřelce do slevárny, kde jej chtějí zalít roztaveným olovem. Plán sice vyjde, ale umírají všichni zbylí vězni kromě Morse, Aarona a Dillona. Dillon zůstává ve slévárně a přiláká vetřelce, načež jsou oba zaliti olovem. Když se zdá, že je vetřelec mrtvý, vyskočí z olova ven, ale Ripleyová spustí vodní systém chlazení. Náhlé ochlazení vetřelcova těla způsobí, že exploduje. Vetřelec je mrtvý.\n\nRipleyová se postaví na okraj obří nádoby s roztaveným olovem. Do zařízení vtrhne komado Společnosti, včetně pravého Bishopa (tvůrce jeho androidího protějšku). Bishop přemlouvá Ripleyovou, že jsou schopni jí embryo vetřelčí královny vyoperovat. Ripleyová však odmítá a vyhrožuje, že skočí do nitra pece s olovem. Aaron se pokusí Bishopa zabít montážním klíčem, ale je zastřelen, zatímco Morse, stojící za ovládáním jeřábu, na němž Ripleyová stojí, je střelen do nohy. Ripleyová se rozhodne; skočí do lázně s olovem, kde umírá společně s vetřelčí královnou, která se v témže okamžiku začala líhnout. Společnost tedy celé zařízení uzavírá a s prázdnýma rukama odvádí Morse pryč.\n\n"}
{"id": "231127", "url": "https://cs.wikipedia.org/wiki?curid=231127", "title": "Tõstamaa (obec)", "text": "Tõstamaa (obec)\n\nObec Tõstamaa (estonsky Tõstamaa vald) je samosprávná jednotka estonského kraje Pärnumaa, zahrnující městečko Tõstamaa a několik okolních vesnic.\n\n"}
{"id": "231131", "url": "https://cs.wikipedia.org/wiki?curid=231131", "title": "Sweet", "text": "Sweet\n\nSweet (někdy též The Sweet) je britská glam rocková hudební skupina. Společně s kapelami Slade, T. Rex, Queen a zpěvákem Garym Glitterem patřila mezi nejpopulárnější interprety britské hudební scény v 70. letech 20. století. Skupina vznikla v roce 1968 pod názvem Sweetshop. Založili ji zpěvák Brian Connolly, bubeník Mick Tucker, baskytarista Steve Priest a kytarista Frank Torpey. Ještě než roku 1970 přišel do skupiny kytarista Andy Scott, zkrátil se název souboru na Sweet a odstartovala nejslavnější dekáda působení kapely. K úspěchu dopomohla skupině dvojice skladatelů Nicky Chinn a Mike Chapman, s nimiž spolupracovala kapela mezi lety 1971 a 1974 díky svému kontraktu s RCA Records. Z jejich pera pochází jak první větší hit bubblegum popového období „Funny Funny“ (1971), tak úspěšné glam rockové singly „Block Buster!“ (1973), který dobyl čelo hitparády UK Singles Chart, „Hell Raiser“ (1973), „The Ballroom Blitz“ (1973) a „Teenage Rampage“ (1974).\n\nOd roku 1974 se začala kapela soustředit více na hard rockový styl. Do tohoto období zapadají zejména singly „Turn It Down“ (1974) a „Fox on the Run“ (1975). Díky druhému jmenovanému se Sweet prosadili na americké hudební scéně a úspěch kapely dosáhl svého vrcholu. Po roce 1975 se zaměřila skupina více na vydávání hard rockových alb, která se však již neprodávala tak dobře, jako glamrockové singly a alba z předchozích let. Posledním singlem, jenž se vešel do desítky UK Singles Chart, se stal „Love Is Like Oxygen“ (1978). V období let 1971 až 1978 skupina zaznamenala dohromady třiníct písní, které se umístily mezi dvacet nejpopulárnějších ve Spojeném království.\n\nV roce 1979 ze skupiny odešel Connolly, neboť se rozhodl věnovat sólové kariéře. Zbývající tři členové společně hráli až do roku 1981, kdy oznámili rozchod kapely. Roku 1982, již po rozpadu skupiny, vyšlo poslední společné studiové album \"Identity Crisis\". Již od roku 1985 začali jednotliví členové (zejména Connolly, Scott a Priest) formovat vlastní sestavy pod názvem Sweet. Roku 1997 Connolly zemřel a o pět let později i Tucker. Zbývající členi nejslavnější sestavy jsou oba stále aktivní a hrají s vlastními kapelami se stejným názvem Sweet. Andy Scott's Sweet působí hlavně ve Spojeném království, Steve Priest's Sweet vystupují převážně ve Spojených státech.\nHistorie kapely Sweet sahá až do roku 1966, kdy se v soulové kapele Wainwright's Gentlemen setkali hlavní pozdější iniciátoři nové kapely, bubeník Mick Tucker a zpěvák Brian Connolly. Tucker hrál s touto skupinou již od konce roku 1965, Connolly přišel v polovině roku 1966 jako náhrada za Iana Gillana. Ten soubor opustil již před příchodem Tuckera a založil nejprve Episode Six a posléze Deep Purple. Roku 1967 se k Wainwright's Gentlemen připojil kytarista Frank Torpey, Tuckerův kamarád ze školy, avšak po měsíci byl z kapely vyhozen. Nedlouho poté potkal stejný osud i Tuckera, o jehož odchodu rozhodli ostatní členové na noční schůzce, na kterou ho nepozvali. Když o tom Tuckera druhý den ráno telefonicky informoval Connolly, jehož rozhodnutí kapely naštvalo, nabídl Tuckerovi, aby s ním udělal novou skupinu. Znovu se spojili s Torpeyem a začali shánět baskytaristu. Oslovili Stevea Priesta, jenž hrál ve skupině Army, se kterou se již dříve potkali při vystoupeních v londýnských klubech s Wainwright's Gentlemen. První zkoušky čtveřice probíhaly v lednu a únoru 1968 v domě Franka Torpeye. Connolly k tomu později uvedl: „Steve a Mick zpívali dvojhlasy a znělo to fantasticky, nemohl jsem uvěřit, jak skvěle nám to spolu zní.“\n\nNové skupině vybrali jméno Sweetshop. Podle jednoho rozhovoru s Andym Scottem byl název inspirován umístěním zkušebny, jež se nacházela přímo nad cukrářstvím. Connolly však v jiném rozhovoru uvedl, že šlo spíše o módní trend té doby – vznikalo větší množství kapel se „sladkými“ názvy, například Strawberry Jam, Marmelade, Orange Bicycle či Tangerine Peel – zvolili jsi proto pojem, z něhož všechny tyto věci vycházely, cukrárnu. Zpočátku hráli převážně coververze jiných interpretů, vybírali si dle svých slov záměrně takové písně, které mohli podat vlastním osobitým způsobem. Veřejně poprvé vystoupili dne 4. března 1968 ve městě Hemel Hempstead, v klubu Pavilon. Posléze se dostali ke spolupráci s dívčím triem Paper Dolls, s nimiž vystupovali v kabaretu La Dolce Vita v Birminghamu. S dívčí kapelou si však nerozuměli, a tak toto spojení nepokračovalo. . Manažerem skupiny se stal Paul Nicholas, přes kterého se kapela spojila s producentem Philem Wainmanem. Skupina díky Wainmanovi získala kontrakt s vydavatelstvím Fontana Records, u něhož vydala v červenci roku 1968 i svůj první singl „Slow Motion“. Ještě před vydáním prvního singlu zjistili, že u Fontany existuje jiná nová kapela Sweetshop, která shodou okolností pár týdnů před tím vydala svůj singlový debut. Čtveřice si tak musela změnit jméno, rozhodli se vypustit z názvu slovo shop a vznikl zkrácený název Sweet. Singl nezaznamenal výraznější ohlas, což bylo zřejmě způsobeno i slabou propagací ze strany vydavatele. V červenci 1968 započali Sweet spolupráci s BBC Radio 1, kde znovu natáčeli své stávající skladby ze singlu, a také novou skladbu „Too Late Early in the Morning“. Od listopadu 1968 do června 1969 odehrála kapela několik koncertních sérií za sebou, kdy hráli v nejrůznějších klubech a na univerzitách. Výdělky kapely však byly nadále malé, a nejspíš proto rok po vydání prvního singlu kytarista Tropey odešel. Po několika týdnech ho nahradil Mick Stewart, kterého Tuckerovi dohodil tehdejší baskytarista Deep Purple Nick Simper. Ve stejnou dobu také skupina získala nového manažera, kterým se stal Roger Easterby, jenž měl zkušenosti ze spolupráce s kapelou Vanity Fare.\n\nS příchodem Stewarta a Easterbyho nastalo kritické období kariéry Sweet. Po odchodu předchozího manažera Nicolase se přerušily kontakty i s producentem Philem Wainmanem a vydavatelství Fontana, se kterým měli pouze jednorázovou smlouvu na nahrání singlu, jim další kontrakt nenabídlo. Easterby sehnal kapele angažmá u vydavatelství Parlophone, což byla dceřiná společnost EMI. Skupina zavítala do studií Abbey Road, kde vznikl nový singl „Lollipop Man“. Ten předznamenal období, v němž se Sweet postupně stali protagonisty britského bubblegum popu, žánru, na který tehdejší rockoví experti nahlíželi s určitou skepsí, ačkoliv se mu dostávalo značné popularity zejména v podání amerických interpretů tohoto stylu. Hitparády jak ve Spojených státech, tak v Británii právě dobýval bubblegumový hit „Sugar, Sugar“ skupiny The Archies. Navzdory předpokladům se druhému singlu prodejně nevedlo. Další singl „All You'll Ever Get From Me“ z pera autorské dvojice Roger Cook a Roger Greenaway se prodávala lépe než předchozí singl, nicméně do hitparády se nedostala. B-sideovou písní singlu byla bigbítová skladba „The Juicier“, již Dave Thompson ve své publikaci označil za jednu z nejlepších do té doby vydaných písní Sweet. V polovině roku 1970, těsně po vydání dalšího neúspěšného singlu „Get on the Line“, se Sweet znovu dostali do kontaktu s producentem Wainmanem, díky němuž se dostali ke spolupráci se skladatelskou dvojicí Nicky Chinn a Mike Chapman.\n\nV té době už ovšem z kapely odešel Mick Stewart, který byl nespokojen s nedostatkem práce i peněz. Uskupení New Dawn, jak si trojice Wainman, Chinn a Chapman začala říkat, nabídla v té době tříčlenné kapele Sweet, aby nazpívala jejich nový singl „Funny Funny“. Podmínky spolupráce s New Dawn byly dosti tvrdé, neboť uskupení vlastnilo práva ke všemu, co pod názvem Sweet vydali. Navíc při nahrávání áčkových písní singlů obstarávali Sweet pouze hlavní vokální linku, kterou nahrávali do instrumentální stopy připravené od levných pronajatých hudebníků. Pro kapelu to ovšem byla poslední záchrana. Nahráli demo nového singlu a Wainman začal pro skupinu shánět kontrakt u vydavatele, neboť Parlophone již nemělo zájem pokračovat ve spolupráci. Po řadě odmítnutí se nakonec podařilo získat smlouvu s vydavatelstvím RCA Records. Mezitím kapele stále chyběl kytarista, a tak v srpnu 1970 uspořádali konkurz, díky němuž se ke Sweet přidal Andy Scott. Od jeho příchodu se začalo kapele více dařit, zejména poté, co v prosinci vystoupili v televizním pořadu \"Lift Off\". \n\nSingl „Funny Funny“ vyšel dne 29. ledna 1971 a i přes vlažný nástup se mu podařilo dostat se do žebříčku UK Singles Chart, kde vystoupal až na 13. místo. Stal se tak prvním úspěšným hitem od Sweet. Ještě větší úspěch zaznamenal v evropském zahraničí, kde obsadila první místo v zemích Beneluxu, ve Skandinávii či dokonce v komunistické Jugoslávii. Vzestupu skupině vypomohla i pravidelná vystupování v pořadu \"Top of the Pops\". V květnu 1971 vydala skupina singl „Co-Co“, který se stal velkým letním hitem, když se dostal na druhé místo UK Singles Chart. Začalo se i s přípravou debutového studiového alba Sweet. Deska \"Funny How Sweet Coco Can Be\" vyšla v listopadu 1971, obsahovala kromě dvou úspěšných singlových hitů i některé starší kusy z dílny Chinn Chapman a několik vlastních písní Sweet. Vydání alba předcházel singl „Alexander Graham Bell“, který však v žebříčku nedosáhl ani do Top 30 a vzhledem k tomuto neúspěchu se nakonec vůbec nedostala na stopáž.\n\nAčkoliv Sweet slavili se svými bubblegumovými hity úspěchy, rozcházel se tento styl zcela s jejich hudebním vkusem a vizemi. Členové Sweet tíhli mnohem více k tvrdší rockovější muzice a o svých počátečních písních se v pozdějších letech vyjadřovali velmi kriticky. Důkazem toho byly vlastní spíše rockové či hard rockové písně z předchozích let, například skladba „Done Me Wrong All Right“, B-side singlu „Co-Co“, či píseň „Spotlight“ z prvního alba. Přesto skupina nahrála další dva bubblegumové singly, nejprve „Poppa Joe“, který vyšel v lednu 1972, a posléze „Little Willy“, jenž byl na desce představen v květnu téhož roku. Květnový singl již obsahoval o něco tvrdší prvky, ale členům kapely se stále nelíbil. Kapele rovněž nevyhovoval stav, kdy New Dawn propagovali všechny dosavadní úspěchy za své takovým způsobem, aby si lidé pod Sweet vybavovali spíše někoho z této trojice než samotné hudebníky. Navíc stále neměli vlastní áčkový singl, prostor pro svou nahrávku měli vždy jen na B-straně. Sweet se to snažili kompenzovat výrazným vzhledem při vystoupeních (používání make-upu a třpytek, výstředních účesů a barevných kostýmů), jakožto i vulgárním až obscénním chováním při koncertech. Mezi oblíbené prvky patřilo i pozvání několika fanynek na pódium. Po jednom takovém koncertě večer 13. května 1971 v belgickém Liege se však situace zdramatizovala, když tamní policie zatkla kvůli vystupování Priesta a Connollyho. Strávili týden v belgickém vězení a bylo proti nim vzneseno obvinění ze sexuálního obtěžování od několika návštěvníků koncertu. Soud, který proběhl 19. května, nakonec líčení kvůli nejasnostem ve výpovědích poškozených odročil a oba Brity propustil na kauci. Případ byl uzavřen až roku 1974, kdy byli Connolly i Priest shledáni vinnými a odsouzeni na šest měsíců do vězení, k trestu však nenastoupili, nesměli ale již vstoupit na území Belgie. \n\nPrůkopníky glam rocku, který kombinoval prvky rockové hudby a výrazného zjevu na jevišti, byli na začátku roku 1972 kapely T.Rex a Slade. Sweet se v tomto novém stylu zhlíželi. Prvním krokem, jak přinutit trio New Dawn a především jeho producenta Wainmana, aby přestal využívat jiných hudebníků při nahrávání singlů, se stala B-strana z květnového singlu „Little Willy“, skladba „Man From Mecca“, která získala velmi pozitivní hodnocení v recenzi časopisu Rolling Stone. Když však Wainman nechtěl ustoupit, pohrozili Sweet odchodem od New Dawn. Nakonec však rozuzlení tohoto sporu přineslo až rozhodnutí Svazu hudebníků, že kapely účinkující v pořadu \"Top of the Pops\" musí divákům hrát hudbu, kterou sama nahrála. Pokud byli využiti studioví hudebníci, měli by vystoupit oni. Sweet tak museli znovu nahrát svoje předchozí singly, a když viděl jejich výkon ve studiu Mike Chapman, byl velmi překvapený tím, že jsou lepší než najímaní studioví hudebníci. Výsledkem získané svobody ve studiu byl první glam rockový singl „Wig-Wam Bam“, který vyšel v září 1972 a stal se číslem 4 v britské hitparádě.\n\nNejvyšší příčku britské hitparády dobyl však až následující singl. „Blockbuster!“ vyšel v lednu 1973, píseň debutovala po odvysílání v \"Top of the Pops\" na šestnáctém místě, což bylo nejvyšší dosavadní startovní umístění Sweet v žebříčku. Na jeho čelo se dostal singl ve třetím týdnů a zůstal tam celé 4 týdny, než ho vystřídala píseň „Cum On Feel The Noize“ od Slade. \n\nV únoru začalo turné, při kterém kromě Británie navštívili Německo, Nový Zéland, Austrálii a Hongkong. Popularita kapely dosáhla svého vrcholu. Fanoušci Sweet tehdy byli svými idoly doslova posedlí, před každým koncertem čekali na příjezd členů skupiny do hotelu, kde byli ubytováni. Během koncertů často strhli některé členy z pódia mezi sebe. Kapela musela ovšem v rámci turné spolknout i jednu hořkou pilulku. Dne 30. března Sweet měli vystoupit v koncertním sále Rainbow Theatre v Londýně, jednom z největších a nejprestižnějších rockových sálů ve Spojeném království. Koncertu předcházely zdravotní obtíže s žaludečními vředy, jež trápily frontmana Connollyho, kvůli čemuž musel být odvolán koncert v Salisbury z 29. března. Londýnské představení ovšem skončilo nezdarem. Jejich zvukové vybavení se během přepravy zpozdilo, objevily se potíže s nasvětlením scény. V průběhu koncertu musela skupina několikrát přerušit své vystoupení kvůli technickým problémům s ozvučením a zesilovači.\n\nNa úspěch singlu „Blockbuster!“ navázala skupina dalším rockovým singlem z pera Chinna a Chapmana „Hell Raiser“, jenž vyšel v březnu 1973. Čelo britské hitparády ovšem nezískal, obsadil nejvýše jen druhou pozici. Stejný osud potkal i následující singl ze září toho roku „Ballroom Blitz“. Kapela ho nahrála už v červnu 1973 a během léta si její členové dopřáli dovolenou. Andy Scott trávil většinu té doby psaním písní, které se později měly objevit na druhém albu Sweet. Nakonec však byl projekt nového alba posunut. Skupina se připravovala zaútočit na americkou hudební scénu a připravovala si choreograficky náročnou podiovou show. Tu si zkoušela při vystoupeních ve Velké Británii a Skandinávii. Plánované třítýdenní turné bylo však odloženo, ve Spojených státech totiž právě dobývala glam rockový trh nová hudební skupina a objev toho roku, kapela Kiss.\n\nMísto toho zakončila kapela Sweet veleúspěšný rok 1973 koncertní sérií v Německu a několika koncerty ve Spojeném království. Vše vyvrcholilo v první zimní den návratem do Rainbow Theatre, tentokrát však bylo vše pečlivě připraveno. Vystoupení zaznamenávaly i kamery BBC a ze získaného videomateriálu byl vytvořen dokument \"All The Glitters\".\n\nNa začátku roku 1974 se kapela vydala do studia, aby natočila první nahrávky do svého druhého alba. V lednu také vyšel nový singl „Teenage Rampage“. Získal velmi pozitivní recenze, zejména od \"Record Mirror\", navzdory jeho předpokladům však skončil opět nejvýše na druhém místě. Dobytí čela hitparády jim překazili jejich konkurenti ze stejné producentské skupiny okolo Chinnichap, kapela Mud a její hit „Tiger Feet“.\n\nMezitím probíhalo nahrávání nového alba, pro které kapela vybrala jméno \"Sweet Fanny Adams\". Skupina odmítala, aby nějaká ze skladeb na připravovaném albu byla předem vydána jako singl, proto ani „Teenage Rampage“ nebyla na album zařazena. V průběhu procesu však postihla kapelu naprostá katastrofa, když frontmana Connollyho jednoho večera přepadli v jeho tehdejším bydlišti ve Staines a poranili mu krk takovým způsobem, že nebyl schopný zpěvu. Album skupina dokončila, část partů namísto Connollyho odzpívali Priest a Scott. Zbytek mohl nahrát Connolly díky účinné léčbě jeho ošetřujících lékařů a značnému množství bolest tlumících léků. Album tak bylo v dubnu 1974 vydáno a dostalo se převážně pozitivních recenzí. Zotavování Connollyho poraněného hrdla však zbrzdila komplikace v podobě infekce, která vyřadila frontmana Sweet z aktivní činnosti na několik měsíců. A tak musela skupina odložit své naplánované jarní turné na neurčito, dokonce museli odmítnout nabídku od Petea Townshenda, aby vystoupili s kapelou The Who na fotbalovém stadionu v Charltonu. To byla pro členy Sweet velká rána, neboť The Who považovali vždy za jeden ze svých největších vzorů. Tucker později přiznal, že zvažovali i možnost, že Connollyho z kapely vyhodí a s The Who vystoupí v nové sestavě. Ani novému albu se příliš nevedlo, obsadilo nejvýše 27. pozici na UK Albums Chart. Jedním z důvodů byl podle kapely i fakt, že nemohli svou novou desku řádně propagovat na turné.\n\nVřít to začalo i v producentském triu. Chinn a Chapman chtěli mít větší vliv na produkci, a proto mezi nimi a Wainmanem narůstalo napětí. To nakonec vyústilo ve Wainmanův odchod od Chinnichap a Sweet. Éra glam rocku se pomalu blížila ke konci a na scéně se navíc objevila řada nových kapel; Wainman odešel k Bay City Rollers a Arrows slavili úspěchy se singly „Touch Too Much“, který původně Chinnichap zamýšleli pro Sweet, a svým vlastním „I Love Rock'n'Roll“. Na konci května Connollyho stav konečně umožnil, aby se kapela odebrala alespoň do studia a nahrála nový singl, který pro ně připravili Chinn a Chapman, píseň „The Six Teens“. Nahrávání singlu provázely velké rozepře, obzvlášť mezi Tuckerem a Chapmanem. Výsledek však hodnotili pozitivně v recenzích všechny hudební časopisy, a to včetně NME, které se k tvorbě Sweet vyjadřovalo vždy velmi kriticky. Dokonce i členové kapely přiznávali, že šlo o nejlepší hit, jaký pro ně Chinnichap kdy napsali. Singl se v britské hitparádě dostal na deváté místo.\n\nV září roku 1974 kapela zamířila do studia, kde nahrála nové studiové album. \"Desolation Boulevard\", jak se deska jmenovala, vyšla z popudu vydavatele už v listopadu téhož roku a představila písně „Solid Gold Brass“, již označili její autoři Connolly a Priest za jednu ze svých nejmilejších skladeb, „Fox on the Run“, pozdější senzační hit a také „My Generation“, píseň, na jejímž nahrávání se měl původně podílet Pete Townshend, nicméně nakonec nepřijel. Prvním singlem alba se ovšem stala rocková vypalovačka „Turn it Down“, jež na pulty přistála s několikatýdenním předstihem. Ačkoliv se singlu na evropské pevnině celkem dařilo, například v Německu se vyšplhal na druhé místo, na domácí scéně byl spíše propadákem, obsadil maximálně 41. pozici. Jednou z příčin zřejmě bylo, že BBC rozhlas odmítl píseň hrát. Samotné album postihl podobný osud – navzdory dobrým prodejům v Evropě se do žebříčku alb v Británii vůbec nedostalo. \nV ČR je bylo možno vidět na festivalu Master of Rock v roce 2005. V tomtéž roku vystupovali na koncertě v Praze se skupinou Slade. Také se objevili v roce 2017 na festivalu Pekelný ostrov v Holýšově a Ostravě Vítkovicích.\n\n\n\n"}
{"id": "231132", "url": "https://cs.wikipedia.org/wiki?curid=231132", "title": "Antigermanismus", "text": "Antigermanismus\n\nAntigermanismus (též \"antiněmectví\") označuje nenávist nebo ostrý nesouhlas, vyjádřený vůči Němcům nebo Německu.\n\nRozšířený byl a dnes v mnohem menší míře je v zemích s Německem sousedícími, hlavně ve Francii, Česku a Polsku, stal se ale i nástrojem propagandy v SSSR. Do jisté míry se jednalo o reakci na ostrý antislavismus (u východních sousedů Německa), který vygradoval hlavně v časech druhé světové války a po jejím skončení, kdy docházelo na některých místech i k lynčům a útokům na Němce (například Ústecký masakr). Byl však rozšířen již dříve (například v ČSR k sudetským Němcům panovala jistá forma nesympatie, vyvolaná na konci 30. let hlavně jejich snahami o autonomii a vzhlížením k nacistickému Německu).\n\nNedobré vztahy mezi Němci a Francouzi z dob předválečných a meziválečných byly umírněny a zlepšeny díky poválečné spolupráci a obnově (například Elysejskou smlouvou z roku 1963) a vytvoření ekonomického středu Evropského společenství. V současné době antigermanistické postoje ve Francii zastávají někteří pravicoví aktivisté či odpůrci EU (například Jean-Pierre Chevènement).\n\nČeskou odrůdou antiněmectví je \"antisudeťáctví\".\n"}
{"id": "231133", "url": "https://cs.wikipedia.org/wiki?curid=231133", "title": "Tõstamaa", "text": "Tõstamaa\n\nTõstamaa (německy \"Testama\") je městečko v estonském kraji Pärnumaa, samosprávně patřící do obce Tõstamaa, jejímž je administrativním centrem.\n\n"}
{"id": "231135", "url": "https://cs.wikipedia.org/wiki?curid=231135", "title": "Alfonso Cuarón", "text": "Alfonso Cuarón\n\nAlfonso Cuarón Orozco (* 28. listopadu 1961 v Mexiku) je mexický scenárista, producent a režisér. V současnosti je jedním z nejvýznamnějších osobností mexické kinematografie, společně s Guillermem del Toro a Alejandrem González Iñárritu. V Česku se proslavil až kultovní \"Mexickou jízdou\" (za jejíž scénář spolu se svým bratrem Carlosem vyhrál cenu na festivalu v Benátkách a byl nominován na Oscara), největší úspěch zaznamenal natočením třetího dílu \"Harryho Pottera\"; též díky filmu \"Potomci lidí\" se dostal do širšího povědomí. Pro rok 2013 natočil film \"Gravitace\", který dosáhl obrovských úspěchů. Nejenže film měl na Oscarech v roce 2014 největší počet výher (7 výher), ale Alfonso sám získal za tento film dva Oscary. Za střih a režii.\n\n\n"}
{"id": "231136", "url": "https://cs.wikipedia.org/wiki?curid=231136", "title": "Držovice", "text": "Držovice\n\nObec Držovice se nachází v okrese Prostějov v Olomouckém kraji, v severovýchodním sousedství města Prostějov na bývalé císařské silnici do Olomouce. Žije zde obyvatel.\n\nHistorii obce Držovice zapisovali písaři, učitelé a kronikáři Vojtěch Smrček, Karel Kyselý, Michal Petrák a Kašpar Bár do roku 1972. V roce 2007 se kroniky ujala Mgr. Eliška Freharová, která doplnila údaje z let 1972–2006, která v roce 2017 na svou funkci rezignovala. Kronikářkou byla poté březnu 2018 zvolena pí Hana Weinerová, DiS. Kroniky a kniha jsou uloženy v prostějovském archivu.\n\nPrvní zmínka o Držovicích pochází z roku 1141 na soupisu obcí patřících olomouckému biskupství, které tu vlastnilo pozemky o rozloze dvou popluží. Původní název byl \"Dirsouicih\", který podle legendy vznikl po tragickém činu v nedalekých Vrahovicích, kdy pachatel prchal směrem na západ do osady, kde byl později zadržen, a kdy osada získala své jméno Držovice. Výklad jazykovědce Františka Kopečného však uvádí, že název pochází od slova Drž, což znamená lidé, kteří k němu patřili (jinak též ves držovných lidí). Roku 1365 vlastní Držovice blíže neznámý Budislav. V roce 1368 Oneš z Držovic prodal Lovkovi z Prus společně s Markvartem a Adamem z Dobromilic poplužní dvůr, dva lány polí, dvě chalupy a půl krčmy, čímž se jeho majetek, tvrz (zanikla po husitských válkách kolem roku 1466), mlýn, les, rybník a ovocné zahrady, ještě rozrostl. V roce 1398 dědictví po Lobkovi (už) z Držovic koupil Ješek Puška z Kunštátu. Na konci 15. století získal velkou část držovic Jan Heralt z Kunštátu (majitel Plumlova, čímž se obec přiblížila Plumlovskému panství. Ten vybudoval na louce Trávník a na pastvišti rybník (podnikáním se ale silně zadlužil). Roku 1492 se stala držitelkou obce Johanka z Kravař a Plumlova, která obci dala právo odúmrti. V roce 1571 získala obec od tehdejšího majitele Vratislava z Pernštejna právo užívat vlastní znak a pečeť, která se však nedochovala. Historický znak spolu s nově vzniklou vlajkou užívají Držovice od roku 2009 po obnovení samostatnosti oddělení od Prostějova 1. července 2006.\n\nV té době tu někdejší majitel, kanovník Racek z Trpenovic, vařil pivo a Štěpán ze Seloutek a Jíchové pěstoval vinnou révu. Písemné doklady z roku 1590 jsou bohaté na informace nejen o obchodních transakcích, ale také o velikosti obce či o složení obyvatelstva. Žili tu dva držitelé velkých gruntů, 37 sedláků, 16 zahradníků, tři podsedníci a jeden chalupník. Hodně se využívaly oba mlýny a obě krčmy, kde se utužovaly sousedské vztahy. Držovice byly v tomto roce největší obcí Plumlovského panství, což ukazuje, že byly současně i bohatou lokalitou a výhodným obchodním zbožím, na kterém se dalo bohatnout. Potvrzením bylo odkoupení hejtmanem Markrabství moravského Joachim Haugvic z Biskupic roku 1599, kdy tak došlo ke spojení s Vrahovicemi a Kralicemi a vytvoření kralického panství, které se udrželo až do roku 1848. Toto uskupení pouze měnilo majitele. Po smrti Joachima jej zdědil syn Karel, který ho v roce 1637 prodal Juliovi hraběti ze Salm-Neuburka, roku 1725 se vlastníkem stal tajný rada a dvorní vicekancléř Jan Bedřich svobodný pán (později hrabě) ze Seilernů. Kralický velkostatek se v roce 1834 skládal z pozemků na území dnešních Kralic, Vrahovic, Sajlerova, části Vrbátek a Držovic. Žilo zde 2336 obyvatel. Prosperovala zde nejen rostlinná, ale i živočišná výroba, zejména koně, hovězí dobytek, vepři, husy, kozy a docházelo i k zušlechťování dobytka dovozem býků ze Švýcar. Řemeslníků bylo velice málo, pouze nejnezbytnější (kováři, krejčí, etc.), žil zde ranhojič a čtyři porodní asistentky. Držovský dvůr byl víceméně samostatný až do rozpadu v roce 1923 díky pozemkové reformě. Majitel-velkostatkář Josef Seilern-Aspang nabídl své pozemky o výměře 80 ha dobrovolně k parcelaci a dělení mezi cca 50 rolníků je označováno jako jeden z prvních aktů poválečné pozemkové reformy v ČSR.\n\nPoloha obce u starodávné zemské obchodní tepny mezi Olomoucí a Prostějovem, jejíž význam byl umocněn vybudováním císařské silnice, měla své klady i zápory. V době válek tudy táhla všechna vojska putující našimi zeměmi. Během třicetileté války se zde v roce 1642 objevovali Švédové rozložení u Olomouce a podle záznamů roku 1656 bylo celkem z 58 domů pouze 19 obydlených. Obec se vzpamatovávala jen velmi pomalu, v letech 1657–1678 se podařilo nově obsadit 22 gruntů a i 30 let po válce jich pustých zůstalo ještě 17. V polovině 18. století navíc muselo všech 29 držovských sedláků a 27 chalupníků vykonávat třídenní robotu se třemi koňmi, respektive dvou denní „pěší robotu“ každý týden. Tato povinnost se nevztahovala na dva domkáře a 14 podruhů. Navíc musely být ročně vrchnosti odevzdány naturálie ve formě příze a peněžní částkou. V roce 1742 byla obec vypleněna Prusy. Roku 1758 se zde pruské vojsko usadilo a vybudovalo pekárnu, která zásobovala oddíly v celém okolí. Tehdy došlo u Držovic srážky Prusů s císařskými oddíly, kdy zvítězili Prusové. Roku 1805 se obcí prohnaly armády Rusů a Rakušanů nastupující do bitvy u Slavkova. Později se v místní krčmě (dnes \"U Romže\") konalo francouzsko-rusko-rakouské jednání o rozmístění vojsk a demarkační linie.\n\nDo první světové války narukovala většina mužů, z nichž se 23 nikdy nevrátilo. Podzim roku 1938 byl bouřlivý díky přesunům armády ČSR v rámci mobilizace, aby se 15. března 1939 táhla od Prostějova až pod kopec Floriánek kolona tanků a vojenských automobilů nacistické okupace. Roku 1940 došlo k zatýkání občanů pro ilegální poslech rádia. Pomník padlých obětí první a druhé světové války (z roku 1928) připomíná hrdinství a statečnost těch, kteří se s národní porobou nesmířili. Obyvatelé byli roku 1945 nasazeni ke kopání zákopů, na jaře se nad obcí odehrály letecké bitvy a po útěku německých, maďarských i slovenských vojáků došlo ráno 9. května 1945 k osvobození Rumuny a vzápětí Rudou armádou. Oběti na životech pokračovali i během totalitního režimu.\n\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nIniciativa občanů stála také za přebudováním zvonice v kostel v letech 1914–1916, jejím vysvěcením v roce 1919 a zavěšením zvonů v témže roce a v roce 1926, kdy se využili peníze sbírané od roku 1901 \"Jednotou pro vystavení kaple\" a peníze od rolnické záložny, která roku 1884 přispěla 40 000 korunami. Roku 1708 byla vybudována kaple sv. Floriána, věřící navštěvovali kostel ve Vrahovicích a místní hřbitov, než byl držovský v letech 1947–1950 zbudován.\n\nOd roku 1890 vlastnil čtenářsko-pěvecký spolek \"Svornost\", působící v letech 1875 až 1928 knihovnu s téměř 300 knihami. V roce 1895 vynikl odbor Ústřední matice školské a v roce 1910 Národní jednoty, které se staraly o podporu českého školství nejen v obci, ale také v okolí. Význam mělo založení \"Rolnické záložny\" roku 1873, která se velmi rychle stala podnikem s milionovým majetkem, a která se nejen starala o sociálně slabé spoluobčany, a příspěvky na školy a kostely, ale zároveň navázala na zánik prostějovské záložny, která oslabila pozici Čechů v zápase s Němci o správu radnice. Z popudu Karla Kyselého v roce 1892 došlo k založení Sboru dobrovolných hasičů, který přežil všechny politicko-společenské změny a dodnes vévodí všem místním spolkům. Sokol, vzniklý v roce 1914, tehdy ještě jako odbor prostějovského spolku, které se později osamostatnil, proslavil obec fotbalem a kulturistikou. Za zmínku stojí také zahrádkáři a chovatelé, působící v obci dodnes. V letech 1918–1938 měli silné zastoupení agrárníci a komunisté, což ovlivnilo složení obecního výboru a obsazení místa starosty.\n\n\nNásledný systém zvýhodňoval dotacemi větší města a tak byl vyvíjen tlak na připojení Držovic k Prostějovu. První pokus 1947 nebyl úspěšný, avšak 26. ledna 1950 došlo k připojení jako jeho část, Prostějov II. V roce 1954 došlo k přehodnocení tohoto stanoviska a až do 31. prosince 1975 byla obec samostatná. Poté až do 30. června 2006 byla obec součástí Prostějova, než došlo k opětovnému odtržení na základě referenda.\n\nPoloha Držovic přinášela výhodu lehké dostupnosti městských center, což zároveň vedlo k nedostatku nutnosti obec rozvíjet. Od roku 1931 občané využívali autobusový spoj do Olomouce, na který navázaly spoje do Vrahovic a do Smržic (1900). Roku 1950 začal jezdit okružní autobus spojující Držovice, Vrahovice, Trpinky a Prostějov. Tato snadná dostupnost okolí způsobila, že došlo k redukci čtyř hostinců a pěti obchodů v roce 1933 na dva obchody a dva hostince v roce 1948, poštovní úřad ani schránky neexistovaly a jediný telefon se nalézal v místní cihelně. Za první republiky existoval také pouze jeden mlýn (Františka Bayera do roku 1945), cihelna firmy \"Konečný a Nedělník\", umělecké slévárny kovů firmy \"Ferdinand Dvořáček\", autodíly firmy \"A. Indra\", karosárny firmy \"A. Zapletal\" a dvou pískoven. Znárodněním roku 1948 se tyto podniky transformovaly do \"Hanáckých cihelen\" (od 1960 součást \"Cihelny G. Klimenta v Brně\"), \"Cílu\" (následně \"Kodruka\" a nakonec \"Mechanikä́\") a Indrův znárodněný podnik (1950) byl roku 1960 sloučen s krosárnou a přešel do \"Mechaniky\". Nezemědělci byli zaměstnáni v prostějovských podnicích a úřadech.\n\nAni JZD nemohlo existovat samostatně a společně s JZD v Olšanech, Dubanech, Prostějově a Smržicích se stalo součástí \"JZD 30. výročí osvobození\" se sídlem ve Vrbátkách, představující největší zemědělský závod na Prostějovsku (4 380 ha a 1200 členů). I přes násilné praktiky spojené s vytvářením JZD jsou mnozí lidé na tento kolos dodnes hrdí. Až do 50. let zůstávalo JZD v Držovicích družstvo menšinové, dokud nedošlo k ostré perzekuci Aloise Kaštyla a Františka Pospíšila (1957/1958) a následně se v roce 1958 k 62 družstevníkům přidalo 70 dosud samostatných rolníků.\n\nRevoluční události 1848/1849 započaly liberizaci a demokratizaci obyvatelstva, která vyvrcholila v občanské iniciativy vedoucí k řadě významných činů. Až do konce 60. let 19. století držovské děti navštěvovali základní školu ve Vrahovicích, avšak v roce 1870 byla postavena první školní budova, tenkrát ještě jednotřídka, která však brzy nestačila a roku 1912 byla rozšířena na čtyřtřídku. Po první světové válce škola zápasila s prostorovými problémy a tak došlo v letech 1933/1934 k rekonstrukci a dostavby budovy do dnešní podoby. Ke stávajícím třídám byly přibudovány čtyři nové, a tak do 70. let 20. století její kapacita vyhovovala. V dalším období však docházelo k redukci tříd až nakonec došlo k uzavření základní školy a předání budovy střední průmyslové škole. Tak obec přišla nejen o jedno z přirozených středisek místního dění, ale také o místní učitele, kteří se významně podíleli na veřejném životě. První místní pedagog, Jan Kyselý se zasloužil o vybudování žákovské a učitelské knihovny a dalších místních spolků stejně jako jeho bratr Karel Kyselý, který navíc založil nadaci pro chudé žáky.\n\nVolný čas\n\nBěhem roku 2020 je v plánu dokončení zázemí pro návštěvníky sportoviště (šatny, sprchy...)\n\n– Olomouc\n\n\n"}
{"id": "231137", "url": "https://cs.wikipedia.org/wiki?curid=231137", "title": "Surju (obec)", "text": "Surju (obec)\n\nObec Surju (estonsky Surju vald) je samosprávná jednotka estonského kraje Pärnumaa.\n\nV obci Surju žije přibližně tisíc obyvatel v celkem 11 vesnicích Surju, Metsaääre, Jaamaküla, Lähkma, Saunametsa, Kikepera, Kalda, Ristiküla, Kõveri, Ilvese a Rabaküla. Správním centrem obce je vesnice Surju, podle níž je obec pojmenována.\n\n"}
{"id": "231139", "url": "https://cs.wikipedia.org/wiki?curid=231139", "title": "Jan Jůzl", "text": "Jan Jůzl\n\nJan Jůzl (25. listopadu 1905, Hořepník – 22. července 1976, Havlíčkův Brod) byl český malíř, grafik a ilustrátor.\n\nJan Jůzl se narodil v Hořepníku u Pelhřimova. Z Hořepníku se se svými rodiči přestěhoval do Havlíčkova Brodu, kde navštěvoval gymnázium. V sextě zanechal studia a věnoval se malířství. Nejprve soukromě studoval u malíře Františka Hladíka. Po dvouletém studiu na Akademii výtvarných umění u profesora Maxe Švabinského odešel do soukromé krajinářské školy Aloise Kalvody. V letech 1929-30 navštěvoval Slovensko a Moravu, avšak později mu stále častěji byla inspirací rodná Vysočina. \n\nJůzl se velkou měrou podílel na založení výtvarného oboru v Lidové škole umění v Havlíčkově Brodě. Zde v letech 1961-72 svojí pedagogickou činností zasáhl do kulturního života města i okresu. Po vzoru svého učitel Maxe Švabinského ovládal řadu grafických technik. Významná je rovněž jeho tvorba ilustrační. Dřevoryty a akvarely vyzdobil řadu knih vydaných Krajským nakladatelstvím v Havlíčkově Brodě. Ilustroval i jednu z nejkrásnějších básní v próze \"Já se vrátím\" od Františka Halase. Vysokým oceněním, přesahující rámec regionu, však Jůzl dosáhl provedením ilustrací pro \"Atlas uznaných odrůd brambor\" a \"Atlas chorob a škůdců brambor\", kterým se dostalo uznání i v zahraničí.\n\nJan Jůzl zemřel 22. července 1976 v Havlíčkově Brodě.\n\n"}
{"id": "231142", "url": "https://cs.wikipedia.org/wiki?curid=231142", "title": "Vetřelec: Vzkříšení", "text": "Vetřelec: Vzkříšení\n\nVetřelec: Vzkříšení (v anglickém originále Alien: Resurrection) je americký sci-fi film z roku 1997, který natočil režisér Jean-Pierre Jeunet jako čtvrté pokračování filmové série \"Vetřelec\". Autorem scénáře je Joss Whedon, v hlavní roli se opět představila Sigourney Weaverová.\n\nFilm měl premiéru v USA 26. listopadu 1997, v Česku byl v kinech promítán od 15. ledna 1998. Rozpočet snímku činil 75 milionů dolarů, celkové tržby dosáhly částky 161 milionů dolarů (z toho 48 milionů v USA).\n\nDvě stě let po událostech z filmu \"Vetřelec 3\" slaví vědecká posádka vojenské lodi \"Auriga\" úspěch. Na osmý pokus se jim podařilo naklonovat Ellen Ripleyovou i s mládětem královny vetřelců v hrudníku. Královnu vyoperují a Ellen číslo 8 nechají žít jako zajímavý vedlejší produkt klonování.\n\nPirátská loď \"Betty\" přilétá na \"Aurigu\", kde vojákům předá svůj náklad – uloupené hibernační kryogenické schránky, plně obsazené dělníky směřujícími do kolonie. Ti se tak místo zaměstnání stanou obětí experimentu, hostiteli vetřelčích embryí, která se z nich velmi rychle vylíhnou.\n\nPosádka \"Betty\" se neplánovaně setká také s novou a vylepšenou Ellen číslo 8. Stal se z ní zvláštní tvor – rychlý, dravý a nebezpečný kříženec člověka s vetřelcem. Má nadlidskou sílu, bleskurychlé reflexy a její krev rozleptává jakýkoliv materiál. Na její jméno se znepokojením reaguje členka posádky \"Betty\" Annalee Callová. V noci se nenápadně přikrade až do Elleniny cely a nabízí jí rychlou smrt, Ripleyová odmítne. Callovou při odchodu z cely chytí vojáci a vyslýchají ji jako teroristku. Při potyčce však piráti zvítězí nad vojáky. Vzápětí ale vypukne poplach – vetřelci se osvobodili ze svých klecí a začali na \"Aurize\" hon na lidi.\n\nVelké části vojáků a vědců se podaří uniknout v záchranných modulech, posádka \"Betty\", doprovázená vojákem DiStephanem a hlavním vědcem Wrenem, se musí z nebezpečné lodi dostat vlastními silami, projít přes celou loď až k \"Betty\" umístěné v doku. Cestu však lemují hladoví vetřelci a v poslední chvíli je zachrání Ripleyová. Ač je křížená s vetřelci, stále v ní převažuje člověk. Do party přibírají i Purvise, jediného z obětí vetřelčích embryí, který je ještě v pořádku, i když nakažený.\n\nPři cestě za záchranou jsou řady unikajících decimovány vetřelci, zrádný Wren dokonce postřelí Callovou. Ukáže se však, že jí příliš neublížil – Callová je totiž auton druhé generace (robot sestrojený roboty). Jen pár metrů před dokem vetřelci unesou Ripleyovou, která je ve vetřelčím hnízdě svědkem zrodu nového druhu vetřelce kříženého s člověkem. Děsivý mutant ji považuje za svou matku, zatímco vetřelčí královnu, která ho porodila, bez váhání zabije.\n\nEllen ale není novým potomkem příliš nadšená. Navíc ji tlačí čas – \"Auriga\" se vydala v důsledku poplachu automaticky směrem k Zemi. Callová ji na radu Ripleyové přeprogramovala, aby namísto přistání na Zemi havarovala, neboť neměli kritické množství energie k destrukci \"Aurigy\". Ellen musí využít všechny své síly, aby se na poslední chvíli dostala na \"Betty\". Bez jejího vědomí se však vetřelčí mládě evakuovalo také a ohrožuje Callovou v nákladovém prostoru. Ripleyová se však nakonec pomocí své žíravé krve zmutovaného vetřelce zbaví a po staletích se vrací na Zemi.\n\n"}
{"id": "231146", "url": "https://cs.wikipedia.org/wiki?curid=231146", "title": "Křesťanství v Česku", "text": "Křesťanství v Česku\n\nK některému z proudů křesťanství se hlásí drtivá většina z 1 467 438 deklarovaných věřících hlásících se k církvi nebo náboženské společnosti (tj. z 13,89 % obyvatel) v České republice. Dominantní postavení zde má Římskokatolická církev, k níž se při sčítání lidu v roce 2011 přihlásilo 1 083 899 obyvatel (tj. 10,26 % populace České republiky).\n\nVelikostně teprve daleko za Římskokatolickou církví následují jiná křesťanská uskupení, z nichž největší jsou Českobratrská církev evangelická (51 936 obyvatel) a Církev československá husitská (39 276 obyvatel).\nPo nich následuje Pravoslavná církev s 20 628 věřícími mezi trvalými obyvateli České republiky., mezi nimiž je výrazný podíl imigrantů a Čechů se zahraničními kořeny, zejména ruskými a ukrajinskými. K té se ovšem hlásí navíc mnoho cizinců, dlouhodobě pobývajících či pracujících v České republice (v roce 2001 jich bylo na 100 000).\n\nZ dalších církví dosahují počtu přihlášených věřících nad deset tisíc ještě Svědkové Jehovovi, ke kterým se hlásilo 13 097 lidí, a Církev bratrská, která je nejrychleji rostoucí církví v České republice (v roce 2001 se k ní přihlásilo 9931 obyvatel oproti 2759 z roku 1991 – tj. + 260 % příznivců během deseti let) a ke které se v roce 2011 přihlásilo 10 872 obyvatel.\n\nDlouhodobým trendem je pokles počtu občanů České republiky hlásících se ke křesťanským církvím. Mezi sčítáními lidu v letech 1991 a 2001 došlo k poklesu jejich podílu ze 43,9 % na 32,1 % všech obyvatel České republiky. Tento pokles přitom není u jednotlivých církví a denominací shodný. Zatímco malé evangelikalní církve a pravoslavné církve počet svých členů navyšovaly o desítky až stovky procent, u velkých tradičních církví došlo k velkému propadu, taktéž o desítky procent. Tento trend pokračuje i v novém tisíciletí, kdy byly registrovány některé zcela nové církve, jako charismatická Církev Křesťanská společenství nebo Ruská pravoslavná církev, podvorje patriarchy moskevského a celé Rusi v České republice.\n\nTradiční církve se naopak potýkají s odlivem věřících. Největší úbytek věřících ukázala statistika u římskokatolické církve, která ztratila 68 % věřících, což vzhledem k její velikosti činí 1 280 605 lidí – to je v absolutních číslech větší ztráta, než u všech ostatních zaostávajících církví dohromady. V letech 1991 až 2001 se k českobratrské církvi evangelické přihlásilo o 57 % méně věřících, k Církvi československé husitské o 55 % méně, ke Starokatolické církvi o 59 % osob méně. Počet osob hlásících se k Slezské církvi evangelické augsburského vyznání se (mimo jiné i v důsledku rozštěpení církve v roce 1995 a vzniku Luterské evangelické církve a. v.) snížil o 42 %. Odliv členů tradičních církví pokračoval (s výjimkou Starokatolické církve) i v první dekádě 21. století.\n\nUrčité problémy činí interpretace tak obrovských ztrát velkých tradičních církví. Řada komentátorů je přičítá poklesu obliby církví a náboženství ve společnosti po pominutí polistopadové euforie, což mělo zapříčinit, že lidé v roce 1991 formálně a tradičně se sice hlásící k těmto církvím, ale de facto k nim nepatřící, se k nim v roce 2001 už nepřihlásili. Tato interpretace též vysvětluje, proč se tento jev projevil pouze u starých, velkých a zavedených církví: nové církve takovéto formální členy mají jen v minimální míře, neboť jednak dosud neměly příležitost si je vytvořit, jednak k formálnímu členství snáze lákají masové organizace. Až v druhé řadě jsou brány další vlivy – zejména pak nezdravá věková struktura věřících u zavedených církví, která ve svém důsledky vede k pomalému vymírání (nové a rostoucí církve pochopitelně netrpí ani tímto neduhem).\n\nTezi, že většina odpadlých příznivců římskokatolické církve z roku 1991 pochází z řad formálních a nepraktikujících „matrikových katolíků“, podporují i výsledky jejího vlastního výzkumu: její sčítání všech účastníků nedělních bohoslužeb provedené o prvních povelikonočních nedělích v letech 1999 a 2004 vykazuje sice pokles návštěvnosti bohoslužeb, ale ani zdaleka ne v tak drastickém rozsahu, jaký by plynul ze srovnání obou sčítání. Vypovídací hodnotu tohoto výzkumu však lze do jisté míry zpochybnit, protože byl proveden v poněkud odlišném časovém horizontu.\n\nV roce 2011 se k nespecifikované křesťanské víře přihlásilo celkem 13 000 lidí. Ke „katolické víře“ se přihlásilo 71 138 lidí. Nespecifikovanou příslušnost k některé protestantské či evangelické církvi deklarovalo 8 211 lidí. Za nespecifikované věřící se označilo 707 649 lidí a téměř polovina české populace (4 774 000 lidí) odmítla poskytnout jakékoliv informace o své náboženské příslušnosti.\n\n¹ Svědkové Jehovovi se svou věroukou výrazně odlišují od hlavního proudu křesťanství a ostatními církvemi proto nejsou považováni za křesťany. \nPodíl lidí bez vyznání roste s velikostí sídla od 46 % v obcích do 199 obyvatel až po 65 % ve městech nad 100 000 obyvatel.\n\nZ regionálního hlediska je možno Českou republiku rozčlenit na tři velké oblasti:\n\n\n\n\nZájmy většiny protestantských církví zastupuje Ekumenická rada církví v níž jsou sdruženy Apoštolská církev, Bratrská jednota baptistů, Církev bratrská, Církev československá husitská, Českobratrská církev evangelická, Evangelická církev augsburského vyznání v České republice, Evangelická církev metodistická, Jednota bratrská, Pravoslavná církev v českých zemích, Slezská církev evangelická augsburského vyznání, Starokatolická církev v ČR. Od roku 1999 je jeho přidruženým členem také Římskokatolická církev. Pozorovateli jsou Církev adventistů sedmého dne a také Federace židovských obcí. Do veřejného povědomí toto sdružení církví a náboženských obcí vstoupilo v souvislosti s projednáváním zákona o církevních restitucích v roce 2012.\n\nČeskobratrská církev evangelická a Slezská církev augsburského vyznání jsou členy Světové luterské federace, spolu s Církví československou husitskou, Církví bratrskou a Církví metodistickou jsou dříve zmíněné církve zastoupeny také Společenství evangelických církví v Evropě. Evangelikální církve se sdružují také v České evangelikální alianci.\n\nČeská televize a Český rozhlas mají ve svém programu křesťansky zaměřené pořady. Česká televize pravidelně vysílá každou neděli pořady Křesťanský magazín a Cesty víry. V letech 2006-2009 odvysílala na mládež zaměřený evangelizační pořad Exit 316. Při svátcích nebo zvláštních příležitostech vysílá křesťanské bohoslužby. ČRo 2 vysílá bohoslužby pravidelně každé nedělní dopoledne.\n\nEkumenická spolupráce se objevuje i v oblasti mediální. Křesťansky zaměřené vysílání má Radio Proglas od roku 2006 v České republice vysílá také salesiánská TV Noe. Křesťanské zpravodajství zajišťují portály ChristNet.cz a Křesťan Dnes (pobočka mezinárodní sítě novin společnosti \"The Christian Today\"). 4.5.2018 byla spuštěna česká verze webu Vaticannews.va přinášející zprávy o papežovi, Vatikánu, Katolické církvi a ze světa. Nejčtenějším vnitrocírkevním periodikem je Katolický týdeník.\n\nSituaci křesťanských komunit ve světě sleduje Křesťanská mezinárodní solidarita nebo česká verze Hlasu mučedníků.\n\nV České republice je sekulární stát určen článkem 2, odst. 1 Listiny základních práv a svobod: \"Stát je založen na demokratických hodnotách a nesmí se vázat ani na výlučnou ideologii, ani na náboženské vyznání\". Z opačné strany také čl. 16 odst. 2: \"Církve a náboženské společnosti spravují své záležitosti, zejména ustavují své orgány, ustanovují své duchovní a zřizují řeholní a jiné církevní instituce nezávisle na státních orgánech\". \nDlouhodobě diskutovaným problémem je otázka restituce církevního majetku, jejíž realizace by mohla v horizontu 30 let ve výsledku znamenat faktickou odluku státu a církve v České republice.\n\n"}
{"id": "231153", "url": "https://cs.wikipedia.org/wiki?curid=231153", "title": "FK Černomorec Oděsa", "text": "FK Černomorec Oděsa\n\nFK Černomorec Oděsa (ukrajinsky ФК Чорноморець Одеса, \"FK Čornomorec Oděsa\") je ukrajinský fotbalový klub sídlící ve městě Oděsa, který byl založen roku 1936.\n\nSvé domácí zápasy odehrává klub na stadionu Černomorec s kapacitou 34 164 diváků.\n\nZdroj: \n\n\n\n\nZdroj: \n\nČornomorec-2 Oděsa byl rezervní tým oděského Černomorce. Největšího úspěchu dosáhl klub v sezóně 1992, kdy se v Perša lize (2. nejvyšší soutěž) umístil na 14. místě. Rezervní tým zaniká v roce 2012.\n\nZdroj: \n\n"}
{"id": "231156", "url": "https://cs.wikipedia.org/wiki?curid=231156", "title": "A State of Trance 2007", "text": "A State of Trance 2007\n\nA State of Trance 2007 je kompilace trancové hudby od různých autorů, kterou poskládal a zamixoval nizozemský DJ Armin van Buuren. Kompilace vyšla na dvou CD 18. května 2007. Kompilace se skládá z vybraných skladeb, které do té doby hrál Armin ve své rádiové show A State of Trance. Kompilace vyšla jeden den po jubilejní 300 epizodě A State of Trance.\n\n\n"}
{"id": "231159", "url": "https://cs.wikipedia.org/wiki?curid=231159", "title": "Petr Pižanowski", "text": "Petr Pižanowski\n\nPetr Pižanowski (* 13. dubna 1974 Olomouc) je český fotbalový brankář, který momentálně působí v týmu FC Písek jako trenér brankářů.\n\nZačínal ve Chválkovicích, z kterých přestoupil do Olomouce. V lednu 2000 přešel do Viktorie Žižkov. Po pěti letech mu vypršela smlouva a Pižanowski zkusil štěstí v zahraničí a odešel do klubu Škoda Xanthi. Po návratu do Čech působil jako amatér v Jirnech a v létě 2007 přestoupil do Mladé Boleslavi. Zde během dvou let nasbíral 6 ligových startů a v roce 2009 klub opustil, když zamířil do FK Bohemians Praha (Střížkov). S mládežnickým reprezentačním týmem do 16 let se stal mistrem Evropy v roce 1990 v Německém Erfurtu, kde ve finálovém souboji výběr Československa porazil tehdejší Jugoslávii 4:2 po prodloužení.\n\nV lednu 2012 se stal trenérem brankářů v FC Písek.\n\n"}
{"id": "231160", "url": "https://cs.wikipedia.org/wiki?curid=231160", "title": "Eisbären Berlín", "text": "Eisbären Berlín\n\nEisbären Berlin je německý klub ledního hokeje, který sídlí v berlínském městském obvodu Friedrichshain-Kreuzberg. Založen byl v roce 1954 pod názvem SC Dynamo Berlin. V roce 1970 se Dynamo stalo společně s SG Dynamo Weißwasserem jedinými účastníky východoněmecké nejvyšší soutěže. Tento hrací model nejvyšší soutěže platil až do znovusjednocení Německa. Po vstupu do sjednocené německé soutěže se klub přejmenoval na Eisbären se snahou zbavit se své policejní minulosti. Od sezóny 1994/95 působí v Deutsche Eishockey Lize, německé nejvyšší soutěži ledního hokeje. Klubové barvy jsou modrá, bílá a rudá.\n\nLední medvědi jsou sedminásobnými mistry Německa a patnáctinásobnými mistry Východního Německa. V německém poháru klub zvítězil v roce 2008. Ve východoněmecké éře triumfoval v místním poháru celkem pětkrát. Na mezinárodní scéně je největším úspěchem vítězství v premiérovém ročníku European Trophy v sezóně 2010.\n\nSvé domácí zápasy odehrává v Mercedes-Benz Areně s kapacitou 17 000 diváků. Dříve klub hrával na stadionu Wellblechpalast s kapacitou 4 695 diváků. Hala patří pod víceúčelové sportovní středisko Sportforum Hohenschönhausen v berlínské čtvrti Hohenschönhausen. Toto středisko zahrnuje, kromě haly pro hokej a rychlobruslení, také atletické hřiště pro fotbal a atletiku.\n\nZdroj: \n\n\nZdroj: \n\n\nZdroj: \n\n\n\n\nZdroj: \n\n\n\nZdroj: \n\nZdroj: \n\n\n\n"}
{"id": "231161", "url": "https://cs.wikipedia.org/wiki?curid=231161", "title": "Jan Šeda", "text": "Jan Šeda\n\nJan Šeda (* 17. prosince 1985, Vysoké Mýto) je český fotbalový brankář, který momentálně působí v klubu FK Mladá Boleslav. Mimo ČR působil na klubové úrovni v Nizozemsku a Indii.\n\nSvoji fotbalovou kariéru začal v Mladé Boleslavi, kde se postupně propracoval přes mládežnické kategorie do prvního mužstva. Za A-týmu ale především nastupoval jako druhý brankář, když kryl záda Miroslavu Millerovi. Větší prostor dostal v sezoně 2008/09, kdy odchytal 14 zápasů.\n\nV létě 2013 mužstvo opustil a zamířil na hostování do nizozemského RKC Waalwijk. 2. února 2014 vychytal nulu v ligovém utkání proti PSV Eindhoven (2:0) a byl vyhlášen hvězdou zápasu, bylo to jeho páté vychytané čisté konto v sezóně. Čisté konto vychytal předtím např. i proti Ajaxu Amsterdam. Po sezoně 2013/14 se vrátil do FK Mladá Boleslav.\n\nV létě 2014 po návratu z RKC se nevešel do sestavy Boleslavi a odešel hostovat do nově zformované indické ligy Indian Super League (ISL), kde byl draftován klubem FC Goa z 2. kola. S týmem skončil na konci ročníku 2014 v semifinále (vyřazení pozdějším vítězem, týmem Atlético de Kolkata v penaltovém rozstřelu po dvou nerozhodných výsledcích 0:0), avšak ovládl statistiku brankářů ISL v počtu vychytaných zápasů bez inkasovaného gólu (tzv. čisté konto), dokázal to celkem sedmkrát.\n\nV podzimní části sezony 2017/18 hostoval v klubu FK Teplice. Pro jarní část sezony 2017/18 se vrátil do Mladé Boleslavi.\n\n"}
{"id": "231162", "url": "https://cs.wikipedia.org/wiki?curid=231162", "title": "François Bozizé", "text": "François Bozizé\n\nFrançois Bozizé Yangouvonda (* 14. října 1946) byl prezident Středoafrické republiky. Úřadu se nejprve ujal 15. března 2003 po státním převratu. Jeho mandát byl následně potvrzen ve druhém kole prezidentských voleb dne 8. května 2005. 24. března 2013 uprchl po útoku povstalců na hlavní město do Demokratické republiky Kongo a následně do Kamerunu. Jeho samozvaným nástupcem ve funkci se stal Michel Djotodia.\n\nFrançois Bozizé se narodil v Gabonu jako příslušník kmene Gbajů. Ve vojenské škole v Bouaru ve Středoafrické republice získal výcvik a po strmé vojenské kariéře byl v roce 1978 jmenován brigádním generálem Jeanem-Bédelem Bokassou. Poté, co byl Bokassa nahrazen Davidem Dackem, byl Bozizé jmenován ministrem obrany a následně, již za vlády Andrého Kolingby, nastoupil v září 1981 do funkce ministra informací a kultury. Když byl obviněn z účasti na pokusu o převrat zosnovaný pozdějším prezidentem Patassém v březnu 1982, uprchl ze země. V červenci 1989 byl zadržen v Cotonou v Beninu. Po více než dvou letech strávených ve vězení, kde byl vystaven mučení, byl v prosinci 1991 propuštěn.\n\nBozizé kandidoval v prezidentských volbách v roce 1993, kde však získal pouhé 1,5 % hlasů. Z voleb vzešel vítězně Patassé. V následujících letech se stal klíčovou postavou Středoafrické armády a Patassého vlády. V letech 1996 a 1997 díky němu prezident Patassé odolal ozbrojeným vzpourám. Patassé cítil potřebu stabilizace ozbrojených složek pod Bozizého vedením, a jmenoval jej proto náčelníkem generálního štábu.\n"}
{"id": "231163", "url": "https://cs.wikipedia.org/wiki?curid=231163", "title": "Seznam mostů v Mostaru", "text": "Seznam mostů v Mostaru\n\nToto je seznam mostů, které se nacházejí v jihobosenskohercegovinském městě Mostar. Nejznámějším z nich je jistě Stari most, stojí se zde ale velké množství dalších. Jen málo měst v zemi má takový počet mostů, hlavně díky tomu, že město se táhne podél řeky Neretvy mnoho km.\n\n\n"}
{"id": "231164", "url": "https://cs.wikipedia.org/wiki?curid=231164", "title": "František Ševinský", "text": "František Ševinský\n\nFrantišek Ševinský (* 31. března 1979, Praha) je bývalý český fotbalový obránce a později fotbalový trenér. Mimo Česko působil na Slovensku. Od počátku roku 2016 je trenérem juniorského výběru ve Viktorii Plzeň.\n\nSvoji fotbalovou kariéru začal v Sokolu Pacov, odkud v průběhu mládeže zamířil do Bohemians 1905. V roce 1998 odešel do Říčan, odkud po roce přestoupil do Sparty Krč. Následně působil v FK Bohemians Praha. V únoru 2001 se stal hráčem FK Mogul Kolín. Po půl roce odešel do Artmedie Petržalky. Klub se stal jeho prvním zahraničním angažmá. V 1. lize byl důležitým hráčem Drnovic, z kterých odešel do Mladé Boleslavi.\n\nV zimě 2009/10 přestoupil do Viktorie Plzeň. S Plzní slavil na konci sezony 2009/10 vítězství v Ondrášovka Cupu.\n\n8. července 2010 nastoupil v dresu Plzně k historicky prvnímu zápasu Českého Superpoháru, který sehrávají mistr ligy, tehdy AC Sparta Praha, a vítěz národního poháru (Viktoria Plzeň). Trofej vyhrála pražská Sparta, utkání skončilo výsledkem 1:0. František Ševinský se dočkal této trofeje o rok později, kdy Viktoria Plzeň jako mistr ligy porazila držitele Českého poháru FK Mladou Boleslav. Utkání skončilo nerozhodně 1:1 po 90 minutách hry; prodloužení se nehraje, na pokutové kopy zvítězila Plzeň 4:2. Ševinský odehrál celé utkání.\n\nV sezóně 2010/2011 se stal s Plzní mistrem 1. ligy.\n\nV základní skupině B Evropské ligy 2012/13 byla Plzeň přilosována k týmům Atlético Madrid (Španělsko), Hapoel Tel Aviv (Izrael) a Académica de Coimbra (Portugalsko). V prvním utkání Plzně 20. září 2012 na domácí půdě proti portugalskému týmu Académica de Coimbra se Ševinský neobjevil, Plzeň vyhrála 3:1. Nastoupil v základní sestavě až v dalším utkání 4. října s Atléticem Madrid, španělský celek zvítězil doma 1:0 gólem v samotném závěru. 25. října cestovala Plzeň do Izraele k utkání proti Hapoelu Tel Aviv a většinu prvního poločasu byla pod tlakem soupeře. Obránce Ševinský nastoupil od začátku zápasu, střetnutí skončilo výsledkem 2:1 pro hosty, Plzeň si s 6 body upevnila druhou příčku za vedoucím Atléticem Madrid. 6. prosince 2012 odehrál závěr zápasu v Plzni proti Atléticu Madrid (výhra Viktorie Plzeň 1:0). Plzeň si tak se 13 body zajistila konečné 1. místo v tabulce skupiny B o 1 bod před druhým Atléticem.\n\nSezónu v západočeském klubu nedokončil, v lednu 2013 se vrátil do Mladé Boleslavi. Celkem za Plzeň absolvoval 76 ligových zápasů, v nichž vstřelil 6 branek. Zažil zde nejúspěšnější období v historii klubu, vyhrál s mužstvem ligový titul, národní pohár, Superpohár a zahrál si Ligu mistrů a Evropskou ligu.\n\nV lednu 2013 přestoupil Ševinský zpět do Mladé Boleslavi, kde podepsal smlouvu do června 2015. V sezóně 2012/13 se probojoval s Mladou Boleslaví do finále českého fotbalového poháru proti Jablonci. Zápas dospěl po remíze 2:2 do penaltového rozstřelu, který mladoboleslavští prohráli poměrem 4:5. Podzim 2013 strávil na hostování ve Viktorii Žižkov. V létě 2014 v klubu předčasně skončil. Limitovalo ho zranění, následkem čehož ukončil kariéru.\n\nV září 2013 odešel na hostování do pražského klubu FK Viktoria Žižkov. V zimě 2013/14 se vrátil do Mladé Boleslavi.\n\nV lednu 2016 se stal trenérem juniorského výběru ve Viktorii Plzeň.\n\n"}
{"id": "231169", "url": "https://cs.wikipedia.org/wiki?curid=231169", "title": "Most Mujagy Komadina", "text": "Most Mujagy Komadina\n\nMost Mujagy Komadina (též známý lidově jako Lučki most) se nachází v Mostaru. Je to jeden ze zdejších nejstarších mostů; vybudován byl v letech 1899 až 1913 a pojmenován po starostovi města z té doby, který se o jeho výstavbu zasadil.\n\n71 m dlouhý most z armovaného betonu byl v té době velmi moderní. Otevřel jej na konci srpna 1913 tehdejší starosta Nikola Smoljan jako třetí most v pořadí (po starém a mostu Františka Josefa). Sloužil až do války; roku 1992 byl z velké části zničen dynamitem a musel projít rekonstrukcí. Náklady na tyto práce dosáhly 1,485 milionu marek.\n"}
{"id": "231170", "url": "https://cs.wikipedia.org/wiki?curid=231170", "title": "Kabar pižmový", "text": "Kabar pižmový\n\nKabar pižmový (\"Moschus moschiferus\") je drobný přežvýkavec z čeledi kabarovitých (\"Moschidae\"). Poskytuje pižmo (mošus), surovinu, používanou v parfumerii a kadeřnictví pro své vynikající fixační účinky. Již odnedávna je používáno k výrobě voňavek, a to i proto, že má pověst afrodiziaka.\n\nKabar je jedním z nejstarobylejších žijících druhů přežvýkavců. Velmi podobní živočichové, žijící v období oligocénu a staršího miocénu byli předky všech dnešních jelenovitých. K jejich archaickým rysům patří zejména dlouhé špičáky, které samci používají při vzájemných potyčkách o teritorium. Takové špičáky měli původně i jeleni, ale postupně se u nich vyvinuly parohy a převzaly jejich úlohu v soubojích samců. Proto pak špičáky druhotně zakrněly. U dnešních jelenů zbyly ze špičáků jen nefunkční knoflíkovité \"grndle\", ale samci v říji si jimi stále vzájemně hrozí.\nKabar je v dospělosti v kohoutku vysoký kolem 50 cm a váží 7–17 kg, přední nohy má zřetelně kratší než zadní. Proto výborně a daleko skáče. Dokáže dokonce i šplhat po křivých stromech. Kabar má nápadně hrubou a hustou srst, v dospělosti čokoládově hnědé až černé barvy. Mláďata se však rodí špinavě bílá.\n\nVyskytuje se především v tajze jižní Sibiře, ale také v Mongolsku, čínském Vnitřním Mongolsku a na Korejském poloostrově. Jiné, blízce příbuzné druhy kabarů žijí v Tibetu, Himálajích a v pohořích na severu Indie. Jsou to horská zvířata, která mají v oblibě výšky nad 2600 m n. m. Kabaři žijí v párech nebo v malých skupinkách. Živí se lišejníky, větvičkami a jehličím stromů, horskými trávami a jinými rostlinami.\n\nKabar pižmový je na seznamu ohrožených druhů IUCN. Přesto je stále nezákonně loven pro svou pižmovou žlázu, z níž se získává pravé pižmo (mošus). Bývá střílen nebo chytán do pastí, jako jsou tlučky či oka. Pižmo přitom může být odebíráno i živým zvířatům, aniž by musela být zabita. Tento postup se ale nepoužívá, protože by vyžadoval chov v zajetí. Ten by však byl dosti náročný. Pro lovce je tak pohodlnější chytat kabary do pastí ve volné přírodě.\nZvláště ohrožený je menší skvrnitý poddruh (\"M. moschiferus sachalinensis\"), který obývá hory na ostrově Sachalin.\n\n"}
{"id": "231173", "url": "https://cs.wikipedia.org/wiki?curid=231173", "title": "Pižmo", "text": "Pižmo\n\nPižmo (odborně a hovorově zastarale mošus) je pronikavě páchnoucí látka, kterou produkují samci kabarů pižmových při značkování svého území. Této látce, strukturně podobné feromonům, se přisuzují afrodiziakální účinky.\n\nPižmo bylo hojně využíváno především v parfumerii, kde se používalo jako tzv. fixátor k prodloužení trvanlivosti vůně. Lov kabarů je dnes z důvodu jejich ohrožení zakázán a pižmo je vyráběno synteticky.\n\nPodobnou látku (tzv. \"falešné pižmo\") vylučují i další živočichové.\nO ondatře pižmové (pižmovka, krysa pižmová) je od 17. století známo, že produkuje pohlavní pižmovitý sekret - žlázovitou substanci s vůní pižma. Mezi další živočichy, kteří produkují látku podobnou pižmu, patří tesařík pižmový, kachna pižmovka velká, kachnice laločnatá, pižmoň severní nebo bobr evropský (jehož žlázy i vonná tekutina se označují jako castoreum). Existuje také rostlinná náhrada ze semen ibišku pižmového, podobnou vůni vydává také \"Olearia argophylla\" a rostliny rodu \"Mimulus\" (kejklířky).\n\nPodobnou látkou je cibet, produkt cibetek, nebo ambra, jež je produktem trávícího traktu vorvaně obrovského.\n\nPrůmyslové se vyrábějí také syntetické náhražky pižma, např. na bázi nitroaromátů (xylenové pižmo), polyaromátů atd.\n\n\n"}
{"id": "231177", "url": "https://cs.wikipedia.org/wiki?curid=231177", "title": "Sigourney Weaver", "text": "Sigourney Weaver\n\nSigourney Weaver (* 8. října 1949 New York, USA), rodným jménem Susan Alexandra Weaver, je americká herečka.\n\nNarodila v New Yorku bývalému prezidentovi televizní společnosti NBC Sylvesteru „Patu“ Weaverovi a anglické herečce Elizabeth Inglisové. V osmnácti letech byla v rámci dobrovolnického projektu v izraelském kibucu. Roku 1972 vystudovala bakalářský obor na Stanfordově univerzitě, o dva roky později magisterský obor na Yaleově univerzitě. V roce 1984 se provdala za divadelního režiséra Jima Simpsona.\n\nZpočátku své kariéry spolupracovala s Woodym Allenem. Přelomovou rolí se však pro ni stala postava Ellen Ripleyové ve filmu \"Vetřelec\" (1979) a v následujících třech dílech této série.\n\nTřikrát byla nominována na Oscara (1986 – \"Vetřelci\", 1988 – \"Podnikavá dívka\" a \"Gorily v mlze\"). Za role v komedii \"Podnikavá dívka\" a v dramatu \"Gorily v mlze\" získala Zlaté glóby.\n\n\n"}
{"id": "231179", "url": "https://cs.wikipedia.org/wiki?curid=231179", "title": "Széchenyi lánchíd", "text": "Széchenyi lánchíd\n\nSzéchenyi lánchíd (v překladu \"Széchenyiho řetězový most\") je první most přes Dunaj v Budapešti.\n\nMost vznikl v letech 1839-1849 podle návrhu uherského hraběte Istvána Széchenyiho z roku 1839, po němž je pojmenován. Most spojuje dvě budapešťská historická města, Budín a Pešť. Slova \"Széchenyi lánchíd\" v českém překladu znamenají Széchenyiho řetězový most, ačkoli se ve skutečnosti jedná o most visutý. Na mostě je dvouproudová vozovka a chodník pro pěší. Jeho rozpětí činí 202 m, čímž byl svého času jedním z největších mostů na světě. Navrhl jej anglický inženýr William Tierney Clark v roce 1839, na výstavbu dohlížel skotský inženýr Adam Clark. Na budínském předmostí, na Clark Adám tér, je umístěn maďarský (uherský) nultý kilometrovník.\n"}
{"id": "231182", "url": "https://cs.wikipedia.org/wiki?curid=231182", "title": "Podkovářství", "text": "Podkovářství\n\nPodkovářství je řemeslo úzce související s kovářstvím, které se zabývá výrobou a připevněním podkov ke kopytům a paznehtům zvířat, v dnešní době především koním. Podkova chrání kopyto před nadměrným opotřebením, podkování do jisté míry může napravit nepravidelné postoje a nesprávný chod koně, snižuje namáhání kloubů a šlach.\nDnes převládá názor, že u rekreačních koní není podkování nezbytné (tzv. bosonožci). Odpůrci kování dokonce tvrdí, že podkova může snížit schopnost koňského kopyta tlumit nárazy. U koní, které podávají nějaký výkon (práce v lese, dostihy) je však i dnes podkova nutná a užitečná. Při některých onemocnění kopyt je dokonce nezbytná (tzv. ortopedické podkování).\n\nPodkovárna byla zpravidla místnost u kovárny, kam se vešlo zvíře i s majitelem a s podkovářem. Podkovárna vyžaduje rovnou podlahu a oddělení od výhně, protože zvířata se bojí otevřeného ohně. Pokud podkovárna nebyla spojena s kovárnou, byla výheň ve zvláštní místnosti také. Zařízení podkovárny bylo velmi prosté, v podkovárně je pouze kozlík (tj. třínohá židlička), malá kovadlina a stůl na nářadí.\n\nPodkováři nepotřebují velké množství nářadí. Větší část nářadí, které potřebují, je součástí každé kovárny. Podkovářské nářadí lze rozdělit podle účelu na nářadí sloužící k podkování a nářadí sloužící k výrobě podkov.\n\nK podkování zvířete je třeba snímacích kleští, které slouží k sundání podkovy; jedná se o velké obloukovité kleště, které jsou určeny pouze k tomuto účelu. Dále podkovář potřebuje podkovářské kleště, což jsou silné kleště se zhruba dva centimetry dlouhým ostřím, které slouží ke štípání podkováků. Poslední kleště, které jsou používány při podkování, jsou štípací kleště s třícentimetrovým ostřím, sloužící k úpravě rohoviny kopyta. K úpravě rohoviny a vyřezání chodidel slouží tzv. kopytní nože, kterých je více druhů různé velikosti. Na úpravu rohoviny je dále třeba několika speciálních tzv. podkovářských rašplí. Vyloženě speciálními nástroji jsou podkovářská kružítka, která slouží k přidržování žhavé podkovy, a podkovářský struh, který slouží k úpravě nášlapné části kopyta. K přitloukání podkov se používá podkovářské kladívko, což je vlastně menší palička.\n\nVýroba podkov je vlastně téměř kovářská práce, k níž je potřeba klasického kovářského nářadí, tj. výhňové kleště, úzké kovářské kleště, kovářské kladivo, sekáče a průbojníky (na díry pro podkováky), závitník na vyřezání závitů pro šroubové ozuby pro zimní podkování a pilník na konečnou úpravu podkov.\n\nZa první podkováře jsou považováni Keltové, kteří vynikali zpracováním kovů. Právě oni začali vyrábět kovové podkovy. Historie podkovářství je spjata s kovářstvím; prakticky ve všech zemích tuto práci dříve vykonávali kováři a teprve v 19. století vzniklo podkovářství jako specializované řemeslo (např. na území Rakouska-Uherska se tak stalo v roce 1874). K vyčlenění došlo proto, že nesprávné podkování může způsobit až zchromnutí zvířete; tím, jak se především městští kováři stávali úzce specializovaní na několik činností, byla jejich zručnost v tomto oboru značně snížena.\n\nV dnešní době se podkování týká prakticky pouze koní, dříve vesničtí podkováři nepodkovávali pouze koně, ale i jiná zvířata (krávy a prasata). S rozvojem velkých chovů dobytka a s vytlačením pracovních koní došlo k velkému omezení tohoto řemesla, což způsobilo velký nedostatek podkovářů. S problémem nedostatku podkovářů se tak nesetkáváme pouze na úrovni amatérského chovu, ale i na úrovni profesionálních závodních chovů.\n\nSamotnému podkování předchází podrobná prohlídka zvířete, jež je velmi důležitá, neboť správné podkování je závislé na správném vyhodnocení této prohlídky. Pro její účely je nutno mít nějaký rovný povrch, aby zvíře stálo co nejrovněji. Podkovář musí znát účel, k němuž je zvíře určeno, protože podle tohoto stanoví typ podkovy. Dále musí vidět, jak jsou vyvinuty nohy a kopyta, jaký má kopyto tvar a jak je kvalitní. Dalším významným znakem, kterého si podkovář všímá, je velikost kopyta vzhledem ke stavbě zvířete a vzhledem k ostatním kopytům. Dále si všímá opotřebení a poškození kopyt, nárůstu rohoviny a průběhu osy prstu.\n\nPři prohlídce koně potřebuje podkovář vidět, jak zvíře našlapuje při normální chůzi a při klusu. Jak při stání, tak při chůzi i klusu musí podkovář prohlížet kopyto ze všech stran. Poté je nutno prozkoumat přímo kopyto a starou podkovu. Pokud se tato činnost provádí správně, je časově náročná a vyžaduje značné znalosti nejen kovařiny, ale i anatomie koně.\nPo dokončení prohlídky je nutno sundat starou podkovu. Před samotným sundáním podkovy je nutno celé kopyto pečlivě očistit a omýt vodou; to se dělá proto, aby byly dobře vidět nýty podkovy a aby se do kopyta zbytečně nezanášely nečistoty.\n\nSundání podkovy je fyzicky velmi náročná činnost, při které je nutno udržet kopyto. Levou rukou (leváci pravou) pevně uchopí kopyto, poté sekáčem a kladívkem napřímí (otevřou) nýty všech hřebů – podkováků. Je nutno napřímit vždy všechny, protože podkova se nemůže páčit. Po otevření nýtů se kleštěmi v zadní části uchopí celá podkova a plynulým pohybem se zvedá směrem od kopyta, čímž se docílí nadzvednutí podkováků (hřebů připevňujících podkovu). Podkova se nesmí strhávat násilně a není možné podkováky uvolňovat trhavými pohyby, protože takové chování poškozuje kopyto, může poškodit klouby a způsobuje neklid koně. Po uvolnění podkováků se podkova kladívkem přiklepne zpět a povytažené podkováky se již mohou chytnout za hlavy a vytáhnout. Po vyndání všech podkováků podkova odpadne. V případě zdravých kopyt se postupně sundají všechny podkovy a teprve poté se kůň znovu okuje. Pokud je jedno kopyto nemocné, sejme se napřed podkova z nemocného kopyta, poté se provede kompletní podkování nemocného kopyta a teprve poté podkovář podková ostatní nohy. Tento postup se volí, protože kůň není nucen stát na nemocném kopytu a v okamžiku, kdy na něj stoupá, má již novou podkovu.\n\nPo sejmutí podkov podkovář prohlédne kopyto a podkovu, podle rovnoměrnosti opotřebení a podle předchozí prohlídky určí způsob podkování koně. Poté připraví kopyto k podkování, to znamená, že nejprve kopytním nožem a štípacími kleštěmi odstraní přebytečnou a odumřelou rohovinu, upraví střel, čímž zdravé kopyto získá přirozený a rovnoměrný tvar. Tyto práce lze také dělat struhem a sekáčem na rohovinu. Nakonec se rašplí srovná podkovonosný okraj, případně srazí ostrá hrana okolo kopyta.\nU nezdravého kopyta lze správnou úpravou, která ho přibližuje ke správnému tvaru, nemoc potlačit nebo vyléčit. Úspěšnost léčby koňských kopyt je tak z velké části závislá na správném ořezání.\n\nPo oštípání přebytečné rohoviny a zarovnání chodidla rašplí si podkovář natvaruje podkovu. Účelem je přizpůsobit podkovu pro chodidlo tak, aby celý podkovonosný okraj kopyta byl položen na horní ploše podkovy. Podkova musí kopírovat vnější hranu kopyta v jeho nejširší části, v patkových částech pak přesahuje chodidlo podle určení koně (u jezdeckých koní je přesah minimální (někdy i necelý milimetr), zatímco u tažných koní může být až 11–12 milimetrů.\n\nDříve podkovář vyráběl buď celou podkovu, nebo dotvářel pouze ohnutý a rýhovaný polotovar od kováře. Ve 20. století se rozmohla strojová výroba a tak jsou sériově vyráběné podkovy prakticky hotové – včetně otvorů, čapek, zakončení a dokonce i označené (P, L). Ručně vyráběné podkovy jsou dražší, ale jejich výhodou je, že jsou dělány přesně na kopyto a zvláště u nemocných a atypických kopyt mohou zvířeti výrazně lépe vyhovovat.\n\nPo vykování se podkova nechá ochladit na takovou teplotu, aby u ní bylo možno udržet ruku a přiloží se ke kopytu. Delší přidržení podkovy u kopyta se dělá pomocí podkovářského kružítka. Tím je vidět zda podkova kopíruje hranu a dodržuje zamýšlený přesah. Po sundání podkovy je vidět, zda podkova přilehla přesně, protože dojde ke spálení rohoviny a v místech, kde nepřiléhá, jsou patrna světlejší místa. Pokud podkova nepřiléhá. musí se podkovář rozhodnout, zda je třeba upravit kopyto anebo podkovu.\n\nKdyž podkova dokonale sedí, přitluče se podkováky. Počet podkováků je závislý na účelu a velikosti koně a pohybuje se od pěti do devíti. Velikost podkováků je závislá na tomtéž a pohybuje se mezi 41 a 77 milimetry; použití jiné velikosti je zcela ojedinělé. Jiný počet se nepoužívá nikdy. Přikování samotné musí být provedeno co nejpřesněji. Podkovář přiloží podkovu na kopyto a pomocník, který drží nohu koně, ji palci přidrží na obou ramenech podkovy. Podkovář pak nasadí podkovák tak, aby kopíroval směr kopyta, což je nutné proto, aby nedošlo k poškození měkké části kopyta. Poté podkovář podkovářským kladívkem přitluče podkovu. Dokud podkovák v měkké části kopyta vydává při přitloukání hluboký, tlumený zvuk, je nutno ho přitloukat lehkými údery, když se podkovák dostane do tvrdé části kopyta, začne vydávat vysoký a jasný zvuk. V této fázi již není nutno podkovu přidržovat a lze zatloukat větší silou. Pokud by podkovák vydával dlouho tlumený zvuk a byl tedy zatloukán do měkké části, musí být ihned vytažen. Cílem zatloukání je, aby vyšla zhruba jedna třetina podkováku ze stěny, pokud se tak nestane je nutno podkovák ihned vyndat. V okamžiku, kdy je podkovák zatlučen, musí se část podkováku, která vyšla z kopyta, ohnout směrem ke kopytu, aby se o ní kůň nebo podkovář nepoškrábali. Po zaražení předních dvou podkováků se kůň nechá došlápnout, aby se zjistilo, zda se podkova neposunula. Pokud se podkova posune málo, lze toto posunutí srovnat poklepem kladívka z boku a doražením podkováků, při větším posunu bylo nutno podkovu vyndat a znovu přitlouci. Poté se přitlučou zadní a nakonec ostatní podkováky.\n\nPodkováky se do kopyta zarážejí minimálně pět milimetrů a maximálně čtyři centimetry v závislosti na velikosti kopyta. Pokud je ve zcela výjimečných případech zvolen jiný způsob zatlučení, znamená to nějaké omezení související s léčbou kopyta. Vzdálenost všech podkováků musí být stejná, to lze nedodržet jen při větších poškozeních kopyt. Po zaražení všech podkováků je nutno ještě upravit zatlučení hřebů tak, aby dokonale zapadly do rýhy v podkově, poté se přidrží na špičce podkováku konec rašple a kladivem se pevně přirazí. Pak se kleštěmi hned u kopyta štípou vyšlé části podkováků, poté se orašpluje trochu rohoviny u konců podkováků, ty se vypilují do čtverce a rašplí se ohnou a zatlučou do kopyta. Pokud nejsou dokonale v kopytě, je nutno je ještě zapilovat pilníkem.\n\nPo přikování podkovy je nutno znovu prohlédnout zvíře jak při chůzi, tak při běhu a zkontrolovat, zda zvíře nekulhá. Pokud kulhá, je nutné podkovu sejmout, odhalit problém a koně překovat. Dále je třeba zkontrolovat, zda kůň rovnoměrně došlapuje, zda koni vyhovují rozměry a tvar podkovy.\n\nPokud prohlídka dopadne dobře, zarovná podkovář pilníkem všechny nerovnosti a okraje u podkovy. Poté podkovář podkovářským tmelem zaplní všechny díry v kopytní rohovině a přetře kopyto mastným hadrem. Díry se zalepují především kvůli tomu, aby nedocházelo k dalšímu poškozování rohoviny. Natírání mastnotou je věc čistě estetická, neboť kopyta se pěkně lesknou a zvýrazní se jejich zbarvení.\n\nPokud je třeba vyspravit nějakou větší část kopyta, je nutno ji napřed pečlivě umýt, poté odmastit, což se dělá buď odmašťovacím přípravkem, nebo se dané místo rychle přejede rozžhaveným plíškem. Poté se poškozené místo zalije rozehřátým tmelem, který má konzistenci husté kaše. Při takové činnosti je nutno tmel rychle chladit vodou, aby koně nepálil a ten nebyl neklidný; zároveň s tím je třeba tmel zarovnávat. Po ukončení tmelení se takové místo ještě rychle přejede do hněda rozpáleným plíškem, čímž se uhladí povrch.\n\nV zimě nebo v horách je potřeba okout koně tak, aby byl jistý na klouzavém terénu. Proto se používá tzv. \"okutí na ostro\", což znamená, že se buď použijí podkovy s ostrým hmatcem anebo se ozuby a hmatec přiostří. Další možností, jak tento problém vyřešit, je využít našroubovací či nasouvací ozuby.\nOdlišně od standardu se dále kovají staří koně, protože kůň ve stáří nedostatečně zvedá nohu, což může vést k jeho zakopnutí. To se zpravidla řeší speciálně ohnutou podkovou.\nSpeciální podkovy dostávají i koně s různými zdravotními problémy – pokud má kůň nějak nemocné kopyto, je to často zohledňováno při způsobu okutí i při samotném postupu. V takových případech může dojít k nedodržení některých postupů, které jsou běžné. V případě nemocného kopyta je velmi důležité správné seříznutí a tvar podkovy, která pak umožňuje koni méně namáhavou chůzi.\nJe podkování nohy koně speciální podkovou, která má za úkol eliminovat vady a nemoci kopyta. Provádí ve většině případů ve spolupráci s veterinářem. Nejčastější podkovy pro ortopedické kování jsou zámkové (zastavení mechaniky kopyta, podpora střelu), částečné (zamezení opotřebování kopyta v exponovaném místě), podkova na schvácené kopyto a další.\n\nZhruba do druhé světové války se podkováři starali i o úpravu paznehtů skotu, tato práce postupem času přešla na veterináře. Navíc je výrazně častější, že se zvíře s problémy kopyt porazí, protože jeho reálná hodnota díky velkochovům výrazně poklesla.\n\nProblémy s paznehty vznikají kvůli ustájení zvířat, což výrazně snižuje jejich pohyb a tím i obrušování rohoviny, ta pak nadměrně narůstá a bylo třeba ji odstraňovat. K odstranění muselo docházet zhruba jednou ročně, jinak zvíře přestalo našlapovat na patní část kopyta a paznehty tak nesly příliš velkou váhu, což způsobovalo zranění, která se velmi problematicky hojí.\n\nSkot si, na rozdíl od koně, nenechá zvednout nohu, proto je třeba zvolit jiný způsob úpravy kopyt. Při odstraňování přebytečné rohoviny nebylo nutno nohu příliš pečlivě prohlížet. Samotné odstraňování se dělalo tak, že se noha zvířete opřela o špalek a podkovář napřed dlátem odsekal přebytečnou rohovinu, kopyto pak ještě upravil pomocí kopytního nože a štípacích kleští a konečnou úpravu pak udělal pomocí struhu a rašple.\n\nPokud byl skot využíván i pracovně, bylo třeba ho podkovat, což zvýšilo jeho tažnou sílu. Sundání podkovy a přikování nové probíhalo velmi podobně jako u koní. Nejvýraznějším rozdílem je důkladnost prvotní prohlídky a to, že se skot koval výhradně za studena, protože anatomie kopyta skotu neumožňuje nasazení za tepla. Podkovy používané pro skot se výrazně lišily od koňských (je to sudokopytník), při dělání podkov pro skot nebyla nutná taková přesnost, protože se zpravidla podkovávalo zdravé zvíře, od něhož se očekávala pouze síla do tahu, nikoli běh. V dnešní době se podkování skotu už prakticky nevyskytuje.\n\n\n\n"}
{"id": "231183", "url": "https://cs.wikipedia.org/wiki?curid=231183", "title": "Ballbreaker", "text": "Ballbreaker\n\nBallbreaker je album australské hard rockové kapely AC/DC vydané v roce 1995. Jde o první studiové album, které kapela vydala po pětileté promlce, jež nastala po vydání alba \"The Razors Edge\" v roce 1990. Do kapely se vrátil a na albu se podílel bubeník Phil Rudd, který z AC/DC odešel v roce 1983 kvůli problémům s alkoholem a sporům s dalšími členy.\n\nZ alba byly vybrány tři písně, které byly vydány jako singly a to \"Hard as a Rock\", \"Cover You in Oil\" a \"Hail Caesar\". Album \"Ballbreaker\" produkoval Rick Rubin, který se sám označuje za velkého fanouška AC/DC. S kapelou spolupracoval již v roce 1993 na písni „Big Gun“ pro soundtrack k filmu \"Poslední akční hrdina\".\n\nAlbum se umístilo na čtvrtém místě amerického a na šestém místě britského žebříčku. Album bylo znovuvydáno v roce 2005 v rámci série AC/DC Remasters.\n\nAutory jsou Angus Young a Malcolm Young.\n\n\n"}
{"id": "231184", "url": "https://cs.wikipedia.org/wiki?curid=231184", "title": "Marie Dolistová", "text": "Marie Dolistová\n\nMarie Dolistová (* 13. prosince 1951, Praha) je česká básnířka. Poezii se věnuje od roku 1985. Od roku 1961 žije v severočeských Teplicích.\n\nAutorku oslovují duchovní tradice nejen v české poezii, ale i v poezii jiných národů, příroda a pobyt v ní, je naplněna pohybem a kontemplací. Autorka si všímá nejen vnějších jevů v přírodě a v lidském jednání, ale chce též postihnout i to „něco“ pod a za vším, vnímá podivuhodnost bytí a celého vesmíru.\n\nZúčastňuje se literárních soutěží v Severočeském kraji a jinde. Některé z jejích básní byly otištěny v městském tisku a v básnickém almanachu skupiny XXVI, v současné době v almanaších teplického Šlauchu, v přílohách Severočeského klubu spisovatelů a hostů \"Sluneční koróna\" Nových ústeckých přehledů a v antologiích severočeských literátů \"Pátá koróna\" (nakladatelství Kapucín, 2004), \"Odlesky z řeky poezie\" (nakl. Kapucín 2007), \"Kde se země provinila\" (Severočeská vědecká knihovna Ústí n. L. 2009), \"Umlklé struny zvuk\" (Severočes. vědecká knihovna Ústí n.L.2010), \n\n\"Jen krůček od tajemství\" (Severočes. věd.knihovna 2013, Ústí n.L.). Další účast v \"Rybáři odlivu\" - Almanach české poezie 2015, (nakl. Milan Hodek, Hradec Králové), \"Řezbáři stínů\" - Almanach české poezie 2016, (nakl. Milan Hodek, Hradec Králové), \"Řeka\" \"úsvitu\" - Almanach české poezie 2017, (nakl. Milan Hodek, Hradec Králové), \"Slunce v hodinách\" - almanach Severočes. klubu spisovatelů (Severočes. věd. knihovna 2018), \"Delty domovů - Almanach české poezie\", editor Vladimír Stibor, (vydal Milan Hodek, Hradec Králové 2019).\n\nV roce 1994 vyšla její první sbírka básní \"\"V síti rybáře\",\"  (nakl. Řád v Praze), v roce 2000 \"\"S příchutí země\" \" a v roce 2002 \"\"Zarostlé stezky\"\" v nakladatelství Alfa-Omega v Praze. Sbírky obsahují básně s přírodní lyrikou, reflexí života a básně s duchovní orientací. Ve sbírce \"\"Zarostlé stezky\"\" jsou i dvě rozsáhlejší epické básně věnované dvěma ženám, které rozděluje dálka staletí, a přesto si blízkých svým heroickým humanismem, ženám českého národa - paní Zdislavě z Lemberka z první poloviny 13. století a doktorce Vlastě Kálalové-Lottiové z 20. století. R. 2009 vychází samostatná epická báseň \n\n\"\"Paní Zdislava\" \"z Lemberka\"\", s překlady do pěti jazyků v knížce, (němčina, angličtina, polština, esperanto, lužická srbština), nakl. Řád Praha. V r. 2011 byla vydána další sbírka básní \"\"Na hraně stínu\"\" nakladatelstvím Balt-East v Praze, básně meditativní, přírodní lyrika a básně stylu japonského haiku v kapitole \"\"Severočeská haiku\" \". R. 2017 vydána samostatná sbírka básní haiku \"\" V dešťových kapkách\"\" nakladatelstvím DharmaGaia v Praze, s vlastní fotoilustrací, s vodoznaky v textu. R. 2018 vyšlo druhé, doplněné vydání sbírky \"\"V síti rybáře\"\", v nakladatelství Matice cyrilometodějská, Olomouc. \n\nMarie Dolistová je též autorkou textů s biblickou tematikou a dvou hudebních libret, které byly zhudebněny severočeským skladatelem PhDr. Janem Bůžkem. Na text její básně \"Legenda o sv. Vojtěchovi\" zkomponoval tento skladatel kantátu pro basbaryton, soprán, recitátora, smíšený sbor a orchestr (1996). Premiéra zazněla v Teplicích 12. dubna 2001 v podání Severočeského filharmonického sboru a sólistů. \n\nR. 2012 byla zhudebněna její báseň a kratší libreto \"\"Anežka Česká\"\" plk. Mgr. Janem Zástěrou. Vznikla tak skladba pro dvě sopranistky a orchestr, která byla provedena též 27.9.2012 v katedrále sv. Víta v Praze orchestrem Hudby Hradní stráže a Policie ČR, též v rámci koncertů tohoto tělesa r. 2015 v Římě, v papežské bazilice sv. Vavřince za hradbami.\n\nV letech 2018-2020 zkomponoval plk. Mgr. Jan Zástěra na texty autorky cyklus duchovních kantát k českým světcům \"\"České nebe\",\" premiéra 27.9. 2018 v katedrále sv. Víta, Praha, 30.9.2018 v přesunutém kostele P. Marie v Mostě. Za toto dílo obdržela autorka spolu se skladatelem děkovné uznání ČBK na Velehradě pro r. 2019. \n\nJe členkou literárního klubu PEGAS v Mělníku a literárního klubu Naďa Benešová v Čáslavi, Severočeského klubu spisovatelů (Ústí n. L.) Vlastní poezii představuje též na autorských čteních v teplickém Šlauchu (volná výtvarná a literárně-estetická společnost).\n\n\n"}
{"id": "231188", "url": "https://cs.wikipedia.org/wiki?curid=231188", "title": "Stiff Upper Lip", "text": "Stiff Upper Lip\n\nStiff Upper Lip je studiové album vydané australskou hard rockovou kapelou AC/DC a to v roce 2000. Z alba byly vybrány tři singly a to: \"Stiff Upper Lip\", \"Safe in New York City\" a \"Sattelite Blues\".\n\nStiff Upper Lip bylo znovuvydáno v rámci série AC/DC Remasters a to v roce 2005 ve Spojeném království a v roce 2007 ve Spojených státech.\n\nAutory jsou Angus Young a Malcolm Young.\n\n\nV Austrálii vyšla „Tour Edition“ alba \"Stiff Upper Lip\". Obsahuje jak samotné album, tak i druhý disk s živými nahrávkami z roku 1996 z Madridu a s videoklipy k singlům z alba.\n\nV roce 2001 vyšlo video Stiff Upper Lip Live nahrané v 14. června 2001 při Stiff Upper Lip World Tour na Olympijském stadioně v Mnichově. Video obsahuje následující skladby:\n\n"}
{"id": "231191", "url": "https://cs.wikipedia.org/wiki?curid=231191", "title": "David Scott", "text": "David Scott\n\nPlukovník David Randolph Scott (* 6. června 1932 San Antonio, Texas, USA) je bývalý vojenský letec a astronaut NASA, jeden ze třetí skupiny astronautů vybraných NASA v říjnu 1963 a jako velitel Apolla 15 je v pořadí sedmým z dvanácti lidí, kteří kráčeli po Měsíci.\n\nDavid Scott se narodil na letecké základně Randolph (Randolph Air Force Base, po níž byl pojmenován) blízko San Antonia v Texasu. Od roku 1936 do roku 1939 žila rodina na Filipínách. Za druhé světové války sloužil otec v Evropě, takže Davida a jeho bratra vychovávala sama matka.\n\nPo ukončení Western High School ve Washingtonu D.C. studoval University of Michigan a United States Military Academy ve West Pointu. Získal magisterský titul v letectví a kosmonautice. Poté absolvoval výcvik jako pilot na Webb Air Force Base v Texasu a působil jako pilot v Laughlin Air Force Base v Texasu a v Air Force Base v Arizoně.\n\nOd dubna 1956 do července 1960 sloužil Scott jako tryskový pilot v Soesterberg v Nizozemí, kde létal na bojových letounech typu F-86 a F-100. Po návratu do USA studoval na Massachusettském technologickém institutu letectví a kosmonautiku a v roce 1962 získal titul inženýra. Po ukončení studia pracoval jako docent na Air Force Academy. Pak absolvoval kurz zkušebních pilotů na Edwardsově letecké základně. Poté, co ukončil kurz mezi pěti nejlepšími, přešel na nedávno založenou Aerospace Research Pilot School (ARPS) v Edwards (Kalifornie).\n\nScott se úspěšně ucházel u NASA o výběr mezi astronauty a byl u 14. října 1963 s 13 ostatními představen veřejnosti ve třetí skupině astronautů. Jako svou specializaci přijal plánování misí a navigaci.\n\n16. března 1966 s Neilem Armstrongem jako velitelem odstartovali na misi Gemini 8. Tento let byl původně naplánován na 3 dny, ale skončil dříve kvůli selhání pomocné rakety. Posádka, v níž měl funkci druhého pilota, provedla první úspěšné spojení dvou dopravních prostředků ve vesmíru a předvedla skvělou zručnost pilotování při překonávání problému s pomocnou raketou a při úspěšném přistání. Start byl z mysu Canaveral na Floridě, přistání s pomocí padáků v kabině lodi na hladině Tichého oceánu.\n\nScott sloužil jako pilot velitelského modulu na Apollu 9 (3. března – 13. března 1969). Jednalo se o třetí let s lidskou posádkou v programu Apollo, druhý vypuštěný raketou Saturn V a první úplný test kosmické lodi Apollo. Desetidenní let poskytl zásadní, předtím nedostupné informace o operačním výkonu, stabilitě a spolehlivosti pohonu lunárního modulu a systémů podporujících život.\n\nNejdůležitější událostí tohoto letu bylo setkání a následné spojení kosmických lodí, které provedl James McDivitt a Russell Schweickart z lunárního modulu a Scott z velitelského modulu. Obě tělesa byla před spojením vzdálena 160 km. Jednalo se o rozhodující část letu na oběžné dráze kolem Měsíce. Posádka tak potvrdila uskutečnitelnost přenosu posádky z povrchu Měsíce. Apollo 9 přistálo s pomocí padáků na vodě méně než 7 km od vrtulníkové letadlové lodi USS Guadalcanal (LPH-7) nedaleko ostrova Grand Turk v Atlantiku.\nKrátce po přistání Apolla 9 byl Scott vybrán jako velitel náhradní posádky u letu Apolla 12. Kdyby byl jeho velitel Charles Conrad z nějakého důvodu neletěl, byl by Scott vystoupil na Měsíc jako třetí člověk. K nasazení Scotta ale nedošlo a během letu v listopadu 1969 působil jako „Capcom“ (osoba která zajišťuje hlasové spojení mezi astronauty ve vesmíru a pozemním řídícím střediskem v Houstonu).\n\nJeho třetí let do vesmíru se konal až na Apollu 15 (26. července – 7. srpna 1971). Scott zde byl velitelem lodě, jeho společníky byli Alfred Worden (pilot velitelského modulu ) a James B. Irwin (pilot lunárního modulu). Apollo 15 bylo čtvrtou misí s lidskou posádkou, která přistála na měsíčním povrchu a první, která navštívila a prozkoumala měsíční útvary Hadley Rille a Apennine Mountains, které se nacházejí na jihovýchodním okraji Mare Imbrium (Moře dešťů). Lunární modul „Falcon“ zůstal na měsíčním povrchu 66 hodin a 54 minut a Scott s Irwinem strávili 18 hodin a 35 minut venku na měsíčním povrchu. Do okolí lunárního modulu vyrazili celkem třikrát, k dopravě použili měsíční vozítko „Rover-1“. Scott a Irwin provedli selenogeologický průzkum oblasti a sebrali na povrchu 82 kg měsíčního materiálu.\n\nNa povrchu umístili zařízení ALSEP, které obsahovalo přístroje pro experimenty na povrchu. Mezi úspěchy Apolla patří, že na měsíčním povrchu pomocí Roveru 1 (bylo to jeho první použití na Měsíci) urazili do té doby největší vzdálenost – celkem 27,5 km. Apollo 15 přistálo do Tichého oceánu a bylo vyloveno letadlovou lodí USS Okinawa (LPH 3).\n\n\nJiž krátce po přistání bylo celé mužstvo Apolla 15 vybráno za náhradníky pro let Apolla 17. V průběhu následujícího roku ale vešla ve známost jejich aféra se známkami. Scott, Worden a Irwin měli prodat dopisní obálky s upomínkou na jejich let, které nebyly výslovně schváleny, německému obchodníku s poštovními známkami. Zisk z prodeje byl použit pro založení svěřeneckého fondu pro děti posádky Apolla 15. Ačkoli jejich čin nebyl jakkoliv nezákonný a navzdory skutečnosti, že NASA zavírala oči před podobnými aktivitami u dřívějších letů, administrativa rozhodla, že Scott a jeho posádka budou příkladně potrestáni a nikdo z nich do vesmíru znovu nepoletí.\n\nV roce 1971 přijal čestný doktorát Astronautical Science od univerzity v Michigan. V červenci 1972 byl jmenován plukovník Scott zvláštním asistentem pro operace při společném letu Sojuz-Apollo. V dubnu 1975 se stal ředitelem výzkumného střediska NASA na kalifornské základně Edwards. Zůstal zde do konce října 1977, kdy z NASA odešel, aby se věnoval soukromému podnikání v Los Angeles. V dubnu 1981 komentoval pro britskou televizi let prvního raketoplánu (STS-1). Při natáčení filmu Apollo 13 režisérem Ronem Howardem působil jako poradce. V současné době žije v Beverly Hills v Kalifornii se svou současnou manželkou Margaret Black-Scott.\n\n"}
{"id": "231193", "url": "https://cs.wikipedia.org/wiki?curid=231193", "title": "Italo Calvino", "text": "Italo Calvino\n\nItalo Calvino (15. října 1923 Santiago de Las Vegas (Kuba) – 19. září 1985 Siena) patří mezi nejvýznamnější italské spisovatele druhé poloviny 20. století.\n\nZa 2. světové války se účastnil protifašistického odboje, což v něm zanechalo hluboké stopy. Poválečné nadšení ho přivedlo jednak do komunistické strany, jednak mezi italské literární neorealisty. Ze strany vystoupil po maďarském povstání v roce 1956. Rozloučil se taktéž s neorealismem, a sice příklonem k alegorii. V pozdější tvorbě je znát citelný příklon k formálnímu experimentu v duchu literární postmoderny.\n\nRomanopisec a esejista Italo Calvino působil dlouhá léta též jako nakladatelský redaktor.\n\n\n\n\n"}
{"id": "231199", "url": "https://cs.wikipedia.org/wiki?curid=231199", "title": "Viimský poloostrov", "text": "Viimský poloostrov\n\nViimský poloostrov (estonsky Viimsi poolsaar) je poloostrov na severu Estonska mezi Tallinnským a Randverským zálivem. Poloostrov se od pevniny táhne severozápadoseverním směrem v celkové délce přibližně 10 km při maximální šířce 6 km a vybíhá v mys \"Rohuneem\".\n\nVětšina plochy poloostrova patří katastrálně k obci Viimsi, malá část na jihozápadě k hlavnímu městu Tallinn.\n"}
{"id": "231203", "url": "https://cs.wikipedia.org/wiki?curid=231203", "title": "Flick of the Switch", "text": "Flick of the Switch\n\nFlick of the Switch je album australské hard rockové kapely AC/DC nahrané a vydané v roce 1983. Album se umístilo na čtvrtém místě britského a na patnáctém místě amerického žebříčku, ačkoliv bylo po vydání kritikou považováno za zklamání.\n\nBěhem nahrávání alba z kapely odešel bubeník Phil Rudd, který však již svou práci na albu dokončil. V AC/DC jej nahradil Simon Wright, který hrál ve dvou videoklipech k písním z alba \"Flick of the Switch\". Rudd se do kapely vrátil v roce 1994.\n\nAlbum bylo znovu vydáno v roce 2003 v rámci série AC/DC Remasters.\n\nAutory jsou Angus Young Malcolm Young a Brian Johnson.\n\n\n"}
{"id": "231204", "url": "https://cs.wikipedia.org/wiki?curid=231204", "title": "Adrian Rolko", "text": "Adrian Rolko\n\nAdrian Rolko (* 14. září 1978, Hradec Králové) je český fotbalový obránce, naposledy působící v klubu FC Hradec Králové. Profesionální kariéru ukončil po sezoně 2014/15. Poté hrál na amatérské úrovni za FC Olympia HK a FK Náchod. Mimo Česko působil ve Francii.\n\nJe odchovancem Hradce Králové. Na jaře 2002 odešel na hostování do HFK Olomouc, odkud se vrátil v červnu. Od léta 2004 působil ve Francii ve čtvrté lize v týmu HAFC Gap. Po roce se vrátil do Hradce Králové, s kterým neúspěšně bojoval o postup do nejvyšší soutěže a tak v červenci 2006 přestoupil do Mladé Boleslavi. Před ročníkem 2013/2014 se vrátil zpět do Hradce Králové. V druholigové sezoně 2013/14 postoupil s Hradcem Králové do nejvyšší soutěže. Po roce však klub sestoupil zpět do druhé ligy a hráč po konci smlouvy ukončil svoji profesionální kariéru. Následně hrál na amatérské úrovni za FC Olympia HK. V současnosti hraje divizi za FK Náchod.\n\nJeho otec Jan Rolko byl ligovým stoperem Hradce v sedmdesátých a osmdesátých letech minulého století.\n\n"}
{"id": "231205", "url": "https://cs.wikipedia.org/wiki?curid=231205", "title": "Třebsín", "text": "Třebsín\n\nVesnice Třebsín, dříve také Třebšín či Tržepschin, se nachází v okrese Benešov, Středočeský kraj. Spadá pod obec Krňany. Součástí místní části Třebsín je i ZSJ Závist a osada Norbertinka. V roce 2007 zde žilo 109 obyvatel.\n\nPrvní písemná zmínka o vesnici pochází z roku 1310, ale s ohledem na historii Ostrovského kláštera Jana Křtitele lze předpokládat, že Třebsín resp. usedlost či statek mohl být založen již okolo roku 999.\n\nZvonička v Třebsíně pochází z druhé poloviny 18. století. Je šestiúhelníkového půdorysu, stěny jsou zděné, střecha je stanová, uprostřed půdorysu je umístěna cibulová věžička s lucernou. Střecha kaple i báň věžičky jsou kryty šindelem. Lucerna není bedněna, nosná konstrukce se pohledově uplatňuje. Krytina i všechny dřevěné prvky střechy jsou mořeny do tmavě hnědého odstínu, oplachování nebylo prováděno.\n\nV roce 1927 a 1928 jsou zakládány první trampské osady (Club Údolí Ticha, Údolí Sporů a Slavia) v údolí k řece Sázavě přezdívané Zlatá řeka. Později vznikají osady Úsvit (1956) a Zahrádky (1976).\n\nSlibně se rozvíjející historie Třebsína byla násilně přerušena druhé světové války, kdy došlo k nucenému vystěhování obyvatelstva a v celé oblasti Neveklovska, později i Sedlčanska, bylo zřízeno cvičiště SS. V roce 1943 byla v lese mezi Hradištkem a Závistí zřízena jedna z poboček koncentračního tábora Flossenbürg v Bavorsku. Po květnu 1945 se sem někteří obyvatelé znovu nevrátili.\n\nZ Ottovy encyklopedie: „Třebsín, nebo také Třebšín, ves v Čechách, hejtmanství Benešov, okr. Neveklov, fara u sv. Kiliána, pošta. Netvoříce; 39 domů, 265 obyvatel (1900) a samota Závist. Ves uváděla se od starodávna mezi zbožím kláštera sv. Jana Křtitele na Ostrově.“\n\nV současnosti má Třebsín (včetně Závisti) 87 domů s čp. a v katastru je také evidováno 431 rekreačních objektů s evidenčním číslem.\n\nVe vsi je činný sbor dobrovolných hasičů, který má zbrojnici v objektu, kde je také místní lidová knihovna. Jednou ročně je zde pořádán festival zaměřený na country, folk a bluegrassovou muziku \"Třebsínská zvonička.\"\n\nZ hlediska služeb se nachází v obci dvě restaurace, ale nejbližší prodejna základních potravin je v Krňanech či v Hradištku pod Medníkem. Také lze navštívit \"Usedlost Medník,\" kde je možné si prohlédnout ekologické hospodářství a ochutnat jeho produkty.\n\nObcí prochází silnice II. třídy č. 106 ze Štěchovic do Kamenného Přívozu. Obec je zařazena do obsluhy Pražské integrované dopravy a obcí projíždí linka č. 438: Štěchovice – Rabyně, Měřín. Další linkou je linka č. 200053 Benešov – Vysoký Újezd – Hradištko – Štěchovice.\n\n\n\n"}
{"id": "231207", "url": "https://cs.wikipedia.org/wiki?curid=231207", "title": "Tichý", "text": "Tichý\n\nSlovo Tichý nebo Tichá či Tichy anebo Tichi může znamenat:\n\n\n\n\n\n\n"}
{"id": "231208", "url": "https://cs.wikipedia.org/wiki?curid=231208", "title": "'74 Jailbreak", "text": "'74 Jailbreak\n\n'74 Jailbreak je EP australské hard rockové kapely AC/DC obsahující skladby vydané předtím jen v Austrálii. \"'74 Jailbreak\" byl vydán v roce 1984 ve Spojených státech, v Kanadě a v Japonsku. Píseň „Jailbreak“ byla také vydána jako singl a byl k ní natočen videoklip.\n\nPrvní skladba pochází z australské verze alba \"Dirty Deeds Done Dirt Cheap\" z roku 1976 a zbývající pocházejí z australské verze debutového alba AC/DC \"High Voltage\" z roku 1975.\n\n"}
{"id": "231210", "url": "https://cs.wikipedia.org/wiki?curid=231210", "title": "Jan Rajnoch", "text": "Jan Rajnoch\n\nJan Rajnoch (* 30. září 1981, Frýdlant, Československo) je bývalý český profesionální fotbalový obránce nebo defenzivní záložník a reprezentant. Na klubové úrovni působil mimo ČR v Německu a Turecku. Po odchodu z profesionální kopané začal hrát od léta 2016 za tým ČFL FK Motorlet Praha\n\nJan Rajnoch vyrůstal v Liberci. V roce 1990 se rodina přestěhovala do Prahy. V Praze začal Rajnoch hrát za Spartu, kde to dotáhl až do B-týmu, ale přes velkou konkurenci se nedokázal prosadit a proto odešel v roce 2001 na hostování do druholigového klubu FK Mladá Boleslav. Po příchodu do Sparty opět putoval na hostování tentokráte do Horních Počernic. Na počátku roku 2003 odešel na přestup do Bohemians Praha, kde se vypracoval v oporu a získal zde také kapitánskou pásku. Po sestupu v týmu na 1. ligu zůstal, ale v zimě neodolal vábení z Moravy, v zimě 2003/04 odchází do 1. FC Synot. Zde se setkává s trenérem Karlem Jarolímem, který ho přeorientoval z defenzivního záložníka na stopera, kde mohl své atributy zvyšovat vedle zkušeného Jana Palinka. V létě odchází, má dvě nabídky: buď druholigový italský US Lecce nebo český FK Mladá Boleslav. Vybral si Mladou Boleslav, kde již dříve působil. Hned po příchodu pomáhá vyřadit favorizovaný Olympique Marseille. Postupem času ze zabudovává do týmu nejdříve jako stoper, ale po odchodu Martina Abraháma do Sparty se přesouvá na post defenzivního záložníka. V sezoně 2007/08 nastřílí 11 gólů a je o něho zájem, především z Itálie. Odmítá. Získává kapitánskou pásku a chce Mladou Boleslav dovést k titulu. V zimě ale neodolal vábení FC Energie Cottbus a odchází do německé Bundesligy na hostování. Zde ale odehraje 10 utkání a vrací se zpátky do Mladé Boleslavi. Po příchodu je o něho zájem především ze Slavie a Sparty, ale on odmítá. Chce zůstat pohromadě v partě okolo Marka Kuliče, Luboše Pecky či kouče Dušana Uhrina ml.\n\nV lednu 2010 odešel do tureckého klubu MKE Ankaragücü, od začátku roku 2012 do července 2013 působil v jiném tureckém klubu Sivassporu. V srpnu 2013 přestoupil do tureckého druholigového klubu Adana Demirspor. Zde vydržel pouze do konce ledna 2014.\n\nNásledně se vrátil do České republiky, přestoupil do severočeského klubu FC Slovan Liberec, který sháněl náhradu za chorvatského obránce Renato Keliće, jenž odešel do italské Padovy. V soutěžním zápase debutoval v šestnáctifinále Evropské ligy 2013/14 20. února 2014 proti nizozemskému AZ Alkmaar (porážka 0:1). Alkmaar nakonec liberecké vyřadil. Liberec obsadil v Gambrinus lize pohárovou příčku a následující sezonu se Rajnoch představil v Evropské lize UEFA 2014/15, kde vypadl ve 3. předkole s rumunským týmem FC Astra Giurgiu.\n\nVe třetím kole Synot ligy 2014/15 10. srpna 2014 proti SK Slavia Praha se dvěma kiksy v obraně podepsal pod porážku 1:4. Poté byl vyřazen z kádru A-týmu a dostal svolení hledat si nové angažmá.\n\n19. srpna 2014 přestoupil do druholigového celku SK Sigma Olomouc, který spadl z 1. české ligy a nevstoupil přesvědčivě ani do úvodu druhé ligy. Před utkáním proti SFC Opava (nováček 2. ligy) začátkem září vyhlásil Rajnoch před fanoušky Olomouce, že soupeři „tam dají čtyřku (míněno 4 góly) a pojedou domů“. Opavští fotbalisté si toto jeho prohlášení vyvěsili v kabině (zvýšená motivace) a nedovolili Olomouci ani jednou skórovat (remíza 0:0). \nJako kapitán týmu pomohl klubu k postupu do 1. české ligy, potom však následoval opět sestup. V březnu 2016 byl přesunut do B-týmu, který hrál Fotbalovou národní ligu.\nV létě 2016 mu skončila v Olomouci smlouva a hráč z profesionálního fotbalu odešel.\n\nPo odchodu z profesionální kopané začal hrát od léta 2016 za divizní FK Motorlet Praha. Po třech letech se mu s Motorletem podařilo postoupit do nově vytvořené ČFL (3. liga).\n\nV A-mužstvu ČR debutoval 20. srpna 2008 pod trenérem Petrem Radou na stadionu Wembley v přátelském utkání proti domácí Anglii (remíza 2:2). Nastoupil na hřiště v 75. minutě. V letech 2008-2011 odehrál za český národní tým celkem 15 utkání, gól nevstřelil. V roce 2011 se zúčastnil japonského turnaje Kirin Cup.\n\nMěl menší hereckou roli v internetovém seriálu \"Vyšehrad\" z fotbalového prostředí. Je také členem týmu Real TOP Praha, v jehož dresu se zúčastňuje charitativních zápasů a akcí.\n\n"}
{"id": "231212", "url": "https://cs.wikipedia.org/wiki?curid=231212", "title": "OneHalf", "text": "OneHalf\n\nOneHalf, zvaný také jako \"Košický mor\", je počítačový virus ze Slovenska z roku 1994.\n\nJednalo se o úspěšně se šířící virus, který byl \"polymorfní\" (každý jeho „potomek“ se odlišoval od svého „rodiče“), \"hybridní\" (napadal boot sektory i spustitelné soubory COM a EXE) a který používal tzv. techniky \"stealth\" (maskování se před antivirovými programy).\n\nPři každé své aktivaci virus zašifroval část pevného disku, šifrovaný obsah se však po dobu, kdy byl virus aktivní, jevil být normálně přístupný. Pokud však byl virus neaktivní (např. odstraněn antivirovým programem), potom byla zašifrovaná data nečitelná a obvykle ztracena. V okamžiku, kdy virus zašifroval polovinu dat, zobrazil následující hlášku a ukončil se (tím obvykle došlo ke ztrátě dat).\n\nVirus používal symetrické šifrování a klíč ukládal v partition tabulce, takže teoreticky bylo možné zašifrovaná data dodatečně rozšifrovat, dokonce existoval i program, který to dokázal. Dalším možným způsobem, jak zachránit data, bylo ponechat virus aktivní v paměti, šifrovaná data přečíst (virus v rámci svého maskování zobrazoval dešifrovaný tvar dat) a uložit je na jiné médium. V době největšího rozmachu viru se však virus šířil úspěšněji než informace o jeho chování a tak hodně uživatelů o nějaká data přišlo.\n\nDodnes (2007) v internetových diskuzích někteří lidé na tento virus vzpomínají a kolují nepotvrzené úvahy, že virus pochází odněkud z Košické univerzity.\n\n"}
{"id": "231213", "url": "https://cs.wikipedia.org/wiki?curid=231213", "title": "Fly on the Wall", "text": "Fly on the Wall\n\nFly on the Wall je album australské hard rockové kapely AC/DC vydané v roce 1985. Album je kritikou i fanoušky považováno za jedno z nejhorších, které AC/DC nahráli. V britském žebříčku se i přesto umístilo na 7. místě, ve Spojených státech však až na 32. místě.\n\n\n\n"}
{"id": "231229", "url": "https://cs.wikipedia.org/wiki?curid=231229", "title": "Zagłębie Lubin", "text": "Zagłębie Lubin\n\nZagłębie Lubin [zaˈɡwɛmbʲɛ ˈlubʲin] je polský fotbalový klub sídlící ve městě Lubin. Byl založen roku 1945. Hřištěm klubu je stadion s názvem Stadion Zagłębia Lubin s kapacitou 16 300 diváků.\n\n\n21. srpen 2018\"\n\nZnámí hráči\n\n\n"}
{"id": "231237", "url": "https://cs.wikipedia.org/wiki?curid=231237", "title": "Are (obec)", "text": "Are (obec)\n\nObec Are (estonsky Are vald) je samosprávná jednotka estonského kraje Pärnumaa, zahrnující městečko Are a několik okolních vesnic.\n\n"}
{"id": "231238", "url": "https://cs.wikipedia.org/wiki?curid=231238", "title": "Ozbrojené síly Ukrajiny", "text": "Ozbrojené síly Ukrajiny\n\nOzbrojené síly Ukrajiny ( , \"Zbrojni syly Ukrajiny\") mají v souladu s ukrajinskou ústavou za úkol obranu Ukrajiny, ochranu její svrchovanosti, územní celistvosti a nedotknutelnosti.\n\nOzbrojené síly Ukrajiny zajišťují potlačení ozbrojené agrese proti Ukrajině a následný vojenský odpor proti ní, ochranu vzdušného prostoru státu a teritoriálních vod Ukrajiny, stejně jako účast v aktivitách zaměřených na boj proti terorismu.\n\nPodle zákona mohou být zapojeny do provádění opatření v rámci právního režimu stanného práva a stavu nouze, boje proti terorismu a pirátství, posílení ochrany státní hranice, svrchovaného práva Ukrajiny ve své výlučně (námořní) ekonomické zóně a kontinentálního šelfu Ukrajiny a jejich právní registrace, boje proti pašování zbraní, omamných a psychotropních látek, odstranění následků přírodních a člověkem způsobených katastrof, poskytnutí vojenské pomoci jiným státům, jakož i účast v mezinárodní vojenské spolupráci, mezinárodní protiteroristické, protipirátské a jiné mezinárodní operaci k zachování míru a bezpečí na základě mezinárodních smluv Ukrajiny a za podmínek stanovených zákony Ukrajiny.\n\nOzbrojené síly Ukrajiny dlouhodobě spolupracují s NATO a zapojuje se do misí Aliance.\n\nPo vyhlášení nezávislosti 24. srpna 1991 Ukrajina zdědila po SSSR jednu z nejsilnějších armád v Evropě vyzbrojenou jadernými zbraněmi a na tu dobu moderními typy výzbroje i vojenské techniky.\n\nDne 24. srpna 1991 ukrajinský parlament schválil rozhodnutí o vzetí pod svou jurisdikci všechny vojenské jednotky Sovětské armády nacházející se na ukrajinském území a vytvoření klíčového pro chod státu Ministerstva obrany Ukrajiny. Pod jurisdikci Ukrajiny přešly: 14 mechanizovaných pěchot, 4 tankové, 3 dělostřelecké divize a 8 dělostřeleckých brigád (9 293 tanků a 11 346 obrněných vozidel), 1 brigáda zvláštního nasazení, 9 brigád vojska protivzdušné obrany, 7 pluků bojových vrtulníků, 3 letecké armády (cirka 1500 bojových letounů) a samostatná armáda protivzdušné obrany. Strategické jaderné síly nasazené na území Ukrajiny měly 1 272 mezikontinentálních balistických raket a zhruba 2 500 kusů taktických jaderných zbraní. V době vyhlášení ukrajinské nezávislosti se počet vojáků na Ukrajině pohyboval okolo 980 000 osob.\n\nObnovení ukrajinské armády v roce 1991 posloužilo k legalizaci vojenských ozbrojených sil, reorganizaci vojenských struktur, vytvoření vhodných systémů řízení, zabezpečení a dalších položek nezbytných pro jejich provoz. Vznik Ukrajinské armády bylo doprovázeno významným snížením vojenských struktur, počtu zaměstnanců, zbraní a vojenského vybavení.\n\nDne 5. prosince 1994 se v maďarském hlavním městě Budapešti konala konference, na které byla podepsána smlouva (známá jako Budapešťské memorandum) Ukrajinou, Spojenými státy americkými, Velkou Británií a Ruskem kde se Ukrajina jako první a jediná země na světě zavázala vzdát se svého jaderného arzenálu výměnou za garanci respektování ukrajinské nezávislosti, suverenity, územní celistvosti, zdržení se hrozby silou nebo použití síly proti Ukrajině výše zmíněnými státy. K 1. červnu 1996 se na ukrajinském území nenacházely žádné jaderné zbraně.\n\nPo vítězství protestního revolučního hnutí Euromajdan v Kyjevě v únoru 2014 Rusko zahájilo vojenskou agresi proti ukrajinskému státu. Jejím prvním krokem bylo obsazení Krymu, při kterém byli zabiti 2 ukrajinští vojáci, Serhij Kokurina a Stanislav Karačevskyj. Zhruba 50 % ukrajinských vojáků sloužících na Krymu dezertovalo a přešlo na stranu Ruska. Další fází ruské agrese bylo obsazování vládních a policejních budov proruskými aktivisty ve městech na Donbasu (Slovjansk, Kramatorsk a Bachmut). V reakci na to ukrajinská vláda vyhlásila tzv. protiteroristickou operaci, která přerostla v plnohodnotnou válku.\n\nI přes opakované důkazy o přítomnosti ruských vojsk na území Ukrajiny, Rusko oficiálně popírá skutečnost vojenské intervence na východní Ukrajinu a přiznává pouze tzv. ruské zelené mužíčky na Krymu. Z ukrajinské strany se válka považuje za nevyhlášenou. Světoví vojenští analytici označili ruskou agresi proti Ukrajině jako hybridní válku.\n\nUkrajinská armáda je podřízená velení Generálního štábu.\n\nOrganizačně se Ozbrojené síly Ukrajiny skládají z vojenského velení, formací, vojenských útvarů, vojenských vzdělávacích institucí, spolku a organizací. Do ukrajinské armády také patří sdružení, formace, vojenské útvary, vojenské vzdělávací instituce a organizace, které nepatří do výše uvedených skupin.\n\nOzbrojené síly Ukrajiny se dělí na pozemní síly (Cухопутні Війська, \"Suchoputni vijska\"), vojenské letectvo (Повітряні Сили України, \"Povitrjani syly Ukrajiny\") a námořnictvo (Військово-Морські Сили України, \"Vijskovo-morski syly Ukrajiny\"). Ukrajinskou armádu celkem tvoří 250 000 osob. Většina využívané techniky pochází ještě z dob Sovětského svazu, nebo se jedná o modernizované verze těchto starších vzorů, které vyrábí poměrně silný ukrajinský vojenský průmysl (například se jedná o tanky T-84 Oplot, transportéry BTR-4 a transportní letadla Antonov An-70).\n\n"}
{"id": "231239", "url": "https://cs.wikipedia.org/wiki?curid=231239", "title": "Are", "text": "Are\n\nAre (německy \"Arrohof\") je městečko v estonském kraji Pärnumaa, samosprávně patřící do obce Are, jejímž je administrativním centrem.\n"}
{"id": "231244", "url": "https://cs.wikipedia.org/wiki?curid=231244", "title": "Varbla (obec)", "text": "Varbla (obec)\n\nObec Varbla (estonsky Varbla vald) je samosprávná jednotka estonského kraje Pärnumaa.\n\nV obci Varbla žije přibližně tisíc obyvatel v celkem 40 vesnicích Allika, Aruküla, Helmküla, Haapsi, Hõbesalu, Kadaka, Kanamardi, Kidise, Kilgi, Koeri, Korju, Kulli, Käru, Maade, Matsi, Mereäärse, Muriste, Mõtsu, Mäliküla, Nõmme, Paadrema, Paatsalu, Piha, Raespa, Raheste, Rannaküla, Rauksi, Rädi, Saare, Saulepi, Selja, Sookalda, Tamba, Tiilima, Tõusi, Täpsi, Vaiste, Varbla, Õhu a Ännikse. Správním centrem obce je vesnice Varbla, podle níž je obec pojmenována.\n\n"}
{"id": "231252", "url": "https://cs.wikipedia.org/wiki?curid=231252", "title": "NK Domžale", "text": "NK Domžale\n\nNK Domžale (\"Nogometni klub Domžale\", česky \"fotbalový klub Domžale\") je slovinský fotbalový klub sídlící ve městě Domžale. Byl založen roku 1921. Hřištěm klubu je stadion s názvem Športni Park s kapacitou 3 212 diváků.\n\n"}
{"id": "231258", "url": "https://cs.wikipedia.org/wiki?curid=231258", "title": "Fimleikafélag Hafnarfjarðar", "text": "Fimleikafélag Hafnarfjarðar\n\nFimleikafélag Hafnarfjarðar (FH) je islandský fotbalový klub sídlící ve městě Hafnarfjörður. Byl založen v roce 1929, hřištěm klubu je stadion s názvem Kaplakriki s kapacitou 3 000 diváků. Klubové barvy jsou černá a bílá.\n\nCelkem 8× se stal mistrem islandské nejvyšší ligy, v sezónách 2004, 2005, 2006, 2008, 2009, 2012, 2015, 2016.\n\n"}
{"id": "231263", "url": "https://cs.wikipedia.org/wiki?curid=231263", "title": "Bejtar Jeruzalém FC", "text": "Bejtar Jeruzalém FC\n\nBejtar Jeruzalém FC je izraelský fotbalový klub z Jeruzaléma, hrající v první lize. Byl založen v roce 1936 a patří mezi přední izraelské kluby. Jeho domovským hřištěm je Stadion Teddy ve čtvrti Malcha v jihozápadním Jeruzalémě s kapacitou 31 733 diváků (po rekonstrukci).\n\n\n"}
{"id": "231265", "url": "https://cs.wikipedia.org/wiki?curid=231265", "title": "Who Made Who", "text": "Who Made Who\n\nWho Made Who je album australské hard rockové kapely AC/DC vydané v roce 1986 jako soundtrack k filmu Stephena Kinga \"Maximum Overdrive\". Tři písně, \"Who Made Who\", instrumentální \"D.T.\" a \"Chase the Ace\" jsou novinky, zbývající písně jsou obsaženy na dříve vydaných albech. Jedna píseň pochází z éry Bona Scotta, ostatní pochází z Johnsonovy éry. Album se umístilo na 11. místě britského a 33. místě amerického žebříčku.\n\nSpolu s albem byla vydána videokazeta s videoklipy k písním \"Who Made Who\", \"You Shook Me All Night Long\", \"Shake Your Foundations\", \"Hells Bells\" a nahrávku živého provedení písně \"For Those About to Rock (We Salute You)\" pořízenou v Detroitu v roce 1983.\n\nAutory jsou A. Young, M. Young a B. Johnson, pokud není uvedeno jinak.\n\n\n\n\n"}
{"id": "231268", "url": "https://cs.wikipedia.org/wiki?curid=231268", "title": "Kunda (řeka)", "text": "Kunda (řeka)\n\nKunda (estonsky plným názvem Kunda jõgi, tedy \"řeka Kunda\" nebo \"Kundská řeka\", lidově zvaná též Võhu jõgi, Põlula jõgi, Sämi jõgi nebo Semmijõgi) je řeka na severu Estonska v kraji Viru-Nigula. Pramení na východním okraji Pandiverské vysočiny poblíž městečka Roela a na území města Kunda se vlévá do Kundského zálivu v Baltském moři. Je dlouhá 66 km.\n"}
{"id": "231270", "url": "https://cs.wikipedia.org/wiki?curid=231270", "title": "PFK Levski Sofia", "text": "PFK Levski Sofia\n\nPFK Levski Sofia (bulharsky Професионален футболен клуб Левски София) je fotbalový klub bulharské první ligy sídlící v Sofii. Byl založen roku 1914. Hřištěm klubu je stadion Georgi Asparuchova s kapacitou 29 980 diváků.\n\nKlub byl pojmenován podle národního hrdiny Vasila Levského. V letech 1949 až 1957 se jmenoval \"Dinamo\". V roce 1969 byl sloučen se Spartakem Sofia a nesl název \"Levski Spartak\", stal se reprezentantem bulharského ministerstva vnitra. Rivalita s PFK CSKA Sofia vypukla při finále Bulharského poháru 19. června 1985 v násilnosti na hřišti i v hledišti. Poté byly oba kluby úředně rozpuštěny, jejich ligové výsledky anulovány a hráči obvinění z rozpoutání skandálu dostali doživotní distanc. Později bylo rozhodnutí zmírněno a oba kluby směly dál fungovat, ale pod novými názvy: Levski se přejmenoval na \"Vitoša\" (podle pohoří nedaleko Sofie) a CSKA na \"Sredec\" (starověké jméno města). Po pádu komunistického režimu se Levski vrátil k původnímu názvu a Spartak se znovu osamostatnil.\n\nKlub hrál čtvrtfinále Pohárů vítězů pohárů v letech 1969-70, 1976–77 a 1986–87 a čtvrtfinále Poháru UEFA 1975-76 a 2005–06. V sezóně 2006-07 hrál jako první bulharský klub v historii skupinovou fázi Ligy mistrů.\n\nLevski nikdy ve své existenci nesestoupil z nejvyšší bulharské soutěže.\n\n\n\n\n"}
{"id": "231276", "url": "https://cs.wikipedia.org/wiki?curid=231276", "title": "Kylie Minogue", "text": "Kylie Minogue\n\nKylie Ann Minogue, často uváděná pouze jako Kylie, (* 28. května 1968 Melbourne) je australská zpěvačka, skladatelka písní a herečka. Známá se stala díky hlavní roli v australském seriálu \"Sousedé\", kde hrála dva roky. Od té doby je nahrávající umělkyní, která dosáhla komerčního úspěchu i uznání kritiky v zábavním průmyslu. Označena byla za „Princeznu Popu“ („Princess of Pop“) a „Bohyni Popu“ („Goddess of Pop“). Australian Recording Industry Association ji prohlásila za australskou umělkyni s nejvíce prodanými nahrávkami v historii. Ačkoliv se narodila a vyrostla v Melbourne, řadu let žije a pracuje v Londýně.\n\nV roce 1987 podepsala smlouvu s nahrávací společnosti PWL a o rok později vydala její první singl „I Should Be So Lucky“ a její první studiové album \"Kylie\". V roce 1992 PWL opustila a uzavřela kontrakt s nahrávací společnosti Deconstruction Records, u které vydala alba \"Kylie Minogue\" v roce 1994 a \"Impossible Princess\" v roce 1997. Obě obdržela pozitivní hodnocení od hudebních kritiků. K více mainstreamové, taneční hudbě se vrátila, když podepsala smlouvu s nahrávací společností Parlophone a v roce 2000 vydala singl „Spinning Around“. Její další singl, „Can't Get You Out of My Head“ z roku 2001, se s 10 miliony prodaných kopií stal jedním z nejúspěšnějších hitů začátku tisíciletí. Album \"Fever\" se dosud stala jejím nejprodávanějším albem a se prosadilo v řadě zemí včetně Spojených států.\n\nDo roku 2015 prodala více než 80 milionů nahrávek po celém světě. Podnikla několik úspěšných a kritikou kladně hodnocených celosvětových koncertních turné a taky obdržela cenu v kategorii „Australský Bavič Roku“ („Australian Entertainer of the Year“) za živá vystoupení. V roce 2008 jí princ Charles udělil Řád britského impéria. Téhož roku od francouzské vlády obdržela Řád umění a literatury za přínos pro francouzskou kulturu. V listopadu 2011, kdy bylo 25. výročí ARIA Music Awards, byla Australian Recording Industry Association uvedena do ARIA Hall of Fame (Síně Slávy ARIA).\n\nKylie Ann Minogue se narodila 28. května 1968 v Melbourne v Austrálii jako dcera Ronalda Charlese Minogue, Australana s irským původem, a Carol Ann Jones, bývalé tanečnice z Walesu. Těsně před tím, než se Kylie narodila, získal Ron kvalifikaci na účetního a vystřídal několik zaměstnání, zatímco Carol pracovala jako profesionální tanečnice. Mladší bratr Kylie, Brendan, je kameraman v australských zprávách, zatímco její mladší sestra Dannii Minogue je rovněž zpěvačka a televizní hvězda. Rodina se často stěhovala do různých předměstí Melbourne, aby podpořila své výdaje na živobytí, což Kylie, když byla ještě dítě, připadalo znepokojivé. Protože peněz bylo málo, Ron pracoval jako účetní v rodinné společnosti s auty a Carol vařila čaj v místní nemocnici.\n\nPoté, co se přestěhovali do Surrey Hills v Melbourne, Minogue krátce navštěvovala Studfieldskou základní školu, načež přestoupila na Camberwellskou základní školu. Pokračovala na Camberwellskou střední školu. Během svých školních let měla Minogue problémy najít si přátele. Střední školu ukončila s vysokou známkou z umění a grafiky a angličtiny. Minogue se za svých školních let popisovala jako „průměrně inteligentní“ a „poměrně skromnou“. Jak Kylie, tak Dannii začaly svou kariéru v dětství v australské televizi. Od svých 11 let se Kylie objevovala v malých rolích v televizních seriálech včetně \"The Sullivans\" a \"Skyways\". V roce 1985 byla obsazena do jedné z hlavních rolí v \"The Henderson Kids\". Minogue si dala pauzu od školy, aby mohla natáčet, a zatímco Carol z toho neměla radost, Kylie cítila, že potřebuje být nezávislá, aby mohla prorazit do zábavního průmyslu.\nProtože ji zajímala hudební kariéra, Minogue nahrála demo pro producenty každotýdenního hudebního programu \"Young Talent Time\", kde pravidelně vystupovala Dannii. Kylie v tomto programu poprvé vystoupila s pěveckým číslem v roce 1985, ale nebyla pozvána, aby se připojila ke stálému obsazení. Danniin úspěch zastiňoval její herecké úspěchy, dokud nebyla Kylie roku 1986 obsazena v televizním seriálu \"Sousedé\". Dostala roli Charlene Mitchell, školačky, ze které se stane automechanička. Seriál se stal populární ve Spojeném království a příběh vytvořil romanci mezi její postavou a postavou ztvárněnou Jasonem Donovanem. Výsledkem byla epizoda se svatbou těchto dvou postav, která v roce 1987 okouzlila publikum 20 milionů britských diváků. Minogue se stala první osobou, která vyhrála čtyři ceny Logie během jednoho roku a nejmladší držitelkou ceny za „Nejoblíbenější Televizní Hvězdu“ („Most Popular Television Performer“) v zemi, kterou získala díky veřejnému hlasování.\n\nBěhem benefičního koncertu pořádaném fotbalovým klubem Fitzroy, kde vystoupili ostatní herci z \"Sousedé\", zazpívala Minogue „I Got You Babe“ jako duet a „The Loco-Motion“ jako přídavek. Následně podepsala v roce 1987 nahrávací smlouvu s Mushroom Records. Její první single „The Loco-Motion“ strávil sedm týdnů na první příčke australských žebříčků singlů a stal se nejprodávanějším singlem osmdesátek v zemi. Obdržela cenu ARIA za nejprodávanější single roku. Jeho úspěch měl za výsledek to, že Minogue odcestovala s vedoucím Mushroom Records Gary Ashleym, aby pracovala s producenty Stockem, Aitkenem & Watermanem. Ti toho o Minogue věděli málo a zapomněli, že má přijet, a nakonec napsali „I Should Be So Lucky“, zatímco čekala před studiem. Píseň dosáhla první příčky ve Spojeném království, Austrálii, Německu, Finsku, Švýcarsku a Hong Kongu. Minogue vyhrála svou druhou cenu ARIA za nejprodávanější single roku a obdržela cenu za „Zvláštní Úspěch“ („Special Achievement“). Její debutové album \"Kylie\" bylo vydáno v červenci 1988. Album bylo sbírkou dance-popových písní a strávilo více než rok na žebříčku alb ve Spojeném království, včetně několika týdnů, kdy bylo na první příčce. Album získalo zlatou desku ve Spojených státech a single “The Loco-Motion” dosáhl třetí příčky na žebříčku Billboard Hot 100 a první příčky na žebříčku singlů v Kanadě. „Got to Be Certain“ se stal jejím třetím singlem, který dosáhl první příčky v australských žebříčcích. Minogue take spolupracovala s Jasonem Donovanem na písni „Especially for You“, která dosáhla ve Spojeném království první příčky.\n\nJejí druhé album \"Enjoy Yourself\" bylo vydáno v říjnu 1989. Album slavilo úspěch ve Spojeném království, Evropě, na Novém Zélandu, v Asii a Austrálii. Singly „Hand on Your Heart“ a „Tears on My Pillow“ dosáhly na první příčku ve Spojeném království. Album se nicméně neprodávalo dobře v Severní Americe a americká nahrávací společnost Geffen Records ji nechala. Poté se v únoru 1990 pustila do své prvního koncertního turné Enjoy Yourself Tour ve Spojeném království, Evropě, Asii a Austrálii. Také nazpívala vokály v remake „Do They Know It's Christmas?“. Její debutový film \"The Delinquents\" vyšel v prosinci 1989. Film se dočkal slabé kritiky, avšak u diváků byl oblíbený. Ve Spojeném království vydělal více než £200,000 a v Austrálii to byl čtvrtý nejvíce výdělečný domácí film roku 1989 a nejvíce výdělečný domácí film roku 1990.\n\nTřetí album \"Rhythm of Love\" bylo vydáno v listopadu 1990 a bylo popisováno jako vyspělejší než její předchozí alba. Její vztah s hlavním zpěvákem INXS Michaelem Hutchencem byl take spatřován jako součást změny její osobnosti. Poté se v únoru 1991 vydala na turné Rhythm of Love Tour po Austrálii a Asii. Její čtvrté album \"Let's Get to It\" bylo vydáno v říjnu 1991 a dosáhlo 15. příčky v žebříčku alb ve Spojeném království. Bylo to její první album, které se neprobojovalo ve Spojeném království do Top 10. Zatímco první single alba, „Word Is Out“, se stal jejím prvním singlem, který se nedostal do Top 10 žebříčku singlů ve Spojeném království, následující singly „If You Were with Me Now“ a „Give Me Just a Little More Time“ se dostaly do Top 5. Na podporu alba se v říjnu téhož roku vydala na turné Let's Get to It Tour do Spojeného království a Irska. Její první kompilační album \"Greatest Hits\" bylo vydáno v srpnu 1992. Dosáhlo první příčky ve Spojeném království a třetí příčky v Austrálii. Singly z tohoto alba, „What Kind of Fool (Heard It All Before)“ a její cover verze „Celebration“ od Kool & the Gang, se dostaly na žebříček Top 20 singlů ve Spojeném království.\n\nSmlouva s nahrávací společností Deconstruction Records v roce 1993 znamenala začátek nové fáze její kariéry. V září 1994 bylo vydáno její páté album \"Kylie Minogue\", které se dobře prodávalo v Evropě a Austrálii. Producenty byli producenti taneční hudby the Brothers in Rhythm, jmenovitě Dave Seaman a Steve Anderson, který předtím produkoval její poslední singl u PWL, „Finer Feelings“. Hlavní singl, „Confide in Me“, strávil čtyři týdny na první místě žebříčku australských singlů. Další dva singly z tohoto alba, „Put Yourself in My Place“ a „Where Is the Feeling?“, dosáhly do Top 20 singlů ve Spojeném království a celé album se umístilo na čtvrté příčce v žebříčku nejlepších alb ve Spojeném království. Prodalo se 250,000 kopií. V tomto období se Minogue objevila v roli sama sebe v epizodě komediálního seriálu \"Vikářka z Dibley\". Režisér viděl fotku Minogue na obálce australského časopisu \"Who Magazine\", kde byla zařazena k třiceti nejkrásnějším lidem na světě, a nabídl jí roli ve filmu \"\" s Jean-Claude Van Dammem. Film měl nevelký úspěch, ve Spojených státech sice vydělal 70 milionů dolarů, avšak obdržel špatnou kritiku a Richard Harrington z \"The Washington Post\" nazval Minogue „nejhorší herečkou anglicky mluvících zemí“. Také se v roce 1995 objevila v krátkometrážním dramatu \"Hayride to Hell\" a v roce 1997 v romantické komedii \"Diana & Me\". V roce 1995 Minogue spolupracovala s australským interpretem Nickem Cavem na písni „Where the Wild Roses Grow“. Cave měl zájem s Minogue spolupracovat od té doby, co slyšel „Better the Devil You Know“; řekl, že tato píseň obsahovala „jeden z nejnásilnějšího a nejvíce znepokojivého textu“. Hudební video jejich písně bylo inspirováno malbou \"Ophelia\" od Johna Everetta Millaise. Video ukazuje Minogue jako zavražděnou ženu, jejíž tělo pluje v rybníku, zatímco nad ním plave had. Singl získal v Evropě širokou pozornost, v několika zemích se vyšplhal do Top 10 a v Austrálii se umístil na druhé příčce. Píseň vyhrála ceny za „Píseň Roku“ („Song of the Year“) a „Nejlepší Popová Nahrávka“ („Best Pop Release“).\n\nV roce 1997 měla Minogue vztah s francouzským fotografem Stéphanem Sednaouim, který ji povzbudil, aby rozvinula svou kreativitu. Inspirovaní tím, že oba oceňovali japonskou kulturu, vytvořili vizuální kombinaci „geisha a manga superhrdinky“ pro fotografie pro její šesté album \"Impossible Princess\" a video k „“ - na této písni Minogue spolupracovala s Towou Teim. Sbírala inspiraci pro svou hudbu od interpretů jako Shirley Manson, Garbage, Björk, Tricky a U2 a japonských popových hudebníků jako Pizzicato Five a Towa Tei. Album obsahovala písně, na kterých spolupracovala s Jamesem Deanem Bradfieldem a Seanem Moorem z Manic Street Preachers. Tím, že se jedná převážně o taneční album, popřela názory, že se snaží stát se indie zpěvačkou. Uznala, že se snažila uniknout tomu, jak bývala vnímána na začátku kariéru, a řekla, že je připravená „zapomenout na bolestivou kritiku“ a „přijmout minulost a využít ji“. Klip k „Did It Again“ vzdával hold jejím dřívějším podobám. Kvůli smrti Diany, princezny Waleské, muselo být album na nějakou dobu přejmenováno na \"Kylie Minogue\". Toto album se stalo tím nejhůře prodávaným v její kariéře. V Austrálii však bylo úspěšné a strávilo 35 týdnů na tabulce nejlepších alb. Její koncertní turné Intimate and Live Tour v roce 1998 bylo kvůli zájmu prodlouženo. Několikrát vystoupila v Austrálii, a to i na otevíracích ceremoniálech kasina v Melbourne a Fox Studios v Sydney v roce 1999, kde zazpívala píseň od Marilyn Monroe „Diamonds Are a Girl's Best Friend“, a na vánočním koncertu v Dilí ve Východním Timoru ve spolupráci s Mírovými sílami OSN.\n\nPoté, co Minogue opustila nahrávací společnost Deconstruction Recrods, nazpívala duet s Pet Shop Boys s názvem „In Denial“ na jejich album \"Nightlife\" a strávila několik měsíců na Barbadosu, kde vystupovala v Shakespearově hře \"Bouře\". V dubnu 1999 podepsala smlouvu s Parlophone Records, která ji chtěla prezentovat opět jako popovou zpěvačku. V září 2000 Minogue vydala své sedmé studio album \"Light Years\". Album bylo sbírkou dance písní ovlivněných diskem. Obdrželo důležité kritiky a bylo úspěšné v Austrálii, Asii, Evropě a na Novém Zélandě. První singl „Spinning Around“ se stal jejím prvním singlem za deset let, který dosáhl první příčky ve Spojeném království. Video k tomuto singlu ukazovalo Minogue v odhalujících zlatých šortkách, které se nyní považují za její „značku“. Druhý singl „On a Night Like This“ dosáhl první příčky v Austrálii a druhé příčky ve Spojeném království. Následující singl „Kids“, duet s Robbie Williamsem, také dosáhl ve Spojeném království druhého místa. Poté vyrazila na koncertní turné On a Night Like This Tour po Evropě a Austrálii. Minogue byla pochválena za novou hudbu i za nová ztvárnění některých svých velkých úspěšných hitů. V Austrálii vyhrála za svá živá vystoupení cenu „Interpret Roku“ („Performer of the Year“). Také se v roce 2011 objevila ve filmu \"Moulin Rouge!\" v roli zelené víly.\n\nV říjnu 2001 vydala Minogue osmé studio album \"Fever\". Album obsahovalo disko prvky kombinované s osmdesátkovým elektropopem a synthpopem. Dosáhlo první příčky v Austrálii, Spojeném království a po celé Evropě a nakonec se po celém světě prodalo více než osm milionů kopií. První singl „Can't Get You Out of My Head“ se stal jejím nejúspěšnějším v celé kariéře; dosáhl na první příčku ve více než čtyřiceti zemích a prodalo se ho přes pět milionů kopií. Vyhrála čtyř cen ARIA, včetně ceny za „Nejúžasnější Úspěch“ („Most Outstanding Achievement“), a dvě ceny Brit Awards, a to za „Nejlepší Mezinárodní Sólovou Zpěvačku“ („Best International Female Solo Artist“) a „Nejlepší Mezinárodní Album“ („Best International Album“). Poté, co se „Can't Get You Out of My Head“ velmi hrála na americkém rádiu, vydala společnost Capitol Records tuto píseň i album \"Fever\" v roce 2002 ve Spojených státech. Album dosáhlo třetího místa v žebříčku Billboard 200 a „Can’t Get You Out of My Head“ sedmého místa na žebříčku Billboard Hot 100. Následující singly „In Your Eyes“, „Love at First Sight“ a „Come into My World“ byly celosvětově úspěšné a Minogue si zařídila pozici na mainstreamovém trhu v severní Americe, konkrétně na scéně nočních klubů. V dubnu 2002 se Minogue vydala na koncertní turné KylieFever2002, které bylo do té doby její největší produkcí. V roce 2003 obdržela nominaci na cenu Grammy v kategorii „Nejlepší Dance Píseň“ („Best Dance Recording“) za „Love at First Sight“, a v následujícícm roce tuto cenu vyhrála za „Come into My World“.\nV listopadu 2003 vydala Minogue své deváté studiové album \"Body Language\", které následovalo propagační koncert s názvem Money Can't Buy v Hammersmith Apollo v Londýně. Album neslo prvky disko stylu a bylo inspirováno umělci z 1980. let, jako jsou Scritti Politti, The Human League, Adam and the Ants a Prince, jejichž styly zde byly smíchány s prvky hip hopu. Prodeje alba byly nižší, než se po úspěchu alba \"Fever\" očekávalo, ačkoliv první singl, „Slow“, dosáhl ve Spojeném království a Austrálii prvního místa. Byly vydány další dva singly z tohoto alba, „Red Blooded Woman“ a „Chocolate“. Ve Spojených státech dosáhlo „Slow“ prvního místa v tabulkách klubových písniček a získalo i nominaci na cenu Grammy v kategorii „Nejlepší Dance Píseň“. Alba \"Body Language\" se prodalo za první týden 43,000 kopií a prodeje v druhém týdnu výrazně poklesly. Koncert byl vydán na DVD v červenci 2004 pod názvem \"Body Language Live\". V listopadu 2004 vydala Minogue své druhé album největších hitů pod názvem \"Ultimate Kylie\". Album obsahovalo singly „I Believe in You“ a „Giving You Up“. „I Believe in You“ bylo později nominováno na cenu Grammy v kategorii „Nejlepší Dance Píseň“. DVD se stejným názvem bylo vydáno téhož dne; obsahovalo všechna její dosavadní hudební videa od počátku její kariéry až na pár výjimek a zahrnovalo take “Giving You Up“, které tehdy ještě nebylo vydané.\n\nV březnu 2005 se Minogue vydala na své koncertní turné . Poté, co odvystupovala v Evropě, odcestovala do Melbourne, kde jí byla diagnostikována rakovina prsu, což ji donutilo turné ukončit. V listopadu 2006 ji přivedla zpět pod názvem . Taneční choreografie byly přepracovány, aby vyhovovaly jejímu zdravotnímu stavu, který znamenal pomalejší převlékání kostýmů a delší pauzy mezi jednotlivými částmi show, aby šetřila síly. Média oznámila, že Minogue vystupovala s energií a \"Sydney Morning Herald\" popsal show jako velkolepou a jako „nic menšího než triumf“.\n\nV listopadu 2007 vydala Minogue své desáté a velmi často diskutované comebackové studiové album \"X\". Album v elektro stylu obsahovalo písničky od Guy Chambers, Cathy Dennis a Calvina Harrise. Album obdrželo nějakou kritiku za svůj obsah spojený s jejími zkušenostmi s rakovinou prsu. \"X\" a jeho hlavní singl „2 Hearts“ dosáhly na první místo v australském žebříčku alb a singlů. Ve Spojeném království napřed \"X\" zaznamenalo průměrné prodeje, ačkoliv se to později zlepšilo. Následující singly z tohoto alba, „In My Arms“ a „Wow“, se oba dostaly do Top 10 v tabulce singlů ve Spojeném království. Ve Spojených státech bylo album v roce 2009 nominovánona cenu Grammy za „Nejlepší Elektronické/Dance Album“ („Best Electronic/Dance Album“).\nJako součást propagace alba vydala Minogue dokumentární film \"\", který byl naročen v letech 2006 a 2007, kdy byla na turné Showgirl: The Homecoming Tour. Také se objevila v \"The Kylie Show\", kde jak zpívala, tak účinkovala v komediálních scénkách s Mathew Hornem, Dannii Minogue, Jasonem Donovanem a Simonem Cowellem. Zahrála v roce 2007 si roli Astrid Peth ve vánočním speciálu seriálu \"Pán času\". Epizoda se jmenovala „Plavba zatracených“ a sledovalo ji vice než 13 milionů diváků, což byl rekord ve sledovanosti tohoto seriálu od roku 1979. V květnu 2008 se Minogue vydala na evropskou část turné KylieX2008, což byla do té doby její nejdražší produkce (stála 10 milionů liber). Turné bylo obecně pozitivně přijato a lístky se dobře prodávaly. Poté byla jmenována rytířským Řádem umění a literatury, což je juniorský stupeň nejvyššího kulturního vyznamenání ve Francii. V červenci jí Charles, princ z Walesu oficiálně udělil Řád britského impéria. V roce 2008 také vyhrála cenu za “Nejlepší Mezinárodní Ženskou Sólovou Zpěvačku” („Best International Female Solo Artist“) na Brit Awards. Září 2008 znamenalo její debut na Středním východě, kde vystoupila jako hlavní číslo na otevření Atlantisu Dubaj, exkluzivního letovisko v Dubaji, a od listopadu pokračovala v turné, a to v různých městech Jižní Ameriky, Asie a Austrálie. Turné navštívilo 21 zemí a bylo považováno za úspěch s výdělkem ve výši 70 milionu dolarů. V roce 2009 Minogue hostovala Brit Awards s Jamesem Cordenem a Mathew Hornem. Poté se vydala na turné For You, for Me Tour, což bylo její první koncertní turné v Severní Americe.\n\nV červnu 2010 Minogue vydala své jedenácté studiové album \"Aphrodite\". Na albu se podíleli noví textaři a producenti včetně Stuarta Price jakožto vedoucího produkce. Price také přispěl k psaní textů společně s Minogue, Calvinem Harrisem, Jakem Shearsem, Nerinou Pallot, Pascalem Gabrielem, Lucasem Seconem, Timem Rice-Oxleym z Keane a Kish Mauve. Album obdrželo příznivé recenze od většiny hudebních kritiků. Rob Sheffield z \"Rolling Stone\" označil album za „nejlepší tvorbu od podceňovaného alba \"Impossible Princess\" z roku 1997 a Tim Sendra z Allmusic chválil její výběr spolupracovníků a producentů a album okomentoval jako „dílo někoho, kdo přesně ví, jaké jsou jeho schopnosti a koho najmout, aby mu pomohl je perfektně předvést“. \"Aphrodite\" dosáhla ve Spojeném království na první příčku, přesně 22 let po jejím prvním hitu, který rovněž dosáhl ve Spojeném království první příčky. První singl „All the Lovers“ byl úspěšný a stal se jejím třicátým třetím singlem, který se ve Spojeném království dostal do Top 10, ačkoliv následujícím singlům z alba, „Get Outta My Way“, „Better than Today“, a „Put Your Hands Up (If You Feel Love)“, se nepovedlo dostat se do žebříčku Top 10 singlů ve Spojeném království. Všechny singly z tohoto alba ovšem dosáhly prvního místa na Billboard žebříčku Hot Dance Club Songs.\nMinogue nahrála duet se synthpopovým duem Hurts, píseň „Devotion“, která byla zahrnuta na albu této skupiny s názvem \"Happiness\". Poté zpívala v singlu Taia Cruze „Higher“. Výsledek měl úspěch, v několika žebříčcích dosáhl do Top 20 a na žebříčku Hot Dance Club Songs získal první místo. Aby byly shrnuty její nahrávky z roku 2010, vydala rozšířené hru s názvem \"A Kylie Christmas\", která zahrnovala covery vánočních písní včetně „Let It Snow“ a „Santa Baby“. V únoru 2011 se Minogue vypravila na turné , cestovala do Evropy, Severní Ameriky, Asie, Austrálie a Jižní Afriky. Během jeho evropské části navštívila také Prahu, kde vystoupila 2. března ve vysočanské O areně. S pódiem inspirovaným zrozením bohyně lásky Afroditou a starořeckou kulturou a historií byla přijata pozitivními recenzemi od kritiků, kteří chválili koncept produkce na jevišti. Turné bylo komerčním úspěchem s celkovým ziskem 60 milionů dolarů a umístěním na šesté příčce v půlroční a dvacáté první příčce v celoročním žebříčku nejlepších koncertních turné roku 2011. Koncertní film s názvem \"\" byl vydán na DVD v listopadu 2011 – byla to dvě její vystoupení v O Arene v Londýně.\n\nV roce 2012 odstartovala Minogue svou rok dlouhou oslavu 25 let v hudebním průmyslu, což je často nazýváno jako „K25“. Výročí začalo tím, že se vypravila na turné Anti Tour, kde zpívala písně z druhé strany desek, dema a rarity ze svého hudebního katalogu. Turné bylo přijato pozitivně kvůli své intimní atmosféře a bylo komerčním úspěchem se ziskem dvou milionů dolarů za čtyři koncerty. V květnu 2012 vydala singl „Timebomb“ a následující měsíc kompilační album \"The Best of Kylie Minogue\". V říjnu 2012 vydala kompilační album \"The Abbey Road Sessions\", které obsahovalo přepracované a orchestrální verze jejích starších písní. Bylo nahráno v londýnských Abbey Road Studios a produkováno Stevem Andersonem a Colinem Elliotem. Album obdrželo příznivé hodnocení od hudebních kritiků a ve Spojeném království dosáhlo druhé příčky. Album obsahovalo dva singly, „Flower“ a „On a Night Like This“.\n\nV lednu 2013 Minogue a její manažer Terry Blamey, se kterým pracovala od začátku své pěvecké kariéry, ukončili spolupráci. Následující měsíc podepsala smlouvu s Roc Nation. V září 2013 zpívala v singlu italské písničkářky Laury Pausini, „Limpido“, který v Itálii dosáhl na první příčku a na World Music Awards v roce 2013 získal nominaci na nejlepší světovou píseň. V tomtéž měsíci byla Minogue najata jako porotkyně třetí série talentové soutěže BBC One, \"The Voice UK\", po boku hudebního producenta a člena Black Eyed Peas will.i.ama, hlavního zpěváka skupiny Kaiser Chiefs Rickyho Wilsona a zpěváka Toma Jonese. První díl sledovalo ve Spojeném království přes 9 milionů diváků, což znamenalo velký procentuální nárůst od druhé řady. Tato řada měla průměrnou sledovanost odhadem 8 milionů diváků. Kyliino porotcování a osobnost byly chváleny. Ed Power z \"The Daily Telegraph\" chválil Minogue za to, že je „okouzlující, příjemně uhihňaná a národní poklad“. V listopadu 2013 byla najatá jako porotkyně třetí série \"The Voice Australia\".\nV březnu 2014 Minogue vydala své dvanácté studiové album \"Kiss Me Once\". Na albu se podílela Sia Furler, Mike Del Rio, Cutfather, Pharrell Williams a Ariel Rechtshaid. Umístil se na první příčce v Austrálii a na druhé ve Spojeném království. Singly z tohoto alba, „Into the Blue“ a „I Was Gonna Cancel“, se nedostaly do Top 10 tabulky singlů ve Spojeném království – skončily na 12. a 59. místě. V srpnu 2014 téhož roku Minogue vystoupila se sadou sedmi písniček na závěrečném ceremoniálu her Commonwealthu; na sobě měla korzet od Jeana Paula Gaultiera. V září se vydala na koncertní turné Kiss Me Once Tour. Během jeho evropské části navštívila také Prahu, kde vystoupila 21. října ve vysočanské O areně.\n\nV lednu 2015 se objevila jako hostující vokalistka v singlu Giorgia Morodera „Right Here, Right Now“, který se 18. dubna 2015 stal jejím dvanáctým hitem, který se umístil na první příčce tabulky Dance Club Songs. V březnu skončila Minogue smlouva s Parlophone Records. Téhož měsíce se rozešla se zábavní společností Roc Nation. V dubnu hrála Minogue reportérku Shaunu ve dvou epizodách seriálu \"Mladí a hladoví\". Také se objevila jako Susan Riddick v katastrofickém filmu \"San Andreas\", který vyšel v květnu 2015 a hrály v něm hvězdy Dwayne Johnson a Carla Gugino. V září 2015 bylo vydáno EP \"Kylie and Garibay\" ve spolupráci s Fernandem Garibayem. Producenty EP byli Garibay a Giorgio Moroder. V listopadu Minogue spolupracovala na písni „The Other Boys“ od Nervo, společně s Jakem Shearsem a Nilem Rodgersem. Tato písnička se stala jejím třináctým singlem, který dosáhl na vrchol tabulky Dance Club Songs. V tomtéž měsíci Minogue vydala své první vánoční album s názvem \"Kylie Christmas\", které obsahovalo singly „Only You“ (duet s Jamesem Cordenem), „100 Degrees“ (duet s její sestrou Dannii Minogue) a „Everyday's Like Christmas“.\n\nV únoru 2017 Minogue podepsala novou nahrávací smlouvu s BMG Rights Management. V tomtéž roce pracovala s textaři a producenty, včetně Amy Wadge, Skye Adamse, DJ Freshe, Richarda Stannarda a Karen Poole, na svém čtrnáctém studiové albu, které nahrávala v Londýně, Los Angeles a také Nashvillu, jenž album výrazně ovlivnil. Její album \"Golden\" bylo vydáno 6. dubna 2018 a hlavní singl má název „Dancing“. \"Golden\" dosáhlo na první příčku jak ve Spojeném království, tak v Austrálii. Díky tomu má Minogue první příčku na žebříčku alb ve Spojeném království ve čtyři po sobě jdoucích dekádách, od 80. let po současnost. V září 2018 se Minogue vydala na koncertní turné s názvem Golden Tour na podporu svého alba; nejprve koncertovala v Evropě a poté v březnu 2019 pokračovala v Austrálii.\n\nMinogue vydala kompilaci svých největších hitů,\"\" 28. června 2019, které obsahuje „New York City“ jakožto hlavní singl. Album se umístilo na první příčce v její rodné Austrálii a ve Spojeném království, čímž se stalo jejím šestým albem na první příčce v Austrálii a sedmým ve Spojeném království. Minogue posléze debutovala na Glastonbury festivalu, 14 let poté, co ji v roce 2005 diagnóza rakoviny prsu donutila její účast jako hlavního aktu zrušit. Na jejím vystoupení v roce 2019, jež bylo kritiky pozitivně přijato a prohlášeno britským deníkem \"The Guardian\" za „pravé zlato“, „označeno jedinečným“ a „fenomenálním“, se jako hostující umělci podíleli Nick Cave a Chris Martin. Koncert byl taky tím nejsledovanějším na BBC z celého festivalu a podle všeho zlomil rekord toho s nejpočetnějším publikem v historii Glastonbury.\n\nMinogue je známá svým jemným sopránovým vokálním rozsahem. Dara Hickey hodnotila studiové album \"Aphrodite\" a napsala, že „zpívá ve svém nejvyšším hlasovém rozsahu vůbec“. Podle Fiony MacDonaldové z časopisu \"Madison\" se Kylie „nikdy nevyhýbala odvážným, leč diskutabilním uměleckým rozhodnutím“. Co se týče hudby, Minogue pracuje s mnoha žánry popové a dance hudby. Příznačná je pro ni nicméně současná disco hudba. Její první studiová alba se Stockem, Aitkenem a Watermanem představují více vlivu tzv. bubblegum popu a mnoho kritiků ji porovnává s americkou zpěvačkou Madonnou. Chris True od Allmusic hodnotil její debutové album \"Kylie\" a shledal její hudbu „standardním bubblegum popem 80. let“, avšak uvedl, že ze všech umělců 80. let prezentovala ve své hudbě nejvíce osobnosti. O jejím albu \"Rhythm of Love\" z počátku 1990. let řekl, že „písně jsou silnější, produkce dynamičtější a její zpěv se zdá být sebevědomější“. V době svého třetího studiového alba „vyměnila svoji bubblegum pop image za image vyspělejší a sexuálnější“.\n\nOd práce Minogue na jejím šestém studiovém albu \"Impossible Princess\" se písně a jejich hudební obsah začal měnit. Neustále si zapisovala slova a zkoumala podobu a význam vět. Album se v hudebních žánrech lišilo od těch předchozích, protože zahrnovalo dance-pop a trip hop. Sal Cinquemani z časopisu \"Slant Magazine\" uvedl, že album se silně podobá Madonninu albu \"Ray of Light\". Řekl, že se inspirovala „jak britským popem, tak elektronickou hudbou z poloviny 90. let“ a že „\"Impossible Princess\" je dílem umělkyně ochotné riskovat“. O jejím dalším albu, \"Light Years\", řekl, že „vzniklo renesancí čistého dance-popu, který byl na počátku 21. století daným pravidlem“. Její deváté album, \"Body Language\", se značně lišilo od jejích dřívějších hudebních experimentů, neboť se jednalo o úspěšný pokus o rozšíření jejího zvuku například pomocí electra a hip-hopu. Zahrnuje styly dance hudby s funkem, diskem a R&B a bylo uvedeno na seznamu časopisu \"Q\" „Nejlepší Alba Roku 2003“ („Best Albums of 2003“). Kritikové prohlásili, že její desáté album \"X\" nebylo dostatečně konzistentní a Chris True z Allmusic nazval skladby „chladnými a vypočítavými dance-pop písničkami“. Nicméně řekl, že její 11. album \"Aphrodite\" „se zřídka motá okolo sladkých písniček o lásce nebo veselých dance hymen“ a že „hlavní zvuk je ten druh třpytivého disco popu, který je skutečně její silnou stránkou“. Tim Sendra z Allmusic uvedl, že „různí producenti během toho drží své oči na dance parketu“ a shledali \"Aphrodite\" „jedním z jejích nejlepších alb“. Její 14. album \"Golden\" bylo výrazně ovlivněno country hudbou, ačkoliv zachovalo její cit pro dance-pop.\n\nV roce 1993 představil Baz Luhrmann Minogue fotografovi Bertu Sternovi, který je známý pro svou práci s Marilyn Monroe. Bert Stern ji fotil v Los Angeles a v porovnání s Monroe řekl, že Minogue měla podobnou kombinaci zranitelnosti a erotičnosti. V průběhu své kariéry si Minogue vybírala fotografy, kteří se pokusili vytvořit pro ni nový look, a výsledné fotografie se objevily v různých časopisech, od \"The Face\" po více tradičně sofistikované \"Vogue\" a \"Vanity Fair\", čímž se Minogue stala známou pro velkou škálu lidí. Stylista William Baker nadhodil, že právě to je částečně důvodem, proč vstoupila do mainstreamové evropské pop kultury úspěšněji než mnoho dalších popových zpěvaček, které se soustředily pouze na prodej nahrávek. Před rokem 2000 byla již Minogue považována za hudební stálici, jelikož měla za sebou delší kariéru, než její kritici očekávali. Její progres z „dívky odvedle“ v sofistikovanější umělkyni s flirtovnou a hravou osobností přilákal nové fanoušky. William Baker popsal její status sexuálního symbolu jako dvouhranný meč a poznamenal : „Vždycky jsme se snažili využít její sex appeal jako posílení její hudby a k prodeji nahrávky. Ale nyní hrozí nebezpečí, že zastíní to, čím doopravdy je, tedy popovou zpěvačkou“. Je uznávána za úspěšná turné a za více než 70 milion celosvětově prodaných nahrávek.\nMinogue byla během své kariéry inspirována a porovnávána s Madonnou. Její producent, Pete Waterman, si vybavil Minogue v počátečních letech jejího úspěchu a podotkl, že plánovala „stát se novou Madonnou“ a „přišlo jí skvělé, že prodávala víc než Madonna, ale stejně pořád chtěla být jí“. Minogue obdržela negativní komentáře ohledně toho, že její turné Rhythm of Love Tour v roce 1991 bylo příliš podobné Madonninu turné Blond Ambition World Tour. Kathy McCabe z \"The Daily Telegraph\" poznamenala, že Minogue a Madonna následují podobné hudební a módní styly, avšak shrnula, že „kde se opravdu liší jsou jejich vystoupení“ a že „Madonna je zkrátka síla temna a Kylie je síla světla“. \"Rolling Stone\" okomentoval, že s výjimkou Spojených států je na Minogue odkazováno jako na na „ikonickou rivalku Madonny“. Minogue o Madonně řekla, že její obrovský vliv na svět, pop a módu znamenal, že nebyla imunní k tomu, co vytvořila, a že „Madonna je královnou popu a já jsem princezna popu. Jsem s tím poměrně spokojená“. Minogue byla médii prohlášena za sexuální symbol.\n\nV březnu 2010 byla Minogue výzkumníky vyhlášena jako „Nejvlivnější Celebrita v Británii“. Studie zkoumala, jak marketingoví pracovníci hodnotí spolupráci s celebritou a značkou, s tím, že jeden oznámil, že „Kylie je široce přijímána jako adoptovaná Britka. Lidé ji znají, mají ji rádi a je obklopená pozitivním vzrušením“. Byla taky jmenována časopisem \"Men's Health\" jednou ze „100 Nejvíce Sexy Žen Všech Dob“ („100 Hottest Women of All-Time“). V květnu 2011 měla podle seznamu bohatých v Sunday Times cenu 66 milionů dolarů. V dubnu 2015 byl tento list upraven a její odhadované výdělky byly 55 milionů liber. Minogue je považována za gay ikonu, což sama podporuje se svými slovy, že není tradiční gay ikonou a že gay obecenstvo s ní bylo od samého začátku. Minogue má jednu z největších základen homosexuálních fanoušků na světě.\n\nBěhem své kariéry Minogue byla a stale je známá tím, že stale obměňuje svou módu i hudbu. V listopadu 2006 Minogue pózovala pro \"Vogue Australia\" a Larissa Dubecki z \"The Age\" ji označila za “Matku Obměňování” („Mother of Reinvention“). Fiona MacDonald z \"Madison\" ji popsala jako “ikonu, jednu z mála zpěvaček, které jsou po celém světě známé pouze pod svým křestním jménem”. Dino Scatena z \"The Sydney Morning Herald\" napsal, že “před čtvrt stoletím sled událostí pozměnil strukturu australské pop kultury a určilo přeměnu seriálové herečky z Melbourne v mezinárodní popovou ikonu”. Poté prohlásil: “kdo by si byl mohl představit, že tato drobná, nesofistikovaná hvězda z \"Sousedé\" se stane nejúspěšnější australskou osobností v oblasti showbyznysu a světově proslulým módním idolem”. V roce 2008 byla poctěna cenou Music Industry Trust jako uznání za její dvacetiletou kariéru a byla oslavována jako “popová i módní ikona”; byla první ženskou hudebnicí, která kdy cenu Music Industry Trust obdržela. V lednu 2012 \"NME\" zařadil její singl “Can’t Get You Out of My Head” na čtvrtou příčku svého seznamu “Nejlepších Popových Písní v Historii”. V únoru 2012 VH1 zařadil Minogue na 47. příčku svého seznamu “100 Nejlepších Žen v Hudbě” („100 Greatest Women in Music“) a na 49. příčku seznamu “50 Nejlepších Žen Video Éry” („50 Greatest Women of the Video Era“). Channel 4 ji uvedl jako jednu z největších popových hvězd světa.\n\nMinogue si vysloužila řadu uctivých přezdívek. Někdy se na ni odkazuje jako na “Bohyni Popu” či “Popovou Bohyni”. Když William Baker, spoluautor její knihy \"Kylie: La La La\", mluvil o její písni “Better the Devil You Know”, řekl, že “ta písnička se dobře přenesla na taneční parket a předznamenala dlouhou vládu Kylie jakožto nové královny disca a princezny popu”. Jon O’Brien z Allmusic hodnotil její box-set \"\" a prohlásil, že “Kylie ještě musí udělat to zásadní album a její pozdější nahrávky navrhují, že její čas už je možná pryč, ale tento box set stale obsahuje mnoho momentů, které ospravedlňují její pozici jako jedné z popových princezen”. Mezi hudebníky, kteří uvedli, že na ně Minogue měla vliv, patří September, Diana Vickers, Paris Hilton a The Veronicas.\n\nV květnu 2005, když bylo Minogue 36 let, byla jí diagnostikována rakovina prsu, což vedlo k odložení jejího turné . Její hospitalizace a léčba v Melbourne se odrazila v krátkém, avšak intenzivním období publicity, hlavně v Austrálii, kde předseda vlády, John Howard, vydal prohlášení o své podpoře. Minogue podstoupila operaci 21. května 2005 v Cabrini Hospital v Malvern a brzy poté začala s léčbou chemoterapií. 8. července 2005 se poprvé od operace objevila na veřejnosti, když navštívila oddělení s dětmi nemocnými rakovinou v Melbourne's Royal Children's Hospital. Vrátila se do Francie, kde dokončila léčbu chemoterapií na Institutu Gustave Roussy ve Villejuif poblíž Paříže. V prosinci 2005 Minogue vydala digitální singl „Over the Rainbow“, živou nahrávku ze svého Showgirl turné. Její knížka pro děti, \"The Showgirl Princess\", kterou napsala během rekonvalescence, byla vydána v říjnu 2006, a její parfém \"Darling\" byl uveden na trh o měsíc později. Na návratu do Austrálie na své koncertní turné mluvila o své nemoci a řekla, že její chemoterapie byla jako „zažít na vlastní kůži nukleární bombu“. Když se v roce 2008 Minogue objevila v \"The Ellen DeGeneres Show\", Minogue řekla, že její rakovina byla původně špatně diagnostikována. Řekla: „Jen proto, že má někdo na sobě bílý plášť a používá velké zdravotnické přístroje, nemusí ještě nutně mít pravdu“. Poté ale mluvila o svém respektu pro lékařskou profesi.\n\nMinogue se zapojila do humanitární podpory v oblastech zahrnujících výzkum zdraví a kvalitu života. Svou hudbou pomáhala na mnoha benefičních akcích. V roce 1989 se účastnila nahrávání písně „Do They Know It’s Christmas?“, aby pomohla vybrat peníze. Na začátku roku 2010 spolu s dalšími umělci nahrála cover verzi písničky od R.E.M., „Everybody Hurts“. Singl měl benefičně pomoci po zemětřesní na Haiti v roce 2010. Také strávila týden v Thajsku po zemětřesení v Indickém oceánu v roce 2004. Během jejího turné Aphrodite World Tour 2011 zasáhlo zemětřesní a tsunami v Tóhoku Japonsko, které bylo na jejím itineráři. Prohlásila, že tam bude ve svém turné pokračovat, a rozhodla se jej nezrušit, že o tom dlouho a důkladně přemýšlela a že to nebylo jednoduché rozhodnutí. Když tam byla, ona a australské předsedkyně vlády, Julia Gillard, byly hvězdnými hosty na benefici australské ambasády pro tuto katastrofu. V roce 2008 projevila svou podporu pro kampaň, aby vybrala peníze pro zneužívané děti. K tomuto případu měla i projev, ve kterém řekla, že „najít odvahu někomu říct, že je zneužíváno, je jedno z nejtěžších rozhodnutí, jaké musí dítě kdy udělat“. V letech 2010 a 2012 se zapojila v podpoře společenské události pořádané Americkou organizací na výzkum AIDS. Od té doby, co byla v roce 2005 Minogue diagnostikována rakovina prsu, byla sponzorkou a ambasádorkou pro tuto záležitost. V květnu 2010 poprvé uspořádala kampaň ohledně rakoviny prsu. V dubnu 2014 rozběhla novou kampaň, která je charitativní organizací na pomoc výzkumu v oblasti rakoviny.\n\nOd roku 1989 do roku 1991 Minogue chodila s frontmanem INXS, Michaelem Hutchencem. Zůstali velice dobrými přáteli až do jeho smrti v roce 1997. Od roku 1998 do roku 2001 byla Minogue ve vztahu s modelem Jamesem Goodingem. Poté, co se s ním v roce 2003 potkala na předávání cen Grammy, začala Minogue chodit s francouzským hercem Olivierem Martinezem. Jejich vztah skončil v únoru 2007, ale zůstali přátelé. O Minogue se říkalo, že se trápí kvůli falešnými obviněními od médií ohledně jeho zradě. Bránila Martineze a ocenila podporu, kterou jí poskytoval, když se léčila s rakovinou prsu. Minogue měla poté od roku 2008 do roku 2013 vztah se španělským modelem Andrésem Velencosem. V listopadu 2015 potvrdila, že chodí s britským hercem Joshuou Sassem. V únoru 2016 bylo v \"The Daily Telegraph\" oznámeno jejich zasnoubení, ale v únoru 2017 Minogue potvrdila, že jejich vztah skončil.\n\nMinogue dostala mnoho ocenění, včetně Grammy, tři krát Brit Awards a dva krát MTV Video Music Awards. V červnu 2012 společnost tvořící oficiální řebríčky odhalila že Minogue je do teď dvanáctá nejprodávanejší spěvačka ve Spojeném království a třetí nejprodávanejší ženská umělkyně, která prodala více jako 10 milionú alb. Organizace British Phonographic Industry potvrdila, že vsechna jeji studiová alba zahrňující i singly dávají spolu 27 nahrávek. Celosvětově prodala více než 70 milionů alb. V lednu v roce 2011 Minogová dosáhla Guinnessuv svetovy rekord za nejvíc po sobě nasledujících dekádách s alby které dosáhli Top 5 ve Spojeném království. V září 2011 počas 25. výročí ARIA Music Awards byla zařazena australskou asociaci hudebného prúmyslu do ARIA Hall of Fame (Síně Slávy ARIA). Minogová získala počas své kariéry mnoho uznání. V roce 2011 dosáhla ve Spojených státech úspěch se dvěma písničkami na tabulky Hot Dance Club Songs s písní „Better than Today“ dosáhla první a s písní „Higher“ třetí místo. Písnička „Can't Get You Out of My Head“ byla označena za nejhranejśí píseň roku 2000. Zároveň tato píseň byla třetí nejprodávanejší a zároveň nejhranejší ve Spojeném království v roce 2001. Tato píseň byla v roce 2012 na 72. míste v řebríčku „100 Nejprodávanejších Singlú Všech Dob“ („Official Top 100 Biggest Selling Singles of All Time“).\n\n\n\n\n"}
{"id": "231277", "url": "https://cs.wikipedia.org/wiki?curid=231277", "title": "Šamotulský kancionál", "text": "Šamotulský kancionál\n\nŠamotulský kancionál (1561), plným názvem \"Piesně Chval Božských. Písně duchovní evanjelistské, opět znovu přehlédnuté, zpravené a shromážděné. I také mnohé v nově složené z gruntu a zakladu Písem svatých, ke cti a k chvale samého jedineho věčného Boha v Trojici blahoslavene, také ku pomoci a k službě i ku potěšení v pravem křesťanském naboženství všech věrných, milujících i národ i jazyk český\" je český protestantský kancionál, který vznikl v prostředí Jednoty bratrské.\n\nNové vydání kancionálu bylo schváleno na synodu v Prostějově v roce 1555 a redakcí díla byli pověřeni Jan Černý, Jan Blahoslav a Adam Šturm z Hranic, správce sboru v Lipníku nad Bečvou. Do nového vydání měly být mimo jiných zpěvů zahrnuty i vybrané písně Jana Augusty. \nDílo je rozsáhlou revizí předcházejícího vydání velkého bratrského kancionálu Jana Roha z roku 1541 a dalších tisků. Tisk realizoval ve spolupráci s korektorem Václavem Solínem bývalý litomyšlský impresor Alexandr Oujezdecký na panství Lukáše z Górky v polských Šamotulech. Tisk kancionálu započal 25. ledna 1560 a dokončen byl 7. června 1561.\n\nPřestože \"Šamotulský kancionál\" není produktem bratrské ivančické tiskárny, je prvním zpěvníkem z řady redakcí, které vtiskl zásadní ráz Jan Blahoslav. Jeho koncept zůstal zachován ve všech dalších vydáních bratrského kancionálu až do závěru 16. století (notované tisky velkého kancionálu z let 1564, 1576 a 1581, vydání menšího formátu z let 1594 a 1598 a vydání bez notace z roku 1583). Blahoslav sám nebyl s výslednou podobou \"Šamotulského kancionálu\" příliš spokojen a záhy začal pracovat na nové revizi, vytištěné v roce 1564 v Ivančicích (tzv. \"Ivančický kancionál\").\n\nNa bohatě zdobené titulní straně je v její dolní části vyobrazena skupina zpívajících biskupů, kterou vede kantor. Všechny postavy jsou realistickým ztvárněním, nad rozevřenou knihou je znázorněn Jan Blahoslav (muž s brýlemi). Čtyřčlennou skupinu v levé části tvoří pravděpodobně zástupci bratrské šlechty, v pravé části prostoru se nachází skupina bratrských kněží. Na rubu titulní strany je otištěna báseň \"Lodi milá, jsi slovutná\" Václava Solína (jeho monogram se objevuje i na nečíslovaném foliu 407). Skladba je ve formě akrostichu, přičemž počáteční písmena veršů slok 1–7 a závěrečné sloky tvoří jméno patrona tisku, Lukáše z Górky. Následuje předmluva určená Lukášovi z Górky, podepsaná tiskařem Alexandrem Oujezdeckým a datovaná 13. května 1561. Další předmluva, podepsaná poloanonymně bratrskými biskupy, je určena čtenářům a představuje stručné dějiny bratrského kancionálu.\n\nZpěvník obsahuje 735 písní rozdělených do třech dílů, 450 písní má notované melodie v chorální notaci a černé a bílé mensurální notaci. Celkem 496 písní je bratrského původu (z Rohova kancionálu byly přejaty téměř všechny), další jsou dílem katolické a utrakvistické písňové tvorby. Řada písní ze \"Šamotulského kancionálu\" se zpívá při bohoslužbách v protestantských církvích dodnes a je otištěna například v \"Evangelickém zpěvníku\", vydaném Českobratrskou církví evangelickou (mezi nimi např. \"Všech věků mocný králi\" Martina Abdona). Závěrečnou část tisku tvoří vyobrazení Jana Husa, kterým se Jednota bratrská hlásí ke starší tradici české reformace, doslov Alexandra Oujezdeckého, datovaný 7. června 1561 v Šamotulech a rejstřík všech písní, otištěných v kancionálu.\n\n\n"}
{"id": "231279", "url": "https://cs.wikipedia.org/wiki?curid=231279", "title": "Vasalemma", "text": "Vasalemma\n\nVasalemma (německy \"Wassalem\") je městečko v estonském kraji Harjumaa, samosprávně patřící do obce Vasalemma, jejímž je administrativním centrem.\n"}
{"id": "231281", "url": "https://cs.wikipedia.org/wiki?curid=231281", "title": "Vasalemma (rozcestník)", "text": "Vasalemma (rozcestník)\n\nVasalemma může být:\n\n"}
{"id": "231282", "url": "https://cs.wikipedia.org/wiki?curid=231282", "title": "FK BATE", "text": "FK BATE\n\nFK BATE Borisov (: ФК БАТЭ Барысаў), je běloruský fotbalový klub sídlící ve městě Borisov. Působí v nejvyšší běloruské soutěži Vasšaja liga, kde v posledních 13 sezonách vždy získal mistrovský titul. Celkem má na kontě 15 běloruských titulů, což ho řadí první pozici (druhé FK Dinamo Minsk 7x) historické tabulky. FK BATE patří k předním a nejtradičnějším klubům Běloruska.\n\nZaložen byl roku 1973, později zaniknul a roku 1996 byl znovuzaložen. Název \"BATE\" pochází od názvu hlavního sponzora, jímž jsou závody na výrobu automobilových součástek (Borisov Works of Automobile and Tractor Electric Equipment). Domácí zápasy hraje od roku 2014 na stadionu Borisov Arena s kapacitou cca 13 100 míst, předtím to byl Horodskij Stadion s kapacitou 5 500 diváků. Kromě patnácti titulů v domácí soutěži je největším úspěchem klubu dvojnásobná účast v základní skupině Ligy mistrů UEFA z ročníků 2008/09 a 2011/12. Při druhé účasti narazil tento klub mimo jiné i na českého mistra FC Viktoria Plzeň.\n\nSlavným a úspěšným se klub stal až po znovuzaložení roku 1996. Až poté získal první titul ve nejvyšší běloruské lize. V roce 1999 se poprvé probojoval do evropských pohárů a o dva roky později do hlavní soutěže Poháru UEFA. V ročníku 2008/09 prošel přes tři předkola Ligy mistrů, když postupně vyřadil Valur, RSC Anderlecht a Levski Sofia čímž se stal historicky prvním klubem z Běloruska, který se probojoval do hlavní fáze Ligy mistrů. Skupinu, ve které narazil na věhlasné soupeře Real Madrid, Juventus FC a FK Zenit Sankt-Petěrburg, zakončil klub se ziskem tří bodů na posledním místě .\n\nNásledující dva ročníky vedly po vypadnutí ze 3. předkola k následnému postupu do základních skupin Evropské ligy. V prvním případě se ještě postup do 3. kola i přes zisk sedmi bodů nepodařil a tým skončil ve skupině třetí. O poznání lepšího výsledků dosáhli hráči běloruského mistra o rok později, kdy se jim podařilo postoupit ze skupiny obsazené Dynamem Kyjev či holandským AZ Alkmaar. Ve třetím kole pak po dvou remízách vypadl klub s Paris Saint-Germain FC. V právě probíhající sezoně se klub podruhé v historii probojoval do základní skupiny Ligy mistrů. Ve třech po sobě jdoucích předkolech vyřadil mistry svých zemí Linfield FC, FK Ekranas i rakouský SK Sturm Graz. Do základní skupiny mu pak los v Nyonu přisoudil soupeře FC Barcelona, AC Milán a českého mistra FC Viktoria Plzeň. Na své soupeře však nestačil a ve skupině skončil poslední se dvěma body a skóre 2:14.\n\n\n\"Aktuální k 1. dubnu 2013\"\n\n\"Od znovuzaložení klubu roku 1996\"\n"}
{"id": "231286", "url": "https://cs.wikipedia.org/wiki?curid=231286", "title": "Vasalemma (obec)", "text": "Vasalemma (obec)\n\nObec Vasalemma (estonsky Vasalemma vald) je samosprávná jednotka estonského kraje Harjumaa, zahrnující městečko Vasalemma a několik okolních sídel.\n\nV katastru vesnice Lemmaru se nachází zámecký komplex Vasalemma, podle něhož získalo jméno městečko i celá obec.\n\n"}
{"id": "231293", "url": "https://cs.wikipedia.org/wiki?curid=231293", "title": "Kanonický tvar", "text": "Kanonický tvar\n\nV matematice a informatice se pojmem kanonický tvar (případně kanonická forma, normální tvar nebo normální forma) označuje forma objektu, ve které může být objekt jednoznačně prezentován.\n\nKanonický tvar musí mít dvě základní vlastnosti:\n\nZ matematického hlediska tedy předpokládáme, že máme nějakou množinu objektů, které nás zajímají, a nějakou na ní existující relaci ekvivalence. Definici konkrétního kanonického tvaru pro objekty této množiny pak vytvoříme tím, že z každé třídy ekvivalence vybereme jednoho reprezentanta jakožto kanonický tvar všech prvků příslušné třídy.\n\nKanonický tvar může být v některých případech jen otázkou formální konvence, jindy může být existence kanonického tvaru zjevná, někdy však zjevná není a fakt, že kanonický tvar existuje je hlubokým matematickým výsledkem.\n\nNapříklad polynomy se často zapisují od vyšších mocnin k nižším: spíše než formula_1 se používá zápis formula_2. Lze říci, že zápis formula_2 je kanonickým tvarem a jelikož se na tento kanonický tvar převede jak formula_1, tak např. formula_5, je ihned vidět, že tyto polynomy jsou shodné.\n\nOproti tomu např. Jordanova normální forma matice je důležitou větou lineární algebry.\n\n\n"}
{"id": "231300", "url": "https://cs.wikipedia.org/wiki?curid=231300", "title": "Ferrata Luigi Zacchi", "text": "Ferrata Luigi Zacchi\n\nVia ferrata Luigi Zacchi je zajištěná cesta nacházející ve skupině vrcholu Monte Schiara v Dolomitech (oblast \"Dolomiti Bellunesi\") v Itálii. Patří mezi nejvyhledávanější v Dolomitech.\n\nTato cesta vznikla po druhé světové válce jako druhá vůbec. Luigi Zacchi byl plukovník, který ji zajistil svými Alpini (ekvivalent známých alpských myslivců).\n\nChata Rif. 7°Alpini (1 502m), ke které vede značená stezka z Case Bortot (700 m, 3 hod.) u silnice mezi Bolzanem a Bellunem na západní výpadovce z Belluna. (7 km z Belluna do Case Bortot, velké stoupání).\n\nZ chaty Alpini jde strmě stezka k patě stěny. Start ferraty Zacchi se nachází v dutině (\"Brána\")na jejímž konci je ve výšce 1 800 m namalovaná freska. Po úvodním lezením žlebem vychází stezka po dvou žebřících a lávce na trávou porostlou terasu. Schází se po stupních asi 50 metrový komín na další terasu. Jediné ocelové lano zajišťuje sled velmi strmých pilířů (stupeň III.UIAA). Cesta míjí věž Gusela del Vescova (40 m, viditelná až z Belluna, možné zlezení IV. UIAA). Těsně pod tímto útvarem se nachází bivak Bernardina. Zde se cesta Zacchi napojí na ferratu Berti, která vede až k vrcholu Monte Schiara. \"Délka\" : 45 min. nástup, ferrata 2 hod.\n\nOficiální hodnocení obtížnosti ferraty je D. Sice zde najdeme několik náročných a vzdušných úseků, ale nikde nejsou převisy a celek není tak sportovní.\n"}
{"id": "231302", "url": "https://cs.wikipedia.org/wiki?curid=231302", "title": "Prešpurská župa", "text": "Prešpurská župa\n\nPrešpurská župa byla jednou z 64 žup Uherského království.\n\nZabírala území jihozápadního Slovenska (většina území Bratislavy, dále pak okresy Dunajská Streda, Galanta, Malacky, Pezinok, Senec a Trnava, malé části okresů Šaľa a Senica), zasahovala však i na severozápad Maďarska a do Rakouska (jižně od Dunaje položené nezastavěné okrajové části katastrů dolnorakouské obce Wolfsthalu a města Hainburg an der Donau). Bratislava (tehdy Prešporok, Pozsony) byla také jejím centrem (v 17. století jím byl Šamorín). Západní hranici tvořila řeka Morava. V rámci Uherska sousedila s Nitranskou, Komárenskou, Rábskou a Mošoňskou župou. V roce 1910 tu žilo 389 750 obyvatel na ploše o rozloze 4370 km². Župa existovala až do roku 1927, tehdy již ovšem jako bratislavská župa se zcela jinými hranicemi, existující v rámci tehdejší ČSR. V dobách existence Slovenského státu za druhé světové války byla bratislavská župa obnovena, ovšem v jiném územním rozsahu, po válce pak definitivně zrušena.\n"}
{"id": "231303", "url": "https://cs.wikipedia.org/wiki?curid=231303", "title": "Pražská asanace", "text": "Pražská asanace\n\nPražská asanace je vžité označení radikální \"ozdravující\" přestavby centrálních čtvrtí Prahy na přelomu 19. a 20. století. V rámci asanace byla provedena demolice významného počtu domů v jejím historickém centru. Svým rozsahem a intenzitou patřila k nejrozsáhlejším asanacím v Evropě na přelomu 19. a 20. století.\n\nAsanace zahrnovala především Josefov (bývalé židovské ghetto) a sousední oblasti Starého Města. Hranici asanačního pásma vymezovaly čáry vedené \"... od Vltavy Platnéřskou ulicí, Linhartským nám., za radnicí čp. 13 a 21-I., rovnou čarou rynkem, Dlouhou třídou, Rámovou a Haštalskou ulicí přes č-p. 761 a 764-I. Eliščinou třídou k mostu...\". Předmětem asanace byly též lokality na Novém Městě při kostele sv. Vojtěcha (Vojtěšská čtvrť), na Zderaze, Na Malé Straně byly v rámci asance prováděny průrazy bloky domů U Klíčů a v Mostecké a Letenské ulici. Asanace významně změnila Podskalí. Asanační obvod měl celkovou rozlohu zhruba 380 000 m² a nacházelo se v něm přes 600 domů.\n\nÚzemí dnešního Josefova a přiléhající části Starého Města bylo územím bývalého židovského ghetta. Bezprostředním podnětem velké pražské asanace byly právě nevyhovující hygienické podmínky této pražské čtvrti. Zastánci asanace argumentovali především závadností studniční pitné vody, neexistencí kanalizace a přelidněností Páté čtvrti jako potenciálními zdroji nákazy nebo epidemie. K těmto zdravotním argumentům však přistupovaly i argumenty další: úzké a křivolaké středověké uličky nejen Josefova, ale i Starého Města v blízkosti Staroměstského náměstí, Nového Města a Malé Strany. Historické centrum Prahy neodpovídalo představě české politické reprezentace o velkoměstě na počátku 20. století.\n\nS prvními přípravami na asanaci se začalo v roce 1882. Přesto trvalo ještě několik let, než byly asanační zákony schváleny.\nPrvotní asanační plán z roku 1887 navrhoval nejen zbourání židovského ghetta, ale také rozsáhlé demolice na celém Starém Městě a části Nového Města. Tak velké stavební úpravy by však byly finančně natolik nákladné, že od nich radní upustili. Konečný asanační plán, schválený v roce 1893, tedy počítal pouze s židovským ghettem zasahujícím do menší části Starého a Nového města. Mezitím byly přijaty vyvlastňovací zákony (11. února 1893).\nČástečné demolice začaly již roku 1895, masivní bourání pak probíhalo od konce roku 1896, kdy se z domů museli vystěhovat nájemníci. Celá akce měla skončit v roce 1903. V roce 1903 však byl asanační zákon prodloužen o deset let, poté se každých deset let prodlužovalo až do roku 1943. Největší asanační zásahy však proběhly do roku 1914. Asanace silně postihla rovněž Podskalí.\n\nÚměrně postupující asanaci a její viditelnosti pro obyvatele narůstaly různé formy nesouhlasu a protestu. V druhé polovině 90. let byla proti asanaci Starého Města a Malé Strany a postupům městské rady svolávána veřejná protestní shromáždění. Na obranu památek se angažovali významní umělci, zejména spisovatel Vilém Mrštík s \"Manifestem českému lidu\" (1896) a se svým proslulým manifestem \"Bestia triumphans\" v roce 1897. Argumenty proti způsobu provádění asanace byly formulovány na manifestační a protestní schůzi pražského lidu, konané dne 16. dubna 1899 na Žofíně.\nNa tomto shromáždění vystoupili ještě architekt Bohumil Štěrba s řečí O stavebním vývoji a programu veleobce Pražské a s výkladem O novém stavebním řádu JUDr. Luboš Jeřábek. Proti živelné asanaci se vyslovovali i mladší významní architekti. Například Osvald Polívka na schůzi zastupitelstva kritizoval radikální demolice památek v centru Prahy. Vilém Mrštík jej ve svém manifestu Bestia triumphans za to oceňuje a Polívkovo stanovisko doslovně cituje:\"\"...Na místech rozhodujících nenalézá idealní snažení o zachování starobylého rázu Prahy vždy patřičného ohlasu, ba ani porozumění...- Nicméně \"\" pravil dále \"\"musí se učinit vše možné, aby Praha byla zachráněna před zhyzděním svých nádherných krás, aby se nečinilo násilí jejímu panoramu.\"\"\n\nPodobně jako Osvald Polívka se angažovali pro záchranu a dokumentaci významných památek v asanačním území i novorenesanční architekti a stavitelé Antonín Wiehl a Jan Zeyer. Wiehl inicioval vznik Komise pro soupis stavebních, uměleckých a historických památek královského hlavního města Prahy a byl i náměstskem jejího předsedy v prvních dvou letech její práce Členem této komise byl později i Zeyer.\n\nNa protestní a petiční akce osobností kolem Viléma Mrštíka také přímo navazoval vznik klubu Za starou Prahu v roce 1900.\n\nNa nátlak veřejnosti byla v roce 1896 zřízena jako poradní orgán pražského magistrátu pro otázky spojené s realizací asanace Umělecká komise. Jejím úkolem bylo též dokumentovat umělecké památky určené k demolici a případně organizovat záchranu některých uměleckých prvků demolovaných staveb. Komise se roku 1898 sama rozpustila, protože městská rada nerespektovala její názory. Kromě toho pracovala Komise pro soupis stavebních, uměleckých a historických památek královského hlavního města Prahy zřízená usnesením prezidia Městské rady ze dne 13. 6. 1893. Jejím posláním se mělo stát zajištění soupisu stavebních, uměleckých a historických památek v Praze. Členy byli konzervátoři památkové péče v Praze, zástupci vědeckých a uměleckých ústavů a odborníci. Iniciátorem vzniku komise byl městský radní Vladimír Per, který zpracoval návrh a předložil jej radě. Komise měla následně jako odborný poradní orgán rady dohlížet na ochranu inventarizovaných památek.\n\nKomise organizovala mimo jiné dokumentaci památek v asanačním pásmu. Její člen a významný fotograf Jindřich Eckert pořídil v letech 1894–1898 40 nových snímků a Městskému muzeu zapůjčil 500 fotografií z předchozích dvaceti let své tvorby. Spolek výtvarných umělců Mánes inicioval pořízení akvarelových maleb vybraných partií města určených k asanaci. Malíř Václav Jansa pak namaloval 150 barevných akvarelů dokumentujících zanikající části Prahy, které se staly součástí sbírek Městského muzea. Ghetto bylo mimo jiné zachyceno na četných fotografiích a olejomalbách Jana Minaříka\n\nZejména architekti v odborných komisích se zasazovali o záchranu některých památek a redukci asanačního pásma. Antonín Wiehl a jeho kolega Zeyer se osobně podíleli na úspěchu této komise v případě záchrany kostela svatého Václava na Zderaze, kde se bouraly domy pro dnešní Resslovu ulici. Kostel se podařilo z demoličního plánu vyjmout a byla navržena jeho oprava. Zeyer 28. března 1898 formuloval návrh Městské radě na zachování kostela.\n\nArchitekt Zeyer též veřejně polemizoval i s dalšími necitlivými zásahy prováděnými v rámci asanace, jak ilustruje jeho odpověď vývodům Dra. A. Steina, daná v týdenní schůzi Spolku architektů a inženýrů v království Českém, konané dne 25. ledna 1901. Tato jeho ostrá polemika s názory magistrátního sekretáře dr. Augustina Steina, představeného asanační kanceláře, jež připravila podrobný plán realizace asanačních prací, byla též publikována. Zeyer se též angažoval pro obnovu kláštera Bl. Anežky Přemyslovny a spolu s dalším členem Komise Ferdinanda Josefa Lehnera v roce 1896 publikoval projekt jeho rekonstrukce v informační publikaci \"Klášter bl. Anežky Přemyslovny a obnova jeho\" a působil v Jednotě pro obnovu kláštera Bl. Anežky v Praze.\n\nPřes všechno úsilí veřejnosti a odborníků došlo od 90. let k mnoha necitlivým zásahům do historické zástavby, původní plán byl porušován ve prospěch soukromých zájmů a mnoho cenných budov bylo zničeno.\n\nAsanace vyvolala všeobecný zájem o historické památky a genius loci starého židovského ghetta a uliček kolem Anežského kláštera,\nProstředím asanovaných částí Prahy se zčásti inspiroval spisovatel Jaroslav Foglar při psaní svých příběhů o tajemných Stínadlech, Řásnovce a o klubu Rychlé šípy.\n\n\n\n"}
{"id": "231304", "url": "https://cs.wikipedia.org/wiki?curid=231304", "title": "Akce Asanace", "text": "Akce Asanace\n\nAkce Asanace byl krycí název pro operaci StB z přelomu 70. a 80 let 20. století, pomocí které chtěl komunistický režim v Československu donutit nepohodlné lidi, zejména signatáře Charty 77, k odchodu z Československa. Při akci byly použity různé formy psychického i fyzického nátlaku a vydírání. V rámci akce Asanace byli k emigraci nuceni např. Milan Hlavsa, Jaroslav Hutka, Svatopluk Karásek, Václav Malý, Karol Sidon, Karel Trinkewitz, Petr Cibulka, Pavel Landovský nebo Radko Pavlovec.\n\n21. prosince 1977 vydal tehdejší ministr vnitra Jaromír Obzina rozkaz „Docílit úplného rozložení a izolace hlavních organizátorů akce Charta 77 od ostatních signatářů, u vytipovaných organizátorů této akce dosáhnout vystěhování z ČSSR.“ StB se zaměřovala zejména na mladší a méně známé disidenty, protože ti nebyli tolik na očích a jejich perzekuce nevyvolávala takové protesty. Obvyklé metody nátlaku bylo fyzické násilí a vydírání. Těm, kdo se nakonec rozhodli emigrovat, StB zajistila bezproblémové vyřízení všech potřebných formalit. Nejintenzivnější nátlak vyvíjela StB v letech 1980-1981, kdy se obávala spojení Charty 77 s Polskou Solidaritou. \n\nTímto způsobem bylo donuceno k emigraci 280 signatářů Charty 77, t.j. asi 15 % z celkového počtu. Mezi nimi byli například Vratislav Brabenec, Jaroslav Hutka či Svatopluk Karásek.<br>\nObětmi akce byli i někteří disidenti, kteří nebyli signatáři Charty 77, např. Radko Pavlovec, vyznamenaný účastník protifašistického odboje, 1952-1960 vězněn v Jáchymovských lágrech a v roce 1968 okresní tajemník K 231.\nAkce Asanace skončila v roce 1984. Na ni navázala podobná operace, nazývaná Akce Klín.\n\nPo roce 2001 začali být někteří příslušníci StB trestně stíhání za činy, kterých se dopustili v souvislosti s akcí Asanace. Ministr vnitra Jaromír Obzina, který dal k celé akci rozkaz, nebyl odsouzen, protože v lednu 2003 zemřel. Další viníci dostali převážně podmíněné tresty. \n\nMezi příslušníky StB, obviněnými v souvislosti s akcí Asanace z trestného činu zneužívání pravomoci veřejného činitele, jsou např. níže uvedení; tresty jsou z rozsudků, které nabyly právní moci:\nPůvodní termín 'akce Asanace' bývá také používán v přeneseném smyslu. Příkladem je občanská aktivita Asanace2, reagující na problematiku příležitostného postihu tzv. growshopů.\n\n"}
{"id": "231306", "url": "https://cs.wikipedia.org/wiki?curid=231306", "title": "Muhammad Záhir Šáh", "text": "Muhammad Záhir Šáh\n\nMuhammad Záhir Šáh z dynastie Barakzaj, 16. října 1914 Kábul – 23. července 2007 Kábul, byl posledním afghánským králem v letech 1933–1973. Stal se nástupcem svého otce Muhammada Nádira Šáha, který se králem prohlásil po abdikaci a emigraci svého strýce Amanulláha Chána v roce 1929. Záhir Šáhovou matkou byla Mah Parwar Begum.\n\nZáhir Šáh byl paštunského původu, ale současně uznával i perský jazyk, a tak k sobě mohl připojit dvě majoritní skupiny afghánského obyvatelstva, mluvícího převážně jedním z těchto jazyků. Muhammad Záhir Šáh studoval na Pasteurově institutu v Paříži a na univerzitě v Montpellieru. Po návratu do Kábulu absolvoval vojenskou akademii (1932). Plynně mluvil paštsky, persky, anglicky, francouzsky a italsky.\n\nPo zavraždění svého otce se stal Záhir Šáh ve věku devatenácti let 8. listopadu 1933 afghánským králem. Během prvních dvaceti let vládl pouze formálně, skutečnou moc postoupil svým třem strýcům. Sám se spíše zajímal o literaturu a umění.\n\nV roce 1964 vyhlásil liberální ústavu. Uzákonil v ní všeobecné volební právo (volby se poprvé konaly r. 1965), program politické a ekonomické modernizace s demokratickými institucemi a právem na vzdělání žen. Ženy mohly odložit tradiční burky a začít se odívat po vzoru evropských žen. Monarchie dodržovala neutralitu, za pomoci zahraničního kapitálu byla budována hospodářská infrastruktura země. Spolupráce s oběma politickými bloky byla pro Afghánistán prospěšná. Záhir Šáh roku 1970 navštívil Československo.\n\nZáhirovy reformy vedly k odporu militantních islámských kruhů, které vstoupily do opozice proti králi. Záhir Šáh se nato obrátil proti persky mluvícímu obyvatelstvu a začal upřednostňovat paštunský jazyk, což v důsledku vedlo ke krachu jeho politiky. Paštuni získávali postupně větší práva než ostatní obyvatelé a obsazovali nejdůležitější státní funkce.\n\nRoku 1973, v době, kdy si Záhir Šáh léčil v Itálii na choroby očí a zad, provedl v zemi jeho bratranec a dřívější premiér Muhammad Dáúd Chán státní převrat a prohlásil Afghánistán republikou. V srpnu téhož roku Muhammad Záhir Šáh dobrovolně abdikoval. Dvacet devět let pak žil v italském exilu v honosné vile v Olgiata severně od Říma. Návratu do vlasti zabránila králi Záhiru Šáhovi sovětská intervence v zemi na konci 70. let.\n\nKrál v této době i později podporoval boj mudžáhidů, odmítal sovětskou okupaci; ani po ní v roce 1991 však muslimští fundamentalisté jeho návrat do země nepovolili. Mudžáhidové vytýkali bývalému králi jeho bývalé vztahy se Sovětským svazem, druzí zase jeho malou aktivitu během exilu. Pro Taliban zůstal mužem, jehož ovládají nepřátelé islámu.\n\nV roce 1991 přežil Záhir Šáh pokus o atentát, když na něj zaútočil nožem muž, vydávající se za portugalského novináře. V době vlády Talibanu odmítal Záhir Šáh proti tomuto hnutí vystoupit a zachovával mlčení. Když se Talibanu podařilo roku 1998 dobýt severoafghánské město Mazare Šaríf, bývalý král mu zaslal blahopřejný dopis. V roce 1999 však začal jednat s protitalibánovskou opozicí. Při svém návratu do Afghánistánu r. 2002 slíbil, že nového prezidenta Hámida Karzaího nebude odmítat.\nMuhammad Záhir Šáh se vrátil do země u příležitosti zasedání Velké džirgy, nově ustaveného parlamentu, který zahájil jednání v červnu 2002. Záhir Šáh si pohrával s myšlenkou stát se afghánským prezidentem, ale odmítl obnovení království. Nakonec získal titul \"Babá\", tj. Otec národa, což je uvedeno i v nové afghánské ústavě jako vyjádření historické role krále M. Záhira Šáha jako nepolitického symbolu národní jednoty země. Tento titul však příslušel pouze Muhammadu Záhiru Šáhovi a pouze do jeho smrti. Bývalý král dostal k dispozici bývalý palác, ale Velká džirga mu trůn vrátit odmítla.\n\nZáhir Šáh novou vládu kritizoval za snahy o rychlé provedení reforem bez zřetele na tradiční afghánské hodnoty. V roce 2002 za návštěvy Francie uklouzl v koupelně a pohmoždil si žebra a o rok později, když byl ve Francii na lékařské kontrole, zlomil si při pádu v koupelně stehenní kost v krčku. Později byl v Novém Dillí vyšetřován kvůli střevním potížím a v Emirátech po krvácení z nosu.\n\n7. prosince 2004 přijal jako „Otec národa“ přísahu nového prezidenta Hámida Karzaího. Poslední léta byl již bývalý král slabý a aby ho bylo slyšet, musel používat mikrofon. Od ledna 2007 byl upoután na lůžko. Zemřel po dlouhé nemoci 23. července 2007. Pohřeb se konal hned druhý den 24. července, rakev byla vystavena v mešitě a pak přenesena do rodinné hrobky na vrchu Maranjan.\n\nMuhammad Záhir Šáh se roku 1931 oženil s Huomairou Begum (zemřela 2002) a měli spolu šest synů a dvě dcery: princeznu Bilqis Begum (* 1932), prince Muhammada Akbara Chána (1933–1942), korunního prince Ahmeda Šáh Chána (* 1934), princeznu Maryam Begum (* 1936), prince Muhammada Nádira Chána (* 1941), prince Šáha Mahmúda Chána (1946–2002), prince Muhammada Daúda Paštunjar Chána (* 1949) a prince Mir Wais Chána (* 1957).\n\n"}
{"id": "231308", "url": "https://cs.wikipedia.org/wiki?curid=231308", "title": "Otto Hahn", "text": "Otto Hahn\n\nOtto Hahn (8. března 1879, Frankfurt nad Mohanem – 28. července 1968, Göttingen) byl německý chemik, který v roce 1944 obdržel Nobelovu cenu za chemii. Je považován za průkopníka v oblasti radioaktivity a radiochemie a Glennem T. Seaborgem označen za otce jaderné chemie.\n\nOtto Hahn se narodil jako nejmladší syn sklenáře a podnikatele Heinricha Hahna (1845–1922) („Glasbau Hahn“) a jeho ženy Charlotte Hahn (1845-1905). Jeho otec, jenž prosperoval díky své poctivé práci a spořivosti, měl původně v plánu, aby jeho syn Otto studoval architekturu a vybudoval si řádné hmotné a finanční zajištění, ale Otto jej přemluvil a stal se průmyslovým chemikem.\n\nV roce 1897 poté, co dokončil Klingerovu vyšší reálnou školu ve Frankfurtu, Hahn začal studovat chemii a mineralogii na univerzitě v Marburgu. Jeho vedlejším předmětem byla fyzika a medicína. Zde se Hahn připojil se do studentské „asociace přírodních věd a medicíny“, což byl sesterský projekt a předchůdce dnešního „Nibelungia Fraternity“. V Mnichově strávil svůj třetí a čtvrtý semestr studiem pod Adolfem von Bayerem na místní univerzitě. V roce 1901 Hahn získal doktorát v Marburgu za disertaci nazvanou „Bromové deriváty Isoeugena“, téma z pole klasické organické chemie. Po dokončení roční vojenské služby se mladý chemik vrátil na univerzitu v Marburgu, kde dva roky pracoval jako asistent u profesora Theodora Zinckeho.\n\nHahnovým přáním bylo pracovat v průmyslu. S tímto plánem a úmyslem zlepšit svou angličtinu přijal práci na Londýnské univerzitě v roce 1904. Pracoval pod sirem Williamem Ramsayem, slavným pro svůj objev inertních plynů. Tady Hahn pracoval v oboru radiochemie, což v tu dobu byla stále relativně nová oblast.\n\nV roce 1905 Hahn objevil substanci, kterou nazval radiothermium; toho času se věřilo, že to je nový radioaktivní prvek. Ve skutečnosti šlo o neobjevený izotop už známého prvku thoria 228. Termín \"izotop\" byl vytvořen až v roce 1913 britským chemikem Frederickem Soddym. Na podzim téhož roku Hahn odjel na univerzitu McGill v Montrealu do Kanady, za účelem rozvoje výzkumu pod sirem Ernestem Rutherfordem. Tady Hahn objevil radioaktivní prvky thorium C, radium D a radioactinium, jak je sám nazval.\n\nV létě 1906 se Hahn vrátil do Německa, kde spolupracoval s Emilem Fischerem na Berlínské univerzitě. Fischer mu dal k dispozici svůj dřevovýrobní obchod v Chemickém institutu, kde si udělal vlastní laboratoř („Holzwerkstatt“). Zde během pár měsíců s extrémně provizorním vybavením Hahn objevil mesothorium I, mesothorium II a ionium. V následujících letech se mesothorium I (radium 228) považovalo za opravdu důležité, protože stejně jako radium 226 (objevené Pierrem a Marií Curiovými) bylo dokonale vhodné pro léčbu ozařováním, zatímco jeho výroba stála jen polovinu. V roce 1914 byl za objevení mesothoria I Otto Hahn poprvé nominován na Nobelovu cenu za chemii Adolfem von Bayerem.\n\n28. září 1907 je historickým datem v oblasti atomového bádání. Hahn se seznámil s mladým rakouským fyzikem Fritzem Strassmannem, který přiletěl z Vídně do Berlína. Tak začala třicetiletá spolupráce a blízké životní přátelství mezi těmito dvěma vědci. V roce 1910 byl Hahn jmenován profesorem, a v roce 1912 se stal hlavou Oddělení radioaktivity na berlínském Dahlemu (od roku 1956 nazývaném „Budova svobodné univerzity Otty Hahna“ v Berlíně, Thielallee 63). Coby nástupce Alfreda Stocka byl Hahn ředitelem instituce v letech 1928 až 1946. V roce 1924 byl Hahn oceněn plným členstvím v Pruské Akademii Věd v Berlíně (navrhli ho Albert Einstein, Max Planck, Fritz Haber, Schlenk a Max von Laue).\n\nV roce 1911, při návštěvě konference ve Steddinu (dnešní Štětín, Polsko) Otto Hahn potkal mladou a velmi citlivou studentku umění Edith Junghans (1887-1968). 22. března roku 1913 vstoupil tento pár do svazku manželského v domovské krajině Edith, ve Štětíně. Její otec, Paul Ferdinand Junghans, byl předním právníkem, a do své brzké smrti v roce 1915 byl prezidentem městského parlamentu. 9. dubna 1922 měli jediného syna jménem Hanno, který se stal vynikajícím umělcem, historikem a architektonickým objevitelem (v Hertzianě v Římě).\n\nV roce 1960 doktor Hanno Hahn zemřel, i se svou ženou a asistentkou Ilse, při autonehodě na studijním výletě ve Francii. Zanechali čtrnáctiletého syna Dietricha. V roce 1990 byla ustanovena na památku Hanna a Ilse Hahnových a na podporu mladých umělců a historiků mezinárodně věhlasná \"„cena Hanna a Ilse za výjimečné zásluhy v italském umění a historii“\".\n\nV průběhu 1. světové války byl Otto Hahn povolán do vojenské služby, kde byl přidělen, společně s Jamesem Franckem a Gustavem Hertzem, do jednotky pro chemickou válku, pod vedením Fritze Habera. Jednotka vyvíjela, testovala a produkovala jedovaté plyny pro válečné účely a byla posílána do obou front, západní i východní. V prosinci 1916 byl Hahn přesunut do „hlavní sekce Jeho Výsosti“ v Berlíně a mohl pokračovat v radiochemických výzkumech pro institut.\n\nV roce 1917-1918 Hahn a Lise Meitnerová izolovali substanci s dlouhým poločasem rozpadu, kterou pojmenovali „proto-actinium“. Přitom již v roce 1913 Fajans a Göhring izolovali z urania X2 látku s krátkým poločasem rozpadu a nazvali ji „brevium“. Tyto dvě látky byly různými izotopy stejného, dosud neobjeveného prvku atomového čísla 91. Nakonec v roce 1949 „Mezinárodní společnost čisté a aplikované chemie (IUPAC) pojmenovala tento prvek jako „protoactinium“ a uznala Hahna a Meitnerovou jako objevitele. V únoru 1921 Otto Hahn vydal svou první zprávu o zkoumání Urania Z, prvního příkladu nukleárního izomerismu. Walther Gerlach jej označil za\n\n\"„Výzkum, který po dlouhou dobu nebyl pochopen, ale později se stal pro jadernou fyziku velmi důležitým“\".\n\nA vskutku, až v roce 1936 mladý fyzik Carl Friedrich von Weizsäcker uspěl s poskytnutím teoretického vysvětlení fenoménu nukleárního izomerismu. Význam tohoto výzkumu byl plně rozpoznán záhy, Hahn byl opět navržen na Nobelovu cenu v chemii, tentokrát Maxem Planckem, mezi dalšími.\n\nKrátce po roce 1920 se Otto Hahn začal věnovat novému poli práce. Používal \"emanačních metod\", které nedávno vymyslel, a \"emanačních schopností„, vymyslel teorii, jíž známe pod jménem “aplikovaná radiochemie\" pro zkoumání hlavních chemických a chemickofyzikálních otázek. V roce 1933 publikoval v Anglii knihu (později i v Rusku), nazvanou \"aplikovaná radiochemie\". Obsahovala Hahnovy lekce, které učil na Cornell University na Ithace v New Yorku v roce 1933.\n\nSpolečně s Lisou Meitnerovou, svými žáky a asistentem Fritzem Strassmannem (1902-1980) Otto Hahn pokračoval ve výzkumech, které italský fyzik Enrico Fermi se svým týmem začal v roce 1934, kdy uranium bombardovali neutrony. Do roku 1938 všichni vědci věřili, že prvky s atomovým číslem nad 92 (jsou známy jako transuranové prvky) se objeví, pokud jsou uranové prvky bombardovány neutrony.\n\nNěmecká chemička Ida Noddack navrhla výjimku, když v časopise \"Angewandte Chemie\", No. 47, 1934, spekulovala: \"\"Je možné, že pokud jsou těžká jádra bombardována neutrony, mohou se tato jádra rozpadnout do pár větších kousků, které jsou určitě izotopy známého prvku, ale ne příbuzného radioaktivního prvku\"\". Ale fyzikové a jaderní chemici nebrali Idinu teorii vážně natolik, aby ji ověřili. Myšlenka, že těžká jádra se mohou štěpit na menší elementy, byla považována za naprosto nepřípustnou teorii, kterou není možné prokázat experimentálně. 13. července 1938 Lise Meitnerová s pomocí, s přípravami a podporou Hahna ilegálně emigrovala přes Holandsko do Stockholmu poté, co ztratila své rakouské občanství, když se Rakousko připojilo k nacistickému Německu v březnu 1938 a ona jako židovka se ocitla v potenciálním nebezpečí.\n\nOtto Hahn pokračoval v práci s Fritzem Strassmannem na objasnění výsledku bombardování jader uranu tepelnými neutrony. Pobízen dopisem od Meitnerové, v prosinci 1938 Hahn a Strassmann pohlíželi na barium jako na údajný transuranický prvek vzniklý bombardováním vzorků urania neutrony, což se později potvrdilo. U baria bylo zjištěno možné využití do organických barnatých solí sestavených Wilhelmem Traubem, židovským chemikem, jenž byl později uvězněn a zavražděn přes Hahnovo úsilí jej zachránit.\nHahnovy a Strassmannovy radiochemické výzkumy byly poprvé zveřejněny 6. ledna v německém plátku „Die Naturwissenschaften“, a byly nevyvratitelně doloženy, když byla uranová jádra rozdělena na kousky skládající se ze světelných částic. V jejich druhé publikaci, kterou vydali 10. února 1939, (Otto Hahn předtím informoval svůj kolektiv chemických expertů dopisem) Lise Mietnerová a její synovec, fyzik Otto Robert Frisch, který také emigroval do Švédska, publikovali první fyzikálně-teoretické vysvětlení nukleárního štěpení v anglickém časopisu \"Nature\". Tehdy Frisch vytvořil termín \"jaderné štěpení\", který se následně stal mezinárodně známým.\n\n\"\"Objevení jaderného štěpení Ottem Hahnem a Fritzem Strassmannem otevírá novou sféru v lidské historii. Co mi na tomto objevu připadá tak pozoruhodné je to, že byl dosažen čistě chemickými prostředky.\"\"\n\nnapsala Lise Meitner v pozdějším hodnocení. A v interview s německou televizí (ARD) řekla:\n\n\"\"Hahn a Strassmann byli schopni těchto objevů díky své výjimečně dobré chemii. Fantasticky dobré chemii, která byla o kus před tím, čeho by byl kdokoli v té době schopen. Američané se to naučili až později. Svého času byli Otto Hahn a Strassmann jedinými, kdo tohoto byli schopni. A bylo to proto, že byli tak dobří chemici. Opravdu uspěli v používání chemie pro prokázání fyzikálních procesů.\"\"\n\nFritz Strassmann odpověděl tímto vysvětlením:\n\n\"\"Profesorka Meitnerová uvedla, že výzkum může být přisuzován chemii. Rád bych udělal malou úpravu. Chemie pouze izoluje jednotlivé substance, nemůže je přesně identifikovat. To ale dokáže metoda profesora Hahna.\"\"\n\nV průběhu války Otto Hahn společně se svými žáky Hansem Joachimem Bornem, Siegfriedem Flüggem, Hansem Göttem, Walterem Seelmann-Eggebertem a Fritzem Strassmannem pracovali na uranových jaderných reakcích. V roce 1945 napsal seznam 25 prvků a zhruba 100 izotopů, jejichž existenci demonstroval. Díky tomuto odhodlanému kroku Otto Hahn, který byl vždycky odpůrcem nacistické diktatury, byl schopen podpořit mnoho členů svého institutu, kteří zde žili v nebezpečí nebo byli pronásledovani a preventivně posíláni do předních linií nebo deportováni. V roce 1934 Hahn odešel z Berlínské univerzity na protest proti odmítání židovských kolegů.\n\nNa konci druhé světové války v roce 1945 byl Hahn spolu s dalšími německými vědci (např. Max von Laue, Walther Gerlach, Werner Heisenberg, Carl Friedrich von Weizsäcker), kteří byli podezřelí, že pracovali na německých nukleárně energetických projektech za účelem vytvoření jaderného reaktoru nebo atomové bomby (jedinou Hahnovou spojitostí bylo vytvoření fúze, ne práce na programu), pod dohledem americká zpravodajské skupiny Alsos internování na usedlosti Farm Hall u Godmanchesteru poblíž Cambridge v Anglii. Zde se němečtí vědci dozvěděli o svržení atomových bomb na Hirošimu a Nagasaki 6. srpna, a 9. srpna byl Otto Hahn na pokraji šílenství. Protože vynalezl jaderné štěpení, cítil se být částečně zodpovědný za smrt a utrpení stovek tisíc japonských lidí. Na začátku ledna 1946 bylo dovoleno skupině vrátit se do Německa.\n\nV listopadu 1945 královská švédská akademie odměnila Hahna Nobelovou cenou za chemii (\"\"za jeho objev jaderného štěpení těžkých atomových jader\"\", jak praví originální citace), ale na odměňovacím ceremoniálu předseda komisi oznámil: \"Profesor Hahn nás informoval, že bohužel není schopen podstoupit tento ceremoniál.\" Král Švédska Gustav V. nakonec udělal předávání cen pro Hahna 10. prosince 1946.\n\n\"\"Nemohou být žádné pochybnosti o tom, že si Hahn zaslouží Nobelovu cenu za chemii\"\",\n\nnapsala Lise Meitnerová své kamarádce Evě von Bahr-Bergiusové koncem roku 1945.\n\nOd 1948 do 1960 byl Otto Hahn zakládajícím prezidentem nově zformované \"\"Max-Planck-Gesellschaft zur Förderung der Wissenschaften\"\", která díky jeho vytrvalým aktivitám a jeho celosvětově respektovaným úspěchům znovuzískala slávu už jednou požívanou \"Kaiser Wilhelm Society\". Těsně po druhé světové válce Hahn reagoval na shození atomové bomby na Hirošimu a Nagasaki prudkým nesouhlasem s používáním nukleární energie pro vojenské účely. Viděl aplikaci svých vědeckých výzkumů jako zneužití, ba přímo zločin. Následně spolu s dalšími vědci ostatním inicioval roku 1955 vznik \"Mainauského dekretu\", ve kterém mnoho nositelů Nobelovy ceny mluví o nebezpečí atomových zbraní a urgentně varuje národy světa před \"\"používáním síly jako konečného východiska\"\". Byl také pomocníkem a jedním z autorů Göttingenské Deklarace z 1957, ve které společně s vedoucím německých atomových vědců protestovali proti jadernému zbrojení nových německých armádních sil (Bundeswehr).\n\nV lednu 1958 Otto Hahn podepsal Paulingovu výzvu Spojeným Národům za \"\"okamžité vyjednání mezinárodního souhlasu pro zastavení testování jaderných zbraní\"\" a v říjnu podepsal mezinárodní dohodu za svolání zasedání pro navržení světového ustanovení. Až do své smrti naléhavě varoval před nebezpečím soutěže nukleárního zbrojení mezi velkými mocnostmi a před radioaktivním znečišťováním planety. Od roku 1957 byl Otto Hahn opakovaně navrhován různými mezinárodními společnostmi včetně French trade union CGT na Nobelovu cenu míru. Linus Pauling, laureát Nobelovy Ceny míru za rok 1962, označil Ottu Hahna jako \"„mě inspirujícího“\".\n\nHahn obdržel množství vládních vyznamenání a akademických ocenění od lidí z celého světa. Byl zvolen členem čestného představenstva v 45 akademických a vědeckých společnostech včetně Royal Society v Londýně, Akademií v Allahabadu (Indie), Bangalore (Indie), Bostonu (USA), Bukurešti, Kodani, Helsinkách, Lisabonu, Madridu, Římě, Stockholmu, Vídni, a obdržel 37 nejvyšších národních a mezinárodních řádů a medailí (včetně the Golden Paracelsus Medal ze Swiss Chemical Society a the Faraday Medal z the British Chemical Society). V roce 1959 prezident Francie Charles de Gaulle z něj udělal člena představenstva Čestné legie a byl pasován na rytíře Mírové Třídy \"Order Pour le Mérite\", obdržel \"dokonalé udržování pořádku\", a \"velký kříž federace republiky německé\".\n\nV roce 1961 ho Papež Jan XXIII vyznamenal zlatou medailí papežské Akademie. V roce 1957 byl zvolen čestným občanem města Magdeburg v Německé demokratické republice a v roce 1958 čestně jmenován členem Sovětské akademie v Moskvě, tato dvě ocenění však odmítl. V roce 1966 americký prezident Lyndon B. Johnson a americká atomová energetická komise ve Washingtonu D.C. navrhli Ottu Hahna na „Enrico Fermi Prize“ (spolu s Lise Meitnerovou a Fritzem Strassmannem). To bylo jedinkrát, kdy vyznamenali zahraniční vědce touto cenou. Otto Hahn, vyznamenán občanstvím měst Frankfurtu nad Mohanem a Göttingenu a země a města Berlína, zemřel 28. července 1968 v Göttingenu.\n\nDalší den Max Planck Society zveřejnila následující nekrolog v hlavních novinách:\n\n\"\"28. července, ve svých 90 letech, náš drahý prezident Otto Hahn odešel. Na jeho jméno bude v historii lidstva pamatováno jako na vynálezce atomového věku. Jeho Německo a svět ztratily vědce, který byl skvěle vyrovnaný a oceňovaný za svou integritu a lidskost. Max Planck Society oplakává svého zakladatele, který pokračoval v odkazu a tradicích Kaiser Wilhelm Society po válce, a oplakává také dobrou a milující bytost, která bude žít ve vzpomínkách každého, kdo měl možnost se s ním setkat. Jeho práce pokračuje. Vzpomínáme na něj v hluboké vděčnosti a obdivu.\"\"\n\nBěhem doby přicházely různé návrhy uctít Hahnovo jméno, první v roce 1971 americkými chemiky, kteří nově syntetizovali prvek č.105 a ten měl být pojmenován Hahnium za Hahnovy zásluhy, nakonec však byl pojmenován Dubnium po ruském výzkumném centru. Záměr je nicméně přejmenovat v budoucnu prvek č. 108, Hassium, na Hahnium. V roce 1964 byla pojmenována na jeho počest nákladní Loď \"NS Otto Hahn\". V roce 1959 byl otevírací ceremoniál \"Institutu Otty Hahna\" v Mainzu a \"Hahn-Meitner Institut pro Nukleární Výzkum (HMI)\" v Berlíně. Na jeho počest byly pojmenovány krátery na Marsu a Měsíci a planetka č. 19126. Jeho jméno nesou ceny \"Otto Hahna\" obou chemických i fyzikálních společností, \"Medaile Otty Hahna\" od Max Planck Society, a \"Otto Hahn Peace Medal in Gold\" od United Nations Association of Germany (DGVN) v Berlíně. Mnoho měst a oblastí německy mluvících zemí má pojmenované střední školy všech typů po něm, a nespočet ulic, náměstí či mostů po celé Evropě nese jeho jméno.\n\nŘada států vydává mince, medaile a známky (včetně Federální Republiky Německa, Německé demokratické republiky, Rakouska, Rumunska, Angoly, Kuby, Commonwealth of Dominica, Madagaskaru, St. Vincent & the Grenadines, Chadu, Guiney a Bissau). Ostrov na Antarktidě (poblíž Mt. Discovery) nese jeho jméno, podobně jako dva meziměstské vlaky Německých Federálních železnic v roce 1971 mezi Hamburkem a Baselem SBB a \"knihovna Otty Hahna\" v Göttingenu. V roce 1974 v ocenění speciálních přínosů Otty Hahna pro německo-izraelské zpravodajství, dostala Hahnovo jméno pobočka Weizmannova Institutu vědy v Rehovotu v Izraeli (\"Otto Hahn Wing\"). V několika městech a oblastech byly odhaleny bysty, monumenty a plakety, včetně Berlína (východního i západního), Bostonu (USA), Frankfurtu nad Mohanem, Göttingenu, Gundersheimu, Mainzu, Marburgu, Mnichova (v hale slávy v Deutsches Museum), Rehovotu (Izrael), San Vigilio (Lake Garda) a Vídně (ve foyer Mezinárodní Atomové Energie Agency - IAEA). Zvláštní vyznamenání mu bylo uděleno v roce 1997 v Holandsku.\n\n\n"}
{"id": "231310", "url": "https://cs.wikipedia.org/wiki?curid=231310", "title": "November 2nd", "text": "November 2nd\n\nNovember 2nd je česká hudební skupina.\n\nSkupina vznikla roku 1995 v Hranicích. Styl skupiny: rock, alternative rock, country.\n\nV roce 2007 byla skupina na turné po Česku společně s americkou zpěvačkou a kytaristkou Janet Robin.\n\n\n\n\n\n\n"}
{"id": "231312", "url": "https://cs.wikipedia.org/wiki?curid=231312", "title": "August Seydler", "text": "August Seydler\n\nPhDr. August Seydler, \"křtěný\" Augustin Jan Bedřich (1. června 1849, Žamberk – 22. června 1891, Praha-Letná) byl český astronom, teoretický fyzik a profesor na Univerzitě Karlově v Praze, raný přispěvatel časopisu Vesmír.\n\nNarodil se v Žamberku v rodině inspektora finanční stráže Jana Nepomuka Seydlera a jeho ženy Antonie, rozené Sukové. Byl nejmladším ze čtyř sourozenců. Když mu byl rok, odstěhovali se jeho rodiče do Prahy, odkud pocházel jeho otec. V roce 1852 zemřela jeho matka na tuberkulózu a o malého Augusta se začala starat otcova druhá manželka.\n\nV letech 1860–1867 studoval na gymnáziu u piaristů na Novém Městě pražském. Po maturitě nastupuje na pražskou Karlo-Ferdinandovu univerzitu, kde studoval matematiku, astronomii, fyziku, chemii a filozofii. Již od druhého univerzitního roku 1868/69 pracoval jako asistent u svých profesorů fyziky a matematiky a později se stal i asistentem na klementinské hvězdárně. V krátkém rozpětí prosinec 1871–leden 1872 se stal doktorem filozofie a předložil habilitační práci z fyziky. Ve 23 letech se tak stal soukromým docentem teoretické fyziky.\n\nV roce 1881 se stal mimořádným profesorem matematické fyziky a po rozdělení Karlo-Ferdinandovy univerzity na českou a německou v roce 1882 přešel na českou univerzitu. Zde se stal zakladatelem systematické výuky teoretické fyziky a vybudoval český astronomický ústav. V roce 1885 byl Augustin Seydler jmenován řádným profesorem teoretické astronomie a teoretické fyziky.\n\nVynikl především jako astronom, ale i jako matematik a fyzik. Usiloval o zvýšení úrovně české vědy.\n\nŽivot Augusta Seydlera byl poznamenán řadou osobních tragedií. Jeho manželka Anna byla sestrou Emila a Eduarda Weyrových. Zemřela ve 29 letech a zanechala tři sirotky (jedno dítě zemřelo již dříve); Augustin Seydler se v roce 1890 znovu oženil. Sám trpěl tuberkulózou, na kterou zemřel v roce 1891. Je pochován na Olšanských hřbitovech v Praze (oddělení 2, část 005, hrob 65.\n\nAugust Seydler se aktivně zúčastnil boje o pravost Rukopisu Královédvorského a Zelenohorského na straně těch, kdo považovali Rukopisy za falza. Zveřejnil v dubnovém čísle 1886 (s. 299–307) Masarykova časopisu Athenaeum článek \"Počet pravděpodobnosti v přítomném sporu\". V něm poprvé v české (a pravděpodobně i světové) použil matematické metody k řešení lingvistického problému.\n\nVe svém článku vycházel Seydler z Gebauerova zjištění, že Rukopisy obsahují velké množství odchylek od mluvnice, která se vyskytuje v prokazatelně staročeských památkách. Dále využil Gebauerovo zjištění, že řada těchto odchylek je shodná s odchylkami nalezenými v padělcích spojených s osobou Václava Hanky a v jeho dílech, která vznikla před objevením RKZ. Pro tyto odchylky použil Seydler výraz \"zvláštnost\". V článku odvodil, že je mizivá pravděpodobnost, že by \"zvláštnosti\" v Rukopisu Královédvorském byly náhodné.\n\nJulius Grégr označil, v Národních listech, odpůrce pravosti, soustředěné v \"Athenaeu\", za \"...literární Maffii...\", která \"...vztahuje své smělé ruce po nejdražších skvostech národa...\" Autory \"Athenaea\" označily Národní listy za šašky. Zesměšnění se dočkal zejména matematický rozbor Augusta Seydlera, kterému mj. Národní listy navrhovaly, aby se uplatnil \"...k vynalezení mathematické formule, dle níž by mohly dámy na Zelném trhu sázet na terno a terno-secco do lotterie...\".\n\n\n5. ŠOLCOVÁ, Alena, a ŠOLC, Martin. \"Profesor August Seydler, astronom, fyzik a humanista.\" Pokroky matematiky, fyziky a astronomie 42.4 (1997): 188-209.\n\n"}
{"id": "231314", "url": "https://cs.wikipedia.org/wiki?curid=231314", "title": "David Jan Novotný", "text": "David Jan Novotný\n\nDavid Jan Novotný (* 28. listopadu 1947 v Praze) je vysokoškolský pedagog, spisovatel, scenárista a publicista.\n\nPo maturitě prošel řadou povolání: pracoval na poště, jako kočí a pastevec krav u státního statku v Krkonoších, divadelní vrátný, závozník v pekárnách, asistent produkce v Krátkém filmu Praha, uklizeč v divadle Semafor, vrátný ČSA, závozník v mydlovaru, asistent produkce na Barrandově, pomocný dělník v tiskárně, asistent režie v Krátkém filmu. Po absolutoriu FAMU, obor scenáristika a dramaturgie, nastoupil v roce 1977 jako scenárista Filmového studia Barrandov. V roce 1990 byl přijat jako odborný asistent na FAMU na katedru scenáristiky a dramaturgie, kde byl v roce 1997 jmenován docentem a v roce 2001 profesorem. Od roku 1991 působí na katedře žurnalistiky FSV UK; v letech 2004–2007 byl prvním rektorem Filmové akademie Miroslava Ondříčka v Písku. Od roku 2008 přednášel dramaturgii na bývalé Literární akademii (soukromá vysoká škola Josefa Škvoreckého), kde byl v letech 2010–2013 prorektorem a garantem oboru Literární tvorba. Je autorem filmových a televizních scénářů, desítky povídkových sbírek, novel a knih pro děti, teoretických textů o dramaturgii a scenáristice a publicistických textů v MfDnes, Lidových novinách, Hospodářských novinách. V roce 2008 publikoval Manifest pisoidního realismu, v němž vytyčuje nový umělecký směr v literatuře, malířství a figurální tvorbě. V roce 2011, 2012, 2014 a 2015 působil jako hostující pedagog na univerzitě ve finském Jyväskylä.\n\nOtcem Davida Jana Novotného byl výtvarník Jan Blahoslav Novotný tvořící pod pseudonymem Jebenof, děd evangelický teolog Adolf Novotný.\n\n\n\n\n"}
{"id": "231316", "url": "https://cs.wikipedia.org/wiki?curid=231316", "title": "Šumice (okres Brno-venkov)", "text": "Šumice (okres Brno-venkov)\n\nŠumice (německy \"Schömitz\") jsou obec v okrese Brno-venkov v Jihomoravském kraji. Nacházejí se v Dyjsko-svrateckém úvalu, asi 6 km západně od Pohořelic. Žije zde obyvatel. Obec je součástí sdružení obcí Čistá Jihlava a od roku 2013 je také členem místní akční skupiny Podbrněnsko. V rámci správy římskokatolické církve spadá pod farnost Loděnice u Moravského Krumlova.\n\nJedná se o vinařskou obec ve Znojemské vinařské podoblasti (viniční trať Vinohrady).\n\nV průběhu staletí se název obce několikrát změnil. Například: Schempnicz (1442), Semnytz (1676) a Schemnitz (18. století).\n\nNejstarší známá pečeť pochází ze 17. století. Je oválná a ve středu zobrazuje radlice čepelí vzhůru, mezi vnějším a vnitřním kroužkem je uveden nápis „SIGIL.DAS.DARF.SEMNYTZ.1676“. Tento pečetní symbol byl převzat také do návrhu nového znaku obce. Radlice byla doplněna vinným hroznem v erbovních barvách Lichtenštejnů a dvěma odvrácenými liliemi – atributem svatého Antonína.\n\nNejstarší dochovaná zmínka o dvoře v Šumicích pochází z roku 1365. Menší díl obce byl majetkově rozdroben mezi několik majitelů. Větší náležel klášteru Rosa coeli a roku 1443 přešel do držení louckého kláštera.\n\nRoku 1531 získal ves Zikmund Válecký z Mírova na Olbramovicích. Olbramovická vrchnost se však připojila ke stavovskému povstání, za což jí byl po porážce stavů na Bílé hoře v roce 1620 zkonfiskován majetek. Šumice tak spolu s Olbramovicemi připadly Moravskému Krumlovu. Celé krumlovské panství koupil roku 1622 Gunkadar z Lichtenštejna za 600 tisíc zlatých. Lichtenštejnům se podařilo, aby bylo krumlovské panství prohlášeno za jejich dědičné knížectví (potvrzeno Ferdinandem II. roku 1633). V držení tohoto rodu pak ves zůstala až do zrušení patrimoniální správy roku 1848.\n\nBěhem třicetileté války Šumice trpěly těžkou devastací a rabováním. Od roku 1655 jsou v obci vedeny matriční záznamy. V roce 1783 žilo ve vesnici 284 lidí. Roku 1790 otevřela farnost v obci školu, do té doby byly všechny šumické děti zapsány ve škole v Loděnicích. Po zrušení patrimoniální správy v roce 1848 se Šumice staly součástí krumlovského okresu. V roce 1890 dosáhla obec největšího počtu obyvatel, neboť zde žilo 553 osob, z nichž čtyři pětiny byly německé národnosti. Na počátku 20. století byla obec přičleněna k mikulovskému okresu.\nVětšina obyvatel pracovala v zemědělství. Obyvatelé Šumic se v minulosti věnovali vinařství, kterému se tu dobře dařilo. Obživu získávali také polním hospodářstvím a dobytkářstvím. Vzhledem k mírnému klimatu se zde kromě různých druhů obilovin pěstovaly brambory, kukuřice, zelenina, víno a cukrová řepa, která se pěstovala na přibližně 25 % z celkové výměry orné půdy a byla prodávána do nedalekých cukrovarů.\n\nBěhem první světové války přišlo o život 25 vesničanů. Po rozpadu Rakouska-Uherska se podle smlouvy ze Saint-Germain v roce 1919 stala obec součástí nově vzniklé Československé republiky. Mezi sčítáním lidu v letech 1910 a 1930 se šestiprocentní podíl české populace zvýšil na 39 %. Obec byla elektrifikována v roce 1922, vodovod byl postaven v roce 1927. V roce 1938 byla podél potoka postavena linie lehkého opevnění. Mnichovskou dohodou byla obec na podzim 1938 postoupena Německu, od 1. října 1938 byly Šumice součástí říšské župy Dolní Podunají.\n\nV průběhu druhé světové války přišlo o život 24 obětí obyvatel Šumic a během postupu Rudé armády v květnu 1945 byli v obci zastřeleni dva muži. Obec se téhož roku opětovně stala součástí Československa. Na základě Benešových dekretů byli v roce 1945 němečtí obyvatelé obce odsunuti. Jejich veškerý soukromý a veřejný majetek zabaven byl podle dekretu č. 108/1945 zabaven.\n\nPo válce spadaly Šumice pod okres Moravský Krumlov, který byl zrušen v roce 1960. V letech 1961–2006 patřily pod okres Znojmo a od 1. ledna 2007 jsou součástí okresu Brno-venkov. V roce 1998 byla v katastru obce vyhlášena přírodní rezervace Šumický rybník.\n\n\n"}
{"id": "231317", "url": "https://cs.wikipedia.org/wiki?curid=231317", "title": "Oxid thallný", "text": "Oxid thallný\n\nOxid thallný (TlO) je černý hygroskopický prášek tající při teplotě 579 °C, v tavenině silně leptající sklo.\n\nS vodou reaguje za vzniku nažloutlého roztoku hydroxidu thallného (TlOH). \nLze ho připravit zahříváním TlOH nebo TlCO v nepřítomnosti vzduchu.\n\nReakcí s oxidem uhelnatým lze z oxidu thallného snadno připravit kovové thallium.\n\nOxid thallný se využívá jako přísada do optických skel s vysokým indexem lomu.\n\nProbíhá také výzkum jeho využití v oblasti vysokoteplotních supravodičů.\n"}
{"id": "231321", "url": "https://cs.wikipedia.org/wiki?curid=231321", "title": "Seznam mantik", "text": "Seznam mantik\n\nToto je seznam mantik, různých praktik používaných k věštění. \n\n\n\n\n\n\n\n\n\n\n"}
{"id": "231325", "url": "https://cs.wikipedia.org/wiki?curid=231325", "title": "Kiili", "text": "Kiili\n\nKiili (dříve \"Veneküla\") je městys v estonském kraji Harjumaa, samosprávně patřící do obce Kiili, jejímž je administrativním centrem.\n"}
{"id": "231329", "url": "https://cs.wikipedia.org/wiki?curid=231329", "title": "Viimsi", "text": "Viimsi\n\nViimsi (německy \"Wiems\") je městečko v estonském kraji Harjumaa, samosprávně patřící do obce Viimsi, jejímž je administrativním centrem.\n\n"}
{"id": "231334", "url": "https://cs.wikipedia.org/wiki?curid=231334", "title": "MEMS", "text": "MEMS\n\nMEMS a MOEMS jsou americké zkratky pro MicroElectroMechanical Systems a MicroOptoElectroMechanical Systems. Německé zdroje používají pro podobné komponenty název MikroSysteme (Technik). Japonské zdroje používají termín MicroMachines.\n\nMikroElektroMechanické Systémy - systémy s mikrorozměry, ve kterých jsou čidla, ovladače a/nebo elektrické obvody integrovány na čipu pomocí polovodičových procesů.\n\nMikroelektromechanická součástka - součástka s mikrorozměry, ve které jsou integrovány ovladače, čidla, mechanické komponenty a/nebo elektrické obvody.\n\nMikrostroj \"(micromachine) -\" miniaturizovaná součástka, jejíž komponenty mají velikost několika milimetrů, nebo mikrosystém, který byl vytvořen integrací takových součástek.\n\nMikrostrojní technologie \"(micromachine technology) -\" technologie, které se vztahují k mikrostrojům.\n\nMikrověda a mikrotechnika \"(micro-science and engineering)\" - věda a technika pro mikroskopický svět mikrostrojů.\n\nJev měřítka \"(scale effect)\" souvisí se změnami v chování objektů nebo vlastností způsobené změnou rozměrů objektů.\n\nMikrotribologie \"(microtribology) -\" tribologie pro mikroskopický svět mikrostrojů.\n\nBiomimetika \"(biomimetics) -\" vytváření funkcí, které napodobují pohyby nebo mechanizmy organizmů.\n\nSamoorganizace \"(self-organization)\" - organizace systému bez jakékoli vnější manipulace nebo řízení, kde působením kolektivní interakce mezi velkým počtem malých mikroskopických objektů nebo jevů samovolně zaniká nerovnovážná struktura.\n\nOvladač; akční člen \"(actuator) -\" mechanická součástka, která mění různé typy energií, jako je elektrická energie, chemická energie na pohybovou energii, k provádění mechanické práce.\n\nMikroovladač \"(microactuator) -\" ovladač vytvořený pomocí mikrozpracování.\n\nOvladač buzený světlem \"(light driven actuator) -\" ovladač, který používá světlo jako řídicí signál nebo jako zdroj energie.\n\nPiezoelektrický ovladač \"(piezoelectric actuator) -\" ovladač, který používá piezoelektrický materiál.\n\nSlitinový ovladač s tvarovou pamětí \"(shape memory alloy actuator) -\" ovladač, který používá slitinu s tvarovou pamětí.\n\nElektrostatický ovladač \"(electrostatic actuator) -\" ovladač, který používá elektrostatickou sílu.\n\nHřebenový budicí ovladač \"(comb drive actuator) -\" elektrostatický ovladač, který sestává ze sady rovnoběžných prstů, s pevnou polohou, svázaných a prokládaných druhou sadou pohyblivých prstů.\n\nVýkyvný motor \"(wobble motor)\" - elektrostatický motor s proměnnou mezerou, který bez klouzání vytváří rolující pohyb rotoru na excentrickém statoru.\n\nMikrosenzor \"(microsensor) -\" součástka vytvořená mikrozpracováním, která je používána pro měření fyzikálních nebo chemických veličin.\n\nBiosenzor \"(biosensor) -\" senzor, který používá v součástce organické látky, které jsou určeny pro měření subsystému příslušného organizmu nebo k napodobování organizmu.\n\nIntegrovaná mikrosonda \"(integrated microprobe) -\" sonda z jednoho kusu, která kombinuje mikrosondu a obvod pro zpracování signálu.\n\nMěřič zrychlení \"(accelerometer) -\" převodník, který mění vstupní zrychlení na výstupní veličinu (obvykle elektrickou), která je úměrná vstupnímu zrychlení.\n\nMikrogyroskop \"(microgyroscope) -\" mikroskopický senzor pro měření úhlové rychlosti.\n\nMikrozrcadlo \"(micromirror) -\" reflexní zrcadlo s mikrorozměry, které může být ovládáno pro řízení úhlu odrazu.\n\nSkenovací zrcadlo \"(scanning mirror) -\" zrcadlo, které rastruje světelným svazkem.\n\nOptický spínač \"(optical switch)\" - optický prvek pro spínání optických signálů bez konverze na elektrické signály.\n\nMikrosvěrka \"(microgripper) -\" mechanická součástka, která může uchopit mikroskopický předmět.\n\nMikročerpadlo \"(micropump) -\" mechanická součástka, která stlačuje malé množství kapaliny a provádí tedy její transport.\n\nMikroventil \"(microvalve) -\" mechanická součástka, která řídí průtok kapaliny mikroskopickým kanálem.\n\nIntegrovaná řídicí jednotka průtoku hmoty \"(integrated mass flow controller) -\" součástka pro řízení průtoku plynu, která integruje mikroventil s průtokoměrem vyrobeným pomocí mikrozpracování na substrátu.\n\nMikropalivová buňka \"(micro fuel cell) -\" součástka zhotovená mikrozpracováním, která přeměňuje chemickou energii paliva přímo na elektřinu pomocí elektrochemického procesu.\n\nKřemíkový proces \"(silicon process) -\" velmi přesné technologie pro zpracování křemíku.\n\nTechnologie tlustých vrstev \"(thick film technology) -\" technologie, která na substrátu vytváří tlusté vrstvy.\n\nTechnologie tenkých vrstev \"(thin film technology) -\" technologie, která na substrátu vytváří tenké vrstvy.\n\nObjemové mikrozpracování \"(bulk micromachining) -\" proces mikrozpracování, který odstraňuje část vlastního substrátu.\n\nPovrchové mikroopracování \"(surface micromachining) -\" proces mikroopracování, který na povrchu substrátu tvaruje různé látky do různých tvarů.\n\nFotolitografie \"(photolithography) -\" technika, která pomocí světla přenáší jemný obrazec na substrát.\n\nFotomatrice \"(photomask) -\" částečně transparentní vrstva nebo skleněná deska, která se používá pro přenos transparentního obrazce pomocí optické projekce.\n\nFotorezist \"(photoresist)\" - fotocitlivý materiál použitý pro fotolitografii.\n\nLitografie elektronovým svazkem \"(electron beam lithography) -\" technika, která generuje jemný obrazec na substrát pomocí elektronového svazku.\n\nKřemík na izolantu, SOI \"(silicon-on-insulator) -\" struktura složená z izolantu a tenké vrstvy křemíku na izolantu.\n\nRentgenová litografie \"(X-ray lithography) -\" technika, která přenáší jemný obrazec na substrát pomocí rentgenového záření.\n\nZpracování svazkem \"(beam processing) -\" proces zpracování používající svazky s vysokou hustotou energie.\n\nNaprašování; rozprašování \"(sputtering) -\" vyrážení atomů z povrchu terče bombardováním ionty s velkou kinetickou energií a jejich následným nanášením tenké vrstvy na základní materiál.\n\nProces leptání \"(etching process) -\" proces odstranění materiálu pomocí chemické koroze.\n\nMokré leptání \"(wet etching) -\" proces leptání v kapalné fázi pomocí reaktivního chemického roztoku.\n\nSuché leptání \"(dry etching) -\" proces leptání v parách pomocí fyzikální a/nebo chemické reakce reaktivního plynu nebo reaktivního plazmatu.\n\nLeptací bariéra \"(etch stop) -\" vrstva, která je odolná pro leptadlo a zastavuje nadměrné leptání.\n\nReaktivní iontové leptání, RIE \"(reactive ion etching)\" - technika, která kombinuje leptání v korozním plynu a rozprašování ionty.\n\nInduktivně vázané plazma, ICP \"(inductively coupled plasma) -\" velmi husté plazma generované induktivní vazbou.\n\nVakuové napařování; nanášení z par \"(vapour deposition) -\" technologie, která nanáší látky z páry na pevný povrch.\n\nProces fyzikálního nanášení z par, PVD \"(physical vapour deposition process)\" - proces výroby tenkých vrstev zejména použitím fyzikálního napařování.\n\nGalvanoplastika; elektrotváření \"(electroforming) -\" výroba, reprodukce předmětů elektrolytickým pokovováním na vřeteno, kopírovací šablonu nebo matrici, která je potom oddělena od nanesené vrstvy.\n\nMikroelektrojiskrové obrábění \"(micro-electrodischarge machining) -\" proces mikroobrábění používající výboj mezi mikroelektrodami a materiálem.\n\nProces vytlačování za horka \"(hot embossing process)\" - proces, kde profil raznice je přenášen na podložku tlakem proti substrátu, který je změkčen ohřevem.\n\nMikroodlévání; mikrolisování \"(micromoulding)\" - proces vytváření požadovaného tvaru mikroskopických komponent nalitím zkapalněného materiálu do formy.\n\nAdhezní spojování \"(adhesive bonding) -\" technika, která spojuje dva materiály pomocí polymerních materiálů jako adheziva.\n\nAnodické spojování \"(anodic bonding) -\" technika spojování skleněného substrátu, který obsahuje pohyblivé ionty a substrátu z křemíku, kovu atd.; substráty jsou změkčeny pomocí tepla a připojeny pomocí elektrostatického přitahování elektrické dvojvrstvy vytvořené přiložením vysokého napětí napříč substrátu, přičemž křemíková strana je anodou.\n\nDifuzní spojování \"(diffusion bonding) -\" technika spojování ohřevem pod bod tavení a stlačením pro dosažení pevnofázové adheze vzájemnou difuzí atomů.\n\nSpojování křemíku přetavením \"(silicon fusion bonding) -\" technika spojování hydrofilizovaných substrátů vytvořených na křemíku, oxidovaném křemíku atd. pomocí primární vodíkové vazby mezi povrchy a po vyžíhání při vysoké teplotě spojení Si-O-Si.\n\nMikromanipulátor \"(micromanipulator) -\" mechanizmus pro manipulaci s mikroskopickými objekty, jako jsou geny, buňky, mikrokomponenty a mikronástroje.\n\nBezkontaktní manipulace \"(non-contact handling) -\" uchopení a pohybování objekty bez kontaktu.\n\nMikroskop s řádkovací sondou, SPM \"(scanning probe microscope) -\" mikroskop, který používá sondu s hrotem v atomárním měřítku; pro získání obrazu se provádí rozmítání v rastrovém obrazci blízkém vzorku a měří se fyzikální veličiny mezi sondou a povrchem vzorku.\n\nMikroskop atomární síly, AFM \"(atomic force microscope) -\" mikroskop, který měří mikroskopickou geometrii pomocí sledování posunutí špičky hrotu způsobené atomární silou mezi hrotem sondy \"(microcantilever)\" a vzorkem při rozmítání špičky hrotu v rastrovém obrazci.\n\nŘádkovací tunelový mikroskop, STM \"(scanning tunnelling microscope) -\" mikroskop, který měří mikroskopickou geometrii udržováním tunelového proudu mezi sondou a konstantním vzorkem při rozmítání sondy v rastrovém obrazci.\n\nMikroskop v blízkém poli \"(near-field microscope) -\" mikroskop, který měří intenzitu elektromagnetického nebo ultrazvukového záření malým otvorem umistěným bezprostředně nad povrchem vzorku, při rastrovém snímání v tomto otvoru, pro získání obrazů s vysokým rozlišením.\n\nPoměr výška/šířka \"(aspect ratio) -\" poměr vertikálního rozměru (výšky) k horizontálnímu rozměru (šířky) třírozměrné struktury, používaný jako index pro relativní tloušťku struktury.\n\nPoměr výkon/hmotnost \"(power-to-weight ratio) -\" poměr výstupního výkonu k hmotnosti ovladače.\n\nBio-MEMS \"(bio-MEMS) -\" aplikace technologie MEMS v oblasti biologie a/nebo v biomedicínských vědách; Bio-MEMS je zkratka pro „biomedicínské MEMS“.\n\nRF MEMS \"-\" aplikace technologie MEMS v oblasti bezdrátové komunikace, používající radiofrekvenční (vysokofrekvenční) pásma; RF MEMS je zkratka pro „radiofrekvenční MEMS“.\n\nMOEMS \"-\" aplikace technologie MEMS v oblasti optiky; MOEMS je zkratka pro „mikro-opticko-elektromechanické systémy“.\n\nLaboratoř na čipu \"(lab-on-a-chip) -\" systém pro chemický, biochemický nebo biotechnologický proces, který je instalován na mikročipu.\n\nMikro TAS \"(Micro Total Analysys Systems) -\" miniaturizované integrované systémy pro chemickou, biochemickou nebo biotechnologickou analýzu;\n\nMikroskopická chirurgie; mikrochirurgie \"(microscopic surgery; microsurgery) -\" chirurgická operace prováděná v pohledu mikroskopu.\n\nAktivní katétr; aktivní cévka \"(active catheter) -\" katétr, který může dosáhnout místo určení pomocí volného ohybu s namontovaným mikroovladačem, podle odezvy na přijaté vnější řídicí signály.\n\nVláknový endoskop \"(fibre endoscope) -\" nástroj, který přenáší obraz pomocí svazku optických vláken použitých uvnitř pozorovaného těla; toto pozorování je nemožné provádět přímo z vnějšku.\n\nChytrá pilulka \"(smart pill) -\" robot, který provádí měření a dodávání léku dovnitř těla.\n\nBio chip - součástka, která sestává z miniaturizovaných zkušebních částí uspořádaných na tuhém substrátu, která připouští provedení různých krátkodobých biologických reakcí.\n\nManipulace s buňkou \"(cell handling) -\" manipulace s buňkami nebo působení na buňky.\n\nSpojení buněk \"(cell fusion) -\" spojování dvou sousedních buněk do jedné buňky, zmizením přepážky (\"septum\") mezi nimi.\n\nŘetězová reakce polymerázy \"(polymerase chain reaction) -\" <mikroelektromechanické součástky> proces zesílení syntézy velkého množství identických replik fragmentu DNA.\n"}
{"id": "231335", "url": "https://cs.wikipedia.org/wiki?curid=231335", "title": "Jaap de Hoop Scheffer", "text": "Jaap de Hoop Scheffer\n\nJakob Gijsbert (Jaap) de Hoop Scheffer (* 3. dubna 1948 Amsterdam) je nizozemský politik, v letech 2004 až 2009 generální tajemník NATO.\n\nNarodil se v roce 1948 v Amsterdamu. Studoval práva na univerzitě Leiden. Studia dokončil roku 1971. Po dokončení vojenské služby v Nizozemském královském letectvu se stal důstojníkem v záloze.\n\nPro ministerstvo zahraničních věcí pracoval od roku 1976 do roku 1986. Po prvních dvou letech byl umístěn na nizozemskou ambasádu v Ghaně. Poté působil u stále nizozemské delegace na velitelství NATO v Bruselu do roku 1980, kde se zabýval otázkami obranného plánování.\n\nV roce 1982 přestoupil z politické strany D66 do CDA (křesťanští demokraté). Ve volbách v roce 1986 byl zvolen do dolní komory parlamentu. Byl mluvčí strany v oblasti zahraničních záležitostech.\nV letech 1986 až 1994 byl členem Parlamentního shromáždění Rady Evropy a Západoevropské unie a v letech 1994 až 1997 členem Parlamentního shromáždění NATO. Mezi lety 1997–2001, když byla CDA v opozici, byl vůdcem křesťansko demokratických poslanců v dolní komoře. Nakonec jej zvolili stranickým lídrem.\n\nI když byl vybrána na seznam kandidátů do voleb v roce 2002, jeho pozice lídra strany se stala nejistou. Po mocenském souboji s předsedou CDA Van Rijem, rezignoval na post stranického lídra. Vedoucí místo na kandidátském listu tak do voleb, které se uskutečnily 15. května 2002, přebral Jan Peter Balkenende.\n\nV těchto volbách CDA zvítězila a přijala vůdčí úlohu při formování nové vlády. Nový ministerský předseda Balkenende jmenoval 22. června 2002 Jaapa de Hoop Scheffera ministrem zahraničí Nizozemska v jeho přechodném prvním kabinetu. Pozici si udržel i v druhém Balkenendově kabinetu po volbách 22. ledna 2003.\n\nZahraniční politika v roce 2003, z velké části stanovena de Hoop Schefferem a Balkenendem, charakterizovalo schválení vojenské intervence do Iráku („politická, ne vojenská podpora“). Jaap de Hoop Scheffer je pokládán za těsného spojence Bushovy vlády.\n\nV roce 2003 jako ministr zahraničí předsedající země Organizace pro bezpečnost a spolupráci v Evropě byl Scheffer zvolen předsedou organizace.\n\nJako ministr zahraničí působil do 3. prosince 2003.\n\n5. ledna 2004 se stal jedenáctým generálním tajemník NATO. Vystřídal George Robertsona, který post zastával od roku 1999 do roku 2003. Ve své nástupní řeči uvedl jako hlavní úkol spojenectví s Evropskou Unií v zajištění míru v Afghánistánu.\n\nJako generální tajemník NATO přinutil členy aliance, aby se podílely větší mírou na operaci jednotek Mezinárodních bezpečnostních podpůrných sil (ISAF) v Afghánistánu.\n\nOd 31. května do 3. června 2007 se účastnil utajené konference Bilderbergu v tureckém Istanbulu.\n\nÚčastnil se ekonomické konference v kanadském Montrealu 21. června 2007. Povzbudil Kanadu v pokračování afghánské mise, datum stažení kanadských vojáků bylo stanoveno na rok 2009.\nJaap de Hoop Scheffer zde řekl : \"Myslím si, že je nevyhnutelně potřeba více času k vytvoření takových podmínek (v Afghánistánu), aby proběhla rekonstrukce a rozvoj.\"\nBěhem jeho návštěvy zemřeli tři kanadští vojáci v Afghánistánu. Scheffer se vyjádřil i k této události : „Vím, jak velkou cenu platí kanadští vojáci, ale já klidně říkám, že je to pro dobrou věc.“\n\nSchefferovy komentáře donutily kanadskou vládu pod nátlakem opozice k stanovení délce kanadské mise v neklidné zemi.\n\nKonec mandátu generálního tajemníka NATO byl koncem roku 2007, mandát mu ale zástupci členských zemí aliance prodloužili až do roku 2009, aby mohl připravit a předsedat 60. výročí Severoatlantické aliance v roce 2009 .\n\nJakob de Hoop Scheffer je ženatý, má dvě dcery. Ve volném čase rád běhá a hraje tenis. Mezi jeho záliby patří holandská, francouzská a anglická literatura. Oblíbil si francouzské filmy.\n\n"}
{"id": "231347", "url": "https://cs.wikipedia.org/wiki?curid=231347", "title": "Doly", "text": "Doly\n\nNázev Doly má více významů:\n\n\n\n"}
{"id": "231348", "url": "https://cs.wikipedia.org/wiki?curid=231348", "title": "Domanice", "text": "Domanice\n\nNázev Domanice má více sídel:\n"}
{"id": "231349", "url": "https://cs.wikipedia.org/wiki?curid=231349", "title": "Srbce", "text": "Srbce\n\nNázev Srbce má více sídel:\n"}
{"id": "231356", "url": "https://cs.wikipedia.org/wiki?curid=231356", "title": "Prenocephale", "text": "Prenocephale\n\nPrenocephale byl středně velký býložravý nebo možná všežravý dinosaurus ze skupiny Pachycephalosauridae. Známý je z fosilních pozůstatků zahrnujících i lebku. Žil před přibližně 75 milióny let na území dnešního Mongolska.\n\nAsi 2,2 až 2,4 metru dlouhý a kolem 40 kg vážící \"Prenocephale\" představoval bipední (dvojnohé) zvíře žijící ve stádech, vnějším vzhledem trochu podobné ornitopodům. Měl totiž dlouhé zadní končetiny a ocas, avšak krátké přední končetiny. Vývojově však patřil do skupiny Pachycephalosauria, která byla víc příbuzná rohatým dinosaurům (Ceratopsia) a heterodontosaurům (např. \"Heterodontosaurus\") než ornitopodům. Podobně jako jiní pachycefalosauři, disponoval silnou lebkou, v jeho případě kopulovitého tvaru. Okolo kostěné klenby měl výrazné malé kostěné výrůstky, zřejmě sloužící k ozdobě.\n\nDodnes není jisté, k čemu sloužily mimořádně silné lebeční kosti pachycefalosaurů. Původně se myslelo, že samci do sebe v době říje, v rámci zápolení o samice, naráželi hlavami jako někteří dnešní kopytníci. Lebce však chybělo pórovité tkanivo k absorbování síly nárazů. Mohlo tedy dojít k poškození mozku. Někteří vědci předpokládají, že samci nenaráželi hlavami o hlavy soků, ale o široká bedra.\n\n"}
{"id": "231362", "url": "https://cs.wikipedia.org/wiki?curid=231362", "title": "Beşiktaş JK", "text": "Beşiktaş JK\n\nBeşiktaş JK (Turecky: Beşiktaş Jimnastik Kulübü, v překladu: \"Gymnastický klub Beşiktaş\") je profesionální turecký sportovní klub sídlící v Istanbulu, ve čtvrti \"Beşiktaş\". Je zaměřený na množství různých sportovních odvětví jako jsou atletika, basketbal, volejbal, box, veslování, jachtaření, stolní tenis, šach, gymnastika a další. Nejdominantnější je však fotbalová sekce klubu. Beşiktaş JK je jedním ze tří tureckých klubů, které nikdy nesestoupily z nejvyšší domácí soutěže – Süper Lig. Těmi zbylými jsou jeho největší rivalové, istanbulské kluby Galatasaray SK a Fenerbahçe SK.\n\nBeşiktaş je nejstarším z této „velké turecké trojice“. Klub byl založen jako společenství 22 sportovních nadšenců, kteří se scházeli kvůli sportovnímu vyžití, v roce 1903 Osmanem Paşou. Je jedním z nejúspěšnějších tureckých klubů, když získal celkem 13 mistrovských titulů v Süper Lig (včetně dvou z Federation Cupu). Dále pak má na kontě 9 vítězství v domácím poháru a 8 v Superpoháru, přičemž je aktuálním vítězem tureckého poháru 2010/11 a účastník Superpoháru 2011. Doposud poslední mistrovský titul připsal v sezoně 2008/09. Svá domácí utkání hrál na stadionu BJK İnönü Stadyumu s celkovou kapacitou 32 145 diváků, který byl v roce 2013 zbourán a na jeho místě byl postaven nový stadion Vodafone Arena (otevřen v dubnu 2016).\n\nNejvětší úspěchy mimo fotbal zažívá v posledních letech Beşiktaş v házené, když v posledních třech letech (2009–11) ovládl téměř všechny domácí soutěže.\n\nBeşiktaş byl založen v roce 1903 v období Osmanské říše. Je nejstarším čistě tureckým sportovním klubem, starším než Galatasaray SK i Fenerbahçe SK. O jeho založení rozhodla skupina 22 sportovních nadšenců v čele s \"Osmanem Paşou\". Vzhledem k tehdejšímu právu byly sportovní aktivity pro turecké obyvatele zakázány, takže se existence klubu držela v tajnosti. Jeho členy byly především synové, příbuzní a sousedi Osmana Paşeho. Později byl klub dokonce odhalen a jeho členové stíháni policií.\n\nV roce 1908 došlo k zásadním změnám v občanském zákoníku, který již dále nezakazoval sportovní aktivity ani zakládání klubů. V té době byl klub zaměřen především na gymnastiku, zápas a wrestling. Z ní také pochází název klubu J.K., neboli Jimnastik Kulübü (v překladu: gymnastický klub). 13. ledna 1910 byl také Beşiktaş JK registrován jako první sportovní klub na území Turecka. Počet členů raketově vzrostl na 150 a pomalu se v klubu začal prosazovat fotbal, který se v krátké době stal dominantním sportem.\n\nFotbalová sekce klubu byla založena až v srpnu 1911 Ahmetem Şerafettin Beyem. Beşiktaş nenastupoval v proslulých \"páteční a nedělní\" Istanbulské lize. Vstoupil do ní až roku 1923, když se hrála její zkrácená forma a po vítězstvích nad Küçükçekmece SK a Galatasaray SK se stal jejím šampionem.\n\nAni přes vítězství při první účasti však nedokázal dlouhodobě konkurovat svým istanbulským rivalům Galatasaray SK a Fenerbahçe SK. Změna nastala ve druhé polovině 30. letech, kdy Beşiktaş převzal dominantní roli jednoho z nejlepších klubů. Nejprve několikrát zvítězil v Istanbulské lize a po založení první turecké ligy zvané \"Milli Küme Şampiyonası\" ji ovládl v jejím 5. ročníku roku 1941. Po jednoroční přestávce v pořádání soutěže získal tým v následujících 5 ročnících ještě 2 vítězství. S celkovými třemi vítězstvími během 11 let existence soutěže drží klub 2. pozici v celkovém žebříčku. Za zmínku však stojí především dominance ve stále ještě prestižní Istanbulské lize. Během 40. a první poloviny 50. let ji Beşiktaş vyhrál celkem 11×, čímž se téměř dotáhl na vedoucí celky celkové klasifikace. Po zrušení soutěže v roce 1959 (pro založení Süper Lig) měl na kontě celkem 13. titulů, o dva méně než shodně vedoucí Galatasaray SK a Fenerbahçe SK.\n\n\n"}
{"id": "231367", "url": "https://cs.wikipedia.org/wiki?curid=231367", "title": "FK Ventspils", "text": "FK Ventspils\n\nFK Ventspils (\"Futbola Klubs Ventspils\") je lotyšský fotbalový klub sídlící ve městě Ventspils. Byl založen roku 1997 po sloučení klubů \"Venta\" a \"NAFTA\", v témže roce začal tým nastupovat v nejvyšší lotyšské fotbalové soutěži. První zápas odehrál klub dne 12. dubna 1997 proti klubu Skonto FC, duel skončil porážkou 0:3. Na evropské scéně tým debutoval v roce 1999, tehdy nastoupili jeho hráči v Intertoto Cupu, v roce 2000 si zahráli Pohár UEFA a v červenci roku 2007 si poprvé vychutnali možnost hrát nejcennější evropskou fotbalovou soutěž – Ligu mistrů UEFA. Hřištěm klubu je stadion s názvem Ventspils Olimpiskais Stadions s kapacitou 3 200 diváků.\n\nMezi největší úspěchy klubu patří vítězství v nejvyšší lotyšské soutěži (2006, 2007, 2008, 2011, 2013, 2014) a vítězství v lotyšském poháru (2003, 2004, 2005, 2007, 2010/11, 2012/13).\n\nV roce 2010 vyhrál klub pobaltskou fotbalovou soutěž Baltic League.\n\n\"K roku 2014\n"}
{"id": "231371", "url": "https://cs.wikipedia.org/wiki?curid=231371", "title": "FC Astana-1964", "text": "FC Astana-1964\n\nFC Astana-1964 je kazašský fotbalový klub sídlící ve městě Nur-Sultan. Byl založen roku 1964 a v roce 2009 ohlásil bankrot, poté byl přeřazen z Premjer Ligasy (první kazašská liga) do 1. divize (druhá kazašská liga). Hřištěm klubu je stadion s názvem Kažimukan Munaitpasov s kapacitou 12 343 diváků.\n\nTřikrát vyhrál Premjer Ligasy (2000, 2001, 2006) a třikrát získal kazašský fotbalový pohár (2000/01, 2002, 2005).\n\n\n"}
{"id": "231373", "url": "https://cs.wikipedia.org/wiki?curid=231373", "title": "FC København", "text": "FC København\n\nFC København (\"FC Kodaň\") je fotbalový klub dánské Superligaen, sídlící v Kodani. FC Kodaň patří k významným dánským fotbalovým klubům. Byl založen roku 1992. Hřištěm klubu je stadion s názvem Parken s kapacitou 42 358 diváků.\n\nKlub vznikl sloučením dvou úspěšných kodaňských klubů - Kjøbenhavns Boldklub (čtvrtfinalisty Poháru UEFA 1960/61) a Boldklubben 1903 (čtvrtfinalisty Poháru UEFA 1991/92).\n\nNa začátku roku 2017 FC Kodaň koupilo 5 hráčů počítačové hry a založili tým North . Všech 5 hráčů bylo koupeno z týmu Dignitas, který se přestal zajímat o evropskou scénu hry CS:GO.\n\n\n"}
{"id": "231374", "url": "https://cs.wikipedia.org/wiki?curid=231374", "title": "Method Kaláb", "text": "Method Kaláb\n\nMethod Kaláb (10. července 1885, Veselíčko – 17. listopadu 1963, Praha) byl český grafik, ilustrátor, tiskař, typograf, tvůrce písma, odborný publicista a bibliofilský specialista. Od r. 1922 byl ředitelem Průmyslové tiskárny v Praze. \n\nPocházel z chudých poměrů. Otec pracoval jako zemědělský dělník, matka zemřela, když mu bylo osm roků. \n\nVyučil se sazečem a pracoval postupně v malých tiskárnách a písmolijeckých dílnách u nás (v Sedlčanech, Táboře, Praze) i v zahraničí (tiskárna Augusta Chwaly ve Vídni, Finschova slévárna písem ve Frankfurtu nad Mohanem). Navštěvoval typografické kurzy, soustavně se vzdělával v oboru tvorby písma a knih. Po návratu do Prahy (1911) byl jmenován faktorem v tiskárně Grafia. V roce 1922 byl Ústředním spolkem čsl. průmyslu cukrovarnického pověřen úkolem vybudovat velkou knižní tiskárnu a stal se jejím ředitelem. Strojovou sazárnu vybavil jedním typem sázecích strojů-monotypy. To mu umožnilo dokonalou sazbu nejen propagačních materiálů, ale i bibliofilských tiskovin. V r. 1948 obdržel se svými spolupracovníky státní cenu za přínos české knize. \n\nByl průkopníkem nových směrů české typografie, stal se autorem mnoha typů klasicizujících písem, snad nejznámější je jeho antikva. Dal typografickou podobu mnoha krásným knihám, spolupracoval s předními výtvarníky jako V. H. Brunnerem, Alfonsem Muchou, Františkem Kyselou, Cyrilem Boudou, Josefem Ladou, Karlem Svolinským, Maxem Švabinským a řadou dalších. V písmolijně pražské Průmyslové tiskárny byla realizována písma Slavoboje Tusara (Antikva, 1936) a Karla Svolinského (písmo vytvořené pro vydání Máchova \"Máje\", 1925). Kaláb se rovněž zasadil o vydání písma Oldřicha Menharta v Anglii (Menhart Romana Monotype, 1934). V letech 1908–1963 graficky upravil téměř 800 knižních titulů. Byl grafickým úpravcem a členem redakční rady časopisu \"Hollar\". Navrhoval obálky časopisu \"Typografia\" (1911–1913), s nímž spolupracoval též odborně. Řada Kalábových teoretických textů, kterými usiloval propagovat grafické pojetí české knihy, byla publikována v zahraničí, např. v periodikách The Fleuron či v typografické ročence \"Das Gutenberg Jahrbuch\". Vzorem byl Kalábovi tiskař Giambattista Bodoni, jemuž věnoval monografickou studii (1925). Napsal také knihu o písmech Slavoboje Tusara – \"Původní české knižní písmo Slavoboje Tusara\" (vydala Průmyslová tiskárna v Praha, 1926). Jeho bohatá pozůstalost se po jeho smrti dostala do sbírek žďárského Muzea knihy.\n\n\n"}
{"id": "231396", "url": "https://cs.wikipedia.org/wiki?curid=231396", "title": "Fotometrie", "text": "Fotometrie\n\nFotometrie je část optiky, která zkoumá světlo z hlediska jeho působení na zrakový orgán. Veličiny, které určují velikost tohoto působení na lidské oko, se označují jako fotometrické veličiny.\n\nMezi fotometrické veličiny řadíme např. svítivost zdroje, světelný tok nebo osvětlení.\n\nFotometrie se zaměřuje na viditelné světlo. Podobné metody jako fotometrie se používají pro studium celého elektromagnetického spektra v radiometrii.\n\n"}
{"id": "231406", "url": "https://cs.wikipedia.org/wiki?curid=231406", "title": "Kurt Schubert", "text": "Kurt Schubert\n\nKurt Schubert (4. března 1923, Vídeň – 4. února 2007, Vídeň) byl průkopníkem rakouské judaistiky, podstatně se podílel na obnově Vídeňské univerzity roku 1945.\n\nSchubert ještě za gamnaziálních studií zažil anexi Rakouska nacistickým Německem roku 1938. Perzekuce Židů jej přivedla k vědeckému setkání s judaismem. Jako angažovaný katolík již uprostřed války začal na Institutu staroorientální filologie Vídeňské univerzity se studiem hebraistiky. Zároveň se účastnil jak rakouského odboje, tak i ilegální Katolické vysokoškolské mládeže.\n\nJako student zachránil před zničením knihovnu vídeňského rabínského semináře. V dubnu 1945 pomáhal díky povolení sovětské okupační mocnosti s obnovou univerzity. 2. května 1945 měl svou první přednášku „hebrejština pro začátečníky“.\n\nNa Vídeňské univerzitě působil Schubert nejdříve jako docent judaistiky v rámci Institutu pro orientalistiku. Roku 1948 se habilitoval a věnoval se zakládání židovských studií ve Vídni. Také publikoval jako první v němčině svitky od Mrtvého moře. Roku 1959 byla zřízena katedra judaistiky, nejprve jako součást orientalistiky, roku 1966 pak Institut pro judaistiku Vídeňské univerty, jehož řádným profesorem a představitelem byl až do září 1993. I poté učil dále jako emeritní profesor, až do letního semestru 2006.\n\nKromě svitků od Mrtvého moře publikoval knihy o řadě širokých témat z judaistiky, např. o židovském knižním umění ve středověku, o sionismu, o podobách antisemitismu. Rovněž založil Židovské muzeum v Eisenstadtu, první židovské muzeum v Rakousku.\n\nSchubert se neustále věnoval židovsko-křesťaského dialogu a překonávání antisemitismu. Roku 2006 obdržel cenu ICCJ.\n\n"}
{"id": "231407", "url": "https://cs.wikipedia.org/wiki?curid=231407", "title": "The Operation M.D.", "text": "The Operation M.D.\n\nThe Operation M.D. je sólovým projektem Conea (vlastním jménem Jason McCaslin), baskytaristy skupiny Sum 41, Todda Morseho a bubeníka Matta Brana.\n\nJejich debutové album se jmenuje \"We have an emergency\". Prvním videoklipem se stala melodická \"Sayonara\". Cone a Todd zde vystupují jako Dr. Dynamite a Dr. Rocco. Do porodnice přivezou rodičku a údajného otce dítěte. Dr.Rocco si po spatření rodičky uvědomí, že právě s touto ženou měl před devíti měsíci poměr. Netušil, že když odcházel, za dveřmi byl schovaný Dr. Dynamite a situace se opakovala. Narodilo se miminko se spoustou ježatých vlasů, nápadně podobné Dr. Dynamiteovi. Dr. Dynamite schytá ránu pěstí od potenciálního otce. Tento klip režíroval Coneův kamarád a spoluhráč ze Sum 41, bubeník Steve Jocz.\n\nDalším klipem je pomalejší \"Someone like you\". Klip začíná v šatně obou doktorů, Dr. Dynamite se snaží co nejvíce zdokonalit, Dr. Rocco se spíš šklebí a dělá opičky. Doktoři se chystají na vystoupení, kde se spoustou tanečnic dozpívají.\n\nSeznam písní na albu \"We have an emergency\":\n\n\nThe Operation M.D. jsou zvukem v \"Sayonaře\" podobní zejména The Hives, melodií a zpěvem v \"Someone like you\" The Beatles.\n"}
{"id": "231408", "url": "https://cs.wikipedia.org/wiki?curid=231408", "title": "Kuusalu", "text": "Kuusalu\n\nKuusalu je městečko v estonském kraji Harjumaa, samosprávně patřící do obce Kuusalu, jejímž je administrativním centrem.\n\n"}
{"id": "231409", "url": "https://cs.wikipedia.org/wiki?curid=231409", "title": "Ještěři", "text": "Ještěři\n\nJeštěři (Lacertilia, též Sauria) jsou skupina živočichů z řádu šupinatých charakteristických plně vyvinutými končetinami, středním uchem a pohyblivými očními víčky. Jde o významnou skupinu současných plazů a vyskytují se prakticky na celém světě.\n\nU ještěrů jsou většinou plně vyvinuté končetiny, v případě jejich redukce zůstávají vždy alespoň zbytky pletenců a prsní kosti. Na lebce je výrazná streptostylie, to znamená, že quadratum je k lebce připojeno elastickými vazy a spojení je tak pohyblivé. Horní jařmový oblouk je redukovaný, tvrdé patro chybí, je vytvořeno jen pouzdro Jacobsonova orgánu. V evoluci ještěrů je patrný sklon ke splývání párov malých lebečních kostí, což pomáhá identifikaci jednotlivých skupin.\n\nMají vyvinutý bubínek, oční víčka jsou většinou pohyblivá, zornička kulatá nebo štěrbinovitá. Někdy se zachovávají zbytky temenního oka. Ocas ještěrů je často lámavý, se schopností autotomie – po odlomení se ještě chvíli mrská, čímž odláká pozornost predátora od unikajícího ještěra. Často mají schopnost regenerace končetin a odlomeného ocasu, jedná se o pozoruhodnou výjimku v rámci amniot.\n\nVětšinou jsou vejcorodí a snášejí vejce s blanitou skořápkou, někteří jsou živorodí. Pářícím orgánem je párový hemipenis, některé druhy mají schopnost partenogeneze. Některé druhy se dokážou efektivně pohybovat pouze po zadních nohou a dosahovat tak i poměrně vysokých rychlostí běhu.\n\nRecentní (dnes žijící) druhy jsou zpravidla menšího vzrůstu, kromě robustních varanů, avšak ještěrka perlová, jejíž domovinou je Pyrenejský poloostrov, dorůstá délky téměř jednoho metru a váhy až 0,5 kg. Zástupci některých vymřelých skupin však dosahovali značné délky. Největšími zástupci byli zřejmě někteří mosasauři, např. rod \"Tylosaurus\", \"Hainosaurus\" nebo samotný \"Mosasaurus\", dosahující délky více než 15 metrů a hmotnosti kolem dvaceti tun.\n\nAž do roku 2006 se uvádělo, že jen dva druhy ještěrů jsou jedovaté (korovec jedovatý a korovec mexický). Nicméně nedávno provedený rozsáhlý výzkum tento předpoklad zcela vyvrátil s tím, že jedovatých je mnoho desítek, možná i několik stovek z celkem více než 6500 druhů ještěrů. Převážně jde o varany.\n\nV Česku žije několik druhů ještěrů, všechny jsou považovány za ohrožené druhy a jsou chráněné. Jedná se o slepýše křehkého (\"Anguis fragilis\") z čeledi slepýšovití a čtyři druhy ještěrek – ještěrku obecnou (\"Lacerta agilis\"), ještěrku zelenou (\"Lacerta viridis\"), ještěrku živorodou (\"Zootoca vivipara\") a ještěrku zední (\"Podarcis muralis\"). Zavlečeným a vzácným druhem je gekon turecký (\"Hemidactylus turcicus\").\n\nJeštěři jsou zřejmě parafyletickou skupinou, tedy na základě vnější podobnosti uměle vytvořeným taxonem, neboť někteří z nich jsou spíše příbuzní hadům či dvouplazům (pahadům).\n\nPodřád Lacertilia (Sauria)\n"}
{"id": "231410", "url": "https://cs.wikipedia.org/wiki?curid=231410", "title": "Jan Kárník", "text": "Jan Kárník\n\nJan Kárník, vlastním jménem Josef Svítil (16. srpna 1870, Nové Město na Moravě – 27. prosince 1958 Nové Město na Moravě), byl český básník, prozaik, publicista a lékař.\n\nJosef Svítil se narodil v Novém Městě na Moravě 16. srpna 1870. Po studiích na gymnáziu v Brně a v Německém Brodě odešel na Lékařskou fakultu Univerzity Karlovy do Prahy. Po jejím absolvování, působil po krátkou dobu jako obvodní lékař v Opatovicích, aby se v roce 1906 přestěhoval natrvalo zpět do svého rodného města. O rok později koupil dům čp. 153 na Malé ulici. Zde si zřídil svou ordinaci, nacházela se v přízemí domu.\n\nSvůj vztah k lidem se snažil vyjádřit kromě své profese také literární formou, a to jak poezií, tak prózou. V literární tvorbě však nepoužíval své občanské jméno, ale zvolil si pseudonym Jan Kárník. Kromě jiného využíval také svých jazykových schopností a překládal především polskou literaturu, za což byl vyznamenán polskou vládou. Uspořádal dvě reprezentativní antologie polské poezie \"Z polského Parnasu\" a \"Poesie svobodné Polsky\". Jako přesvědčený slovanofil uvedl s vlastní předmluvou v Čechách v Ottově světové knihovně básně S. H. Vajanského a povídky Martina Kukučína.\n\nDo české literatury vstoupil svojí poezií pod vlajkou Lumírovců a později inklinoval ke skupině Katolické moderny a od té debutoval k sládkovsky čisté poezii. Náměty čerpal z rodinného prostředí, citu k národu a především lásky k rodnému kraji. Hojně publikoval v \"Západomoravské kulturní revue\", \"Novém životě\", \"Vlasti\", \"Osvětě\", \"Zvonu\", Lidových novinách a dalších periodikách. Jeho verše vyšly v několika sbírkách.\n\nStal se autorem románové kroniky \"Soumrak rodu Jamborova\", která popisuje ságu předků malíře Josefa Jambora z Pohledce. Líčí osudy tří sourozenců z bohatého gruntu, kde hlavní zápletkou je láska a peníze. Vydal také dvě knihy povídek. I když dnes je hodnocena je překladatelská práce výše, než jeho vlastní tvorba literární, ve své době měla nesporně svůj význam především regionální.\n\nJako vážený novoměstský občan zemřel 17. prosince 1958 ve svém rodišti, kde je také pohřben.\n\n\n\n"}
{"id": "231417", "url": "https://cs.wikipedia.org/wiki?curid=231417", "title": "Radiometrie", "text": "Radiometrie\n\nRadiometrie je část optiky, která se zabývá měřením elektromagnetického záření, včetně viditelného světla. Radiometrie se zabývá měřením elektromagnetického záření v prostoru a používá tedy absolutní veličiny, zatímco fotometrie studuje obdobné veličiny, avšak z hlediska jejich působení na lidské oko.\n\nRadiometrie našla důležité uplatnění v astronomii.\n\nFyzikání veličiny měřené v radiometrii se označují jako radiometrické veličiny (popř. energetické veličiny), popisují přenos energie zářením.\n\nIntegrální veličiny (například zářivý tok) popisují celkový účinek záření všech vlnových délek nebo frekvencí, zatímco spektrální veličiny (například spektrální zářivý tok) popisují účinek záření jedné vlnové délky \"λ\" nebo frekvence \"ν\". Ke každé integrální veličině existují odpovídající spektrální veličiny, například zářivému toku Φ odpovídá spektrální zářivý tok Φ resp. Φ.\n\nAbychom z integrální veličiny zjistili její spektrální protějšek, využijeme limitního přechodu. To vychází z představy, že pravděpodobnost, že existuje foton, který má právě požadovanou vlnovou délku, je nulová.\nUkažme si tedy vztah mezi nimi na příkladu zářivého toku:\n\n\n\n\n\nSpektrální veličiny podle vlnové délky \"λ\" a frekvence \"ν\" jsou svázané vztahy, ve kterých vystupuje rychlost světla \"c\":\n\nIntegrální veličinu lze získat integrací spektrální veličiny:\n\nPro všechny níže uvedené veličiny platí analogické vztahy.\n\nZ předchozího textu již víme, že zář je výkon na jednotkovou plochu kolmou k paprsku a na jednotkový prostorový úhel ve směru paprsku. Definujme tedy:\nformula_13 je plocha, bod formula_14 je jejím bodem.\nformula_15 je směr paprsku, formula_16 je úhel, který svírá normálový vektor plochy se směrovým vektorem paprsku. Úhel formula_16 nemůže být větší než 90°.\nPotom zář odvodíme z veličiny zářivý tok pomocí limitního přechodu pro okolí bodu formula_14 a pro prostorový úhel v okolí směrového vektoru formula_15 blížících se nule. Tato úvaha vede na následující vztah: \n\nChceme-li vyjádřit ozáření formula_21 v bodě formula_14, provedeme to, neformálně řečeno, tak, že nasčítáme všechny záře ze všech směrů formula_15 pomocí následujícího vztahu:\n\nChceme-li z již známých veličin vyjádřit veličinu zářivý tok formula_30, který prochází plochou formula_13, sečteme pomocí integrálního počtu ozáření ve všech bodech plochy formula_13. Z této úvahy plyne následující vztah: \n\n"}
{"id": "231419", "url": "https://cs.wikipedia.org/wiki?curid=231419", "title": "Kuusalu (rozcestník)", "text": "Kuusalu (rozcestník)\n\nKuusalu může být:\n\n"}
{"id": "231434", "url": "https://cs.wikipedia.org/wiki?curid=231434", "title": "Jerzy Kukuczka", "text": "Jerzy Kukuczka\n\nJózef Jerzy Kukuczka [ježy kukučka], známý jako „Jurek“ (24. března 1948, Katowice – 24. října 1989, Lhoce, Nepál) byl polský horolezec, který jako druhý člověk (po Reinholdovi Messnerovi) zdolal všech 14 osmitisícovek. Trvalo mu to pouze 8 let, což je dosud rekord v rychlosti zdolání všech osmitisícových vrcholů. Všechny výstupy s výjimkou výstupu na Mount Everest uskutečnil bez umělého kyslíku. Většinu výstupů uskutečnil v zimě nebo novými cestami a proto bývá mnohdy považován za nejlepšího výškového horolezce 20. století. Také měl mnohem horší vybavení než lezci ze západních zemí (ruční výroba, z druhé ruky). V roce 1988 obdrželi s Reinholdem Messnerem stříbrnou olympijskou medaili v Calgary. Zahynul 24. října 1989 při výstupu na Lhoce jižní stěnou ve výšce asi 8200 m n. m., když nevydrželo lano, které předtím zakoupil v Káthmándú a on se zřítil do hloubky asi 2 km.\n\nKukuczka poprvé stanul na vrcholu osmitisícovky v roce 1979, když vystoupil na vrchol čtvrté nejvyšší hory světa Lhoce. O rok později vystoupil s Andrzejem Czokem na nejvyšší vrchol světa Mount Everest. Při tomto výstupu jedinkrát použil umělý kyslík. V roce 1983 vystoupil během dvaceti dvou dnů na vrchol Gašerbrumu II a Gašerbrumu I. O dva roky později vystoupil v zimě během tří týdnů na vrchol Dhaulágirí a Čo Oju. Je tak jediným horolezcem, jemuž se podařilo vystoupit v jednom roce na dvě osmitisícovky v zimě.Další zimní výstupy provedl v letech 1986 a 1987 na vrcholy Kančendžengy a Annapurny. V létě roku 1986 také dokázal s Tadeuszem Piotrowskim vystoupit na K2 cestou v jižní stěně, kterou Reinhold Messner nazval sebevražednou. Piotrowski zahynul při sestupu klasickou cestou. Kukuczka provedl všechny výstupy kromě prvního na Lhoce a prvního svého výstupu na Broad Peak novými trasami nebo v zimě. Proto mají jeho výstupy dodnes nejvyšší hodnotu ze všech lidí, kteří stanuli na všech osmitisícovkách.\n\nNa podzim roku 2011 byl o Kukuczkovi dokončen film \"Kukuczka\", jeho režisérem je polský filmař Jerzy Porębski.\n\n\n\n\n"}
{"id": "231435", "url": "https://cs.wikipedia.org/wiki?curid=231435", "title": "Slightly Magic", "text": "Slightly Magic\n\nSlightly Magic je adventura od Code Masters. Hlavním hrdinou je začínající čaroděj, jehož úkolem je osvobodit princeznu. Proti jiným adventurám se tedy v této hře kromě použitelných věcí vyskytuje i několik kouzel. Hra má tři kola, ve druhém kole se hlavní hrdina změní v rybu a jeho cílem je vytáhnout špunt ze dna rybníka. K vykonání tohoto úkolu má pouze omezený čas. Celkově hra není příliš dlouhá, v některých situacích pouze poněkud obtížnější.\n\nHra byla vydána pro počítače Sinclair ZX Spectrum, Amiga, Amstrad CPC, Commodore 64 a Atari ST v roce 1991.\n\nVerze hry pro Sinclair ZX Spectrum byla jak pro počítače se 48 kB pamětí, tak pro počítače se 128 kB pamětí. Pro počítače se 128 kB pamětí byly na médiu speciální části, obsahující rozšířenou grafiku, nějaké animace a hudbu.\n\n\n"}
{"id": "231442", "url": "https://cs.wikipedia.org/wiki?curid=231442", "title": "Múza", "text": "Múza\n\nMúza může být:\n\n\n"}
{"id": "231443", "url": "https://cs.wikipedia.org/wiki?curid=231443", "title": "Saku", "text": "Saku\n\nSaku (německy \"Sack\") je městečko v estonském kraji Harjumaa, samosprávně patřící do obce Saku, jejímž je administrativním centrem.\n\nSaku je největším estonským městečkem podle počtu obyvatel.\n\nSaku je známo především díky svému pivovaru.\n\n"}
{"id": "231445", "url": "https://cs.wikipedia.org/wiki?curid=231445", "title": "Křesťanství v Evropě", "text": "Křesťanství v Evropě\n\nKřesťanství do Evropy pronikalo postupně. Zatím co christianizace některých evropských lokalit započala v 1. století, jiná evropská území byla christianizována až v 13. století. Christianizace měla různé formy, od dobrovolného přijetí nové víry, až po christianizaci vnucenou násilím. Různé proudy křesťanství tvoří většinu věřících ve všech evropských státech, s výjimkou několika balkánských států a států na pomezí Evropy a Asie (např. Turecko, Albánie, Kosovo), kde dominuje islám.\n\nCelkově lze Evropu rozdělit na část, kde dominují protestanté (Velká Británie, Severské země, Estonsko a Nizozemsko), část kde dominují katolíci (Pyrenejský poloostrov, Francie, Belgie, Itálie, Střední Evropa, Slovinsko, Chorvatsko, Irsko a Litva) a část, kde dominují pravoslavní (Ruská federace, Bělorusko, Ukrajina a Moldavsko, Rumunsko, Bulharsko, Řecko a Srbsko.\n\nJako oblast bez jednoznačně dominujícího proudu křesťanství lze označit např. Bosnu a Hercegovinu (kde spolu koexistují pravoslaví, katolictví a islám, kopírující národnostní složení země), Švýcarsko a Německo (protestantismus a katolictví), Severní Irsko (protestantismus a katolictví) a Lotyšsko (katolicismus, protestantismus a pravoslaví).\n\nV řadě tradičně křesťanských zemí postupně sílí islám díky imigraci zejména Turků a Arabů z tradičně islámských zemí (zejména Německo, Francie a Benelux), zároveň též dochází k rozsáhlé sekularizaci a nárůstu stoupenců ateismu či lidí bez vyznání (nejvýraznější státy jsou v tomto ohledu Estonsko a Česká republika).\n"}
{"id": "231450", "url": "https://cs.wikipedia.org/wiki?curid=231450", "title": "Za nepřátelskou linií", "text": "Za nepřátelskou linií\n\nZa nepřátelskou linií ( \"\") je americký dramatický film, který v roce 2001 natočil režisér John Moore. Film se natáčel na Slovensku a ve slovenských ateliérech na Kolibě. \n\nNavigátor Chris Burnett (Owen Wilson) a jeho pilot Jeremy Stackhouse (Gabriel Macht) jsou, po porušení bezletové zóny nad Bosnou a vyfotografofání masových hrobů, ve svém F/A-18F Super Hornet sestřeleni protiletadlovou raketou SA 13 vystřeleným srbskou jednotkou vedenou generálem Miroslav Lokarem (Olek Krupa). Lokar s vojáky se okamžitě vydávají na místo dopadu katapultovaných pilotů, kde nachází Stackhouse a zastřelí jej. Burnett se před nimi schová v lese, odkud vše vidí.\n\nNa pronásledování Burnetta se také vydává odstřelovač Saša (Vladimir Mashkov). Celou dobu Burnett udržuje kontakt s admirálem Reigartem (Gene Hackman), který mu předává informace o místě, kde by ho měl záchranný tým vyzvednout. Poté co ho málem Saša zastřelil na přehradě, potkává skupinu civilistů bojují proti útlaku Srbů. Ti jej vezmou do města Hač, na které zrovna zaútočí srbská jednotka. Hornett si vezme uniformu mrtvého Srba, a tak se dostane z obkličení, avšak při boji se mu rozbijí vysílačka.\n\nSrbové tvrdí, že Burnett je mrtev, poté co najdou svého vojáka oblečeného v letecké kombinéze. Mezitím se Burnett snaží dostat na předem smluvené místo. Kvůli mylné informaci o jeho smrti se vrtulník otáčí a odlétá. Nakonec však přece jen kontaktuje americké jednotky přes lokátor ukrytý v katapultované sedačce. Srbové však signál dokážou lokalizovat a vydávají se také na místo. První na místě je Saša, na kterého Burnett nachystá past, a poté ho zastřelí. O něco později se na místo dostává těžká srbská technika, ale na tu už začnou dopadat rakety z vrtulníků. Burnett ještě vytáhne ze sedadla nahrávací disk, kde jsou masové hroby vyfotografovány a dostává se na palubu vrtulníku.\nFilm byl volně inspirován incidentem kdy byl nad Bosnou 2. června 1995 sestřelen kapitán Scott O'Grady. Podařilo se mu přežít šest dnů, než byl zachráněn. Údajně také podal žalobu na výrobce filmu, za to, že bez povolení použili jeho příběh do filmu.\n\nDěj však víc připomíná příběh britského pilota, nadporučíka Nick Richardson v letadle Sea Harrier FRS Mk.1 Royal Navy, který byl sestřelený v Bosně v roce 1994. Některé scény se podobají smyšleným událostem v knize \"Bod dopadu\" o RAF pilotovi Johnu Nicholovi, který byl sestřelen a zajat ve válce v zálivu.\n\n"}
{"id": "231456", "url": "https://cs.wikipedia.org/wiki?curid=231456", "title": "Blow Up Your Video", "text": "Blow Up Your Video\n\nBlow Up Your Video je album australské hard rockové kapely AC/DC vydané v roce 1988. Album produkovali Harry Vanda a George Young, kteří stáli za prvními alby AC/DC. Všechny texty napsal Brian Johnson.\n\nBlow Up Your Video se umístilo na 2. místě britského a na 12. místě amerického žebříčku.\n\nAutory jsou Malcolm Young, Angus Young a Brian Johnson.\n\n\n"}
{"id": "231458", "url": "https://cs.wikipedia.org/wiki?curid=231458", "title": "Live (album, AC/DC)", "text": "Live (album, AC/DC)\n\nLive je živé album australské hard rockové kapely AC/DC vydané v roce 1992. Album bylo vydáno také ve formě dvojalba \"\". Ve stejném roce také vyšel videozáznam \"Live at Donnington\".\n\n\n\n"}
{"id": "231459", "url": "https://cs.wikipedia.org/wiki?curid=231459", "title": "Světová knihovna", "text": "Světová knihovna\n\nSvětová knihovna je edice současné překladové literatury vydávaná společností Euromedia Group pod nakladatelskou značkou Odeon. Vychází od roku 2000.\n\nGrafickou podobu knih vytvořil Jan Šerých, od roku 2004 (tedy od svazku \"Láska, román\") knihy vycházely v grafické úpravě Pavla Hracha. V roce 2014 se grafická úprava změnila. Od svazku Bonita Avenue vychází většina titulů s novými přebaly, jejichž autorem je Ivan Brůha.\n\nStejný název měla Světová knihovna nakladatele Jana Otty z roku 1897 a také poválečná Světová knihovna, kterou vydávalo Státní nakladatelství krásné literatury a umění.\n\nDruhá vydání románů \"Hodiny\" Michaela Cunninghama (2004, ISBN 80-207-1161-9) a \"Pokání\" Iana McEwana (2008, ISBN 978-80-207-1254-7) vyšla mimo edici, v obou případech s novou obálkou připomínající jejich filmové zpracování.\n"}
{"id": "231462", "url": "https://cs.wikipedia.org/wiki?curid=231462", "title": "Live: 2 CD Collector's Edition", "text": "Live: 2 CD Collector's Edition\n\nLive: 2 CD Collector's Edition je živé dvojalbum australské hard rockové kapely AC/DC vydané v roce 1992. Existuje také jednodisková verze alba s názvem \"Live\".\n\n\n\n\nJaponská verze obsahuje také píseň \"Hell Ain't a Bad Place to Be\".\n\n\n"}
{"id": "231463", "url": "https://cs.wikipedia.org/wiki?curid=231463", "title": "Mšeno nad Nisou", "text": "Mšeno nad Nisou\n\nMšeno nad Nisou (: ) je částí města Jablonec nad Nisou v okrese Jablonec nad Nisou, kraj Liberecký. Leží na jeho severovýchodním okraji.\n\nČást katastrálního území Mšeno nad Nisou přiléhající k severnímu okraji katastrálního území Jablonecké Paseky (oblast ulic Tichá, U Lesa, Jindřichovská, Pod Lesem až k Podhorské ulici) patří k místní části Jablonecké Paseky. Místní část Jablonecké Paseky tak rozděluje na dvě části místní část Mšeno nad Nisou a z oblasti kolem ulic Lučanská, Zahradní a Konečná tak činí exklávu místní části Mšeno nad Nisou, ačkoliv katastrální území Mšeno nad Nisou je souvislé.\n\nPočátky vesnice sahají do roku 1548, kdy byla založena v této oblasti založena sklářská huť . Menší vesnicí se Mšeno stalo až po roce 1635. Koncem 18. století byla vystavěna kaplička svaté Anny (1780, ve stejné době došlo k rozvoji sklářského a textilního průmyslu. V květnu 1900 byla obec spojena s Jabloncem a Rýnovicemi elektrickou dráhou. V roce 1910 byla dokončena mšenská nádrž. Od roku 1912 bylo Mšeno městysem.\n\nV roce 1962 bylo Mšeno sloučeno s Jabloncem nad Nisou. Počátkem 80. let minulého století bylo staré Mšeno zbouráno a na jeho místě vyrostlo největší jablonecké sídliště.\n\n\nMšeno patří mezi největší čtvrti Jablonce nad Nisou s bezmála 10 tisíci obyvateli (9 833, dle ČSÚ). Vedle obytné plní též funkci sportovně-rekreační. Významná je v této oblasti již zmiňovaná mšenská přehrada s kvalitními podmínkami pro letní sporty a koupání. V nedalekých Břízkách leží sportovní areál (kopaná, tenis, squash, běžecké lyžování, biathlon) s hotelem. V blízkosti Bílé Nisy nalezneme další velký sportovní areál (kopaná, baseball), který se stále rozšiřuje. Nedaleko čtvrti stojí ještě jablonecká městská sportovní hala a plavecký stadion.\n\nMšeno leží na okraji CHKO Jizerské hory. V blízkosti Palackého ulice rostou dva chráněné stromy: javor (\"Acer pseudoplatanus\") a dub (\"Quercus robur\").\n\nVe čtvrti leží čtyři z devíti jabloneckých supermarketů.\n\nDříve Mšeno leželo v síti jabloneckých tramvají, po jejím zrušení v roce 1965 sem nyní zajíždějí pouze městské autobusy Dopravního podniku měst Liberce a Jablonce nad Nisou.\n\n"}
{"id": "231464", "url": "https://cs.wikipedia.org/wiki?curid=231464", "title": "Remíza (budova)", "text": "Remíza (budova)\n\nNázvem remíza se označuje budova, která se zpravidla nachází na zadní hranici pozemku a která slouží k odstavení vozidel nebo strojů. Slovo samotné pochází z francouzského \"remettre\" \"zotavit se, vrátit do původní polohy\", potažmo z latinského \"remittere\" \"poslat zpět\".\n\nSlovem remíza se začaly v 19. století označovat neprůchozí budovy stavěné u zadních hranic pozemků městských činžovních domů, které sloužily k odstavení kočárů a koní, aby byli chráněni před nepřízní počasí. Postupně přešlo toto označení i na budovy sloužící k odstavení lokomotiv, železničních vozů a tramvají. Dnes již toto označení mizí a je nahrazováno výrazy depo, vozovna, hala, garáž či hangár.\n"}
{"id": "231467", "url": "https://cs.wikipedia.org/wiki?curid=231467", "title": "Bonfire", "text": "Bonfire\n\nBonfire je pětidiskový box set vydaný australskou hard rockovou kapelou AC/DC v roce 1997. Bonfire je poctou Bonu Scottovi a obsahuje soundtrack k filmu \"Let There Be Rock\", předtím nevydané písně, nahrávky ze studia Atlantic Records v New Yorku a remastarovanou verzi alba \"Back in Black\".\n\nVe Spojeném království vyšla také čtyřdisková verze bez alba \"Back in Black\".\n\n"}
{"id": "231468", "url": "https://cs.wikipedia.org/wiki?curid=231468", "title": "Administrativní dělení Estonska", "text": "Administrativní dělení Estonska\n\nEstonsko se od roku 1990 administrativně člení v kraje (estonsky \"maakond\"), které se dále člení v samosprávy (\"omavalitsus\"). Samosprávou může být buď statutární město (\"linn\"), nebo venkovská obec (\"vald\"), do níž mohou patřit města (\"linn\"), městysy (\"alev\"), městečka (\"alevik\") a vesnice (\"küla\").\n\nKraje jsou jednotkami státní správy. Výkonným orgánem státní moci v krajích je krajské zastupitelstvo (\"maavalitsus\") v čele s hejtmanem (\"maavanem\"), kterého do funkce jmenuje vláda Estonské republiky.\n\nVe statutárních městech a v obcích je nositelem moci zastupitelstvo (\"volikogu\", resp. ve městech \"linnavolikogu\" a v obcích \"vallavolikogu\"), které je voleno tajným hlasováním v přímých a všeobecných volbách na funkční období čtyř let. Výkonným orgánem zastupitelstva je tzv. městská nebo obecní vláda (\"valitsus\", resp. \"linnavalitsus\" nebo \"vallavalitsus\") v čele se starostou (ve městech \"linnavanem\" či \"linnapea\", v obcích \"vallavanem\").\n\nDvoustupňové správní členění obdobné dnešnímu členění na kraje a obce bylo v Estonsku užíváno již v prehistorické době, tj. nejpozději na začátku 2. tisíciletí. Před dobytím Estonska existovala místní souručenství (\"kihelkond\"), tvořená zpravidla několika příbuzensky nebo pracovně propojenými vesnicemi, která se dále sdružovala v kraje (\"maakond\").\n\nPo dobytí Estonska a jeho rozdělení mezi biskupství Ösel-Wiek, biskupství tarbatské, území Mečového řádu a Dánsko ve 13. století se administrativní jednotkou obdobnou krajům stala fojtství (\"foogtkond\") a na řádovém území též komturství (\"komtuurkond\"). Stará souručenství byla vystřídána farními okrsky, pro něž se dokonce vžilo označení týmž slovem (\"kihelkond\"). Sídla, jimž byla udělena městská privilegia (do konce 15. století jich bylo devět), byla na těchto územních jednotkách částečně či zcela nezávislá.\n\nKdyž po Livonské válce získalo vládu nejprve nad částí a posléze nad celým Estonskem Švédsko, byly na estonském území jednotně obnoveny kraje (švédsky \"län\", estonsky \"maakond\" nebo \"lään\"). Nižší jednotkou nadále zůstávala farnost (švédsky \"socken\", estonsky \"kihelkond\").\n\nNa počátku 18. století ztratilo Švédsko v Severní válce své baltské državy a Estonsko se dostalo pod vládu Ruska, které ovšem místní správu ponechalo v rukou baltoněmecké šlechty. Estonské území bylo začleněno do ruské říše jako dvě gubernie (ruština \"губерния\", němčina \"Gouvernement\", estonsky \"kubermang\"), které se dále dělily na okresy (německy \"Kreis\", estonsky \"maakond\" nebo \"kreis\"), rozlohou odpovídající přibližně dnešním krajům. Nižší jednotkou byly i nadále farnosti (německy \"Kirchspiel\", estonsky \"kihelkond\"), avšak souběžně se od 17. století začalo užívat též označení \"vald\" (původně \"moc\", \"vláda\", \"dosah\") pro vesnice a usedlosti patřící k jednomu panskému statku (\"mõis\"). Po zrušení nevolnictví (1816 v estonské a 1819 v livonské gubernii) se tyto celky začaly měnit v samosprávné obce, které pak byly označeny stejným slovem \"vald\".\n\nPo správní reformě roku 1866 byly obce odděleny od samotných panských statků a jim bezprostředně náležejících pozemků a získaly právo volit si své místní zastupitelstvo (\"volikogu\"). Po Únorové revoluci byla tato zastupitelstva přejmenována na rady (rusky \"совет\", estonsky \"nõukogu\"), ale obecní struktura zůstala zachována.\n\nPo založení samostatné Estonské republiky roku 1918 byly někdejší okresy přejmenovány opět na kraje (\"maakond\") a zvětšiny ponechány v týchž hranicích. Nižší správní jednotkou se v plném smyslu nyní staly obce (\"vald\"), k nimž byly nyní připojeny i dříve nezávislé panské statky. V roce 1926 byly dosavadní obecní rady (\"nõukogu\") přejmenovány opět v zastupitelstva (\"volikogu\"). Na obcích nezávislá byla sídla se statusem města (celkem 12) či městyse (celkem 8).\n\nBěhem 20. a 30. let byl počet takto vzniklých obcí postupně zmenšován ve snaze zefektivnit fungování samospráv. Na počátku roku 1939 však bylo v Estonsku ještě 365 obcí, z nichž mnohé byly sotva schopny samostatného provozu samosprávy. Správní reformou 1. dubna toho roku byly obce v dosavadních hranicích zrušeny a místo nich bylo vytvořeno 248 nových obcí. Města a městyse, kterých v té době výrazně přibylo, byly zákonem o městech v roce 1938 všechny provolány městy a nově rozděleny do čtyř skupin podle velikosti.\n\nSe sovětskou okupací Estonska se od roku 1945 změnilo i správní uspořádání. Dosavadních dvanáct krajů bylo zrušeno a nahrazeno 39 okresy (rusky \"район\", estonsky \"rajoon\"), které byly roku 1952 sdruženy do tří oblastí (rusky \"область\", estonsky \"oblast\"), a v obcích byly založeny vesnické sověty (rusky \"сельский совет\", estonsky \"külanõukogu\"), které nejprve koexistovaly s dosavadní obecní správou, než byly v roce 1950 obce zcela zrušeny a vesnické sověty je nahradily. Byl rovněž obnoven status městyse a řada dosavadních vesnic vyrostla v městyse či města, zejména v oblasti těžby živičných břidlic (kraj Ida-Virumaa). Některá města byla administrativně podřízena přímo Estonské SSR, jiná zůstala jako samostatné správní jednotky podřízena okresům.\n\nOblasti byly již v roce 1953 opět zrušeny jako neefektivní, a okresy v následujících letech postupně opět pospojovány do přibližné velikosti tradičních krajů. Souběžně byly spojovány vesnické sověty, protože z původně 637 vzniklých vesnických sovětů byla řada neživotaschopných. Koncem sovětské doby tak Estonsko mělo 15 okresů rozčleněných do 192 vesnických sovětů, 6 měst administrativně podřízených přímo republice, 27 měst podřízených okresu a 24 městysů.\n\nV procesu obnovení Estonské samostatnosti v letech 1990-1993 byla provedena správní reforma, v níž se okresy ve svých stávajících hranicích staly kraji (\"maakond\") a vesnické sověty obcemi (\"vald\"). Města a městyse s vlastními sověty byly buď jako samosprávné jednotky vřazeny do krajů, nebo včleněny do okolních obcí. V následujících letech pak z důvodů efektivnosti státní správy a samosprávy došlo v několika případech ke sloučení dvou či více obcí v jednu. V roce 2005 tak Estonsko mělo v 15 krajích celkem 227 místních samospráv, z toho 194 obcí a 33 měst. Status města mělo celkem 47 sídel, z nich ovšem 14 nemělo vlastní samosprávu a administrativně patřilo do větší obce.\n\n\n"}
{"id": "231471", "url": "https://cs.wikipedia.org/wiki?curid=231471", "title": "Volts", "text": "Volts\n\nVolts je album australské hard rockové kapely AC/DC, které vyšlo jako součást box setu \"Bonfire\" v roce 1997. Album obsahuje alternativní verze písní z alb \"Let There Be Rock\" a \"Highway to Hell\" a také některé dříve nevydané písně.\n\n\n\n"}
{"id": "231472", "url": "https://cs.wikipedia.org/wiki?curid=231472", "title": "Stiff Upper Lip Tour Edition", "text": "Stiff Upper Lip Tour Edition\n\nStiff Upper Lip Tour Edition je dvojalbum australské hard rockové kapely AC/DC vydané v roce 2001, přibližně rok po vydání alba \"Stiff Upper Lip\". Dvojalbum obsahuje jak celé album \"Stiff Upper Lip\" a bonusový disk s nahrávkami z koncertu v Madridu v roce 1996 a s videoklipy k albu \"Stiff Upper Lip\".\n\n\n\n\n"}
{"id": "231473", "url": "https://cs.wikipedia.org/wiki?curid=231473", "title": "Pierre Daniel Chantepie de la Saussaye", "text": "Pierre Daniel Chantepie de la Saussaye\n\nPierre Daniel Chantepie de la Saussaye (9. dubna 1848 Leeuwarden – 20. dubna 1920 Bilthoven) byl holandský religionista a historik náboženství, jeden ze zakladatelů religionistiky.\n\nPo studiu teologie v Utrechtu a jiných městech se stal farářem. V roce 1878 se stal profesorem dějin náboženstvím v Amsterdamu, později v Leidenu.\n\nZa jeho hlavní dílo je považována \"Učebnice dějin náboženství\" (orig. \"Lehrbuch der Religionsgeschichte\") vydaná na konci 80. let 19. století.\n"}
{"id": "231475", "url": "https://cs.wikipedia.org/wiki?curid=231475", "title": "Pod ochranou nebe (film)", "text": "Pod ochranou nebe (film)\n\nPod ochranou nebe (anglicky: The Sheltering Sky) je britsko-italské filmové drama z roku 1990 natočené podle stejnojmenné knihy Paula Bowlese. Děj filmu se odehrává roku 1947 v severní Africe. Hlavními hrdiny filmu jsou manželé z New Yorku Kit a Port Moresbyovi, kteří přijíždějí do Tangeru a chtějí svou cestou po Sahaře vyřešit své manželské problémy.\n\n"}
{"id": "231477", "url": "https://cs.wikipedia.org/wiki?curid=231477", "title": "Because I Love It", "text": "Because I Love It\n\nBecause I Love It je třetí studiové album americké R&B zpěvačky Amerie, které vyšlo v roce 2007.\nAmerie na albu pracovala dva roky a původní vydání bylo plánováno na podzim roku 2006 a deska se původně jmenovala \"None of the Above\".\n\nAlbum bylo ale nakonec vydáno 14. května 2007 ve Velké Británii a 21. srpna v USA. Album ale už 5. května kolovalo na internetu.\n\n\n"}
{"id": "231480", "url": "https://cs.wikipedia.org/wiki?curid=231480", "title": "Římskokatolická církev v Evropě", "text": "Římskokatolická církev v Evropě\n\nŘímskokatolická církev je jedním z nejvýznamnějších křesťanských proudů v Evropě a na světě vůbec. Hlásí se k ní přibližně třetina obyvatel Evropy, což zároveň představuje necelou čtvrtinu všech katolíků na světě.\n\nKatolicismus dominuje v západní části evropského Středomoří, Střední Evropě, na Pyrenejském poloostrově, v Belgii, Lucembursku a Francii, Irsku, Slovinsku, Chorvatsku a Litvě. Silné zastoupení má dále ve státech, kde se dělí o vliv s protestantismem: Německu, Švýcarsku, Nizozemsku a Severním Irsku. Významný podíl má též v Lotyšsku (kde se dělí o vliv s pravoslavím a protestantismem) a v Bosně a Hercegovině (kde existuje spolu s islámem a pravoslavím), signifikantní menšinu představuje v převážně islámské Albánii a většinově pravoslavném Bělorusku. Již nepříliš významnou až naprosto marginální menšinu představuje v rámci nástupnických států po Sovětském svazu (mimo již zmíněných Litvy, Lotyšska a Běloruska), Severských zemí, pravoslavné části balkánského prostoru a Turecka.\n\nV současné době čelí katolická církev ve většině oblastí Evropy rozsáhlému úbytku věřících či poklesu jejich angažovanosti (řada z obyvatel se sice deklaruje za katolíky, ale neúčastní se církevního života - tzv. matrikoví katolíci). Některé tradičně katolické evropské oblasti byly v průběhu 20. století natolik sekularizovány, že jsou v současnosti církví považovány za misijní území (zejména Česká republika). Naopak zde ale existují tradičně silně katolické země, které stále poskytují misionáře a kněze pro vlažnější části Evropy - jde zejména o Polsko, které zásobuje kněžími a misionáři zejména Rusko, Bělorusko, Ukrajinu, Českou republiku a Finsko.\n\n"}
{"id": "231481", "url": "https://cs.wikipedia.org/wiki?curid=231481", "title": "Filmová akademie Miroslava Ondříčka v Písku", "text": "Filmová akademie Miroslava Ondříčka v Písku\n\nFilmová akademie Miroslava Ondříčka v Písku, o.p.s. je soukromá vysoká škola s akreditovaným bakalářským a navazujícím magisterským studijním programem v českém a anglickém jazyce. Škola sídlí v Písku.\n\nVýuka byla zahájena na podzim roku 2004, prvním rektorem byl v letech 2004-2007 prof. David Jan Novotný, výkonným ředitelem MgA. Miloň Terč. Škole propůjčil jméno první předseda správní rady Filmové akademie a český kameraman Miroslav Ondříček. Od roku 2007 do roku 2015 byl rektorem Akad. arch. Jindřich Goetz. V současnosti je rektorem prof. PaedDr. Gabriel Švejda, CSc., dr.h.c. Výkonnou ředitelkou je Mgr. Vladana Terčová.\n\n\n\nTato zaměřeníposkytují posluchačům všechny potřebné informace o tvorbě audiovizuálního díla a všech navazujících disciplín. Cílem a posláním studia je poskytnout posluchačům komplex profesních vědomostí a dovedností, spojených s filmařským řemeslem, rozšířit jejich inspirační základnu pro vlastní uměleckou činnost prohloubením tvůrčí představivosti, estetického a dramatického cítění, kulturního rozhledu.\n\nKromě studia v angličtině pro zahraniční uchazeče nabízí Filmová akademie Miroslava Ondříčka v Písku rovněž jedno a dvousemestrální kurzy International Film Studies.\n\nFilmová akademie pořádá tradičně Mezinárodní festival studentských filmů v Písku – tento projekt sleduje v rámci pedagogické činnosti školy dva základní cíle: seznámit posluchače s organizací takového projektu a rozšířit především zahraniční kontakty školy a posluchačů.\n\nMezi pedagogy patří čeští filmoví nebo televizní tvůrci.\n\nJuraj Jakubisko\n\nOlga Sommerová\n\nMarek Jícha\n\nMarek Opatrný\n\nAlois Fišárek\n\nKarel Jaroš\n\nBoris Masník\n\nJana Hádková\n\nOndřej Beránek\n\n"}
{"id": "231484", "url": "https://cs.wikipedia.org/wiki?curid=231484", "title": "Blatská stezka", "text": "Blatská stezka\n\nNaučná stezka Borkovická blata (NS) se nachází v části Soběslavsko-veselských blat v oblasti mezi obcemi Mažice, Komárov, Vlastiboř, Vesce. Část zdejších blat o rozloze necelých 55 ha byla v roce 1980 vyhlášena chráněným územím – přírodní rezervací Borkovická blata; symbolem NS je vzácná rostlina-masožravá rosnatka okrouhlolistá. Stezka o délce 5,5 km byla pro veřejnost otevřena 8. srpna 1980. Zásluhu na jejím zbudování měl zejména pedagog RNDr. Jiří Bumerl a tehdejší jeho žáci na Střední zemědělské škole v Táboře. NS je určena pěším návštěvníkům (doba prohlídky bývá kolem 2 hodin), z větší části ji mohou využívat i cyklisté. V seznamu tras KČT má číslo 3397.\n\nVýchozí místo k NS je z parkoviště na převážně lesem vedoucí silnici mezi obcemi Vesce (2 km západně od Soběslavi) a Mažice při pravé straně silnice. Od něj vede značená cesta (asi 500 m) k vlastnímu začátku stezky. Stezka má „zastávky“, na nichž je návštěvník na informačních tabulích seznamován s rázovitou blatskou kulturou, způsoby těžby rašeliny a následnými rekultivacemi, s rostlinným pokryvem rašeliniště i s jednotlivými druhy flóry rostoucí na blatech. Dominující jsou borovice-blatka a lesní; keříky-rojovník bahenní, vlochyně, klikva bahenní; z vzácných pak např. masožravá rosnatka okrouhlolistá. Trasa stezky vede z větší části po povalovém chodníku mezi lesním porostem.\n\nV roce 2007 byl instalován vylepšený informační systém, na rozcestích jsou výrazné šipky, u parkoviště, odpočívadla a větších rozcestích přehledné mapky NS, šipky vedou také k prostoru vytěženého ruční těžbou, i na území revitalizovaného rašeliniště po bývalé průmyslové těžbě. K deseti zastavením přibylo osm, s popisem typické rašeliništní flóry.\n\n\n"}
{"id": "231494", "url": "https://cs.wikipedia.org/wiki?curid=231494", "title": "Týřov", "text": "Týřov\n\nTýřov () je zřícenina hradu v okrese Rakovník. Nachází se v CHKO Křivoklátsko v katastrálním území obce Karlova Ves na ostrožně nad soutokem Úpořského potoka a řeky Berounky v nadmořské výšce okolo 310 metrů. Okolí hradu je chráněno jako národní přírodní rezervace Týřov. Od roku 1965 je chráněn jako kulturní památka.\n\nTýřov je hrad kastelového typu postavený ve 13. století podle importovaného francouzského vzoru. Hrady kastelového typu mají pravidelný půdorys a hradby jsou osazeny větším počtem věží. V době postavení byl tento typ hradu ve střední Evropě ojedinělý a výjimečný a notně předběhl dobu. V západní Evropě se stavěly běžně, protože hrady byly často obléhány a dobývány, ale u nás neměly obdoby; podobná hradní architektura se začala uplatňovat až v 15. století. Ve vrcholném středověku spočívala obrana hradu v pasivním kladení překážek nepříteli. Hrady kastelového typu jsou naproti tomu schopny aktivní obrany.\n\nHrad založil na počátku své vlády král Václav I. První zmínka o Týřově pochází ze září 1249 (\"Thyrow\", snad již roku 1245 \"Yeteri\", srovnej Týr), kdy zde král zajal vzbouřeného syna Přemysla (budoucího krále Přemysla Otakara II.) a jeho stoupence. Hrad stál nad brodem důležité zemské stezky na pravém břehu řeky Berounky. Od počátku měl hrad dvě jména, jedno české a druhé německé Angerbach.\n\nKrál Jan Lucemburský hrad zastavil Vilému Zajíci z Valdeka, který na králův pokyn ve zdejší věži věznil od října 1315 do dubna 1316 Jindřicha z Lipé. Týřov byl jedním z prvních hradů, které Karel IV. po svém návratu do Čech vykoupil v roce 1333 zpět ze zástavy ke koruně a ve svém zákoníku \"Majestas Carolina\" jej zařadil mezi statky podmínečně zcizitelné.\n\nTýřov se těšil velkému zájmu českých králů pro své mimořádné vojenské kvality. Za husitských válek byl hrad v zástavním držení Aleše Holického ze Šternberka, předního přívržence císaře Zikmunda, ale vzhledem k jeho výjimečnému obrannému systému se Týřova bouřlivé události této doby, jako jediného hradu v širokém okolí, nedotkly.\n\nZa Jiřího z Poděbrad získal Týřov do zástavního držení jeho sekretář Jošt z Ensidle. Joštův vnuk Jiří byl zajat v Bitvě u Moháče, a aby jeho otec Henrich zaplatit výkupné, musel hrad v roce 1528 zastavit Jáchymu z Malcaunu. O dva roky později získal Lorenc Šlik povolení k vyplacení hradu, kterému Henrich zabránil jen díky prodeji velkého množství vsí z hospodářského zázemí hradu, a ten přestal být udržován. Postupně zchátral a roku 1575 se již uvádí jako pustý, ale přesto za něj Jan starší z Lobkovic zaplatil v roce 1578 12 500 kop. Hrad však neobnovil a panství bylo brzy připojeno ke Křivoklátu.\n\nDispozice hradu je dvojdílná. Východní stranu chránil šíjový příkop protažený i podél jižní strany, kde před ním byl ještě mohutný val. Přístupová cesta přicházela od východu a do hradu vstupovala kulisovou branou, kterou chránil padací most. Hned za první branou se nacházel úzký příkop, za kterým stála dovnitř hradu zatažená věžová brána se stěžejkovým padacím mostem. Dolní hrad má obdélný půdorys a jeho obrana spočívala na šesti flankovacích věžích, které stály ve středech jižní a severní strany a v nárožích s výjimkou severozápadního, kde byla věž s ohledem na blízkost bergfritu posunuta na východ. V severovýchodní věži zesílené mohutným dvojbřitem se nacházela studna. Zástavbu dolního nádvoří tvořily dvě budovy přistavěné k hradbám. U jižní hradby stála kamenná budova s roubenou horní částí a kamenná budova podél severní hradby vznikla teprve ve 14. století. V severozápadním nároží se pod bergfritem nacházel velký příhrádek.\n\nDolní hrad byl s horním hradem propojen malým palácem, jeho přízemím vedl pouze průjezd brány, před kterým stál châtelet (předbraní s nárožími zpevněnými věžicemi). Týřov je jediným českým hradem, na kterém byl tento typ předbraní použit. Palác měl dvě patra a obě nároží zpevněná věžicemi. Část místností v horních patrech byla klenutá. Severně od paláce stojí mohutná bergfrit a naproti němu byl v polovině 13. století přistavěn podsklepený donjon o rozměrech 12 × 12 m, který tvoří současnou dominantu hradu. Jeho sklep, přízemí a první patro byly opatřeny vlastními vstupy. V rohu nádvoří pod bergfritem stála zemnice s kuchyní vybavenou chlebovou pecí. Na zemnici navazovaly provozní objekty lehčí konstrukce a v západní části nádvoří se nacházela cisterna. Ve 14. století byla na jejich místě postavena rozměrná roubená budova.\n\nS rozvojem dělostřelby v 15. století byl hrad upravován. Návrší severně od hradu zajistila předsunutá bašta. Hradby byly vybaveny roubenými nebo hrázděnými ochozy se střeleckými chodbami a flankovací věže byly upraveny pro použití děl a zvýšení jejich počtu umožnil nově postavený parkán na jižní a východní straně, kvůli kterému musel být zasypán druhý příkop.\n\nDne 17. července 2015 se po dešti se sesunula část zdi donjonu.\n\nZřícenina je pěšky dobře přístupná ze Skryjí, odkud na hrad vede podél řeky asi dva kilometry dlouhá, úzká a žlutě značená turistická trasa.\n\n\n\n"}
{"id": "231495", "url": "https://cs.wikipedia.org/wiki?curid=231495", "title": "Eva Melmuková", "text": "Eva Melmuková\n\nEva Romana Melmuková-Šašecí (25. února 1932 v Římě) je česká evangelická teoložka a historička.\n\nEva Melmuková absolvovala Nerudovo gymnázium v Praze (1945-1950). V letech 1950-1954 studovala na Komenského evangelické bohoslovecké fakultě v Praze (dnes ETF UK) a také na Filozofické fakultě Univerzity Karlovy v Praze. (Zde se jejím asi nejvýznamnějším učitelem stal V. Vojtíšek, přední diplomatik, heraldik a sfragista, archivář hlavního města a university.) V závěru studia si musela vybrat, kterou fakultu dokončí. Zvolila bohosloví.\n\nV prosinci 1954 se stala vikářkou Českobratrské církve evangelické v Praze na Smíchově. Po třech letech jí byl na 29 let odebrán státní souhlas k výkonu duchovenské činnosti.\n\nPracovala jako krámská v Osvobozené domácnosti, figurantka v Geodézii Stříbro, laborantka v Západočeských mlékárnách, pracovnice Městského muzea ve Stříbře či jako zásobovací referentka v Koh-i-nooru v Dačicích.\n\nV roce 1961 maturovala znovu na Střední průmyslové škole potravinářské technologie.\n\nV letech 1961-1967 vystudovala externě etnografii a folkloristiku. Doktorát získala v roce 1968.\n\nS nástupem normalizace musela opět změnit obor a následující léta strávila ve Výzkumném ústavu pivovarském a sladařském v Praze.\n\nV roce 1986 jí bylo jako invalidní důchodkyni po celkové mrtvici dovoleno působit jako farářka.\n\nV roce 1989 byla jedním ze zakládajících členů Občanského fóra v Telči a s přehledem vyhrála první svobodné volby do zastupitelstva města, které bylo v této době zapsáno do seznamu UNESCO.\n\nV roce 1990 se na ETF UK habilitovala a pět let přednášela církevní dějiny.\n\nMezi oblasti jejího odborného zájmu patří: české dějiny 17. a 18. století; vývoj sídel a lidová architektura; regionální historie jižní části Českomoravské vrchoviny; církevní dějiny; dějiny náboženských minorit.\n\nKnihy:\n\nStudie:\nbeletrie a poesie:\n\n\n"}
{"id": "231498", "url": "https://cs.wikipedia.org/wiki?curid=231498", "title": "Pete Best", "text": "Pete Best\n\nPeter Randolph Best, (* 24. listopadu 1941 Madras) byl v letech 1960–1962 bubeník skupiny The Beatles.\n\nJeho kariéra ve skupině začala prvním zájezdem do Hamburku v srpnu 1960. Spolu s ním tehdy skupinu tvořili ještě John Lennon (kytara, zpěv), Paul McCartney (kytara, zpěv), George Harrison (sólová kytara, zpěv) a Stuart Sutcliffe (baskytara, zpěv).\n\nS Beatles byla v té době spojena i jeho matka Mona, která skupině pomohla rozjet její kariéru – poskytla prostory na hraní ve svém klubu Casbah a domluvila angažmá v klubu Cavern.\n\nMezi fanoušky skupiny patřil mezi nejoblíbenější členy, jako bubeník se dočkal svého vlastního pěveckého čísla a při jednom vystoupení v únoru 1961 si dokonce zahrál v popředí pódia před všemi ostatními. Podobné rozestavení kapely již nebylo nikdy zopakováno, protože rozvášněné fanynky vzaly pódium útokem a málem jej z něj strhly.\n\nBěhem prvního pobytu v Hamburku si zdokonalil osobitý styl hry na bicí přezdívaný „atom beat“ s velmi hlasitou hrou na basový buben. Díky němu byl v období své kariéry u Beatles považován za předního liverpoolského bubeníka.\n\nV roce 1961 skupina vystupovala především v liverpoolském klubu Cavern, ale absolvovala i druhý zájezd do Hamburku. Tam skupinu opustil Stuart Sutcliffe, Beatles však tehdy pořídili nahrávky s Tonym Sheridanem, kde dostal pěveckou příležitost i Lennon (skladba \"Ain't She Sweet\") a skupina také nahrála v opravdovém studiu svoji první původní skladbu \"Cry For A Shadow\" – instrumentálku, jejímiž autory byli George Harrison a John Lennon, a která byla více než cokoliv jiného parodií na styl skupiny The Shadows. Pete se v té době od ostatních členů skupiny začal lišit tím, že nepřevzal jejich styl účesu zvaný „moptop“ (smeták).\n\nNa Nový rok 1962 Beatles nahráli demosnímky pro společnost Decca. V březnu si pak skupina odbyla svůj rozhlasový debut. V červnu se pak skupina dozvěděla, že Decca jejich nahrávky odmítla, ale Besta o tom nikdo neinformoval. Dozvěděl se to s odstupem několika týdnů, a víceméně jen mezi řečí.\n\nV té době také Beatles získali smlouvu s firmou EMI. Jemu to opět neoznámili, ačkoliv s ním ve studiu na Abbey Road pořídili 4 zkušební snímky. V té době bylo již zřejmé, že půjde ze skupiny pryč, ostatní jen oddalovali den, kdy mu to oficiálně oznámí.\n\nCo bylo pravou příčinou jeho nedobrovolného odchodu, o tom lze jen spekulovat. Jedna teorie tvrdí, že do skupiny nezapadl a kromě společného hraní se na dalších společných akcích nepodílel. S tím souvisí i jeho poměrná uzavřenost – s ostatními členy nesdílel jejich typický humor. Přesto byl považován za nejpopulárnějšího člena, alespoň dámskou částí publika. A zde zřejmě leží i těžiště další teorie, podle které na jeho popularitu ostatní žárlili. Podle jiné verze se jej chtěli Beatles zbavit i kvůli jeho matce, která chtěla zasahovat do organizování věcí spojených se skupinou i po příchodu Briana Epsteina.\n\nAť tak či onak, v polovině srpna 1962 bylo konečně jasno, že v roli bubeníka Beatles definitivně končí. Ani v té době mu to však ostatními členy nebylo řečeno přímo, všichni se omezili jen na narážky mezi řečí. Úlohy kousnout do kyselého jablka se nakonec musel ujmout manažer Brian Epstein, který mu jeho odchod oficiálně oznámil 16. srpna 1962. Zároveň ho požádal, aby ještě odehrál nasmlouvané 3 koncerty, než ho ve skupině nahradí Ringo Starr.\n\nOficiální stanovisko skupiny znělo takto: \"Pete skupinu opustil po vzájemné dohodě, nedošlo k žádným hádkám a vše proběhlo v naprosto přátelském duchu.\" Toto sdělení se však nezakládalo na pravdě, ve skutečnosti byl vyhazovem překvapen a nedostal ani příležitost si o tom s ostatními členy skupiny pohovořit.\n\nPro historii zůstane členem Beatles, který byl vyhozen v předvečer jejich úspěchu. Svoje první oficiální nahrávání skupina absolvovala o necelý měsíc později.\n\nProti jeho vyhazovu ze skupiny se dokonce zvedla vlna protestů fanoušků. Charakteristickým heslem nejrůznějších shromáždění a petic se stalo heslo využívající významu bubeníkova příjmení \"Pete is Best\" – best anglicky znamená nejlepší.\n\nBeatles se spolu se svým manažerem Epsteinem snažili zmírnit protesty tvrzeními ve stylu, že nebyl příliš dobrý bubeník. O tomto tvrzení vedou spory i hudební odborníci.\n\nZa připomenutí stojí jistě i fakt, že odchod ze skupiny nesl velmi těžce a dokonce občas propadal depresím.\n\nPo své nedobrovolném odchodu z Beatles se snažil pokračovat v hudební kariéře, ale úspěchů jako s Beatles již nikdy nedosáhl.\n\nV srpnu 1963 se oženil s přítelkyní Kathy.\n\nPo opuštění Beatles se Pete Best stal bubeníkem liverpoolské skupiny Lee Curtis & All Stars a v roce 1963 s nimi natočil singl pro firmu Decca. Ironií osudu je, že producentem nahrávky byl Mike Smith, který pořizoval i nahrávku s Beatles z 1. ledna 1962. Firma skupinu kvůli zvýšení prodejnosti přejmenovala na Pete Best Four, úspěch se však nedostavil.\n\nSkupina přejmenovaná na Pete Best Combo absolvovala v roce 1964 zájezd do USA, kde vystupovala v televizi a natočila několik singlů. Po čase se však rozhodl vrátit do Anglie a zbytek skupiny ho pochopitelně následoval.\nDal přednost životu se svou ženou Kathy. Jednoho dne si v návalu depresí pustil plyn. Ale jeho mladší bratr Rory ucítil zápach plynu a stihl jej zachránit.\n\nV roce 1984 vyšel jeho životopis, který napsal společně s Pat Doncasterovou. V té době se věnoval práci v pekařství.\n\nV devadesátých letech se zúčastnil nahrávání několika vzpomínkových alb klasických rokenrolových písniček. Stal se také oblíbenou postavou nejrůznějších setkání fanoušků Beatles.\n\nV roce 1994 se mu dostalo opožděného ocenění za jeho krátkou kariéru bubeníka Beatles. Kolem desítky nahrávek, ve kterých bubnoval, se ocitlo na prvním z celkem 6 CD kompletu \"The Beatles Anthology\". Suma, kterou za ni inkasoval, nebyla nikdy zveřejněna. Podle neoficiálních zpráv se pohybovala v řádu miliónů dolarů.\n\nV současnosti vystupuje se svou skupinou Pete Best and Pete Best Band, ve které jako druhý bubeník hraje i jeho mladší bratr Roag. 15. prosince 2012 vystoupili i v Česku v Ústí nad Labem.\n\n"}
{"id": "231501", "url": "https://cs.wikipedia.org/wiki?curid=231501", "title": "Cornelis Petrus Tiele", "text": "Cornelis Petrus Tiele\n\nCornelis Petrus Tiele (16. prosince 1830, Leiden – 11. ledna 1902, tamtéž) byl nizozemský teolog a jeden ze zakladatelů religionistiky.\n\nNarodil se v Leidenu. Studoval teologii v Amsterodamu a po ukončení studia působil dvacet let na postu faráře. V této době se učil staropersky, egyptsky a akkadsky. V roce 1872 se mu podařilo obdržet čestný doktorát. Od roku 1873 působil jako profesor dějin náboženství na univerzitě v Leidenu. Se svými kolegy Abrahamem Kuenenem a J. H. Scholtenem založil „Leidenskou školu“ moderní teologie. V roce 1901 odstoupil z funkce profesora. O rok později zemřel.\n\nTiele se zajímal především o starověká náboženství z oblastí Íránu, Izraele, Mezopotámie, Řecka a Egypta. Výrazně přispěl ke vzniku religionistiky jako samostatného vědního oboru. Pokusil se o vlastní koncepci třídění náboženství:\n\n\n\n"}
{"id": "231502", "url": "https://cs.wikipedia.org/wiki?curid=231502", "title": "Antonov An-2", "text": "Antonov An-2\n\nAntonov An-2 (v kódu NATO \"Colt\") je sovětský, resp. ukrajinský jednomotorový celokovový vzpěrový dvouplošník.\n\nLetoun An-2 vznikl v OKB Olega Antonova při Novosibirském leteckém závodu V. P. Čkalova. První prototyp Antonova vzlétl v Novosibirsku 31. srpna 1947 s označením SChA-1 poháněný sedmiválcovým motorem AŠ-21 o výkonu 600 kW. V průběhu testů, ukončených v červenci 1948, byla instalována pohonná jednotka AŠ-61IR o výkonu 734 kW. Původně byl vyvinut jako zemědělský letoun, ovšem díky svým schopnostem byl používán v různých oborech činnosti, včetně armádní (dopravní a výsadkový). K jeho přednostem patři krátký vzlet a možnost operování z nezpevněných ploch. Letouny se sériově vyráběly v Kyjevě od roku 1948, v PZL Mielec v Polsku od roku 1959 a v Číně v Charbinu. Dovážely se i do Československa, kde sloužily jak v civilním, tak ve vojenském sektoru. Pro nás jsou známé pod přezdívkou „Andula“ a můžeme je spatřit létat v aeroklubech i dnes.\n\nLetoun je pro nás známý pod přezdívkou „Andula“, které můžeme spatřit létat v aeroklubech a v soukromém sektoru i dnes. Nejčastěji jsou \"Anduly\" využívány k paraprovozu, kdy dokáže do vzduchu dopravit až 12 parašutistů. Obvyklá výška náletu je 1200 až 3000m.\n\nLetoun je dále využíván k práškování polí, ale i jako hasicí speciál k hašení lesních požárů.\n\nV současné době je v České republice okolo dvaceti letuschopných letounů An-2.\n\n\n\nMomentálně je v českém leteckém rejstříku zapsáno 24 aktivních letadel typu An-2 (stav k 8.9.2014)\n\n\n\n"}
{"id": "231503", "url": "https://cs.wikipedia.org/wiki?curid=231503", "title": "Kõrgessaare", "text": "Kõrgessaare\n\nKõrgessaare (německy \"Hohenholm\") je městečko v estonském kraji Hiiumaa, samosprávně patřící do obce Kõrgessaare, jejímž je administrativním centrem.\n\nJméno je odvozeno z \"kõrge saar\" („vysoký ostrov“), a upomíná na dobu prvního osídlení místa, kdy se jednalo o ostrůvek, spojený s ostrovem Hiiumaa jen úzkou šíjí. Ve své estonské podobě (německy zapsáno jako \"Korkeszar\") se jméno objevuje v nejstarší zmínce z roku 1532, pozdější německý název \"Hohenholm\" je přímým překladem estonského.\n\nOsídlení Kõrgessaare je v listinách poprvé zmiňováno roku 1532. Již roku 1552 se zde nacházel panský statek \"Hohenholm\", 1586 je jako vlastník zmiňován ruský bojar \"Perwoy Putilov\", který za Livonské války přešel na švédskou stranu a byl odměněn polnostmi. Roku 1624 získala statek hraběcí rodina \"de la Gardie\". Již během prvních let svého panství zlikvidovali Gardiové původní estonskou vesnici a její půdu přičlenili ke statku; vybudovali však také kõrgessaarský přístav, z něhož během 17. století jezdila první estonská pravidelná lodní linka do Stockholmu. 1691 byl statek vyvlastněn švédskou korunou, roku 1755 se vrátil do rukou hraběnky \"von Stenbock\", dědičky rodu \"de la Gardie\", a roku 1781 jej zakoupil baron \"von Ungern-Sternberg\".\n\nBudoucí městečko začalo kolem statku vznikat až po zrušení nevolnictví roku 1856 a roboty roku 1868. Blízkosti statku a přístavu využívali především dřevaři, dřevozpracující řemeslníci a rybáři. Roku 1911 zde začala mezinárodní akciová společnost \"La Viscosa\" budovat obrovskou továrnu na umělé hedvábí, která však kvůli propuknutí 1. světové války byla roku 1914 uvedena do provozu jen částečně a roku 1916 zavřena úplně.\n\nRůst Kõrgessaare pokračoval podobným způsobem za první republiky, tedy průmysl byl tvořen hlavně drobnými firmami provozujícími těžbu a zpracování dřeva nebo lov a zpracování ryb. Těžší průmysl se do městečka vrátil až v době sovětské okupace. V roce 1952 zde začala výstavba továrny na zpracování ryb s konzervárnou a mrazírnou. Výroba se naplno rozběhla v roce 1959, v následujícím roce se pak přidalo i zpracování dalších druhů masa.\n\nPo skončení okupace v roce 1991 se začala v Kõrgessaare rozvíjet turistika, odvětví do té doby velmi omezené (za sovětské doby patřily estonské ostrovy do hraničního pásma). Velkozpracování ryb se však potýkalo s čím dál většími problémy a kõrgessaarská továrna, největší zaměstnavatel v městečku i v okolí, byla nakonec roku 2005 uzavřena. Následná vysoká nezaměstnanost byla částečně podchycena rozvojem turistiky a služeb, částečně se projevila na úbytku obyvatelstva stěhováním do jiných oblastí Estonska.\n\nHistoricky cenné jsou zejména zachovalé budovy někdejšího kõrgessaarského panského statku. Hlavní budova (zámek) nebyla od války využívána a postupně chátrala, až byla roku 1972 stržena. Zachovaly se však některé hospodářské budovy, z nichž nejvýznamnější je lihovar, postavený v tradičním stylu z žulových bloků roku 1880. Částečně se zachoval též zámecký park, původně vybudovaný již v 17. století ve francouzském stylu, později přeměněný na anglický park.\n\n"}
{"id": "231507", "url": "https://cs.wikipedia.org/wiki?curid=231507", "title": "Ithyphallic", "text": "Ithyphallic\n\nIthyphallic je pátou řadovou deskou americké deathmetalové kapely Nile. Byla nahrána v sestavě Karl Sanders – kytara + zpěv, Dallas Toler Wade – kytara + zpěv, George Kollias – bicí.\n\n\n\n"}
{"id": "231510", "url": "https://cs.wikipedia.org/wiki?curid=231510", "title": "Käina", "text": "Käina\n\nKäina (dříve \"Keina\", německy \"Keinis\") je městečko v estonském kraji Hiiumaa, samosprávně patřící do obce Käina, jejímž je administrativním centrem. Městečko je již po staletí přirozeným střediskem hustě osídlené a zemědělsky plně využívané oblasti v jižní části ostrova Hiiumaa a bývá též zváno obilnicí ostrova.\n\nLidová etymologie odvozuje jméno městečka od skotáckého pokřiku „kei-ná“, používaného jako pobídky k pohybu dobytka. Ve skutečnosti jméno pravděpodobně vzniklo z mužského jména „Kai“ či „Kei“ a staženého slova „nina“ („nos“, přeneseně „výběžek“, „mys“, „poloostrov“), tedy „Kaiův mys“. Jméno se až do roku 1934 psalo \"Keina\"; tehdy bylo na popud Estonské pošty změněno na \"Käina\" kvůli velmi častým záměnám s městem Keila v adresách dopisů a ve směrování telegramů.\n\nPrvní jmenná listinná zmínka o Käině (v podobě \"Keiniß\") pochází až z roku 1522, bez přímého uvedení jména je však doloženo založení dřevěného kostela kolem poloviny 13. století. Käina tehdy ještě netvořila ani vesnici, nýbrž jako středisko rozptýlené farnosti sestávala jen z kostela a z farního statku. V roce 1556 prameny zmiňují též hostinec.\n\nPostupný růst Käiny se zrychlil v 19. století. V 60. letech 19. století je v Käině založena škola, roku 1894 otevřen obecní dům, v městečku funguje továrna zpracovávající vlnu a zemědělské produkty. Růst pokračuje i za První republiky. S válečnými událostmi však přichází velký přeryv v životě městečka. První sovětská okupace v roce 1940 přinese první vlnu zatýkání a deportací, v bojích o ostrov na podzim 1941 je zničen kostel, továrna i řada dalších budov, následná nacistická okupace začíná hromadnou popravou údajných nepřátel říše, druhá sovětská okupace 1944 přináší další deportace a popravy, likvidaci dosavadních zemědělských struktur a zničení řady památkových budov. Käina však i v této době zůstávala po Kärdle druhým největším sídlem ostrova a důležitým centrem, takže dále rostla počtem obyvatel, rozlohou i stavebně (např. roku 1965 byla otevřena nová budova školy).\n\nPlné možnosti dalšího rozvoje se Käině otevřely po obnovení estonské suverenity v roce 1991. S rostoucím turistickým ruchem ve městečku vyrostlo několik ubytovacích a stravovacích zařízení, od roku 1996 pracuje v Käině umělecká škola, käinská základní škola byla 1997 rozšířena v gymnázium.\n\nDominantou městečka jsou zříceniny kostela sv. Martina. Jednolodní gotický kostel byl postaven v letech 1492-1515 na místě staršího dřevěného kostela, pravděpodobně vyhořelého. Kostel byl původně zasvěcen sv. Mikulášovi, teprve později sv. Martinovi, přičemž sv. Mikulášovi byl i nadále věnován jeden z bočních oltářů. Kostel byl opravován v roce 1660 a v prvních letech 18. století, 1859-1860 byl pak celkově přestavěn a rozšířen na jižní stranu, aby pojal rostoucí sbor (po přestavbě měl 600 míst k sezení). 14. října 1941 byl kostel během bojů o ostrov zasažen německou zápalnou bombou a z velké části zničen. Po válce již nebylo v podmínkách sovětské okupace možné jeho obnovení, evangelický sbor sv. Martina se dodnes schází v náhradní modlitebně v ulici \"Lootuse\".\n\nMezi stavební památky patří rovněž budova obecního úřadu, postavená 1894 z nepravidelných žulových kvádrů ve stylu obvyklém na estonských ostrovech, a bývalý dům kostelníka, v němž se dnes nachází muzeum Rudolfa Tobiase.\n\nV Käině se nachází mateřská škola (\"Käina Lasteaed\"), spojená základní a střední škola (\"Käina Gümnaasium\"), zájmová umělecká škola (\"Käina Kaunite Kunstide Kool\") a denní centrum pro postižené (\"Hiiumaa Puuetega Inimeste Koja Päevakeskus\"). Působí tu sbor Estonské evangelické luterské církve.\n\n\n\n\n"}
{"id": "231512", "url": "https://cs.wikipedia.org/wiki?curid=231512", "title": "7,62 × 51 mm NATO", "text": "7,62 × 51 mm NATO\n\n7,62×51 mm NATO je puškový náboj, který byl zaveden v 50. letech 20. století jako standardní puškový náboj zemí NATO; stal se populárním také mimo armádu.\n\nVojenský náboj 7,62×51 mm NATO je téměř identický s komerčním nábojem .308 Winchester. Specifikace tohoto náboje je pod kontrolou NATO, zatímco kontrolu jeho civilní verze má na starosti SAAMI. Jediný větší rozdíl je v rozměru nábojnice v určitém místě. Liší se o 0,013\" (vojenská verze je větší). Použije-li se civilní náboj do vojenské zbraně, na stěnu nábojnice působí příliš velké síly, což může způsobit problémy. Sice je celkem bezpečné míchat mezi sebou obě ráže, ale když se používají správné náboje do určené hlavně, vzniká méně problémů.\n\n51 mm dlouhá nábojnice náboje 7,62×51 mm NATO (.308 Winchester) byla zaškrcena na různé průměry střel (7 mm, 6,5 mm, 6 mm), čímž vznikly náboje 7mm-08 Remington, .260 Remington a .243 Winchester.\n\nPráce, jejichž výsledkem byl náboj 7,62×51 mm NATO, začaly hned po druhé světové válce, kdy začalo být jasné, že dlouhý náboj .30-06 (a ten byl zase odvozen z náboje .30-03), který byl 3 roky americkým standardem, bude obtížné použít v automatických a poloautomatických zbraních. Kratší náboj by umožnil, aby celý mechanismus zbraně byl menší a docházelo k lepšímu přebíjení. Toto oboje by mělo za následek zvýšení kadence. Kdysi patřil mezi slibné náboj .276 Pedersen. Ten byl ale v roce 1930 odmítnut s armádním doporučením, že jen náboj ráže .300 (7,62) splní požadavky na něj kladené.\n\nTakže když přišla 2. světová válka, .30-06 byl jediným nábojem, který byl k dispozici. USA ho používaly v pušce M1 Garand. Garand se natolik osvědčil, že Američané neměli příliš potřebu ho měnit. Takže byl používán i v korejské válce a až do 60. let 20. století.\n\nTestovací program munice probíhal několik let. Testovaly se jak náboje založené na náboji .30-06, tak na náboji .300 Savage (tehdy známý jako T65). Nakonec T65 dosahoval stejného výkonu jako .30-06, kdy vystřelil projektil o hmotnosti 147 grainů rychlostí 838 m/s při o něco menší délce nábojnice a mnohem spolehlivějším nabíjení.\n\nKdyž Američané zveřejnili záměr používat T65, rozzlobili tím Brity. Ti měli zkušenosti s tím, že je téměř nemožné zvládnout kontrolovanou střelbu z automatické zbraně, která se jenom zapírá do ramene, s jejich nábojem .303 British. A ten byl ještě o něco méně výkonný než T65.\n\nT65 byl nakonec vybrán jako standardní náboj NATO v roce 1954.\n\nNicméně netrvalo dlouho, aby se zjistilo, že Britové měli pravdu. Zpětný ráz tohoto náboje byl tak velký, že nebylo možné automatickou střelbu dobře zvládnout. U některých zbraní se dokonce zamezovalo přepnutí do automatického módu, k některým se vyráběla těžší hlaveň, případně se dodávaly s podpěrnou dvounožkou.\n\nKdyž se ve vietnamské válce začala používat puška M14 (ta používala náboj 7,62×51 mm NATO), zjistilo se, že má několik nevýhod. Délka zbraně byla nevhodná pro boj v džungli. Navíc hmotnost tohoto náboje limitovala množství nesené munice v porovnání s nábojem 7,62 × 39 mm (ten používali nepřátelé v pušce AK-47).\n\nBoj mezi skupinami propagujícími „malou a velkou ráži“ dosáhl vrcholu začátkem 60. let, kdy jeden test za druhým ukazovaly, že „mrňavý“ náboj .223 Remington, kterým se střílelo ze zbraně AR15, umožnil skupině 8 vojáků dosáhnout lepší výsledky, než dosahovala skupina 11 vojáků vyzbrojených M14. Americké jednotky byly schopny nést více munice, což jim dalo výhodu oproti nepříteli, který byl většinou vyzbrojen zbraněmi AK-47.\n\nNáboj 7,62×51 mm NATO ale ve výzbroji NATO zůstal. Byl totiž mnohem efektivnější na dlouhé vzdálenosti než 5,56 × 45 mm NATO a získal velkou popularitu mezi odstřelovači. Až do začátku 90. let 20. století se používal téměř ve všech kulometech ve výzbroji NATO. Také byl hodně populární u zbraní montovaných např. na vozidlech, vrtulnících a tancích.\n\nFirma Winchester uvedla na trh civilní verzi tohoto náboje (T65) pod označením .308 Winchester, která je populární dodnes. Je oblíbený pro terčovou střelbu a na lov velké zvěře až do velikost losa.\n\nNáboj 7,62×51 mm ve většině zbraní podává stejný balistický výkon jako náboj .30-06 Springfield, který sám nahradil. Nábojnice je sice kratší, ale použitá střela a množství střelného prachu jsou takřka identické. Menší objem nábojnice je dostatečný díky modernějším střelným prachům, než byly ty, které se používaly na začátku éry náboje .30-06 Springfield.\n\n\nPSG-1\nMSG-90\n\n\n\n\n\n\n"}
{"id": "231515", "url": "https://cs.wikipedia.org/wiki?curid=231515", "title": "Oxid vápenatý", "text": "Oxid vápenatý\n\nOxid vápenatý (chemický vzorec CaO), triviálními názvy pálené vápno nebo též nehašené vápno je široce rozšířená běžně používaná chemická sloučenina. Oxid vápenatý je bílá žíravá a alkalická krystalická látka. Komerčně vyráběný oxid vápenatý také často obsahuje příměsi oxidu hořečnatého, oxidu křemičitého a malá množství oxidu hlinitého a oxidu železitého.\n\nOxid vápenatý je obvykle vyráběn tepelným rozkladem hornin jako je vápenec, který obsahuje uhličitan vápenatý (CaCO ve formě minerálů kalcitu a aragonitu). Rozklad je prováděn zahříváním jemně mleté horniny na teplotu přesahující 825 °C. Tento proces je nazýván kalcinace nebo též \"pálení vápna\". Uvolňuje se při něm oxid uhličitý (CO) a uhličitan se přeměňuje na oxid vápenatý (CaO). Jako palivo se používá nejčastěji hnědé uhlí, koks, černé uhlí (respektive antracit) nebo zemní plyn. Dříve se jako palivo používalo též dřevo.\n\nTento proces je reverzibilní, a proto od okamžiku, kdy je vypálené vápno ochlazeno, začíná vstřebávat okolní oxid uhličitý ze vzduchu a po čase se opět změní na původní uhličitan. Pálení vápna patří mezi první chemické procesy objevené člověkem již v pravěku.\n\nJako hydratované nebo též triviálně hašené vápno ve formě hydroxidu vápenatého Ca(OH) (název tohoto minerálu je portlandit). Je využíván jako součást malty a sádry ke zvýšení tvrdosti materiálu. Příprava hašeného vápna je velmi jednoduchá, neboť oxid vápenatý je jeho zásaditý anhydrid a s vodou reaguje velmi živě.\n\nHistoricky nejstarší využití vápna bylo ve stavebnictví – v omítkách je používali již starověcí Římané. Při nedostatku vápence kvůli tomu dokonce někdy byly rozbíjeny mramorové sochy.\n\nOxid vápenatý je též používán při výrobě skla a díky své schopnosti reagovat s křemičitany je používán v moderních postupech výroby ocelí a hořčíkových, hliníkových a jiných neželezných kovů. Napomáhá vyplavování nečistot do strusky.\n\nBývá také používán jako přísada pro úpravu vody. Snižuje její kyselost, změkčuje ji, funguje jako flokulant (sbaluje koloidní nečistoty) a napomáhá odstraňování fosfátů a jiných nečistot.\n\nV papírnictví pomáhá rozpouštět lignin, působí jako koagulant a bělidlo.\n\nV zemědělství a lesnictví snižuje kyselost půdy. Bývá též používán jako účinná složka při čistění a odsiřování plynných zplodin.\n\nTradičně bývá používán při pohřbívání mrtvých těl do otevřených hrobů zvláště v období epidemií například moru za účelem dezinfekce a zamezení zápachu rozkladu.\n\nVe forenzních vědách je používán k detekci otisků prstů. Jako dehydratační činidlo se používá k čištění kyseliny citronové, glukosy, barviv a jako pohlcovač CO. Často bývá používán v hrnčířství, malířství a potravinářství.\n\nEnergie uvolněná reakcí oxidu vápenatého s vodou bývá používaná jako zdroj tepla k ohřevu speciálních samoohřevných konzerv jídla.\n\nRoční světová produkce oxidu vápenatého je asi 130 milionů tun. Největší producenti, USA a Čína, vyprodukují každý přibližně 20 milionů tun.\n\n\"Vzdušné vápno\"\nDle jakosti surovin lze vyrobit dva druhy vzdušného vápna.\n\n\n\n\n"}
{"id": "231520", "url": "https://cs.wikipedia.org/wiki?curid=231520", "title": ".308 Winchester", "text": ".308 Winchester\n\n.308 Winchester je komerční verze vojenského náboje 7,62 x 51 mm NATO (nebo také označován jako T65) uvedená v roce 1952 na trh firmou Winchester (to znamená 2 roky před tím, než se začala používat ta zmíněná vojenská varianta).\n\nVojenský náboj 7.62 x 51 mm NATO je téměř identický s komerčním nábojem .308 Winchester. Ale specifikace tohoto náboje je pod kontrolou NATO, zatímco kontrolu jeho civilní verze má na starosti SAAMI. Jediný větší rozdíl je v rozměru nábojnice v určitém místě. Liší se o 0,013\" (vojenská verze je větší). Takže když se použije civilní náboj do vojenské zbraně, tak na stěnu nábojnice působí příliš velké síly, což může způsobit problémy. Sice je celkem bezpečné míchat mezi sebou obě ráže, ale když se používají správné náboje do určené hlavně, tak vzniká méně problémů.\n\nNáboj 7,62 x 51 mm ve většině zbraní podává stejný balistický výkon jako náboj .30-06 Springfield, který sám nahradil. Nábojnice je sice kratší, ale použitá střela a množství střelného prachu jsou takřka identické. Menší objem nábojnice je dostatečný díky modernějším střelným prachům než byly ty, které se používaly na začátku éry náboje .30-06 Springfield.\n\n\nTento náboj je díky své přesnosti používán pro terčovou střelbu a díky svému výkonu pro lov velké zvěře (až do velikosti losa).\n\n\n\n\n\n\n\n\n"}
{"id": "231523", "url": "https://cs.wikipedia.org/wiki?curid=231523", "title": "Iljušin Il-14", "text": "Iljušin Il-14\n\nIljušin Il-14 (V kódu NATO „Crate“) byl sovětský dvoumotorový vrtulový víceúčelový letoun, který byl vyráběn i v Československu jako Avia 14.\n\nIljušin Il-14 byl nástupcem letounu Il-12, jednalo se v podstatě o jeho výraznou modernizaci, na které začala konstrukční kancelář S. V. Iljušina pracovat v roce 1949. Trup původní Il-12 byl zachován, inovací prošlo křídlo s menší plochou a s jiným půdorysem i vnitřní konstrukcí, SOP, pohonné jednotky AŠ-82T o výkonu po 1397 kW s vrtulemi AV-50, přístrojové vybavení a instalace. Palivové nádrže byly zvětšeny a přemístěny z centroplánu do vnějších částí křídla. Celý letoun byl rovněž aerodynamicky zjemněn.\n\nPrvní prototyp vzlétl z letiště moskevského závodu Znamaja Truda s piloty Vladimirem a Konstantinem Kokkinaki 20. září 1950. Zkušební provoz probíhal v letech 1950-52 v různých letových a klimatických podmínkách. Za deset let výroby došlo na několik verzí a obměn.\n\nV roce 1953, po ukončení státních zkoušek, započala sériová výroba pod označením Il-14P (Passažirskij), na jejíž produkci se podílel také výrobní závod v Kazani. Stroj určený především na expresní tratě měl kabinu cestujících uspořádanou pro 18 sedadel, vestavěných v šesti řadách po třech vedle sebe. Na linky Aeroflotu byl poprvé nasazen 30. listopadu 1954.\n\nPro sovětské letectvo byla následně do výroby zařazena transportní verze Il-14T s velkými nákladními vraty na levé straně trupu za křídly s vestavěným kladkovým jeřábem. Od této varianty byla odvozena výsadková verze Il-14D (Desantnyj) se sklopnými lavicemi podél stěn kabiny. Il-12P posloužil jako vzor také pro salónní verzi Il-12S, určenou pro přepravu význačných osobností.\n\nV roce 1955 byl trup letounu prodloužen o 1000 mm. Vznikla tak varianta Il-14M (Il-14M-24) pro 24 cestujících. Pasažéři seděli v šesti řadách, po dvou na každé straně, s uličkou uprostřed. V roce 1956 byl vyvinut nový interiér, do kterého se vešlo 32 sedadel a nová verze Il-14M-32 brzy nahradila na výrobních linkách předcházející typ. Ekonomii provozu později zvýšili v dílnách Aeroflotu zabudováním až 36 sedadel. Bylo to v době, kdy se starší verze Il-14P přestavovaly pro 28 cestujících, nebo na čistě nákladní Il-14G (Gruzovoj).\n\nLicenčně byl v období let 1956 až 1958 vyráběn VEB Il-14P v NDR drážďanským závodem VEB Kooperationszentrale für die Flugzeugindustrie v Klotzsche i v Československu výrobcem Avia v Praze-Letňanech, kde bylo od zahájení výroby v roce 1955 vyrobeno 203 kusů Avia Av-14. Společně s výrobními podklady byl Avii předán i vzorový kus Il-14P (výr. č. 4340507). První Av-14 (výr. č. 601101, imatrikulace OK-KAA) byl zalétán 14. srpna 1956 Petrem Širokým a Václavem Martínkem. Od 4. září 1956 byl zkoušen ve VZLÚ v Letňanech. Druhý vyrobený letoun (601102) poprvé vzlétl 11. září 1956 a následně byl odeslán na testy do SSSR. Třetí stroj Av-14 (601103) zalétaný 27. září 1956 byl předán československému vojenskému letectvu, stejně jako další tři vyrobené exempláře. Poté následovala produkce 22 letounů pro SSSR, z nichž první (601107) byl předán v prosinci 1956 a poslední (603107) v první polovině roku 1957. Další vyrobený stroj (603108, SP-LNN) byl odprodán polské letecké společnosti LOT.\n\nV roce 1957 převzaly ČSA celkem pět letounů Av-14-24 se zvýšenou vzletovou hmotností a to OK-LCA nasazený do provozu 14. června, OK-LCB, dále OK-LCC (na linkách od 20. června), OK-LCD (ve službě od 3. července) a OK-LCE, který sloužil od 31. července. Šestým strojem ČSA byl OK-LCF předaný 8. května 1958, což byla připravená vylepšená verze Av-14-32. Již během dubna byly zalétány „Čtrnáctky“ OK-MCH, OK-MCI a OK-MCJ, která se 11. října 1968 zřítila u Ptic. V červnu 1958 byly pro ČSA zalétány dva letouny OK-MCG (1. února 1972 přistál v Karlových Varech bez podvozku a následně byl zrušen) a OK-MCL následované v červenci stroji OK-MCO, -MCP, -MCR, -MCK, -MCS, -MCT (10. října 1962 havaroval u Slavkova za ztížených povětrnostních podmínek) a -MCU. V srpnu 1958 to pak byly letouny OK-MCV (zrušen 25. října 1973) a -MCM. Další čtyři stroje vzlétly v průběhu září (OK-MCN, -MCW, -MCX a -MCY). Jako poslední vzlétla 7. října Av-14 OK-MCZ, která 2. ledna 1961 narazila do vedení vysokého napětí.\n\nOd roku 1957 se v Avii začalo pracovat také na transportní verzi Av-14T pro československé vojenské letectvo, která byla dokončena v říjnu 1958. Záhy po továrních testech převzala ČSLA první kus (výr. č. 803101, evidenční č. 3101). Do konce prosince 1958 byly ještě dodány letouny ev. č. 3105, 3106, 3107 a 3108, které byly zařazeny k 1. dopravnímu výsadkovému leteckému pluku na letišti Praha-Kbely. V lednu 1959 vojsko převzalo Av-14T (ev. č. 3109) a v březnu další dva stroje výrobních čísel 913114 a 913115. Do srpna 1959 bylo 1. dvlp, který se přestěhoval na letiště Prostějov, dodáno ještě osm Av-14T. Další přebírání pokračovalo do října 1959, kdy do služby nastoupily další čtyři stroje a v  listopadu pak dva (ev. č. 3145 a 3147). Následující stroj 3147 byl později přestavěn na speciální radiotechnické vybavení. Další dva dodané letouny ČSLA ukončily svou kariéru havárií. 3148 narazil 22. srpna 1964 do země v oblasti Hůrka u Nového Jičína a 3149 ze stavu 46. bombardovací letecké divize narazil v mlze do terénu v oblasti Litenčická pahorkatina 30. března 1960. Následná dodávka zahrnovala čtveřici „Čtrnáctek“ ev. č. 3150 až 3153, v lednu 1960 pak 3154 až 3159. Dodávka 36 objednaných strojů Ministerstvem národní obrany byla ukončena v únoru 1960 posledním kusem 3160, který byl později přestavěn společně s 3109 na verzi Av-14SRS. V 60. létech sloužily u 10. protiradiotechnického leteckého oddílu. Dne 14. dubna 1960 byl zalétán letoun výrobního čísla 013167 jako náhrada za havarovaný 3149. Později byl předán ČSA, kde s imatrikulací OK-OCA složil jako poštovní a nákladní do své havárie 11. února 1977. Další Av-14T (výr. č. 013168) byl dodán do ČLR. V roce 1958 převzala tři „Téčka“, v roce 1959 to bylo 9 kusů a v následujícím roce 11. SSSR převzal v roce 1959 11 transportních strojů československé verze, Mongolsko ve stejném roce obdrželo jeden kus a Guinea v roce 1960 rovněž po jednom. Jednalo se o poslední letoun Av-14T (výr. č. 013173) vyprodukovaný v Letňanech, který v Africe sloužil pod značkou 3X-BKE, změněnou pak na 3X-GAF. Po návratu do ČSSR v polovině 60. let byl zařazen do ČSLA jako 3173.\n\nKoncem 50. let 20. století objednaly ČSA u Avie prodlouženou verzi o 1000 mm, označenou Av-14-32, pro 32 cestujících. Stroj měl plně rekonstruovaný interiér, přístrojové a elektrické vybavení. Brzy poté následovala varianta pro přepravu 40 pasažérů v deseti řadách po čtyřech vedle sebe, s uličkou uprostřed. Na tuto verzi byly postupně přestavěny všechny Av-14-32. Čtyřicetimístné Avie nesly označení Av-14-40 (také Av-14-32A).\n\nU následující verze Av-14 Super z roku 1959 se podařilo zvýšit vzletovou hmotnost při současném snížení hmotnosti prázdného letounu. Stavěla se v modifikaci pro 42 cestujících na krátké vnitrostátní tratě, pro 36 cestujících na krátké mezinárodní tratě a pro 32 cestujících na střední mezinárodní tratě. Av-14 Super dodatečně vybavené koncovými palivovými nádržemi na křídle, byly dodávány bulharské společnosti TABSO, guinejské Air Guinée, Aeroflotu i do Mongolska.\n\nČtyři fotografické speciály Av-14F převzala ČLR. Úkolem přestavby klasických Av-14 byl pověřen Jiří Doležal s řadou externích spolupracovníků. Letouny obdržely novou prosklenou příď, ve které seděl navigátor. Automatické kamery umístěné ve speciálních šachtách za centroplánem obsluhoval další člen posádky. Součástí letounu byla temná komora k vyvolávání a hodnocení snímků. Letouny této verze používalo také letectvo ČSLA.\n\nU ČSA sloužilo v letech 1957 až 1977 celkem 32 letounů Av-14. Jedna Av-14 (OK-LCE) byla v roce 1960 předána Správě dopravních letišť (ČSSDL), kde sloužila do roku 1977 ke kalibraci navigačních zařízení. Stala se tak posledním civilním letounem Av-14 létajícím v ČSSR. Dalším civilním uživatelem byla letka ministerstva vnitra a VZLÚ.\n\n\nÚdaje platí pro Il-14M\n\n\n\n"}
{"id": "231532", "url": "https://cs.wikipedia.org/wiki?curid=231532", "title": "Kem (Karelská republika)", "text": "Kem (Karelská republika)\n\nKem (rusky Кемь; finsky a karelsky \"Vienan Kemi\") je historické přístavní město u Bílého moře (poblíž ústí stejnojmenné řeky) v autonomní Karelské republice v severozápadním Rusku. Sídlí zde správa Kemského rajónu. Město je jednou z hlavních stanic na Murmanské železniční magistrále a východiskem přívozu na Solovecké ostrovy. První doklady o městě pocházejí z 15. století. V roce 2005 zde žilo 14 100 obyvatel.\n\n"}
{"id": "231536", "url": "https://cs.wikipedia.org/wiki?curid=231536", "title": "Nizozemská revoluce", "text": "Nizozemská revoluce\n\nNizozemská revoluce byl ozbrojený konflikt mezi Nizozemím a Španělskem druhé poloviny 16. století, v němž Nizozemsko získalo na Španělsku nezávislost.\n\nCelý konflikt začal jako spor mezi panovníkem a šlechtickou elitou o výši zdanění. K tomu se přidružila náboženská otázka: Panovník Filip II. si přál vykořenit kalvinismus, zatímco obyvatelstvo toužilo po náboženské toleranci. Zprvu pouhý mocenský spor přerostl v násilí (1566) a posléze v ozbrojený konflikt (1572). Násilí bylo sice dočasně krvavě potlačeno velkým množstvím hrdelních rozsudků, ale všeobecný odpor trval i nadále. Program krále a stavovské opozice byl navzájem neslučitelný.\n\nPřes všechny úspěchy královské moci nebyl odpor nikdy úplně potlačen. Ve vleklém konfliktu se na španělské straně ztratila vůle k totálnímu vítězství. Tvrdý muž, vévoda z Alby, místodržitel v letech 1567–1573, byl odvolán. Nicméně kompromis byl přijatelný pouze pro jih Nizozemí; sever pokračoval v občanské válce, v níž si nakonec nezávislost uhájil.\n\nNizozemí se skládalo ze 17 provincií. Na jihu: Flandry, Brabantsko, Limbursko, Artois, Henegavsko, Namursko, Lucembursko, Horní Geldry. Na severu: Zéland, Holand, Utrecht, Frísko, Groningen, Drenthe, Overijssel a Geldry. Nejvýznamnější provincií byly Flandry s centrem v Bruggách a Gentu a Brabantsko s centrem v Bruselu. V letech 1433–1477 bylo Nizozemí pod vládou burgundských vévodů. V roce 1463 ustavil Filip Dobrý generální stavy. Při jejich hlasování platila zásada jednomyslnosti. Generální guvernér (místodržitel) – regent – sídlil v Bruselu. Nejvyšší soudní dvůr sídlil v Mechelenu. Pro Holand, Zéland a Utrecht byl společný místodržitel.\nV roce 1477 v bitvě u Nancy padl burgundský vévoda Karel Smělý. Jeho dědička, Marie Burgundská, si vzala Maxmiliána I. Habsburského, takže z burgundského dědictví připadlo Nizozemí Habsburkům. Nizozemci nebyli s vládou Habsburků spokojeni a rozpoutali řadu povstání. Nejvýznamnější bylo to, které v roce 1488 krvavě potlačil regent Maxmilián I.\n\nPo smrti Marie Burgundské v roce 1482 se vládcem Nizozemí stal její syn Filip I. Sličný. V roce 1496 si vzal Johanu Šílenou, čímž se Habsburkové stali dědici španělského trůnu. Filipův syn Karel V. zpočátku vládl v Nizozemí, ale pak se více soustředil na Španělsko. Při rozdělení habsburského rodu na španělskou a rakouskou větev zůstalo Nizozemí španělským Habsburkům. V říjnu 1555 abdikoval císař Karel V. v Nizozemí, v lednu 1556 ve Španělsku a v září 1556 v Říši. Jeho nástupcem se stal Filip II. (1556–1598). V srpnu 1559 odjel z Nizozemí a už se do něj nikdy nevrátil. Zemi řídil ze Španělska. Regentkou neboli guvernérkou byla v letech 1559–1567 Markéta Parmská (1522–1586), nevlastní králova sestra.\n\nSe společenskou situací velice zamíchala reformace. Protestanti byli sice menšinou (podle odhadů tvořili ve velkých městech maximálně třetinu), ale byli vlivní. Vedle kalvinistů byli v Nizozemí i novokřtěnci (anabaptisté); luteránů nebylo mnoho. První kalvinisté v Nizozemí působili ve východním Frísku. Vedl je polský šlechtic Jan Łaski, který po šmalkaldské válce emigroval do Londýna, kde založil církev v exilu. Když v letech 1553–1558 v Anglii zuřila katolická reakce za Marie Tudorovny, Łaskovci se vrátili na kontinent, do Emdenu. Druhým centrem kalvinismu v Nizozemí byly Antverpy. Vůdcem valonských kalvinistů byl Guy de Bray. Ilustrativní, byť výjimečný, je příběh prince Viléma Oranžského (1533–1584), který pocházel z německé luteránské rodiny Nassavských. Ve 12 letech se stal univerzálním dědicem rozsáhlých držav po svém strýci, princi René de Chalon. Protože tohoto významného dědictví se mohl ujmout jen katolík, byla Vilémovi od jeho 12 let určena výchova v cizině v katolickém duchu. Vilém byl vychováván nejprve v Bredě (od jara 1545), později v Bruselu. Od té doby byl nábožensky – konfesijně vlažný, ale největší sympatie měl pro luteránství.\n\nV Nizozemí měli naprostou převahu katolíci, na něž měla vliv tradice Erasma Rotterdamského. Situaci změnil tridentský koncil (1545–1547, 1551–1552 a 1562–1563). Jedním z jeho výsledků byla reorganizace církevní správy. Byl zvýšen počet biskupů a každý biskup měl mít teologické vzdělání, aby mohl účinněji bojovat s herezí. Tím dočasně nebylo místa pro syny velkých šlechticů. Biskupové měli i fakticky působit ve svém sídle. Nizozemí bylo dříve církevní provincií Remeše a Kolína. Bulou papeže Pavla IV. \"Super universos\" ze dne 12. května 1559 byla v Nizozemí založena 3 arcibiskupství – Cambrai, Mechelen a Utrecht – a 15 biskupství, přičemž arcibiskup mechelenský byl primasem nizozemským. Stavové s tím nesouhlasili a postavili se do opozice.\n\nPodle jednoho pojetí bývá celý konflikt označován jako osmdesátiletá válka (1568–1648), ale podle standardní periodizace autora monografie o nizozemské revoluci, Pietera Geyla, se nizozemská revoluce datuje do let 1555–1609. První fáze osmdesátileté války skončila podepsáním příměří, známého jako \"pax hispanica\", v roce 1609. Druhé období se kryje s obdobím třicetileté války (1618–1648), když Nizozemí v roce 1621 opětovně vyhlásilo Španělsku válku. Obě války, osmdesátiletá i třicetiletá, byly následně uzavřeny jediným vestfálským mírem.\n\nV letech 1494–1559 válčila Francie se Španělskem o nadvládu nad Itálií. Nizozemí stálo přirozeně na straně Španělska, např. v bitvě u Saint-Quentinu (10. srpna 1557) vítězství španělských zbraní zajistil admirál hrabě van Hoorn (1518–1568), místodržitel Gelder a Zutphenu. Na uhrazení vysokých nákladů na válku Filip II. potřeboval peníze od stavů. Proto jejich představitele jmenoval rytíři řádu zlatého rouna (\"De Orde van het Gulden Vlies\") a udělil jim místodržitelství, čímž získali křesla ve státní radě. Přesto se stavy odmítly nechat korumpovat a finanční pomoc ve válce odmítly. Náboženský neklid ve Francii a větší finanční vyčerpání však vedly k tomu, že Francie mírem v Cateau-Cambrésis (3. dubna 1559) uznala svou porážku. Stavové nyní požadovali stažení španělské posádky.\n\nKdyž Filip II. odjel do Španělska, jmenoval prezidentem státní rady a hlavním rádcem místodržitelky Markéty Parmské svého důvěrníka, jímž byl biskup arraský, Antoine Perrenot de Granvelle (1517–1586). K jeho kruhu patřil i předseda tajné rady, fríský právník Viglius van Zuichem (1507–1577), a předseda finanční rady, hennegavský hrabě Charles de Berlaymont (1510–1578). V roce 1560 byl Granvelle jmenován arcibiskupem v Mechelenu, v roce 1561 kardinálem a v témže roce papež svou další bulou reformu církevní správy spustil.\n\nKrál prosazoval tvrdý postup a přímá závislost vlády na králi omezovala její prostor k manévrování. V roce 1562 princ oranžský, místodržitel Hollandu, Zeelandu a Utrechtu, a hrabě Lamoraal Egmont (1522–1568), místodržitel Flander a Artois, zformovali ligu proti kardinálovi – Ligu vysoké šlechty, kterou podporovala nobilita, kněžstvo a města. Vilém Oranžský a hrabě Peter Mansfeldt, důvěrník Markéty Parmské, byli Němci, ostatní většinou Valoni. Granvellova činnost vyvolávala obecnou nespokojenost a v březnu 1563 dal Vilém Oranžský, Egmont a Hoorn ultimátum králi, aby odvolal Granvella. Ten tak v roce 1564 nakonec učinil.\n\nVýsledky tridentského koncilu Nizozemci odmítli a přáli si náboženskou svobodu (Nizozemí nebylo součástí Říše, a proto v něm neplatil augšpurský mír). Vilém Oranžský, Egmont a Hoorn resignovali ze státní rady a v jejich záměrech je podporovalo lidové hnutí. V červenci 1565 kalvinisté na tajné schůzce ve Spa dohodli připravit vznik opozičního spolku. V listopadu 1565 se konala svatba vnuka papeže, syna regentky a potomního vévody, Alexandra z Parmy (1545–1592) s portugalskou infantkou Marií. Do Bruselu se sjela všechna šlechta, která svatbu využila k tomu, aby založila Kompromis bredský neboli Ligu nobility, spojení opoziční vysoké a nízké šlechty. K zakladatelům Kompromisu patřil mladší bratr Viléma Oranžského, hrabě Lodewijk van Nassau–Dillenburg (1538–1574), hrabě van den Bergh a hrabě Hendrik van Brederode. Vilém Oranžský nebyl členem Kompromisu, ale měl s ním úzké styky. Program formuloval právník Gilles Le Cleraq: svolat generální stavy, zrušit inkvizici a edikty proti heretikům. Do Kompromisu vstoupili i katolíci, hlavně ze severu země.\nDne 5. dubna 1566 Kompromis vedený hrabaty Brederodem a Ludvíkem Nassavským po slavnostním procesí šlechticů ze všech nizozemských provincií k paláci Markéty Parmské v Bruselu předal guvernérce petici s programem Kompromisu. Regentku to zarazilo. Aby jí Berlaymont dodal odvahu, řekl: \"„Ce n’est qu’un tas de gueux.“\" (\"„Je to jen hromada žebráků.“\"). Podle jiné verze: \"„Comment, madame, peur de ces gueux?“\" (\"„Jakže, paní, strach z těch žebráků?“\") De Berlaymontova slova zaslechli poblíž stojící šlechtici. Po několika dnech připomněl Brederode na hostině opozice urážlivý Berlaymontův výrok, načež všichni přítomní začali volat: \"„Vivent les gueux!“\" (\"„Ať žijí žebráci!“\")\n\nLigisté tak toto označení přeměnili v titul cti. Slovo \"gueux\" bylo brzy poholandštěno na \"geus\", v množném čísle \"geuzen\". V červenci 1566 byla předána další petice, kterou počátkem srpna 1566 král zamítl. Stavové připravovali smírné řešení, ale obecné mínění bylo, že edikty proti heretikům jsou zrušeny. Kazatelé začali veřejně kázat, ačkoliv guvernérka nikdy neslíbila, že by toto právo měli mít. Vůdci Ligy vysoké šlechty svolali nové shromáždění v polovině července do St. Triniden.\n\nRadikálové chtěli zahájit povstání s pomocí německých protestantů. Dne 14. srpna 1566 vypuklo obrazoborectví (\"Beelderstorm\"). Dne 20. 8. zasáhlo Antverpy, 22. 8. Gent, týž den Amsterdam, kde bylo čistě kalvinistickou prací, a 25. 8. Utrecht. Ve Valonsku se vyskytlo méně. Obrazoborectví nepropuklo v Lucembursku, Namuru a Artois. Celkem bylo zničeno 5500 kostelů a klášterů. Vládnoucí elita byla konsternována.\nDne 23. srpna 1566 guvernérka souhlasila s Prozatímní úmluvou (\"Accord\"). Jejím obsahem bylo zrušení inkvizice, zmírnění protireformačních zákonů, částečná tolerance kalvinistů a amnestie geusů. Kázání bylo povoleno tam, kde už bylo praktikováno. V Antverpách se Accord stal formálním náboženským mírem.\n\nGuvernérka však začala kolem sebe shromažďovat odpůrce nového hnutí. Egmont přesto doufal, že král bude souhlasit s konzervativní interpretací Úmluvy. V listopadu 1566 na schůzce ve východoflanderském městě Dendermonde chtěl Vilém Oranžský přesvědčit Egmonta a Hoorna, aby se pokusili o ozbrojené povstání. Oba odmítli, což mělo demoralizující efekt. Když se rozcházeli, řekl Egmont Vilému Oranžskému: \"„Sbohem, princi bez země.“\" Vilém Oranžský mu odpověděl: \"„Sbohem, hrabě bez hlavy.“\" Kalvinisté neměli kam ustoupit, hrozila jim smrt. Vilém Oranžský neměl o vládě iluze. Ve svém místodržitelství dělal podle \"Accord\"u, co mohl, aby posílil kalvinisty. Ale otevřeně se s nimi identifikovat nemohl. V prosinci 1566 začala guvernérka otevřeně jednat proti \"Accord\"u a prohlásila obyvatele Valenciennes za vzbouřence. Vilém Oranžský se od začátku roku 1567 stále více vzdaloval od vlády, odmítl složit novou zvláštní přísahu, zatímco Egmont ji složil.\n\nAntverpy sice byly duchovní centrum protestního hnutí, ale bylo jasné, že jsou slabé a že se nemohou udržet. Vilém Oranžský z nich proto odešel a vrátil se do Dillenburgu v Německu. Kalvinisté na jaře 1567 prohráli. Guy de Bray a de la Grange byli oběšeni. Dne 4. května 1567 vydala Markéta Parmská nový dekret proti kacířům. V červnu 1567 Vilém Oranžský otevřeně přestoupil na luteránství.\n\nSituace pro krále byla v létě 1567 příznivá. Vůdci opozice emigrovali do německých pohraničních měst a byli ve skleslé náladě. Ale Filipu II. to nestačilo, neboť si přál stavovskou monarchii nahradit absolutní. Odvolal regentku Markétu Parmskou jako příliš slabou a od října 1567 ji nahradil vévodou z Alby (1507–1582), vůdcem nesmiřitelných. Jeho cílem mělo být potrestat rebely, vykořenit herezi a znovuobnovit královskou moc. Dnes 22. srpna 1567 vjel vévoda z Alby do Bruselu v čele španělských vojáků. „Vévoda z Alby přišel, aby zničil stará privilegia země, kořen všeho zla.“\nDne 7. září 1567 se Hoorn vrátil do země a dne 9. září 1567 byli s Egmontem překvapivě zatčeni, ačkoliv byli celou dobu ke králi loajální. Byli obviněni ze spáchání zločinu urážky majestátu tím, že tolerovali heretiky. Zločiny z roku 1566 měl soudit zvláštní soud: Rada nad nepokoji (\"Conseil des troubles\", \"Raad van Beroerten\"), který záhy dostal přezdívku „krvavá rada“ (\"Bloedraad\"). Jejím prezidentem se stal sám „železný vévoda“ a členy byli i cizinci – Španělé; de Vargas ani neuměl francouzsky. Členy rady byli Berlaymont, Noicarmes a Vigliers.\n\nBrederode náhle zemřel v únoru 1568, a proto se stal vůdcem povstání Vilém Oranžský. Emigranti se soustřeďovali v Německu a pokoušeli se o výpady do Nizozemí s cílem vyvolat lidové povstání. V dubnu 1568 Ludvík Nassavský přepadl východní Frísko, přičemž byl zabit místodržitel Aremberg, ale také bratr Viléma Oranžského Adolf. Bitva u Rheindalenu poblíž Roermondu dne 23. dubna 1568 je počátkem osmdesátileté války. Významná byla bitva u Heiligerlee dne 23. května 1568. Vévoda z Alby reagoval zostřením represí: dne 1. června 1568 bylo popraveno 18 šlechticů, dne 5. června 1568 byli popraveni Egmont a Hoorn. Poté se vydal na sever vyhnat povstalce, což se mu podařilo.\n\nV Trevíru se shromažďovala poměrně početná armáda Viléma Oranžského, složená ale převážně z nováčků. Armáda vévody z Alby byla dvakrát menší, ale lépe organizovaná. Vilém Oranžský překročil Maasu. Jeho postup byl však doprovázen excesy, které vytvářely špatný dojem. Nakonec se jeho armáda rozložila v dav bez jakékoliv disciplíny. Vilém Oranžský sám musel uniknout do Francie; povstání ztroskotalo. Přesto emigranti neztráceli víru v budoucnost, jak vyjadřuje národní hymna \"Wilhelmus\".\nLidové hnutí geusů se dělilo na divoké (též pozemní geusové, geusové křovin, či lesní geusové;) a mořské (též vodní geusové). Lesní geusové se vyskytovali prakticky jen na jihu, protože jen tam existovaly lesy. V západních Flandrech byli podporováni navrátilci z Anglie. Jejich bandy se toulaly po venkově a vraždily kněze. Stačilo jen málo jednotek a divocí geusové byli potlačeni.\n\nMořští geusové se chovali podobně jako divocí geusové – plundrovali kláštery na pobřeží. Princ Oranžský se je pokusil disciplinovat a odstranit pirátské návyky. Organizování z Anglie bylo neúspěšné, a proto v roce 1570 založil nové centrum v La Rochelle. Jedním z prvních velitelů geusů se stal Philippe de Marnix (1540–1598).\n\nVítězná královská moc pokračovala v teroru a nastolování absolutismu. Hlavním úkolem byla finanční nezávislost vlády na stavech. Již v roce 1569 po španělském vzoru schválen desátek (\"Tiende penning\"), ale měl být zaveden až v roce 1571. Jednalo se o 10% daň z prodeje. Nikdy nebyl vybrán, a proto nezruinoval zemi. Na druhou stranu byla v roce 1570 vydána ordonance o trestním právu, jež zaváděla moderní principy, např. profesionály v rozhodování. Dále byl v roce 1570 vyhlášen generální pardon (všeobecná amnestie). Avšak ani příroda uklidnění nepřála: Počátkem listopadu 1570 se v Nizozemí vylilo moře a tato živelní pohroma měla na svědomí tisíce mrtvých.\n\nVilém Oranžský, vůdce emigrantů, se spojil s Condéem a Colignym i s emigrantskými kalvinisty. Protože situace na jihu byla stále nepříznivá, Vilém Oranžský obrátil svou pozornost na sever. Zatím Alžběta nechtěla riskovat roztržku se Španělskem, a proto v březnu 1572 nařídila flotile geusů, aby opustila anglické přístavy. Akce Viléma Oranžského proto vypukla předčasně, když mořští geusové dne 1. dubna 1572 obsadili Brielle, čímž povstalci získali základnu na nizozemském území. Velel jim slavný a krutý pirát Guillaume de la Marck, baron Lumey (1542–1578). Když náhle přijeli k městu, vypukla panika. „Magistráti a všichni bohatí občané společně s kněžstvem, světským i řeholním, utekli s majetkem, který mohli unést.“ Druhou základnou mořských geusů se stal zeelandský Vlissingen.\n\nExulanti obsadili některá města Hollandska a Zeelandu a podřídili je moci Viléma Oranžského. Jemu však zase začaly scházet peníze, podobně jako v roce 1568. Maximilien de Hermin, hrabě Bossu (1542–1579) a Albův místodržitel pro Hollandsko, Zeeland a Utrecht, dostal peníze na boj proti geusům. Ti ale, pod vedením aristokratů, rozšířili revoltu od města k městu. „Žebráci byli muži roku ’66, ikonoklasti … kalvinisti.“ V Goudě, když se radní ptali měšťanů, zda budou bránit město proti vzbouřencům, odpověď byla: „Ne, pro desátek nezvedneme ani prst.“ Geusové neztratili své pirátské manýry – v obsazených oblastech plundrovali kostely a masakrovali kněze. Nejznámější byl případ gorennských mučedníků, kdy 19 mnichů bylo nuceno ke konverzi na kalvinismus; když odmítli, byli oběšeni.\n\nV létě 1572 svolal vévoda z Alby generální stavy do Haagu. Téměř nikdo nedorazil. Na druhé straně byly dne 19. července 1572 svolány holandské stavy do Dordrechtu. Vilém Oranžský byl jmenován místodržitelem Hollandska, Zeelandu a Fríska a vrchním velitelem vojsk. V noci z 23. na 24. srpna 1572 vypukla ve Francii bartolomějská noc – katolické vyvraždění kalvinistů. Jejím výsledkem bylo, že vágní francouzská podpora povstání zmizela. Ale na rozdíl od roku 1568 Vilém Oranžský obsadil několik měst v Brabantsku a Flandrách. V druhé polovině roku začal vévoda z Alby opět vítězit: dobyl Zutfen, Naarden a Haarlem. Dne 19. září 1572 kapituloval Ludvík Nassavský. Vilém Oranžský musel opustit jižní Nizozemí a rozpustit svou armádu. Odjel do Hollandska, kde se povstání udrželo podobně jako v Zeelandu. Mechelen byl vyloupen Albovými vojáky. V dubnu 1573 Vilém Oranžský konvertoval ke kalvinismu. Nastala kalvinizace Hollandska, ale ještě v roce 1587 tvořili kalvinisté jen 10 %. V říjnu 1573 zvítězili geusové v západním Frísku.\n\nNa španělské straně se ztratila vůle k vítězství. Hlavní králův rádce Ruy Goméz de Silva intrikoval proti vévodovi z Alby a podařilo se mu přimět krále, aby ho v listopadu 1573 odvolal. Novým guvernérem se stal hrabě don Louis de Requesens y Zúñiga (1528–1576), který 17. listopadu 1573 přijel do Bruselu a neúspěšně se pokoušel o kompromis. Důvodem bylo, že Španělsko bylo vyčerpané a nedokázalo dále financovat válku. Dne 5. června 1574 udělil guvernér generální pardon. Povstalci věřili, že vítězství bude na jejich straně, ačkoliv válečné úspěchy byly vrtkavé: Dne 15. dubna 1574 byla sice zničena německá pomocná armáda a Ludvík a další bratr Viléma Oranžského zabiti, ale vzbouřenci dobyli Leiden. Byla to významná událost, protože v Leidenu byla pak v roce 1575 založena univerzita, která byla pro protestanty stejně významná jako lovaňská pro katolíky. Na jaře 1575 se konalo neúspěšné jednání v Bredě. Dne 5. března 1576 guvernér Requesens zemřel. Za 5 měsíců byl novým guvernérem jmenován nevlastní králův bratr, don Juan d’Austria (1547–1578). Dne 4. září 1576 vypuklo lidové povstání v Bruselu na podporu Viléma Oranžského.\n\nDne 25. září 1576 začalo v Gentu první zasedání generálních stavů. Účastnili se ho jen zástupci Jihu: Brabantska, Flander a Hennegavska. Generální stavy jmenovaly novým předsedou státní rady Aerschota. Španělům začínaly scházet peníze, a proto se demoralizovaní žoldnéři bouřili: 4. listopadu 1576 vyplenili a vypálili Antverpy, za oběť této „Spaanse Furie“ (španělská zuřivost) padlo 8000 lidí. Na jihu už měli občanské války dost: dne 8. listopadu 1576 byla podepsána gentská pacifikace mezi provinciemi generálních stavů na jedné straně a Hollandem a Zeelandem na druhé straně. Edikty proti kacířství byly pozastaveny. Holland a Zeeland slíbily, že nebudou činit nic proti katolictví mimo území svých provincií. V lednu 1577 Bruselská unie schválila gentskou pacifikaci. Dne 12. února 1577 guvernér „Don Juan přijal pacifikaci tzv. věčným ediktem a španělským jednotkám bylo nařízeno opustit zemi.“ Obsahem věčného ediktu bylo, že rebelové mají uznat dona Juana jako guvernéra a obnovit katolické náboženství. Za to budou odvolány španělské jednotky.\n\nVěčný edikt odmítl Holland a Zeeland. Juan d’Austria proto v červenci 1577 obnovil válečné akce přepadem pevnosti v Namuru. Dne 28. října 1577 provedli kalvinisté převrat v Gentu. Generální stavy Donu Juanovi v říjnu 1577 vypověděly poslušnost a v prosinci 1577 ho sesadily. Proti Španělům povstala města i venkov. Dne 31. ledna 1578 Don Juan zvítězil v bitvě u Gembloux v Brabantsku nad generálními stavy, ale v říjnu zemřel.\n\nNovým generálním guvernérem se stal syn Markéty Parmské Alessandro Farnese, vévoda z Parmy a Piacenzy, který jím byl až do roku 1592. Při jeho jmenování měl král šťastnou ruku. Dne 6. ledna 1579 uzavřely Artois, Hennegavsko a Západní Flandry, Lille, Douai a Orchies s guvernérem Arraskou unii. Dne 23. ledna 1579 uzavřelo 7 severních provincií (Hollandsko, Zeeland, Utrecht, Geldry a Groningen; později se přidalo Frísko a Overijssel) utrechtskou unii, k níž se přidala i významná jižní města. Text sepsal pozdější významný státník Johan van Oldenbarnevelt. Ostatní provincie se přidaly k arraské unii. Dne 17. května 1579 uzavřela arraská unie se španělským králem mír.\n\nDne 29. června 1579 dobyl guvernér Maastricht. Utrechtská unie (tj. sever) 26. července 1581 haagským manifestem (niz. \"Plakkaat van Verlatinghe\") oficiálně sesadila Filipa II. a vyhlásila nezávislost. Místodržitelem byl zvolen Vilém I. Oranžský a panovníkem František, vévoda z Anjou. Když však vévoda z Anjou zjistil, že má na politiku mizivý vliv, v roce 1583 opustil zemi.\n\nV roce 1584 katolík Balthasar Gérard zastřelil Viléma Oranžského. Nástupcem se stal jeho syn Mořic Oranžský, hrabě nasavsko-dillenburský (1567–1625). V srpnu 1585 uzavřela Anglie a Nizozemí smlouvu o přátelství a spolupráci. Dne 17. srpna 1585 se vzdaly Antverpy po 13 měsících obléhání. Polovina obyvatel (50 000) uprchla na sever ke vzbouřencům. Alessandro Farnese tak dobyl Flandry a Brabantsko, odkud byli vyhnáni kalvinisté. Na severu katolíci postupem doby konvertovali ke kalvinismu. Král Farneseovi uložil, aby se podílel na přípravách války proti Anglii, což mu zabránilo, aby postupoval na sever. Tím se fronta ustálila.\n\nHlavním ochráncem Sedmi spojených nizozemských provincií, tj. Utrechtské unie, se stala Anglie, která do severního Nizozemí vyslala vlastního regenta. Robert Dudley, hrabě z Leicesteru se však choval neobratně a byl nepopulární. Po jeho návratu do Anglie byl vrchním velitelem armády zvolen Mořic Oranžský. Společně s Johanem van Oldenbarneveltem a bratrancem Vilémem Ludvíkem Nassavským tvořili triumvirát, který vládl severnímu Nizozemí. Jejich úspěchu v občanské válce přispělo rozdrcení španělské \"Armady\" v roce 1588 a francouzské vyhlášení války Španělsku v roce 1595. Po smrti vévody parmského v roce 1592 byl novým guvernérem zvolen neschopný Arnošt, bratr císaře Rudolfa II. Jeho nástupcem se stal mladší bratr Albrecht, manžel dcery Filipa II. Isabelly. V 90. letech Mořic dobyl mnoho významných měst v pohraničí. Centrum Severu bylo klidné a zažívalo hospodářský a kulturní rozkvět. V roce 1602 byla založena nizozemská Východoindická společnost. Výjimkou byl náboženský spor o predestinaci. Začal v roce 1594 a rozhořel se zejména po roce 1603. Jeho hlavními protagonisty byl Franciscus Gomarus (1563–1641), netolerantní, militantní kalvinista, na jehož straně byl generální místodržitel Mořic Oranžský, další monarchisté a většina Nizozemců, a Jacobus Arminius (1560–1609), zastánce podmíněné predestinace, na jehož straně byl Holanďan Johan van Oldenbarnevelt, Hugo Grotius a další republikáni. Mentální rozdíl mezi Severem a Jihem se prohloubil natolik, že ani jedna strana již opravdově netoužila žít v jednom státě. Problém Severu byl v přílišné velikosti Holandska, které plnilo 60 % federálního rozpočtu.\n\nV roce 1607 byly zastaveny bojové akce a v roce 1609 uzavřel Albrecht s pomocí Francie a Anglie se severními provinciemi dvanáctileté příměří, což bylo uznání Nizozemí \"de facto\". Nizozemí začalo budovat silné loďstvo. Spor mezi arminiány a gomaristy vyvrcholil popravou Oldenbarnevelta v roce 1619. Až v roce 1648 bylo Nizozemí uznáno vestfálským mírem \"de iure\".\n\nVedle Švýcarska bylo Nizozemí druhou větší zemí, která získala mezinárodně uznanou nezávislost. Konflikt začal jako politický, ale postupně se staly jednotícím symbolem soupeření katolictví na straně Španělska a kalvinismus na straně povstalců. Nizozemí se postupně definovalo jako kalvinistický stát, což vedlo k mentálnímu odcizení Severu a Jihu Nizozemí. Pokus o jednotný stát (tzv. Spojené království nizozemské) v letech 1815–1830 byl proto neúspěšný a skončil nezávislostí Belgie v roce 1830 (mezinárodně uznáno 1831). Podle marxistů šlo o první buržoazní revoluci, signál toho, že končí feudalismus a začíná kapitalismus.\n\n\n\n"}
{"id": "231538", "url": "https://cs.wikipedia.org/wiki?curid=231538", "title": "Basový buben", "text": "Basový buben\n\nBasový buben (kopák) je součástí soupravy bicích nástrojů. Hraje se na něj ruční paličkou nebo pomocí šlapky ovládané nohou. Někteří bubeníci, zvláště metalových a rockových hudebních skupin, používají ve své soupravě dvojšlapku. Basový buben bývá někdy nazýván „velký buben“ nebo častěji „kopák“, případně „šlapák“. Někteří bubeníci si také vyřezávají do přední blány otvor pro zkrácení dozvuku bubnu případně pro umístění mikrofonu.\n"}
{"id": "231539", "url": "https://cs.wikipedia.org/wiki?curid=231539", "title": "Juuru", "text": "Juuru\n\nJuuru (německy \"Jörden\") je městečko v estonském kraji Raplamaa, samosprávně patřící do obce Juuru, jejímž je administrativním centrem.\n\n"}
{"id": "231540", "url": "https://cs.wikipedia.org/wiki?curid=231540", "title": "Aero Ae-45", "text": "Aero Ae-45\n\nAero Ae 45 je československé celokovové dvoumotorové aerotaxi, které se zejména v padesátých letech proslavilo v mnoha zemích světa. V letech 1947-1951 vyrábělo tyto letouny Aero Vodochody, poté ho do roku 1961 vystřídal Let Kunovice. Aero Ae-45S bylo první československé letadlo, které roku 1958 překonalo Atlantský oceán.\n\nPo skončení druhé světové války se vyráběly v továrně Aero Vodochody německé letouny, pro něž existovaly díly a originální materiál a oficiální vedení nepřemýšlelo o vývoji vlastního stroje. Byla zde však skupina konstruktérů (Miroslav Baitler, Pavel Rosendorf, Jiří Bouzek, Ondřej Němec a František Vlk), která se rozhodla pokračovat v předválečné tradici firmy. Jejich záměrem bylo vyrobit letoun, který by se uplatnil na trhu a tak došlo k rozhodnutí postavit čtyřmístný celokovový dvoumotorový dolnoplošník, který by sloužil při nepravidelné letecké dopravě, obchodních a služebních cestách. S vývojem stroje se začalo v létě 1945 a jeho plány byly nakresleny po pracovní době, bez šanci na odměnu. Situace se změnila po jmenování nového vedení a stavba budoucího letounu Aero Ae-45 byla povolena oficiálně.\nPrvní prototyp letounu pod označením Ae.45.1 (imatrikulace OK-BCA) zalétal 21. července 1947 František Vnuk. Zkušební lety dále pokračovaly s pilotem Karlem Vaňkem. Prototyp byl veřejnosti představen 7. září 1947 na leteckém dnu v Praze-Ruzyni, po kterém se zapojil do intenzivních letových zkoušek v zalétavacím oddělení Leteckých závodů, n.p. Testy prováděné pilotem Janem Anderlem během 14 letů odhalily mimo jiné nedostatečnou účinnost výškovky.\nDne 12. března 1948 odstartoval druhý letový prototyp Ae 45.2 (OK-CCA), u kterého se podařilo odstranit většinu závad. Vedle pozměněné ocasní části byly provedeny úpravy zlepšující výhled pilotů z kabiny.\nV letech 1948 až 1949 se konaly zkušební lety s oběma prototypy po celém světě, při nichž bylo letadlo hodnoceno i od zahraničních pilotů jako velmi dobré. Proto bylo rozhodnuto o sériové výrobě, a tak již 16. dubna 1949 vzlétl první sériově vyrobený letoun.\nPrvní vyrobené „Pětačtyřicítky“ odebrali zákazníci v Maďarsku, kde létaly nejprve u vojenského letectva pod označením G-007, Švýcarsku a Itálii. Prvním československým uživatelem Ae-45 se stala gottwaldovská společnost Svitlet. Několik dalších exemplářů odebralo československé vojenské letectvo, u kterého pod označením K-75 plnily kurýrní lety a pokračovací výcvik. Na tomto typu létaly u 50. splp v Klecanech také první vojenské pilotky. Typ Aero Ae-45 převzalo rovněž Bezpečnostní letectvo a ČSA. Domácí letecký přepravce s nimi od roku 1951 zahájil pravidelnou taxislužbu.\nO letadlo byl velký zájem ve světě, ovšem roku 1951 došlo s přípravami na masovou licenční výrobu sovětských vojenských typů k zastavení výroby a k zastavení práce na dalším prototypu pokračovatele Ae-145. O letoun však byl velký zájem i v domácích aeroklubech a v armádě, a tak bylo roku 1953 rozhodnuto, že výroba bude dále pokračovat v letecké továrně v Kunovicích pod vedením Ing. Ladislava Smrčka. Nejprve bylo v létech 1954 a 1955 vyrobeno dvacet sériových kusů Ae-45, kterou v produkci vystřídala verze Ae-45S Super s novými stavitelnými vrtulemi V-401 nebo V-405, pozměněnou kapotáží motorů a s upraveným přístrojovým vybavením.\n\nDalším vývojem vznikla v Kunovicích verze Aero Ae-145 poháněná dvojicí silnějších kompresorových motorů s přímým vstřikováním M-332 s výkonem 103 kW.\n\nV anglickém závodě „Norton Griffiths Challenge Trophy“, konaném v srpnu 1949 v Birminghamu, zvítězil s Ae-45 (OK-DCL) šéfpilot Jan Anderle, týž pilot provedl non-stop přelet Sahary, W. B. Riley letěl z Prahy na Cejlon, D. Beard z Prahy do Hongkongu ve třech etapách přes 1600 km dlouhých, R. Ceschina vyhrál soutěž „Championship of Italy“. Letoun Ae-45S přelétl jako první čs. letoun Atlantik z Buenos Aires do Milána s mezipřistáním na ostrově Fernando de Norronha.\n\nAero Ae-45 byl používán jak v civilním, tak ve vojenské letectví. Jako civilní dopravní letoun byl známý jako „aerotaxi“, ve velkém se vyvážel do zahraničí. V 50. letech sloužilo kolem 50 strojů Ae-45 v aerotaxovém oddíle Československých aerolinií, který zajišťoval čs. podnikům a jednotlivcům lety na objednávku.\n\nPrvní instruktoři motorového létání z aeroklubů Brno, Hradec Králové, Nitra, Olomouc, Pardubice a Vrchlabí se na Ae-45 přeškolili v prosinci roku 1955 v Ústřední letecké škole Svazarmu v Kralupech nad Vltavou. Do aeroklubů přišly Ae-45 až v roce 1956 po přeřazení od armády a ČSA.\n\nLétal v tvrdých klimatických podmínkách SSSR a Číny, kam byl dodáván ve velkých sériích. Celkem bylo vyrobeno 590 letounů, z toho 200 ks Ae-45 v Aeru Vysočany, 228 ks Ae-45S a 142 kusů zmodernizovaného Ae-145 v Letu Kunovice.\n\n\n\"Data podle:\" Němeček\n\n\"Data podle:\" Němeček\n\n\"Data podle:\" Němeček\n\n\n"}
{"id": "231550", "url": "https://cs.wikipedia.org/wiki?curid=231550", "title": "Kem (přítok Bílého moře)", "text": "Kem (přítok Bílého moře)\n\nKem (\"femininum\"; ; , karelsky \"Kemijoki\") je řeka na severu autonomní Karelské republiky v severozápadním Rusku. Je dlouhá 191 km. Povodí řeky je 27 700 km².\n\nZa začátek řeky se bere její odtok z jezera Dolní Kujto. Protéká přes řadu jezer a mezi Chapjarvi a Julijarvi se jmenuje Ešanjoki. Překonává mnohé výškové stupně (Malvikija, Ostrovnoj, Podužemskij). Ústí do průlivu Západní Solovecká Salma v Bílém moři.\n\nZdrojem vody jsou sněhové a dešťové srážky. Průměrný roční průtok vody ve vzdálenosti 18 km od ústí činí 275 m³/s. Zamrzá na začátku listopadu a rozmrzá v první polovině května.\n\nŘeka je splavná pro vodáky. Ve 20. století byla na řece zbudována kaskáda pěti vodních elektráren. Při ústí řeky leží historické město Kem.\n"}
{"id": "231551", "url": "https://cs.wikipedia.org/wiki?curid=231551", "title": "Štýřice", "text": "Štýřice\n\nŠtýřice jsou městská čtvrť jihozápadně od centra statutárního města Brna. Její katastrální území má rozlohu 3,33 km². Území pozdějších Štýřic bylo k Brnu připojeno v roce 1850. Štýřice jsou od 24. listopadu 1990 součástí samosprávné městské části Brno-střed. Žije zde přibližně 8600 obyvatel.\n\nRozkládají se jižně od řeky Svratky.\n\nNa severu sousedí Štýřice se Starým Brnem, na severovýchodě s Trnitou, na východě s Komárovem a hlavně s Horními Heršpicemi, na jihozápadě a západě s Bohunicemi, a na severozápadě s Pisárkami.\n\nV roce 2017 objevili archeologové při záchranném výzkumu v ulici Vojtově zbytky dočasného tábora pro římské legie, který zřejmě krátkou dobu chránil brod přes Svratku. Odkryt byl příkop s valem o délce přibližně 70 metrů, který stanoviště chránil, a několik římských předmětů. Tábor byl datován do let 172–180, tedy do období markomanských válek.\n\nPři výzkumu pozemku ve Vídeňské ulici byly roku 2012 nalezeny kromě pohřebiště s přibližně 300 hroby i základy dosud neznámé rotundy. Jedná se tak již o druhou rotundu objevenou na území Brna.\n\nSeverní část dnešních Štýřic zahrnující historické jádro a přibližně čtvrtinu katastru dnešní čtvrti, byla původně součástí katastrálního území Staré Brno a součástí Brna se stala 6. července 1850. Asi třetina území dnešní čtvrti byla v té době součástí katastru obce Horní Heršpice, a zbytek území náležel ke katastrům Bohunic \"(jihozápad Štýřic s většinou areálu Kohnovy cihelny a krematoriem)\", Komárova \"(okrajová severovýchodní část katastru Štýřic)\", Trnité \"(pouze drobné území na východě katastru Štýřic)\" a Nových Sadů \"(malá okrajová severní část část katastru Štýřic)\". Roku 1883 byl na severozápadním okraji původního hornoheršpického katastru založen brněnský Ústřední hřbitov, který se stal ve formě exklávy součástí Brna jako nové katastrální území Staré Brno II, zatímco původní starobrněnský katastr byl přejmenován na Staré Brno I. Roku 1915 byly oba katastry sloučeny v jedno katastrální území Staré Brno a Vídeňka, k němuž bylo zároveň připojeno velké území na severozápadě tehdejšího katastru tehdejší obce Horní Heršpice. Při první katastrální reformě Brna z let 1940 - 1941 byly zdejší pozemky tehdy patřící k Novým Sadům a Trnité připojeny ke Komárovu. Jako katastrální území vznikly Štýřice až při radikální katastrální reformě Brna na konci 60. let 20. století, což je jeden z důvodů, proč se jejich název nikdy moc nevžil, přestože tvoří relativně organický celek. Vedle jižní části katastrálního území Staré Brno a Vídeňka, rozkládající se jižně od levého břehu Svratky, se jeho součástí staly okrajové části katastrálních území Horní Heršpice, Bohunice a Komárov.\n\nVe čtvrti se nachází řada firem jako jsou Ferona, a.s. , nebo výrobce vozů značky Avia firma Karoseria a.s., ale také velké obchody Albert, Bauhaus a Hornbach. Osu čtvrti představuje ulice Vídeňská ve které se zde nachází řada velkých firem i několik obchodů včetně již zmíněného hypermarketu Albert. Spolu se zdejšími ulicemi Jihlavskou a Heršpickou je to zároveň důležitá dopravní tepna, kterou procházejí také trasy tramvajových linek 2 (do Modřic) a 6 (do sousedního Starého Lískovce). Severní část čtvrti tvoří starší zástavba, střed pak panelové sídliště, jehož výstavba necitlivě zničila velkou část původní zástavby. V této střední části se nalézá i brněnská mešita. Na severozápadě katastru Štýřic se rozkládá Kamenná kolonie \"(známá též jako Kamenná čtvrť)\", někdejší prvorepubliková dělnická kolonie. Nejjižnější část čtvrtě zaujímá rozsáhlý areál brněnského ústředního hřbitova. Čtvrť patří v posledních letech mezi vůbec nejdynamičtěji se měnící části Brna-středu. Ve východní a jižní části čtvrtě vznikají moderní business parky, na východě čtvrtě byly v nedávné minulosti vybudovány také velké obchody již zmíněných společností Bauhaus a Hornbach, což velice kontrastuje se stavem, který zde panoval do poloviny 90. let 20. století, kdy zde byly nezastavěné plochy. Ve čtvrti se nachází nejvyšší budova nejen na Moravě, ale i v celé České republice – AZ Tower (111 m.)\n"}
{"id": "231553", "url": "https://cs.wikipedia.org/wiki?curid=231553", "title": "Vysílač KVLY-TV", "text": "Vysílač KVLY-TV\n\nVysílač KVLY-TV (dříve Vysílač KTHI-TV) je 628,8 m vysoký kotvený stožár stojící v Severní Dakotě ve Spojených státech amerických, používaný jako televizní vysílač. Od svého dokončení v roce 1963 byl nejvyšší stavbou světa. V roce 1974 byl o 18 metrů překonán polským vysílačem Konstantynow, který se však zhroutil v roce 1991 a vysílač KVLY-TV se tak znovu stal nejvyšší stavbou světa. Podruhé své prvenství ztratil v roce 2008, kdy ho svou výškou překonal rozestavěný mrakodrap Burdž Chalífa, který své plné výšky (828 metrů) dosáhl v roce 2009.\n\nStavba vysílače nebyla časově ani finančně náročná, byl postaven za 30 dní a stál 500 tisíc dolarů. Po dokončení této stavby americký Federální letecký úřad (\"Federal Aviation Administration\") podle výšky vysílače stanovil maximální limit pro výšku nových staveb. Později byl limit snížen na 609,6 m (2 000 stop). Ve Spojených státech tedy nemůže být v souladu se zákonem postavena žádná vyšší stavba.\n"}
{"id": "231555", "url": "https://cs.wikipedia.org/wiki?curid=231555", "title": "Letná (rozcestník)", "text": "Letná (rozcestník)\n\nLetná může znamenat:\n"}
{"id": "231557", "url": "https://cs.wikipedia.org/wiki?curid=231557", "title": "Aero L-60 Brigadýr", "text": "Aero L-60 Brigadýr\n\nAero L-60 Brigadýr je československý jednomotorový celokovový hornoplošník s pevným podvozkem ostruhového typu z 50. let 20. století. Typ byl užíván jako zejména jako zemědělský, vojenský pozorovací a spojovací letoun, a uplatnění nalezl také v řadě oblastí civilního všeobecného letectví.\n\nRoku 1951 vypsalo MNO soutěž na předprojekty víceúčelového třímístného letounu, který by nahradil zastaralý stroj K-65 Čáp. Soutěž vyhrál návrh LB-60 šéfkonstruktéra Ondřeje Němce. Počátkem roku 1952 začaly v konstrukční skupině Aerovky vycházet první výrobní výkresy. Personální a výrobní problémy vedly k projednávání stavby prototypu v podniku Orličan Choceň.\n\nNedostatek vývojové kapacity a technické potíže provázely také vývoj ploché šestiválcové pohonné jednotky M-208B ing. Kruliše. Očekávaný výkon 176 kW nepřesáhl 147 kW. Na sklonku roku 1953, kdy byl v Chocni dokončen drak XL-60, nebyl ještě prototyp motoru připraven k instalaci. Narychlo byl proto adaptován motor Argus As 10C o 176 kW s původní dvoulistou dřevěnou vrtulí, převzatý z K-65.\n\nPrototyp XL-60 (010) poprvé vzlétl 24. prosince roku 1953. Letoun měl problémy se stabilitou, jejíž hlavní příčinou byly vodorovné ocasní plochy, které se několikrát přepracovávaly. Od léta 1953 převzal vývoj XL-60 po tragicky zesnulém Ondřeji Němcovi ing. Zdeněk Rublič.\nDne 8. června 1954 byl prototyp XL-60 konečně zalétán s motorem M-208B a novou vrtulí V-411. Obě složky pohonné skupiny však byly zdrojem neustálých problémů během testů a později také u sériových strojů.\n\nDruhý prototyp XL-60 (OK-JEA) provedl první let 22. března 1955 a byl pojmenován Brigadýr. V jeho kabině byla kovová nádrž pro 300 kg tuhých, nebo tekutých chemikálií, určených k aplikaci v zemědělství. Dávkovač a rozmetadlo pocházely ze SSSR, pracovalo se však na vlastním tuzemském zařízení. Pohon celého systému zajišťovala vrtulka na stojanu nad trupem, pozdější verze byly poháněny přímo od motoru.\n\nTřetím prototypem byl vojenský XL-60, zalétaný 28. června 1955. Při zkouškách ve VZLÚ nesl trupové označení V-01. Představoval Rubličovu technologicky a aerodynamicky přepracovanou verzi pro maximálně zjednodušenou a levnou sériovou výrobu. Spojovací a průzkumný letoun byl vyzbrojen jedním pohyblivým kulometem MG 15 ráže 7,92  mm v zadním střelišti a dvěma pumovými závěsníky. Sériové letouny značené K-60 byly ČSLA používány v letech 1958 až 1968.\n\nPo státních zkouškách v roce 1956 byla v n. p. Orličan vyrobena ověřovací série patnácti letounů L-60, převážně v civilním provedení. Do ukončení sériové produkce v roce 1959 vzniklo celkem 273 kusů Brigadýrů, z toho asi 20 % ve vojenské verzi K-60.\n\nO další modernizaci letounu L-60 se ing. Rublič pokusil již v roce 1957. Na počátku tohoto roku bylo v prototypových dílnách VZLÚ postaveno nové křídlo a později i nové celokovové ocasní plochy. V dubnu byly zahájeny letové testy nového typu L-160, avšak sériová výroba zahájena nebyla.\n\nV roce 1975 uskutečnil podnik Aerotechnik v Kunovicích přestavbu L-60, spočívající v instalaci polského hvězdicového motoru AI-14RA. Vznikla tak verze L-60S (OK-MTI). Postupně se tímto způsobem upravovaly všechny L-60 ze Svazarmu.\n\nSpolečnost Slov-Air poslední své čtyři exempláře L-60 upravila instalací motorů včetně krytů z letounu Z-37. Tato úprava z roku 1983 nesla označení L-60SF.\n\nHlavním odběratelem L-60 byl podnik Agrolet, který postupně převzal 64 kusů se zemědělským zařízením československé konstrukce. Brigadýr byl exportován do většiny států RVHP, Rakouska, Švýcarska a Egypta. Řadu L-60 získal také Svazarm, kde byly využívány jako vlečné až tří kluzáků najednou, nebo jako výsadkové pro tři parašutisty.\n\nÚdaje podle\n\n\n\n\n"}
{"id": "231560", "url": "https://cs.wikipedia.org/wiki?curid=231560", "title": "Pejorativum", "text": "Pejorativum\n\nPejorativum (z lat. \"peior\", horší, a franc. \"péjoratif\") znamená slovo, sousloví, gramatický tvar nebo jiný jazykový prostředek, které kromě věcné denotace vyjadřují též negativní hodnotící soud. Pejorativní příznačnost mohou mít slova různých slovních druhů. Pro označení pejorativ se používá též výraz dysfemismus, přejatý z řečtiny.\n\nV češtině se používá též termín hanlivé slovo. Tímto termínem se zpravidla označují slova, která oproti ostatním pejorativům mají navíc emoční příznačnost, například urážlivý nebo vulgární charakter – mohou vyjadřovat například opovržení. Mnohdy jsou však termíny pejorativum a hanlivé slovo pokládána za synonyma.\n\nNěkterá pejorativa jsou základním spisovným výrazem pro daný jev (pro postojově neutrální vyjádření je pak nutné použít eufemizující opis či synonymum), jiná mají slangový charakter či jsou vnímána jako sprostá či hrubá.\n\nNěkterá původně neutrální nebo meliorativní slova a obraty mohou nabýt pejorativního významu. Stává se tak zejména v případech, kdy je obrat svým užíváním (zneužíváním) zkompromitován (bratrská pomoc, vůdce, vlast, soudruh, čest práci, uvědomělý, pravdoláskař) nebo pokud se hodnocení samotné označované věci změnilo k horšímu.\n\nNaopak výrazy původně vytvořené jako posměšné a hanlivé se mohou časem stát neutrálními. Tak označení „gotický“ nebo „kapitalismus“ byla původně opovržlivá, stejně jako posměšné označení \"Big bang\" čili Velký třesk. Slova \"moderna\" a \"moderní\" měla ještě u Jungmanna jednoznačně pejorativní význam ve smyslu „cizorodý, cizácký, módní, německý, odvozený“, později byla chápána neutrálně (dnešní, nynější, nový – například u Nerudy), až nabyla jednoznačně meliorativního významu (kvalitativně nový a hodnotnější).\n\nPostojová nebo emoční příznačnost slova obecně nezávisí na jeho gramatické podobě. Přesto však existují i stylově příznačná slova, která jsou z neutrálnějších slov odvozována specifickými příponami, popřípadě je jimi zesílena postojová či emoční příznačnost kmene. Tytéž přípony však mnohdy mohou mít jinou expresivní příznačnost, často i domáckou nebo mazlivou, lidovou a hovorovou anebo neutrální, a příznačnost téhož slova se může krajově a nářečně lišit (například slovo Pražák je v Praze vnímané jako neutrální, zatímco na Moravě jako pejorativní).\n\nVe slovanských jazycích (například češtině nebo makedonštině) je pejorizační efekt někdy spojen s augmentizačními příponami – v češtině například -ák (hnusák), -an (křupan), -ec (blbec), -och (smraďoch), -ous (morous), -ouš (teplouš), -as (ťulpas), -oun (tupoun blboun, vrahoun), -our (Němčour), v ženském rodu -ice (babice, Zdenice), -inda (slečinda), -izna (babizna), -ajzna (tlamajzna), a ve středním -isko (jeho pejorativní náboj je však dnes minimální). Vladimír Šmilauer v roce 1940 psal, že pejorativní příznačnost je typická také pro slova tvořená z abstraktních substantiv pomocí přípon -ář, -ař (pobožnůstkář, tmář, bludař, svornostář, původně i pokrokář či samotář), zatímco slova odvozená těmito příponami od konkrétních substantiv (brzdař, loutkář) jsou většinou neutrální.\n\n\n\n"}
{"id": "231562", "url": "https://cs.wikipedia.org/wiki?curid=231562", "title": "Magdalena Jetelová", "text": "Magdalena Jetelová\n\nMagdalena Jetelová (* 4. června 1946, Semily) je česko německá fotografka a výtvarnice konceptuálních projektů.\n\nNarodila se v roce 1946 a na začátku normalizace v roce 1971 dokončila Akademii výtvarných umění v Praze. Účast na několika výstavách mimo oficiální galerie jí prakticky znemožnila realizovat se v Československu.\nJejí land artové konceptuální projekty (dočasné projekty pod širým nebem) v osmdesátých letech prováděla pro skupinu přátel, například \"Realizace v Šárce\".\n\nPřed emigrací do Německa v roce 1985 tu Jetelová zanechala legendární projekt podzemního zahradnictví pro Jižní Město.\n\nNejznámější se stal projekt \"Domestikace pyramid\" uskutečněný na několika místech Evropy: nejznámější je umístění části pyramidy s lávovým povrchem do Uměleckoprůmyslového muzea ve Vídni, kde se překvapivě v novorenesanční zdobné hale setkávají přes tisíciletí různé kultury.\n\n14 let (1990 – 2004) učila na renomované Státní umělecké akademii v Düsseldorfu, kde také trvale žije. Od roku 2004 je profesorkou na výtvarné akademii v Mnichově.\n\nPo vzniku samostatné České republiky byla 3 roky konzultantkou Rady Pražského hradu. Tehdy v roce 1993 byla poprvé v Čechách k vidění její první instalace a to v Letohrádku Belveder.\n\nV roce 2006 pak získala cenu Lovise Coryntha, jejíž součástí je vydání exkluzivní monografie, která vychází za podpory spolkové země Severní Porýní-Westfálsko.\n\nJejí dílo stojí někde mezi land artem, čistým konceptem, objektem a architekturou. Mystifikace, matení našich smyslů, zpochybnění lidského jednání, dokonce i otázky kulturně-historické a ekologické jsou vtisknuty do všech projektů Magdaleny Jetelové.\n\n\n\nEvent art (časově omezené umělecké dílo) Magdaleny Jetelové bývá technicky i finančně náročné, ačkoliv může být zdánlivě „neviditelné“. To je i důvod, proč se nerealizoval v Česku:\n\nV 90. letech začala Magdalena Jetelová pracovat s laserem a radarem. Často využívá pouze fikci nebo světlo, uzavírá nebo přeměňuje konkrétní prostory, řeže a píše laserem, pracuje s celými světadíly i zeměkoulí. Souběžné bílé čáry laseru se podobají kolejím, železnice je srozumitelnou metaforou spojení dvou libovolných míst na zemi, představou jednotného prostoru Země je sochařka přímo posedlá.\nVýsledky dokumentuje, zvětšuje a vystavuje jako monumentální stříbrobromidové fotografie, pomíjivé události se tak mění na stálé obrazy.\n\n"}
{"id": "231564", "url": "https://cs.wikipedia.org/wiki?curid=231564", "title": "Kopák", "text": "Kopák\n\nKopák je druh stavebního kamene. Vyrábí se hrubým opracováním lomového kamene do tvaru přibližného hranolu nebo (pokud má být použit pro klenbu) klínu.\n\nKopák je pojmenován podle početní jednotky kopa, protože se jeho dodávky kdysi v kopách počítaly.\n\n\n"}
{"id": "231566", "url": "https://cs.wikipedia.org/wiki?curid=231566", "title": "Oleksandr Irvanec", "text": "Oleksandr Irvanec\n\nOleksandr Vasyľovyč Irvanec ( ; * 24. ledna 1961) je současný ukrajinský básník, prozaik a dramatik.\n\nJe zakládajícím členem literární skupiny Bu-Ba-Bu. Vystudoval vyšší pedagogickou školu v Dubně (1980) a Moskevský literární institut (1989). Je autorem tří básnických sbírek; zatím poslední vyšla na podzim 2001. Kromě básní tiskem vyšly Irvancevy jednoaktovky pod souhrnným názvem „\"Pjať pjes\"“, román „\"Rivne/Rovno (Stina)\"“ (obě knihy v roce 2002) a povídkova sbírka „\"Očamymrja\"“. V roce 2015 byl hostem 16. ročníku Měsíce autorského čtení. Ve stejném roce byl s autorem natočen portrét pro cyklus Ukrajinská čítanka – Ukrajina, davaj, Ukrajiny, který vznikl v koprodukci nakladatelství Větrné mlýny a tří veřejnoprávních televizí z Česka (ČT), Polska (TVP) a Slovenska (RTVS). Režisérem dílu je Martina Malinová. Jeho divadelní hry se hrály v divadlech Ukrajiny, Kazachstánu, Německa a Lucemburska.\n\nDíla O. Irvance jsou přeložená do němčiny, francouzštiny, angličtiny, polštiny, chorvatštiny, švédštiny, ruštiny a běloruštiny.\n\n"}
{"id": "231570", "url": "https://cs.wikipedia.org/wiki?curid=231570", "title": "Heimaey", "text": "Heimaey\n\nHeimaey je největší ostrov v souostroví Vestmannaeyjar na Islandu. Má rozlohu 13,4 km². Je to jediný ostrov souostroví Vestmannaeyjar, který je obydlený. Leží přibližně 12 kilometrů od jižního pobřeží Islandu.\n\nOstrov vznikl sopečnou činností. Sopečná činnost a následná eroze způsobila, že v severní části ostrova Heimaey vznikla malá zátoka chráněná před vlnami Atlantiku. Ideální místo pro založení přístavu, jenž by mohl sloužit flotile rybářských lodí. Archeologické vykopávky naznačují, že ostrov byl osídlen někdy okolo roku 900 a přístav od té doby tvořil významný prvek místního života. V roce 1973 byl obklopen řadou továren na zpracování ryb, v domech za nimi žilo 5273 lidí. Pro jižní část Islandu byl životně důležitý, připadalo na něj přibližně 8,5 % veškerého islandského úlovku ryb. Jižní pobřeží Islandu totiž neposkytuje jiné vhodné útočiště, kam by se lodi mohly ukrýt před rozmary počasí severního Atlantiku.\n\nAž do roku 1973 byl ostrov považován vulkanology i místními obyvateli a úřady za sopečně neaktivní. Události, ke kterým došlo v noci z 22. na 23. ledna 1973, proto všechny překvapily. Pár dní před začátkem sopečné erupce se islandským seismologům podařilo pozorovat na záznamu seismografů v jižní části Islandu zvláštní druh chvění země, ke kterému dochází při pohybu magmatu v kůře Země. V té době ještě na Islandu neexistovala hustá seismická síť, která by umožnila přesně určit místo chvění a hloubku, v níž k němu dochází. Vědci se tak přiklonili k závěru, že chvění bude nejspíše spojeno se sopečnou činností Katly, jedné z mnoha islandských sopek.\n\nPřibližně v 1:55 po půlnoci se na ostrově rozezněly požární sirény. Rozespalí a vystrašení obyvatelé začali vycházet ze svých domovů, aby spatřili, jak na okraji jejich města stoupá k nebesům stěna ohně. V první chvíli si mysleli, že hoří část města. Nicméně tryskající láva, úlomky sopečných hornin a sopečný popel je vyvedly z omylu. Přibližně 200 metrů od východního okraje města se totiž znenadání otevřela přibližně 1,6 kilometru dlouhá prasklina, ze které začala na povrch vystřikovat láva. Na přibližně čtyřiceti místech vznikly lávové fontány, které vystřikovaly lávu do výšky až šesti set metrů. Ti, co k místu sopečné erupce žili nejblíže, cítili těsně před začátkem sopečné aktivity silné chvění a slyšeli hluk, který dosahoval intenzity běžícího tryskového motoru.\n\nTen večer foukal vítr naštěstí jinak, než bylo pro tuto roční dobu obvyklé. Od západu na východ. Drobné úlomky žhavých sopečných hornin tak odnášel nikoliv nad město, ale nad oceán. Prasklina se navíc otevřela v místě, kde se terén trochu ukláněl směrem od města. Láva se proto začala rozlévat směrem k oceánu. To dalo místním čas jednat. Obyvatelé se začali ve strachu stahovat k přístavu, kde kotvila místní rybářská flotila. Obyvatele neděsila jen postupující láva a doprovodné požáry, ale i jedovaté plyny, které sopečnou činnost často doprovázejí. V přístavu zasáhlo štěstí podruhé. Den před sopečnou erupcí totiž panoval silný vítr, takže osudné noci využívalo bezpečí přístavu sedmdesát lodí. Dostatečně početná flotila, která byla schopna během pouhých šesti hodin evakuovat téměř celou populaci ostrova do bezpečí pevniny Islandu. Pro představu: na Islandu tehdy žilo přibližně 212 tisíc lidí, záchranná operace se tak dotkla téměř 2,5 % populace Islandu. Lidé opouštěli ostrov v noci jen s tím, co mohli pobrat, a s pohledem na hořící horizont.\n\nPrvní loď vyplula z přístavu přibližně 30 minut po začátku erupce. Jak vzpomíná tehdy osmnáctiletá obyvatelka ostrova Helga Jónsdóttir, z paluby lodě se jí naskytl výhled na šlehající plameny a lávu rozlévající se pod lodí na oceánském dně. Několik lidí, kteří nemohli být evakuování po vodě – pacienti z místní nemocnice a někteří staří lidé – byli naložení do letadel, která byla na místní malé letiště vyslána z Rejkjavíku a Keflavíku. Hospodářská zvířata byla utracena. Nezbyl zde totiž nikdo, kdo by je krmil. Nikdo té noci nevěděl, jestli se na ostrov ještě někdy vrátí.\n\nShoda náhod i propracované evakuační postupy pro případ náhlé katastrofy se postaraly o to, že se začátek sopečné erupce obešel bez obětí na lidských životech. Nicméně stačilo málo a mohlo dojít k obrovské tragédii. Kdyby se byla trhlina otevřela přímo pod městem, nebo kdyby byl vítr foukal ve směru pro tuto roční dobu obvyklém, město by zachvátily rozsáhlé požáry. To by evakuaci obyvatelstva ztížilo.\n\nKrátce po evakuaci obyvatel se situace začala dramaticky měnit. Vítr začal vanout v obvyklém směru, město Vestmannaeyjabær bylo náhle zasypáno různě velkými úlomky sopečných hornin vznikajících trháním magmatu, tzv. tefrou. Množství domů v blízkosti trhliny zachvátily požáry založené dopadajícími žhavými úlomky. Během prvního měsíce sopečné erupce bylo zničeno okolo sta domů.\n\nV prvních dnech se erupce soustřeďovala do jednoho místa, v němž začal rychle růst nový sopečný kužel, pojmenovaný Eldfell (kopec ohně). V polovině února dosahoval výšky téměř 200 metrů nad mořem. Sopečný materiál se usazoval převážně na jeho západním okraji, tedy směrem k městu. Ne všechen materiál se ale ukládal na svahu sopky, část ho byla unášena větrem nad město, kde následně padal k povrchu. Město tak bylo postupně zasypáváno tefrou. Ve východní části dosahovala její mocnost skoro pěti metrů. Řada budov nevydržela obrovskou zátěž sopečných hornin usazovaných na střechách a zhroutila se.\n\nDne 19. února se západní okraj sopečného kužele sesunul, pravděpodobně v důsledku tlaku magmatu uvnitř sopky. Sesuv zasypal některé domy ve východní části města. Ve městě narostla koncentrace pro člověka jedovatých plynů – převážně oxidu uhelnatého a oxidu uhličitého. Roztékající se láva ze sopečného kužele Eldfell navíc změnila směr pohybu. Už nepostupovala pouze na východ, ale také severně, tedy směrem k přírodnímu průlivu spojujícímu přístav s oceánem. Osud města se zdál být zpečetěn.\n\nPostupující láva ničila vše, co jí přišlo do cesty. Vyjma domů a farem zničila přívod elektřiny i jedno ze dvou potrubí zásobující ostrov z mateřského Islandu pitnou vodou. V polovině února začala láva vtékat do zátoky a tím zužovat přírodní průliv, kterým lodě vplouvaly do přístaviště. Hrozilo, že pokud láva poteče na sever nadále, uzavře vjezd do přístavu. Tím by zničila srdce místní ekonomiky, a tedy i naděje obyvatel na případný návrat.\n\nBezprostředně po evakuaci zůstalo na ostrově přibližně 250 dobrovolníků, kteří se snažili provádět záchranné práce a zabezpečit chod nezbytné infrastruktury. Zachraňovali z domů majetek a přesunovali ho do přístavu, odkud mohl být odvezen do bezpečí. Odstraňovali ze střech napadanou tefru ve snaze předejít zřícení budov. Instalovali do oken směřujících k sopce železné desky, aby zamezili vletu žhavých úlomků hornin do budov.\n\nJiž od počátku sopečné erupce se vědci, inženýři i místní obyvatelé snažili najít způsob, jak přístav a město před sopkou zachránit. Na západním okraji sopky proto začali za pomoci buldozerů budovat z napadané tefry bariéry ve snaze odklonit proud tekoucí lávy. Hloubili i žlaby, které měly odvádět jedovaté sopečné plyny mimo město. Oxid uhličitý, ale i některé další jedovaté sopečné plyny mají totiž větší hustotu než vzduch. V podstatě tak tečou krajinou podobně jako voda. Proudí údolími a zdržují se v níže položených prostorách, například v zasypaných domech. Byly to právě plyny nashromážděné v domech, které stály za jedinou obětí sopečné erupce. Jeden muž se jimi ve spánku otrávil.\n\nKe konci února se Islanďané pustili naplno do odvážného plánu na záchranu přístavu i města. Když o několik let dříve vznikl na jih od Heimaey vlivem sopečné erupce ostrov Surtsey, vědci si povšimli, že mořská voda je schopna rychle chladit lávu. Proto se rozhodli, že začnou na čelo postupujícího lávového proudu stříkat vodu. Doufali, že se ochlazením proudu podaří znesnadnit jeho tok směrem do města i na přístav. Dalším chlazením plánovali vytvořit krustu sopečných hornin, která by následně bránila lávě v pohybu. Začal největší souboj člověka se sopkou, do kterého se kdy lidstvo pustilo.\n\nK chlazení se nejdříve používaly pumpy městských hasičů. Začátkem března byla do přístavu dopravena speciální loď, která dokázala stříkat velké množství vody na čelo lávového proudu směřujícího do průlivu. Nicméně to k zastavení postupu lávy nestačilo. Na přelomu března a dubna proto americká armáda zapůjčila Islandu 32 výkonných pump, původně určených pro čerpání ropných produktů. Na začátku dubna dokázaly rozprašovat přibližně 1 m³ mořské vody za sekundu na různé části lávového proudu, a to jak na okraji moře, tak i hlouběji ve vnitrozemí ostrova. Pro distribuci vody bylo nataženo přes 30 kilometrů hadic a trubek, často v bezprostředním okolí lávových proudů i přímo na nich. Trubky neshořely jen proto, že v nich neustále proudilo obrovské množství vody schopné je soustavně chladit.\n\nV praxi se ale ze začátku voda k lávovému proudu vůbec nedostala. Láva o teplotě okolo 1000 až 1200 °C ji totiž okamžitě měnila v páru. Přívaly další vody ale lávu postupně ochlazovaly. Jak láva chladla, začala se pohybovat pomaleji. Při poklesu teploty pod přibližně 800 °C začala postupně tuhnout v pevnou horninu. Jakmile se podařilo čelo lávového proudu dostatečně ochladit, byl nasazen buldozer. Ten vybudoval z všudypřítomné tefry násep, po kterém se mohly natáhnout trubky s vodou dál na postupující lávový proud. Tím bylo možné začít chladit další místo proti směru pohybu lávy. Vlivem odpařování mořské vody se v blízkosti lávového proudu brzy začala objevovat bílá místa tvořená rozsáhlými uloženinami mořské soli. Odhaduje se, že se v oblasti tímto způsobem usadilo 220 tisíc tun soli.\n\nO fungování vodních pump se staralo sedmdesát pět lidí. Ti pracovali nepřetržitě čtrnáct hodin denně, a to v prostředí, kde hořící podrážky bot nebyly nic zvláštního. Celkem se jim podařilo mezi 6. únorem až 10. červencem, kdy byla operace na záchranu přístavu a města ukončena, nastříkat na lávové proudy přes 6,2 milionu m³ vody (pro představu to odpovídá přibližně jedné třetině brněnské přehrady). Bylo obrovské štěstí, že k sopečné erupci došlo na malém ostrově. Kdyby k ní došlo daleko od pobřeží, dopravit na místo záchranné operace takové množství vody by bylo nesmírně složité.\n\nV půlce března dokázala láva překonat provizorní 25 metrů vysokou bariéru chránící město, a potom se začala rozlévat do centra. Záchranáři měli možnost pokusit se postupující lávový proud zastavit nasazením výkonných amerických vodních pump, ale rozhodli se je raději nasadit k obraně přístavu, který začala postupující láva ohrožovat. Během několika dní padly postupující lávě za oběť stovky domů i několik továren na zpracování ryb. Nicméně přístav zůstal uchráněn. Láva sice způsobila určité zúžení průlivu, který do přístavu vedl, ale zúžení mělo paradoxně pozitivní důsledek. Zátoka začala být pro vlny hůře prostupná, ale pro rybářské lodě pořád dobře průjezdná. Čelo lávového proudu, které se do průlivu rozteklo, totiž vytvořilo vlastně další vlnolam, takže přístaviště je od dob sopečné erupce pro kotvící lodě klidnější.\n\nSopečná aktivita skončila po pěti měsících začátkem července 1973, kdy na povrch přestala vystupovat nová láva. Odhaduje se, že se během sopečné erupce vyvalilo z trhliny na povrch okolo 0,25 km³ lávy a tefry. Z pohledu vulkanologů se tak jednalo vlastně jen o malou sopečnou erupci. Roztékající se láva zvětšila rozlohu ostrova o 2,5 km², tedy přibližně o 20 %. Tefra, která zasypala celý ostrov, byla následně použita pro zvětšení ranvejí místního letiště i pro terénní úpravy umožňující výstavbu 200 nových domů. Nově vzniklý kopec navíc město začal chránit před poryvy větru, které jsou v této oblasti časté.\n\nSopečná činnost způsobila na ostrově i celé islandské ekonomice obrovské materiální škody. Na ostrově bylo postupující lávou a požáry zničeno okolo 300 domů, dalších 60 až 70 bylo kompletně zasypáno tefrou. Kromě islandské vlády a samotných Islanďanů se na obnově ostrova finančně spolupodílela i řada mezinárodních organizací a států.\n\nLidé se začali na ostrov vracet v srpnu 1973. K polovině září se vrátilo přibližně 1200 lidí. Na konci roku 1975 dosahovala populace ostrova přibližně 85 % stavu před sopečnou erupcí a na svou původní velikost se nevrátila do dnešních dnů (nyní žije na ostrově přibližně 4500 lidí). Část obyvatel se totiž rozhodla nevrátit, jejich domovy byly zničeny a mnozí si za dobu pěti měsíců našli novou práci přímo na Islandu.\n\nNaproti tomu rybářský průmysl se z následků sopečné erupce dokázal vzpamatovat rychle. V roce 1974 již plně fungoval. Navrátivší se obyvatele čekal ještě jeden těžký úkol. Vedle obnovy poničeného města museli také vyčistit celý ostrov od nánosů tefry. Každý kus ostrova, včetně svahů místních kopců, bylo potřeba (doslova) zamést košťaty. Bylo totiž potřeba odkrýt pohřbenou půdu a zabránit nebezpečným splachům tefry častými dešti do nižších částí ostrova.\n\nNa ostrově je rybářské město Heimaey. Má 4 075 obyvatel. \nMuzeum bylo otevřeno již v roce 1964 tehdy pod názvem Fiska- og Nátturugripasafn Vestmannaeaja (Ryby a přírodní historie Vestmannaeaja), a je nejstarším muzeem tohoto typu v celé zemi. Muzeum bylo provozováno městem do roku 2010, kdy muzeum převzal Þekkingarsetur Vestmannaeyja (Výzkumný ústav Vestmannaeaja), který mu dal nynější název Sæheimar.\n\nV muzeu jsou tři stálé expozice: akvária s rybami, výstava ptáků a minerálů, které lze nalézt na Islandu. Největším zajímavostí jsou dva živé exempláře papuchalka bělobradého. \n\n\"Pompei of the North\" (Pompeje severu) je výstava tohoto muzea, zaměřující se na výbuch sopky v roce 1973. Návštěvníkům muzea přináší interaktivní pohled minulosti. Vrcholem výstavy je dům v ulici Gerðisbraut 10, přináší pohled do života obyvatel v noci, kdy se museli evakuovat do bezpečí. Tento dům byl po 40 letech vykopán jako ukázka toho, jak příroda zachází z domovy mnoha ostrovanů. Výstava také zahrnuje také erupci Surtsey, ostrova který se vynořil z oceánu na jih od Heimaey v roce 1963. \n"}
{"id": "231573", "url": "https://cs.wikipedia.org/wiki?curid=231573", "title": "Jindřich Maštálka", "text": "Jindřich Maštálka\n\nJindřich Maštálka, \"plným jménem\" Jindřich Gustav Maštálka (22. února 1866 Sobotka – 9. září 1926 Domousnice), byl rakouský a český politik, na konci 19. a počátku 20. století poslanec Říšské rady a Českého zemského sněmu, za první světové války představitel prorakouského křídla mladočeské strany.\n\nVystudoval nižší gymnázium v Jičíně a Českoslovanskou obchodní akademii v Praze, kde maturoval roku 1885. Vzdělání si pak doplňoval v cizině (krátké studium na právnické fakultě Ženevské univerzity roku 1887). V letech 1888–1908 působil jako okresní tajemník v rodné Sobotce, ale svým politickým vlivem brzy přesáhl regionální rozměr. Byl také aktivní v podnikání. Od roku 1893 byl spoluvlastníkem cukrovaru v Dolním Bousově.\n\nNa konci 19. století se zapojil do celostátní politiky v rámci mladočeské strany. Ve volbách do Říšské rady roku 1897 se stal poslancem Říšské rady (celostátní zákonodárný sbor) za kurii městskou, obvod Jičín, Sobotka. Za týž obvod uspěl i ve volbách do Říšské rady roku 1901. Mandát obhájil také ve volbách do Říšské rady roku 1907, konaných poprvé podle všeobecného a rovného volebního práva, kdy se stal poslancem za obvod Čechy 22. Usedl do poslanecké frakce Český klub (širší aliance českých, národně-konzervativních a liberálních subjektů). Mandát získal za týž obvod i ve volbách do Říšské rady roku 1911 a ve vídeňském parlamentu setrval až do zániku monarchie. K roku 1911 se profesně uvádí jako majitel továrny.\n\nKromě toho po dvě funkční období zasedal i na Českém zemském sněmu, kam byl zvolen poprvé v zemských volbách roku 1901 (kurie městská, obvod Lomnice nad Popelkou, Sobotka, Nová Paka). Mandát zde obhájil i v zemských volbách roku 1908, stále za mladočeskou stranu. Kvůli setrvalým česko-německým obstrukcím se ovšem plénum sněmu po roce 1908 fakticky nescházelo.\n\nV rámci mladočeské strany a české politiky zastával významné funkce. V letech 1897–1903 byl členem zemské zemědělské rady. Od roku 1909 byl též členem státní železniční komise a od roku 1913 i kontrolní komise pro státní dluh. Důležitá byla i jeho činnost v \"České průmyslové bance\" a v \"Pražské akciové tiskárně\". Působil v mnoha správních radách průmyslových podniků. V zákonodárných sborech se věnoval hlavně otázkám železničním, melioračním a finančním. Zasloužil se o vybudování železniční trati Mladá Boleslav – Stará Paka a regulaci Klenice.\n\nPo reorganizaci mladočeské strany roku 1907 (v souvislosti se zavedením všeobecného a rovného volebního práva) se stal členem jejího užšího vedení a patřil mezi blízké spolupracovníky Karla Kramáře. Když byl Kramář za světové války uvězněn, byl Maštálka spolu s Františkem Fiedlerem a Zdeňkem Tobolkou hlavním představitelem mladočeské strany a dal jí aktivistickou, prorakouskou orientaci. V roce 1916 se angažoval v pokusu o sloučení nesocialistických proudů české politiky do Národní strany a zasedl v jejím předsednictvu. Šlo ovšem fakticky jen o volné spojení mladočeské a straročeské strany, které nevyvíjelo výraznější aktivitu. Téhož roku se také stal jedním z místopředsedů Českého svazu, převážně aktivisticky orientované střechové platformy, sdružující všechny české politické strany ve Vídni, a jedním z místopředsedů Národního výboru (analogická široká koalice českých politických stran v Praze, na zemské, české úrovni). Zároveň ale českému protirakouskému odboji, takzvané Maffii, poskytoval četné informace a osobními intervencemi se přimlouval za stíhané osoby. Tiskovým orgánem aktivistického křídla mladočeské strany byly Národní listy, po jejich zastavení \"Česká svoboda\".\n\nKdyž se Kramář roku 1917 vrátil z vězení a česká politická reprezentace začala stupňovat federalistické a protirakouské motivy, stáhl se Maštálka fakticky z politického života. V srpnu 1918 potom rezignoval i na mandát v Říšské radě. Žil potom převážně na svém velkostatku Domousnice, který koupil roku 1917, když již od roku 1893 byl jedním z majitelů dolnobousovského cukrovaru.\n\nDne 18. ledna 1906 byl jmenován čestným občanem města Sobotky. Sestra jeho manželky Leopoldiny byla manželkou poslance Josefa Seiferta.\n\nZemřel náhle v Domousnicích 9. září 1926. Pohřben je v Sobotce, jeho hrob zdobí epitaf od F. Šrámka a busta od J. Drahoňovského z roku 1933.\n"}
{"id": "231576", "url": "https://cs.wikipedia.org/wiki?curid=231576", "title": "Arenales", "text": "Arenales\n\nArenales nebo Cerro Arenales je masivní, trvale zaledněný stratovulkán, nacházející se v jižní části Chile, jihozápadně od vulkánu Cerro Hudson. V roce 1963 přešla přes Severopatagonský ledový štít expedice vedená Ericem Shiptonem. Arenales v té době nebyl evidován jako sopečný útvar, i tato expedice jej označila za vyhaslý. Satelitní snímky družice Landsat z března roku 1979 odhalily čerstvý depozit tefry na jihozápadním svahu sopky.\n\n"}
{"id": "231580", "url": "https://cs.wikipedia.org/wiki?curid=231580", "title": "Selfoss", "text": "Selfoss\n\nSelfoss je město v jižní části Islandu na řece Ölfusá. Prochází jím hlavní silnice č. 1 Hringvegur. Žije zde přibližně 6300 obyvatel. Je největším městem jižního Islandu, centrem obchodu, služeb a průmyslu. Nachází se zde restaurace a kavárny, plavecký bazén, golfové hřiště a kino. Dále také několik ubytovacích zařízení, jmenovitě např. Gesthús Selfossi, což je dvouhvězdičkový hotel umístěný v příjemném lesním prostředí, spojený s kempem. \nSelfoss je největším městem obce (sveitarfélag) Árborg, do které spadají také vesnice Stokkseyri a Eyrarbakki. \n\n29. května 2008 město postihlo silné zemětřesení o síle 6,3 Richterovy škály. Zemětřesení nikoho neusmrtilo, ale napáchalo mnoho škod.\n"}
{"id": "231584", "url": "https://cs.wikipedia.org/wiki?curid=231584", "title": "Prusice (Polsko)", "text": "Prusice (Polsko)\n\nPrusice (německy \"Prausnitz\") je město v okrese Trzebnica, Dolnoslezské vojvodství, Polsko a je sídlem městsko-vesnické gminy Prusice Město má 2216 obyvatel (2004).\n\nV letech 1975–1998 město patřilo pod Vratislavské vojvodství.\n\nV roce 1295 v latinské kronice \"Liber fundationis episcopatus Vratislaviensis\" (polsky: \"Księga uposażeń biskupstwa wrocławskiego\") je obec zmiňována jako Prusznicz. V roce 1847 byl uváděn název \"Pruśnica,\" v roce 1896 se objevil název Prusice nebo německy Prausnitz.\n\n\"Geografický slovník Polského království\" (\"Słownik geograficzny Królestwa Polskiego\"), který byl vydán na přelomu 19. a 20. století uvádí polský název Prusice a německý název Prausnitz. Po druhé světové válce se používal pro železniční zastávku v Prusicích přechodně název \"Prusznica\".\n\nPrvní písemná zmínka o obci pochází z roku 1136. Městská práva získala v roce 1287. Jindřich II. Pobožný nechal vystavět v Prusicích zámek, který byl přestavěn v 16 století. V době druhé světové války byl v Prusicích pobočka koncentračního tábora Groß-Rosen. Prusice pozbyly městská práva v roce 1951 a získaly je zpět v roce 2000.\n\nPodle Národního památkového institutu (Narodowy Instytut Dziedzictwa) jsou zapsány kulturní památky:\n"}
{"id": "231588", "url": "https://cs.wikipedia.org/wiki?curid=231588", "title": "Cerro Hudson", "text": "Cerro Hudson\n\nCerro Hudson (také , 1905 m n. m.) je stratovulkán nacházející se v jižní části jihoamerických chilských And. Vulkán byl až do roku 1971 prakticky neznámý, i když koncem 19. století byly zaznamenána menší erupce.\n\nPojmenován je po chilském hydrografovi Francisco Hudsonovi (1826–1859).\n\nV geologickém vývoji sopky se odehrálo několik velkých explozívních erupcí – první přibližně před 6700 lety. Objem vyvržené tefry byl více než 2×10 m, erupce byla jednou z největších holocénních erupcí v Jižní Americe, další následovala přibližně před 3600 lety. Menší doložené erupce se odehrály v letech 1891 a 1971.\n\nPoslední erupce v roce 1991 byla v Chile jednou z největších ve 20. století. Sopka vyvrhla více než 7,6 km³ tefry. Početné lahary, sbíhající po svazích sopky a živené tajícím ledovcem, naštěstí neměly za následek žádné oběti na životech, důvodem bylo řídké osídlení v oblasti a také včasná evakuace.\n\nSopečný popel pokryl velké oblasti v Chile a Argentině, spad byl zaznamenán až na Falklandách. Chilská města Chile Chico a Puerto Ingeniero Ibáñez byla pokryta velkou vrstvou tohoto popela.\n\nV témže roce eruptovala i filipínská sopka Pinatubo. Kvůli téměř simultánní erupci Pinatubo proběhla erupce Cerro Hudson do značné míry bez povšimnutí, ačkoliv emise oxidu siřičitého a aerosolů byla vyšší. Zvýšený obsah oxidu siřičitého a částic popela z těchto erupcí v atmosféře vedl k ochlazení klimatu v následující letech.\n\n26. října 2011 vyhlásila chilská „Národní geologická a báňská služba“ (\"Servicio Nacional de Geología y Minería\") „červený poplach“ a v obavách před bezprostřednímm rizikem erupce (v řádu hodin nebo dní) v oblasti následovala masivní evakuace. K té došlo 31. října ale její rozsah byl minimální a nedošlo k žádným škodám.\n\n"}
{"id": "231589", "url": "https://cs.wikipedia.org/wiki?curid=231589", "title": "Arado Ar 76", "text": "Arado Ar 76\n\nArado Ar 76 byl německý jednomístný vzpěrový hornoplošník ze 30. let 20. století zkonstruovaný jako lehký stíhací a pokročilý cvičný letoun. Vznikl na základě požadavku výzbrojního úřadu C-Amt Luftfahrtkommissariatu na právě takový typ letounu a v roce 1935 byl zkoušen společně s konkurenčními typy He 74, Fw 56, Hs 121 a Hs 125. I když byl za vítěze vybrán a posléze vyráběn Fw 56, byl C-Amt dostatečně zaujat výkony Ar 76, aby objednal stavbu menšího množství kusů.\n\nPrvní prototyp Ar 76a (imatrikulace D-ISEN) byl dokončen na podzim roku 1934 a byl zničen již v průběhu jednoho z prvních letů. Druhý exemplář Ar 76 V2 (D-IRAZ) byl dohotoven na jaře 1935. Dalším prototypem byl Ar 76 V3 (D-IZOH).\n\nNásledná malá série Ar 76 A byla na jaře 1936 dodána do škol stíhacích pilotů FFS A/B 1, FFS A/B 8, FFS A/B 23, LKS 1 a za Protektorátu FFS A/B 32 v Chrudimi. Ar 76 byl zařazen také k bojovému útvaru I/JG 232-Gruppe Loerzer v Bernburgu.\n\nAr 76 byl jednoplošník typu parasol s pevným záďovým podvozkem. křídlo mělo dřevěnou kostru s plátěným potahem, které bylo s trupem spojeno pomocí vzpěr. Trup z ocelových trubek byl částečně potažen plechem, v zadní části překližkou a na spodních plochách plátnem. Letoun poháněl řadový, vzduchem chlazený osmiválec Argus As 10C o maximálním vzletovém výkonu 176 kW.\n\nÚdaje platí pro Ar 76 A-0\n\n\n\n"}
{"id": "231593", "url": "https://cs.wikipedia.org/wiki?curid=231593", "title": "Let L-200 Morava", "text": "Let L-200 Morava\n\nLet L-200 Morava je československý dvoumotorový letoun s dvojitou SOP a zatahovacím podvozkem příďového typu. Pro svou oblíbenost a kvalitu je v současnosti využíván zejména pro vyhlídkové lety.\n\nVývoj letounu L-200, který se měl stát novým aerotaxíkem, začal v továrně národní podnik Strojírny první pětiletky v Kunovicích, později národní podnik Let Kunovice roku 1955. Výsledkem konstrukční kanceláře byl zdařilý pětimístný kovový dolnoplošník. První let prototypu XL-200 (výr. č. XL-001, OK-LNA) uskutečnil Ladislav Šváb 9. dubna 1957. Podnikové zkoušky proběhly od 15. května 1957 do 6. prosince 1957 v Kunovicích a od 24. ledna 1958 do 31. ledna 1958 v Letňanech. Druhým létajícím prototypem byl letoun L-200 výr. č. XL-03 s imatrikulací OK-LNB. Při letových zkouškách se ukázalo, že řadové šestiválcové motory Walter Minor 6-III o výkonu 118 kW s vrtulemi V-402 nejsou dost výkonné.\n\nDále bylo s motory Walter Minor 6-III postaveno deset kusů ověřovací série. Pět z nich (OK-MEA až -MEE) létalo u ČSA, další dva stroje odebralo Československé letectvo (výr. č. 00-007 a 00-008). Koncem roku 1958 přelétly dva stroje tovární piloti Vladimír Vlk a ing. František Svinka do Lvova a odtud pak do Moskvy. Zde byly předváděny a následně předány ke zkouškám. Poslední stroj z nulté série (výr. č. 00-010, OK-NIA) se stal prototypem verze L-200A (OK-OEA) s motory Walter M-337 a elektricky stavitelnými dvoulistými vrtulemi V-410, který poprvé vzlétl 27. února 1960.\n\nKonstrukční skupina ing. Bohumila Šimůnka v jinonickém Motorletu vyvinula silnější motor Walter M-337 s vypínatelným kompresorem a přímým vstřikováním paliva o vzletovém výkonu 154 kW/210 k a jmenovitém 125 kW/170 k. Ten byl k dispozici od roku 1959 a jeho instalace výrazným způsobem zlepšila výkony letounu. Typové osvědčení obdržela verze L-200A po absolvování aerosalónu v Paříži 27. července 1960. První série L-200A čítala 6 kusů (OK-OFA až -OFF), další série až po poslední osmou L-200A, měly počty nepravidelné, asi po dvaceti kusech. Celková produkce L-200A dosáhla 150 kusů.\n\nOd poloviny osmé série, počínaje letounem výr. č. 170814 (OK-NIA), byly od srpna 1961 dodávány verze LET L-200D Morava s novými třílistými, automaticky stavitelnými vrtulemi V-506 s hydraulickým ovládáním o menším průměru. Nově bylo instalováno hydraulické čerpadlo na oba motory a radiokompas RKL-301. Od deváté po poslední čtrnáctou sérii se stavělo po třiceti kusech. Státní letecká správa vydala typové osvědčení pro L-200D 27. dubna 1963.\n\nDo roku 1964 bylo v Kunovicích vyrobeno 361 kusů letadel L-200 včetně prototypů, ověřovací série a draků pro lámací zkoušky. Po roce 1964 byl do těchto letounů v rámci oprav montován \"licenční\" motor Avia M-337.\n\nDalší vývojovou verzí byla 6-místná L-210 (jiné značení L-201; imatrikulace OK-PHB), přestavěná z L-200D v roce 1966, poháněná motory M-338 245 hp. a modifikované vrtule. Kabina upravena pro pilota a pět cestujících. Páté sedadlo bylo úplně vzadu, přístupné po sklopení střední části zadního opěradla. L-210 nakonec nebyla certifikována, počátkem 70. let ji zakoupil Slovácký aeroklub Kunovice a při nejbližší GO v Trenčíně musela být na příkaz SLI upravena zpět na L-200D. K objednávce od leteckých společností a sériové výrobě již nedošlo.\n\n\n\n\n\nJeden (výr. č. 170709) z deseti strojů dodaných Kubánské lidové republice byl unesen z Kuby na Floridu a byl testován USAF na základně Wright-Patterson, posléze byl předán do Národního amerického leteckého muzea.\n\n\n"}
{"id": "231597", "url": "https://cs.wikipedia.org/wiki?curid=231597", "title": "Franz Camille Overbeck", "text": "Franz Camille Overbeck\n\nFranz Camille Overbeck (16. listopadu 1837 Petrohrad - 26. července 1905 Basilej) byl německý protestantský teolog.\n\nNarodil se v Petrohradě jako německý občan. Jeho otec, Franz Heinrich Herrmann Overbeck, byl britsko-německý obchodník. Matka Jeanne Camille Cerclet se narodila v Petrohradě, ale pocházela z francouzské rodiny. Díky těmto okolnostem se jeho výchova nesla v evropském a humanistickém duchu. Nejdříve se konala v Petrohradu. Od roku 1846 v Paříži, kde mladičký Overbeck zůstal až do roku 1848 a Velké francouzské revoluce, kdy se odstěhoval zpět do Petrohradu. Po roce 1850 byl vychováván v Drážďanech. Díky takové mezinárodní výchově se naučil hlavní evropské jazyky.\n\nOd roku 1856 do roku 1864 studoval teologii v Lipsku, Berlíně, Göttingen a Jeně. Především díky přednáškám Karla Schwarze a historické teologií Ferdinanda Christiana Baura, byly jeho studia ze začátku spjaty s kritikou oficiálního proudu teologie. V roce 1859 obdržel doktorát, po kterém pracoval až do roku 1864 na své habilitační práci o Hippolytovi Římském. Poté vyučoval na univerzitě v Jeně.\n\nBěhem studií v Lipsku se stal blízkým přítelem Heinricha von Treitschkena.\n\nRoku 1870 se Overback stal profesorem v Basileji. Celých pět let bydlel v domě, kde o patro níž bydlel Friedrich Nietzsche. Postupně se ze sousedů stali velcí přátelé, kteří měli na sebe v budoucnu rozhodující vliv.\n\nV roce 1873 Overbeck publikoval svou nejvýznamnější práci \"Über die Christlichkeit unserer heutigen Theologie\", ve které vyslovuje tezi, že historické křesťanství se zásadně liší od původní nauky Ježíše Krista. Tato kniha byla podnícena pracemi Davida Strausse a Paula de Legarda.\n"}
{"id": "231599", "url": "https://cs.wikipedia.org/wiki?curid=231599", "title": "Čertoděj", "text": "Čertoděj\n\nČertoděj je český internetový magazín, jehož hlavní obsahovou náplní jsou informace o Web 2.0, a navazuje tak na funkčně o něco málo starší server Dev::Info (který patří Martinu Malému). Historie serveru se píše od jara 2007, kdy by založen jako akciový web Patrickem Zandlem a Martinem Malým podle vyjádření zakladatelů za peníze z prodeje serveru Jagg společnosti IInfo. Je postaven na principu, tzv. akciového webu, tzn. jako honorář dostávají autoři podíl na akciích webu.\n\nMagazín je dlouhodobě neaktualizovaný, poslední článek je z roku 2007.\n\n"}
{"id": "231601", "url": "https://cs.wikipedia.org/wiki?curid=231601", "title": "Invaze", "text": "Invaze\n\nInvaze je vpád ozbrojených složek na nepřátelské cizí státní území, příp. na území neutrální nebo nepřítelem okupované. Výraz pochází z latinského \"invasio\", což znamená vniknutí. Po invazi na nepřátelské území dochází zpravidla k okupaci, invaze však může být podniknuta i za účelem osvobození. Invaze může být provedena ze země, ze vzduchu nebo vody (moře), příp. bývají tyto způsoby kombinovány.\n\nMezi největší invaze druhé světové války patří Operace Barbarossa a vylodění v Normandii. Během Operace Barbarossa (invaze po zemi) v roce 1941 pronikla německá vojska do Sovětského svazu. Německo toto tažení prohrálo. Bitva o Normandii (Operace Overlord) se uskutečnila v roce 1944, invaze proběhla z moře i ze vzduchu. Byl to jeden z klíčových momentů této války.\n"}
{"id": "231605", "url": "https://cs.wikipedia.org/wiki?curid=231605", "title": "Zlín Trenér", "text": "Zlín Trenér\n\nZlín Trenér je dvoumístný jednomotorový dolnoplošník, který je konstruován na ucelený letecký výcvik, včetně akrobacie při obsazení s jedním i se dvěma piloty. Vzniklo mnoho modifikací a variant letounu, z nichž byla spousta vyvážena za hranice.\n\nPo druhé světové válce vypsalo čs. ministerstvo národní obrany požadavek na školní letoun se dvěma sedadly za sebou a s dvojím řízením. V letecké továrně v Otrokovicích vznikl projekt, který byl přijat, a tak první prototyp stroje (OK-COA) vzlétl 20. října 1947 s pilotem L. Švábem. Letoun dostal označení Zlín Z-26 Trenér, v československém vojenském letectvu nesl typové označení C-5. Jednalo se o stroj smíšené konstrukce, který měl trup svařený z trubek, byl potažený plátnem a měl celodřevěné křídlo i ocasní plochy. Sériová výroba se v Otrokovicích rozběhla v roce 1949 a dala ve dvou letech celkem 163 stroje.\n\nV roce 1952 odebralo 36 letounů Z-26 Polsko, které v období 1958–59 prošly revizí. Při ní dostaly nová křídla zhotovená v opravnách polského aeroklubu v Krosně. V roce 1963, před mezinárodní soutěží socialistických států v letecké akrobacii v Moskvě, přišel polský akrobat Stanislaw Kasperek s návrhem, upravit Z-26 na jednomístný akrobatický speciál. Přestavbu provedl aeroklub a podnik WSK ve Swidniku. Změny se týkaly kabiny, vybavení a instalací; vztlakové klapky byly zablokovány v zavřené poloze, kola podvozku dostala kapoty a letoun byl odlehčen. První byl přestavěn Z-26 výr. č. 622 SP-ASG a nazván Super Kasper Akrobat. V Moskvě s ním soutěžil iniciátor S. Kasperek. Stroj se osvědčil, takže polský aeroklub objednal další přestavby. Ty se uskutečnily v létech 1964-65 opět v Krosně a týkaly se letounů SP-ART, -ASM, -APW, -ARA, -ARE, -ARS, -ARY, -ASA, -ASB, -ASD, -ASE, -ASH a -ASU. Další přestavby měly více změn, např. sejmuté vztlakové klapky a jejich náhony a přidaná okénka v podlaze. V roce 1965 pokusně létal SP-APW s motorem Walter Minor 6-III o výkonu 118 kW. Výsledkem zkoušek byly přestavby Z-26 na letoun s tímto výkonnějším motorem a s pevnou dřevěnou vrtulí. Nový akrobatický speciál se nazýval Beskid 1. Nejprve vznikly tři stroje SP-AST, -ASN a -ARD, další SP-ASM a později také SP-ASN měly vrtuli kovovou, stavitelnou. Všechny přestavěné Z-26 přestaly létat v roce 1970. \n\nDalším vývojem vznikl modernizovaný typ Z-126, jenž byl osazen čtyřválcovým motorem Walter Minor 4-III, který navrhl ing. Karel Tomáš, měl již celokovová křídla i ocasní plochy, a místo hydraulických brzd se montovaly jednodušší mechanické. Tento stroj poprvé vzlétl 8. října roku 1953, sériová výroba započala v roce 1954. Vzhledem k tomu, že se jednalo o moderní a zdařilý typ letounu, kterého bylo vyrobeno 169 kusů, došlo i k vývozu do zahraničí (Austrálie, Čína, Finsko, Indonésie, Jemen, Kanada, NDR, NSR, Rakousko, Švýcarsko, USA). V letectvu ČSLA dostal letoun označení C-105.\n\nVýměnou původních šestiválců Minor 6-III za čtyřválcové Minor 4-III u starších Z-226T, vznikla v pozdějších letech verze Z-126T. \n\n19. dubna 1955 vzlétl prototyp verze Z-226B Bohatýr (OK-JFA). Stroj, který vznikl z požadavku na vlečný letoun, byl osazen šestiválcovým motorem Walter Minor 6-III o výkonu 118 kW, byla na něm provedena řada technických změn včetně odstranění předního řízení a zástavba vlekacího zařízení. Celkovým odlehčením o 50 kg došlo k zlepšení stoupavosti a ke zkrácení vzletu. Sériová produkce započala v roce v roce 1956, která dala vzniknout celkem 77 letounům (OK-KME a dále).\n\n12. dubna 1956 zalétal šéfpilot Moravanu Leopold Brabec prototyp Z-226T Trener 6 (OK-JEB). Sériové stroje měly dvojí řízení pro výcvik pilotů, ale v jednomístném obsazení mohly létat plnou akrobacii. Výroba dala v období od března 1957 do prosince 1961 283 sériové „téčka“. Byly exportovány do SSSR, Egypta, NDR, Maďarska, Rumunska a Vietnamu.\n\nNa počátku sériové stavby Trenérů 6 vyrobil podnik Moravan čtyři prototypy jednomístných letounů Z-226A Akrobat (OK-KMA až KMD). První let proběhl 22. září 1956. Zprvu působily tři Akrobaty v aeroklubu v Olomouci, kde na nich létala skupina Miloslava Přikryla.\nInstalací motorů M-137A se z Trenérů Z-226T a Z-226B stává typ Z-226M. Konverze prováděl podnik ÚV Svazarmu Aerotechnik v Uherském Hradišti-Kunovicích. V letech 1957–1961 bylo vyrobeno 283 kusů letounů Z-226 všech modifikací (vojenské označení C-205).\n\nDalším vývojovým typem byl Zlín Z-326 Trenér Master, který měl částečně elektricky zatahovací podvozek, došlo k zvýšení rychlosti na 260 km/h, stoupavost u země se v důsledku zvýšené hmotnosti snížila na 5 m/s. První ze tří prototypů (OK-LHA až LHC) vzlétl 12. srpna roku 1957, letoun se vyráběl od roku 1959 do roku 1968 v celkové produkci 420 strojů. Jeho vojenské označení v čs. armádě bylo C-305.\n\nDne 13. dubna 1960 byl zalétán první Z-326A Akrobat (OK-OND), který po ukončení zkoušek pokusně obdržel automatickou vrtuli V-503 a poté prodán do Maďarska. Akrobat neměl přístrojové vybavení pro lety bez vidu, avšak obdržel radiostanici UKV pro instruování pilota-akrobata ze země. Vnitřní zásoba paliva byla snížena, na konce křídla však bylo možno na přání zákazníka instalovat dvě přídavné palivové nádrže. Z celkové výroby 15 kusů odebraly tehdejší SSSR a NDR 10 letounů.\n\nNáhradou původní motorové jednotky za M-137A se z typu Z-326 stal Z-326M a zabudováním motoru M-337 do starších Z-326 zase Z-326MR. \n\nDalší modifikace Trenéra se objevila v roce 1963 úpravou ze Z-226A (OK-KMB), která spočívala především v montáži dvoulisté, hydraulicky ovládané stavitelné vrtule V-500. Nová varianta obdržela označení Z-226AS Akrobat Speciál. Na standard Z-226AS byly vedle tří původních Z-226A upraveny i některé další letouny, z nichž poslední dostaly ještě dokonalejší vrtule V-503 s mnohalopatkovým větrníkem na přídi vrtulového krytu, který poháněl náporem vzduchu čerpadlo hydraulické kapaliny.\n3. září 1965 byl zalétán šéfpilotem Vlastimilem Bergem další dvoumístný typ Z-526 Trenér Master, který byl upraven ze staršího Z-326 (OK-SND). Sériová výroba letounu probíhala v letech 1966–1969 a vyrobeno bylo 61 kusů. Zlín Z-526 byl vyvážen do mnoha zemí světa (Belgie, Bulharsko, NDR, Francie, Itálie, JAR, NSR, Polsko, Španělsko, Švýcarsko, USA). V této verzi došlo ke změně palivové a olejové instalace, tvar motorové kapoty a přístrojové vybavení. Hlavní pilotní sedadlo se přemístilo z předního prostoru do zadního.\n\nZe základní dvousedadlovky byl odvozen jednomístný akrobatický stroj Z-526A Akrobat, zalétaný 16. dubna 1966 a vyrobený v počtu 20 letounů.\nPožadavek akrobatických pilotů na stroj snášející větší hodnoty kladných i záporných hodnot přetížení vyústily ve verzi Z-526AS Akrobat Speciál. Přední část trupu byla mírně zkrácena, na letoun byl namontován lehčí a aerodynamičtější kryt kabiny. První z pěti vyrobených akrobatických speciálů (OK-WXA až WXE) byl zalétán 29. března 1968.\n\n24. dubna 1969 byl zalétán prototyp Z-526F (OK-SNA) s motorem Avia M-137A. Díky výkonnějšímu motoru a účinnější vrtuli V-503A mohla být tato modifikace využívána pro základní i pokračovací výcvik, pro vlek větroňů a jako první z řady Trenérů umožňovala plný akrobatický výcvik ve dvoumístném obsazení. V rozmezí let 1969 až 1974 bylo v podniku Moravan postaveno 172 kusů exportovaných například do USA, Rumunska (32), Polska (50) a na Nový Zéland. \n\nO průnik na zahraniční trhy, zejména s orientací na tehdejší západní státy se n.p. Moravan Otrokovice pokoušel s typem Z-526L. Prototyp (OK-95) zalétaný v srpnu 1969 poháněl motor Lycoming AIO-360-B1B s výkonem 147 kW, který roztáčel dvoulistou stavitelnou vrtuli Hartzel C2YK-4R/C. Z licenční dohody s francouzskou firmou Reims Aviation, která měla Z-526L vyrábět pod obchodním názvem Skydevil, nakonec sešlo a šest postavených strojů putovalo do Rakouska, Švýcarska, Španělska a Jugoslávie. \n\nPro mistrovství světa v letecké akrobacii v roce 1970 bylo pět Z-526AS (OK-WXA až WXE) přestavěno na jednomístné akrobatické speciály Z-526AF Akrobat. V těchto letounech byla instalována pohonná jednotka M-137A opatřená vrtulí V-503A. Vzlet prvního byl proveden 27. března 1970.\n\nNásledující akrobatická jednosedadlovka Z-526AFS měla zcela novou konstrukci nosné plochy, která byla o 1 756 mm zkrácena a na odtokové hraně byla namontována nová velká dvojitá křidélka. Touto inovací se podařilo zvýšit obratnost a zmenšit moment setrvačnosti kolem podélné osy. První prototyp (OK-YRA) zalétaný 25. září 1970 vznikl namontováním nového křídla na sériový stroj Z-526AF. V rámci odlehčení stroje se zmenšila také zásoba paliva ze dvou nádrží po 45 l na dvě po 35 l. V letech 1971 až 1972 bylo postaveno 45 Z-526AFS, které byly pro své zmenšené rozměry našimi piloty přezdívané „kraťas“.\n\nDalší jednosedadovkou odvozenou z typu Z-526 byla varianta Z-526FI, vyrobená v počtu 15 kusů na export pro Irák. Až na kratší kabinu byly shodné se Z-526F.\n\n1. listopadu 1980 se do vzduchu poprvé vznesla modifikace Z-526 AFM Condor (OK-KZA) pro potřeby vrcholového střediska sportu Svazarmu v Brně. Stroj vznikl v Aerotechniku Kunovice pro vlek vysokovýkonných větroňů při vyšších rychlostech. Trup a ocasní plochy byly převzaty z letounu Z-526AS, kabina byla krátká jednomístná. Křídlo vycházelo z typu Z-326 s mechanicky ovládanými klapkami, podvozek byl řešen jako zatažitelný. Jako pohon byl zvolen motor M-337AK o výkonu 154 kW s elektricky stavitelnou vrtulí V-410.\n\nPoslední typ vývojové řady Z-726 Universal byl zalétán Vlastimilem Bergem 7. března 1973. Letoun byl řešen jako dvoumístný se zatažitelným podvozkem s motorem Avia M-137AZ. Křídlo se vztlakovými klapkami bylo technologicky shodné s verzí Z-526L. Sériová výroba probíhala v období let 1973 až 1974, kdy bylo vyrobeno 31 kusů Z-726.\n\nInstalací pohonné jednotky M-337A o výkonu 154 kW s vrtulí V-500A do draku Z-726 vznikl model Z-726K, jehož první prototyp (OK-078) zalétal 22. srpna 1973 Milan Tošovský. „Káčko“ se však sériově nevyrábělo, zůstalo pouze u dvou prototypů.\n\nHned první mezinárodní účast Zlínu Z-226T Trenér 6 na druhém ročníku soutěže o trofej Lockheed Trophy, který se konal v roce 1956 v Coventry, znamenala pro letoun úspěch. V soutěži, která byla považovaná za neoficiální mistrovství světa v letecké akrobacii, získal druhé místo ing. Jiří Bláha. Již příští rok však v této soutěži vybojoval Vilém Krysta na stroji Z-226A Akrobat zlato, další dva naši letci skončili na 4. a 5. místě. Následující čtvrtý ročník vyhrál v roce 1958 francouzský reprezentant Léon Biancotto na stroji Trenér 6, druhé místo na stejném stroji obsadil československý akrobatický pilot Zdeněk Beseda. Neúčast na této soutěži v roce 1959 si českoslovenští sportovní akrobaté vynahradily v roce 1960 stříbrnou medailí Juraje Šouce na Trenéru 6, sedmý ročník vyhrál opět Zlín Akrobat a umísťuje se i na třetí pozici. Ročník 1963 vyhrává Jaromír Hůlka na Z-226AS (OK- KMB). Je to devátý ročník závodu Lockheed Trophy, který se započítává do pořadu mistrovství světa. Soutěž se koná v anglickém Coventry. Ročník 1964 vyhrává Juraj Šouc se strojem Z-226AS (OK-KMA), třetí místo obsadil na stejném typu Ladislav Bezák (OK-KMB), čtvrtá příčka patřila Jiřímu Stoklasovi (OK-MFS) a Ladislav Trebatický skončil pátý.\n\nPrvní mistrovství světa v letecké akrobacii uspořádala Mezinárodní letecká federace FAI v roce 1960 v Bratislavě. První místo vybojoval na speciálu Z-226A Ladislav Bezák následovaný Jiřím Bláhem a třetím Františkem Skácelíkem. Českoslovenští letci se tak se svými Trenéry opět zařadili mezi světovou akrobatickou elitu. Druhý ročník mistrovství světa konaný v Budapešti v roce 1962 vyhrál domácí akrobat Tóth na Z-226T, bronz a čtvrté místo získali českoslovenští akrobaté Jaromír Hůlka a Ladislav Bezák na Z-226A a Z-226T. Třetí mistrovství světa v letecké akrobacii pořádalo Španělsko v Bilbau, kde si zlatou medaili odnesl domácí pilot Castano soutěžící na Z-326, druhou a třetí pozici obsadili naši piloti Ladislav Bezák a Ladislav Trebatický na Z-226AS. Stejný typ dopomohl Evě Kaprasové (OK-KNW) ke třetímu místu v kategorii žen. 4. mistrovství světa se konalo 7. – 14. srpna 1966 v Moskvě, kde se za Československo nejlépe umístil na čtvrtém místě Ladislav Bezák na letounu Z-526. \n\nŠesté mistrovství světa se konalo v červenci 1970 v Hullavingtonu ve Velké Británii. Nejlépe se za Zlíny umístil Angličan Williams se strojem Z-526F, který se umístil na pátém místě, osmé a desáté obsadili za ČSSR na letounech Z-526AF piloti Ivan Tuček a Jiří Kobrle. Sedmé utkání nejlepších akrobatů světa se konalo ve francouzském Salon-de-Provence 18. – 31. července 1972. Z-526AFS Akrobat Speciál Jiřího Kobrleho skončil na sedmém místě. Českoslovenští letečtí akrobaté se na Z-526AFS zúčastnili rovněž I. mistrovství Evropy, které se konalo 1.-6. června 1975 v dánském Esbjergu. Nejlepšího umístění dosáhl Ivan Tuček, který obsadil 5. místo, na 6. se umístil akrobat Šmíd a třetí účastník za ČSSR, Jiří Kobrle, skončil na 11. místě. Pokračující ústup z akrobatické špičky potvrdilo 8. MSLA v Kyjevě v roce 1976, kde Z-526AFS obsadily nejlepší 10. místo.\n\n"}
{"id": "231607", "url": "https://cs.wikipedia.org/wiki?curid=231607", "title": "Kaiu", "text": "Kaiu\n\nKaiu (německy \"Kay\") je městečko v estonském kraji Raplamaa, samosprávně patřící do obce Rapla. Do 2017 jejímž je administrativním centrem obce Kaiu.\n"}
{"id": "231614", "url": "https://cs.wikipedia.org/wiki?curid=231614", "title": "Zlín Z-526", "text": "Zlín Z-526\n\nZlín Z-526 je československý, resp. český víceúčelový sportovní letoun. Původně byl koncipován jako dousedadlový, později byla v Moravanu Otrokovice vyráběna také jednosedadlová akrobatická verze. Celkem bylo vyrobeno více než 1400 letounů Z-526 několika verzí.\n\nVývoj Zlínu 526 navázal začátkem 60. let 20. století na typ Zlín Z-326. Změnou krytu motoru Walter Minor 6-III (160k), posunutím pilotní kabiny do zadní části a využitím nové vrtule V-503 vznikl nový typ dvousedadlového víceúčelového letounu Z-526 Trener Master. První let uskutečnil 3. září 1965. V následujícím roce 1966 byla zalétána jednosedadlová akrobatická verze s označením Z-526A Akrobat, která vznikla úpravou typu Z-326. Další vývoj Z-526A směřoval ke zvýšení pevnosti konstrukce. Vznikla tak nová verze Z-526AS Akrobat Special, která měla kratší trup a nový překryt kabiny. Byla zalétána v roce 1968.\n\nV roce 1969 byl do původní dvousedalové verze Z-526 zabudován nový motor Avia M-137 o výkonu 132 kW a upravená vrtule V-503A. Vznikla tak verze Z-526F, která umožnila plnohodnotný nácvik akrobacie ve dvojím obsazení s povolenými násobky přetížení +6 až -3g. Ve stejném roce byl zalétán i dvousedadlový typ Z-526L s motorem Lycoming AIO-360-B1B s výkonem 147 kW s dvoulistou vrtulí Hartzell C2YK-4R/C. Bylo však vyrobeno pouze šest kusů. Dodatečně byl do dvousedadlovek Z-526 a Z-526F instalován motor Avia M-137A. Takto upravené letouny jsou označovány jako Z-526M.\n\nMenší modernizací prošla v roce 1970 i akrobatická jednosedadlovka. Verze Z-526AF měla shodný motor i vrtuli s verzi Z-526F. Výraznější změny však přinesla až verze Z-526 AFS Akrobat Speciál, která byla vybavena zcela novým křídlem s menším rozpětím a křidélky. Motor a vrtule byla shodná s verzi Z-526AF.\n\nV roce 1981 byla zkonstruována jednomístná modifikace Z-526 AFM Condor pro potřeby vrcholového střediska sportu v Brně, zejména pro aerovleky. Byl zalétán pilotem Josefem Skorkou 5. března 1981 (OK-KZA). Tento letoun byl vybaven řadovým invertním šestiválcovým motorem M-337 o výkonu 210 koní s kompresorem a elektricky stavitelnou vrtulí V-410, křídla shodná se Z-326 byla opatřena koncovými přídavnými nádržemi. V roce 1996 došlo k záletu verze Z-526ML vybavené motorem Textron Lycoming AEIO-540D4B5 o výkonu 260 koní a třílistou hydraulicky stavitelnou vrtulí Hoffmann HO-V-123 K-V/200AH.\n\n\n"}
{"id": "231618", "url": "https://cs.wikipedia.org/wiki?curid=231618", "title": "Auguste Piccard", "text": "Auguste Piccard\n\nAuguste Piccard (28. ledna 1884, Basilej – 24. března 1962, Lausanne) byl švýcarský vědec, fyzik a vynálezce batyskafu. Průkopník stratosférických letů v balonu.\n\nAuguste Piccard i jeho dvojče Jean Felix se narodili ve švýcarské Basileji. Už jako dítě se zajímal o vědu. Studoval fyziku na ETH v Curychu, v roce 1910 získal doktorát a stal se asistentem na technice. V době první světové války sloužil zpočátku u letectva, později odešel do Curychu přednášet na vojenskou akademii. V letech 1917‑1922 vyučoval experimentální fyziku na své alma mater. V roce 1922, kdy se mu narodil syn Jacques, se stal profesorem fyziky na univerzitě v Bruselu. Zde přednášel až do odchodu do důchodu v roce 1954. V době druhé světové války se po okupaci Belgie vrátil do Švýcarska, kde pracoval jako konstruktér. V roce 1954 se usadil ve švýcarské vesnici Chexbres na břehu Ženevského jezera, kde v roce 1962 zemřel.\n\nZa svou práci byl ve Francii vyznamenán Řádem čestné legie a v Belgii Leopoldovým řádem.\n\nV roce 1927 se Auguste Piccard účastnil Solvayovy konference. Kromě jeho průkopnických experimentů ve stratosféře, se také zabýval jadernou fyzikou. V roce 1917 předpověděl existenci třetího izotopu uranu, který nazval „Actinuran“. Ten skutečně v roce 1937 objevil Arthur Jeffrey Dempster a identifikoval jej jako izotop U. Piccard mimo jiné navrhl i přesný seismograf.\n\nUž od mládí se zajímal o balonové létání. Do roku 1914 absolvoval šest letů, při nichž prováděl různá měření, která ho přivedla k myšlence na využití balonu pro let do stratosféry. První let stratosférickým balonem uskutečnil v roce 1932. V průběhu dalších letů shromáždil velké množství údajů o kosmickém záření, zabýval se měřením fyzikálních podmínek ve vrchních vrstvách atmosféry, prozkoumal vznik ozónu, formování ozónové vrstvy, šíření radiových vln a další jevy. Kromě toho fotografoval zemský povrch z do té doby nedostupné výšky a vytvořil sérii jedinečných snímků. Ještě před druhou světovou válkou zahájil práce na vývoji zařízení, které by umožnilo ponor do velkých hloubek pod vodní hladinu. V říjnu 1948 proběhly první úspěšné zkoušky s batyskafem. Při stavbě nového batyskafu a dalších experimentech mu pomáhal jeho syn Jacques.\n\nByl průkopníkem moderního výzkumu ve stratosféře. První let v obyčejném balonu absolvoval již v roce 1912. V roce 1930 se rozhodl studovat ve velké výšce kosmické záření. Balon plněný vodíkem o objemu 14 tisíc krychlových metrů a váze 700 kg byl dobře připraven. Vzduchotěsná gondola balónu, vyrobená ze slitiny hliníku a cínu, byla vytápěna s pomocí slunečního záření a mohla se otáčet ke Slunci buď tmavou, či bílou stranou. Měla tvar koule o průměru přes dva metry a osm pozorovacích okének. Veškeré přístroje byly upevněny zvenčí. Kvůli nepříznivému počasí byl let odložen.\nSpolu s asistentem Paulem Kipferem se stratosférickým balónem \"FNRS-1\" chystali ještě v Augsburgu na balónu 27. května 1931 různé úpravy (těsnost), když se balón závanem větru utrhl, vystoupal s nimi do výšky 15 785 m. Nefungovala regulace teploty, tlaku a měřicí přístroje, poté začal docházet kapalný kyslík. Až při západu Slunce ochlazený balón začal klesat a přistál na ledovci v Rakousku.\n\nNásledující rok 18. srpna 1932 s belgickým fyzikem Maxem Cosynsem podruhé vzlétl v balónu, tentokrát ze švýcarského města Dübendorf. Dosáhli nového světového rekordu – 16 940 metrů. Celkem uskutečnil 27 letů a jeho poslední rekord měl hodnotu 23 000 m.\n\nZabýval se vývojem batyskafů (\"FNRS-2\" a \"Trieste\"), k hloubkovému výzkumu moří. Batyskaf Trieste postavený podle jeho projektu se poprvé ponořil v roce 1954. V roce 1960 dosáhl rekordní hloubky téměř 11 000 m, když v průběhu pěti hodin sestoupil na dno Mariánského příkopu.\n\nJeho jménem pojmenoval jeho syn Jacques Piccard turistický mezoskaf \"Auguste Piccard (PX-8)\", který byl uveden do provozu na Ženevském jezeře v rámci \"Schweizerische Landesausstellung\" (EXPO 1964).\n\n\n"}
{"id": "231619", "url": "https://cs.wikipedia.org/wiki?curid=231619", "title": "Kehtna", "text": "Kehtna\n\nKehtna (německy \"Kechtel\") je městečko v estonském kraji Raplamaa, samosprávně patřící do obce Kehtna, jejímž je administrativním centrem.\n\n"}
{"id": "231620", "url": "https://cs.wikipedia.org/wiki?curid=231620", "title": "Ballistic Missile Defense Organization", "text": "Ballistic Missile Defense Organization\n\nBMDO se více dostalo do veřejného povědomí v roce 1994, kdy ve spolupráci s NASA vypustila vesmírnou sondu Clementine na Měsíc. BMDO zajímalo primárně testování nového satelitu „v terénu“ a průzkumné technologie obsažené v Clementine; technologie, které jí umožnily ledové kapsy na jižním pólu Měsíce.\n\n\n"}
{"id": "231628", "url": "https://cs.wikipedia.org/wiki?curid=231628", "title": "Odbočka", "text": "Odbočka\n\nSlovo odbočka má velmi široký obecný význam. V konkrétních oborech může mít například tyto významy: \n\n"}
{"id": "231629", "url": "https://cs.wikipedia.org/wiki?curid=231629", "title": "José Gervasio Artigas", "text": "José Gervasio Artigas\n\nJosé Gervasio Artigas (19. červen 1764, Montevideo – 23. září 1850, v Ibiray nedaleko Asunciónu) byl uruguayský generál a politik.\n\nJeho rodiči byli Martín José Artigas a Francisca Antonia Arnal. V letech 1806–1807 bojoval proti britskému vpádu do místokrálovství Río de la Plata. V období 1811–1814 za osvobození Uruguaye od španělské nadvlády a mezi lety 1811–1812 proti portugalskému vojsku v Uruguayi. \n\nJeho úsilí o federativní uspořádání Argentiny s autonomní provincií vyvolalo od roku 1813 trvalý konflikt s centralistickou vládou v Buenos Aires, které formálně podléhal a která se ho v roce 1814 pokusila vojensky přivést k poslušnosti. V roce 1815, po odchodu vládního vojska z Montevidea, se stal nejvyšší autoritou v zemi. \n\nV roce 1816 čelil vpádu portugalského vojska vyslaného dobýt uruguayské území. Po několika porážkách a po ztrátě Montevidea 20. ledna 1817 vedl proti okupantům partyzánskou válku. V roce 1819 podlehl portugalské materiální převaze. Od roku 1820 žil v exilu v Paraguayi. Artigas je v zemi považován za národního hrdinu; jeho portrét je na několika uruguayských mincích.\n"}
{"id": "231634", "url": "https://cs.wikipedia.org/wiki?curid=231634", "title": "Horská dráha Semmering", "text": "Horská dráha Semmering\n\nHorská dráha Semmering () je 41,7 kilometrů dlouhá rakouská železniční trať, která vede z Gloggnitz přes Semmering do města Mürzzuschlag. Semmeringbahn byla první evropskou horskou železnicí s normálním rozchodem. Je považována za první skutečnou horskou železnici na světě. V současnosti je plně funkční součástí rakouské Jižní dráhy a je také jednou z nejvíce vytížených horských tratí v zemi.\n\nProjektováním trati přes průsmyk Semmering byl v roce 1841 pověřen Carl von Ghega. O rok později odjel do Velké Británie a USA. Na základě získaných zkušeností navrhl tři různé varianty, které předložil tehdejšímu generálnímu řediteli státních drah, kterým byl Hermenegild von Francesconi.\n\nNa základě plánů a pod dohledem Carla von Ghegy se na stavbě Semmeringbahn podílelo mezi lety 1848 a 1854 téměř 20 000 dělníků, z toho třetina žen. Tunely byly raženy pouze ručně, s výjimkou černého prachu nebylo použito žádných výbušnin.\n\nPři stavbě při nejrůznějších nehodách zahynulo 89 lidí, další stovky zemřely na následky různých nemocí, například cholery.\n\n23. října 1853 projela úsekem Mürzzuschlag–Payerbach první lokomotiva. Slavnostního otevření trati 16. května 1854 se osobně zúčastnil i císař František Josef I. s chotí Alžbětou. První nákladní vlak projel po trati 18. května 1854 a první vlak s cestujícími 17. července.\n\nNa trati je 14 tunelů, 16 viaduktů (i dvoupatrové), vlaky přejíždí i 118 menších kamenných a 11 železných mostů. Celková délka údolí a propastí přes které vlaky projíždí po viaduktech a mostech je 1,6 km. Nejdelším viaduktem je s délkou 228 metrů \"Schwarza-Viadukt\", nejvyšší je \"Kalte-Rinne Viadukt\" vysoký 46 metrů. Celková délka tunelů je 4,5 km, nejdelší z nich jsou vrcholový starý \"Semmeringtunnel\" s délkou 1 431 metrů a \"nový Semmeringtunnel\" 1 512 m, nejkratší je pouze čtrnáctimetrový \"Krauseltunnel\" (13,55 m). Nejvyšší stoupání trati je 28 promile, přičemž 60 procent délky trati má stoupání či klesání od 20 do 25 ‰. Trať probíhá celkem 22,4 kilometrů přímými úseky, 20,4 kilometru v obloucích, kde téměř 16 procent trati má nejmenší poloměr 190 m. Nejvyšší bod trati se nachází v nadmořské výšce 897 metrů. Staniční a provozní budovy byly často stavěny přímo z materiálu vytěženého při ražbě tunelů. V roce 1959 byla celá trať kompletně elektrifikována.\n\nOd roku 2012 se pod masivem a pod tratí buduje 27 km dlouhý Semmerinský úpatní tunel. Bude spojovat Gloggnitz v Dolním Rakousku a Mürzzuschlag ve Štýrsku, po otevření v roce 2027 by měl převzít rychlou osobní a veškerou nákladní dopravu.\n\n↓Südbahn z Vídně\n\n↓Südbahn do Grazu\n\n\nSemmeringbahn (\"Semmering Railway\") byla 2. prosince 1998 zapsána na seznam světového dědictví UNESCO.\n\n\n\n"}
{"id": "231638", "url": "https://cs.wikipedia.org/wiki?curid=231638", "title": "Mott the Hoople", "text": "Mott the Hoople\n\nMott the Hoople byli anglická rock and rollová a glam rocková hudební skupina se silnými R&B kořeny, působící v 70. letech. Proslavili se písničkou \"All the Young Dudes\", kterou pro ně napsal jejich fanoušek David Bowie, který se v roce 1972 objevil na stejnojmenném albu skupiny.\n\nV roce 1968 založili Mick Ralphs, Verden Allen, Pete \"Overend\" Watts a Dale \"Buffin\" Griffin skupinu Silence, která hrála v Herefordu v Anglii. Když v roce 1969 přibrali sólového zpěváka Stana Tippense, skupina nahrála první písničky v Rockfield Studios v Monmouth, Walesu. Brzy poté, co vstoupil do skupiny, se Stan zranil , takže nebyl schopen pokračovat jako zpěvák. Skupina podepsala kontrakt s Island Records, přestěhovala se do Londýna aby nahrávala s Guy Stevensem jako producentem.\n\nStevens změnil jméno skupiny na \"Mott the Hoople\", podle stejnojmenného románu od Willarda Manuse. Kniha je o excentrikovi, který se rozhodl ukončit spojení své existence s cirkusovým šílenstvím. Skupina naverbovala nového zpěváka a hráče na piano, Iana Huntera. Tippens se pak stal zájezdovým managerem skupiny. Jejich debutové album, \"Mott the Hoople\" (1969), bylo kultovním\núspěchem a jejich repertoár, včetně nezapomenutelných cover verzí \"Laugh at Me\" (Sonny Bono) a instrumentální verze skladby \"You Really Got Me\" (The Kinks).\n\nDruhé album, \"Mad Shadows\" (1970), se špatně prodávalo a obdrželo převážně negativní kritiku, stejně jako \"Wildlife\" (1971). Následující album, \"Brain Capers\" (1971), se již prodávalo dobře a skupina tak prolomila počáteční neúspěch.\n\n\n\n\n\n\n"}
{"id": "231639", "url": "https://cs.wikipedia.org/wiki?curid=231639", "title": "D-Bus", "text": "D-Bus\n\nD-Bus (Desktop Bus) je svobodný software poskytující aplikacím jednoduchý způsob jak vzájemně komunikovat. Je vyvíjen jako součást projektu freedesktop.org.\n\nNávrh D-Bus byl významně ovlivněn systémem DCOP používaným v pracovním prostředí KDE. Ve čtvrtém vydání KDE 4 byl DCOP plně nahrazen systémem D-Bus. V současnosti už je tento systém také implementován v Qt 4, GNOME, Windows, Maemo a OLPC XO-1. V pracovním prostředí GNOME postupně nahrazuje zastaralý systém Bonobo.\n\nD-Bus umožňuje programům zaregistrovat si služby, které budou nabízeny ostatním aplikacím. Rovněž jej mohou využívat klientské programy, aby zjistily, jaké služby jsou dostupné. Program se může také zaregistrovat pro očekávaní událostí přímo od kernelu, například hot swapping.\n\nD-Bus je implementován jako démon. Uživatel jej může spustit v několika instancích, kterým se většinou říká kanál. Většinou se jedná o systémovou instanci, která je jedinečná v rámci celého systému a privátní instance, které jsou vytvářeny pro každého přihlášeného uživatele. Na systémovou instanci jsou kladena přísná bezpečnostní omezení, proto jsou potřebné privátní instance.\n\nHlavní poslání systémové instance spočívá v doručování signálů od HAL démona příslušným procesům. Privátní instance umožňují neomezenou komunikaci mezi aplikacemi v rámci uživatelského přihlášení.\n\nD-Bus je mezi-procesový komunikační systém skládající se ze tří vrstev:\nD-Bus je určen pro dva specifické případy:\n\nKaždá aplikace používající D-Bus obsahuje objekty, které se většinou (ale ne nezbytně) mapují na GObject, QObject, C++ objekty, nebo Perl, Python objekty. Objekt je v tomto smyslu chápán spíše jako instance než datový typ. Zprávy přijímané přes D-Bus jsou zasílány konkrétnímu objektu, nikoliv celé aplikaci. V tomto ohledu se D-Bus podobá softwarovým komponentám. Uživateli se objekt jeví, jako kdyby byl přenášen serializován přes IPC spojení bez ohledu na to, zda na druhé straně objekt skutečně existuje.\n\nAby zprávy mohly určit svůj cílový objekt, musí být zaveden způsob jak se na objekty odkazovat. V mnoha programovacích jazycích se k tomuto účelu využívají reference nebo ukazatelé. Nicméně tyto reference jsou implementovány jako relativní adresy v rámci adresového paměťového prostoru aplikace a z toho důvodu nemohou být předávány.\n\nD-Bus řeší tento problém tak, že každému objektu přiřadí jedinečné jméno. To má tvar cesty v souborovém systému a objekt může být pojmenován například: /org/kde/kspread/sheets/3/cells/4/5. Jména by měla být snadno čitelná, ale vývojáři si mohou vytvořit i objekt pojmenovaný /com/mycompany/c5yo817y0c1y1c5b, pokud má význam v rámci aplikace.\n\nJména objektů jsou v rámci D-Bus rozlišena pomocí jmenných prostorů, aby se zajistilo, že různé moduly se zdrojovými kódy budou oddělené. Jmenné prostory často začínají předponou vytvořenou z jména vývojářovy domény (např. /org/kde).\n\n\nMnoho jazyků umožňuje vysokoúrovňový přístup pro D-Bus a skrývají implementační detaily, optimalizace, marshalling, řazení do fronty a dispatching. Ve staticky typovaných jazycích jako je C# nebo Java musí být nejprve nadefinováno nebo exportováno rozhraní. Pro přístup k zařízení HAL bude částečný popis rozhraní v jazyce C# vypadat následovně:\n\nPro rozhraní zařízení:\n\nA pro správce zařízení:\n\nJakmile jsou rozhraní definována, programátor si může obstarat proxy objekty, které odpovídají jejich vzdáleným protějškům a nakládat s nimi jako by se nacházely v lokálním adresním prostoru:\n\n"}
{"id": "231644", "url": "https://cs.wikipedia.org/wiki?curid=231644", "title": "Josef Šafařík", "text": "Josef Šafařík\n\nIng. Josef Šafařík (11. února 1907 Prostějov – 23. dubna 1992 Brno) byl český filosof, esejista a dramatik.\n\nV roce 1931 získal titul inženýra vodních staveb. Od 1938 byl ve svobodném povolání; celé své dílo tvořil nepo­znán v Brně, na Grohově ul. č. 6/IV, za protektorátu žil v ilegalitě, pak ve vynuceném ú­straní. V květnu 1947 byla jeho první kniha \"Sedm listů Melinovi\" oceněna v anonymní soutěži nakladatelství Družstevní práce. Vyšla v srpnu 1948 a téhož roku v listopadu byla stažena z prodeje. Svůj esej \"Člověk ve věku stroje\" mohl vydat až v období relativního politického uvolněni v Liberci 1967. V roce 1991 mu byl udělen titul PhDr. h. c. Masarykovy university v Brně a Řád Tomáše Garrigua Masaryka III. stup­ně. Jeho opus magnum je rozsáhlý esej \"Cestou k poslednímu\", který vyšel krátce před jeho smrtí. Mimo jiné zde reflektuje problémy lidské existence, křesťanství a řecké kultury. Ovlivnil řadu známých osobností – Václava Havla, Antonína Přidala, Pavla Švandu, Jiřího Kuběnu atd.\n\n\"Bezprostředně k Chartě Šafařík říká: „ale tím vypovídáš boj – boj moci.“ Později přichází s názorem: „teď začali dělat všichni\npolitiku, ale kdo bude dělat kulturu?“ „Umělec má promlouvat svým dílem a politiku přenechat\npolitikům“. Tento názor, je Šafaříkovým životním postojem, který\nje prakticky doložený v jeho vztahu k politickým aktivitám, jedná se tak o osobní ručení, kdy jeho\nmyšlenky jsou realizovány v praxi. Vztah k Chartě nebyl nepřátelský, ale spíše přátelsko-kritický.\nSám V. Havel chápe přitom Chartu jako něco „šafaříkovitějšího než Šafaříkův názor na Chartu.“\nProtože to byl pokus o „osobní ručení“. Vedle „osobního ručení“ se nabízí hypotéza, že v Chartě je\nobsažen podobný postoj k moci, jakou měl Šafařík ve vztahu k státnímu útvaru. Ale důsledek dopadu\nCharty je zcela odlišný, neboť vypovídá boj moci a jde jí tedy moc. V případě Charty lze mluvit o\nmožné inspiraci ze strany Šafaříkova myšlení, protože koncept dopisu Gustávu Husákovi vzniká až\nskoro 10 let poté, co Šafařík začal pracovat na svém ústředním díle Cestou k poslednímu.\n\nEkonomický systém, dle Šafaříka, nenechává prostor pro umění a bytí člověka. Naopak je tento systém vázán na moc – hodnotná práce je ta, kterou potřebuje moc. Ekonomický přístup, jako zaměření na produkci a přehlížení neproduktivního, je častým bodem Šafaříkovy kritiky.\nDíky placené práci prodávají lidé své bytí, čímž se peníze stávají náhražkou lidství a zaplňují bytostné prázdno.\n\nJakýkoliv pokrok je podle Šafaříka pouhou iluzí – představa postupu vpřed je atributem pádu, nesledujeme to, od čeho odpadáme, ale to, k čemu padáme.\n\nJednou ze základních Šafaříkových úvah je pojetí dichotomie bytí – moc. Bytí neznamená žít, bytí je víc. Bytí je charakteristickým znakem člověka a jeho možností. Naproti tomu nebytí vnímá Šafařík jako odevzdání se moci, sebe-odcizení – odevzdání své smrti někomu/něčemu jinému.\n\n\n\n"}
{"id": "231647", "url": "https://cs.wikipedia.org/wiki?curid=231647", "title": "Bošov", "text": "Bošov\n\nNázev Bošov má více sídel:\n\n"}
{"id": "231649", "url": "https://cs.wikipedia.org/wiki?curid=231649", "title": "Dachov", "text": "Dachov\n\nNázev Dachov má více sídel:\n\n"}
{"id": "231653", "url": "https://cs.wikipedia.org/wiki?curid=231653", "title": "Generální tajemník NATO", "text": "Generální tajemník NATO\n\nGenerální tajemník Severoatlantické aliance (NATO) je předseda \"Severoatlantické rady\", nejvyššího rozhodovacího orgánu této obranné aliance, a odpovídá za její řízení. Předsedá také \"Výboru pro obranné plánování\" a \"Skupině pro jaderné plánování\". Zodpovídá za činnost \"Mezinárodního sekretariátu\". Generální tajemník je nejvýše postavený civilista v NATO, reprezentuje alianci navenek. Nemá skutečnou rozhodovací pravomoc, slouží jako prostředník.\n\n"}
{"id": "231654", "url": "https://cs.wikipedia.org/wiki?curid=231654", "title": "Ísafjörður", "text": "Ísafjörður\n\nÍsafjörður je rybářské město, nacházejícím se na severozápadním pobřeží Islandu. Leží na malé ploché písčině (islandsky: Eyri) ve fjordu Skutulsfjörður, který se na konci setká s velkým fjordem Isafjarðardjúp. Název znamená v překladu \"\"ledový fjord\"\".\n\nPodle knihy Landnámabók, která popisuje osidlování Islandu, byl fjord, ve kterém se nyní město nachází, poprvé obydlen norským Vikingem Helgi Magri Hrólfssonem v 9. století. Městský status získal v roce 1786.\n\nMěsto leží na severozápadě Islandu v regionu Vestfirðir (\"\"západní fjordy\"\") v obci Ísafjarðarbær, která je odvozena od názvu města. Se svými 2 742 obyvateli v roce 2006 je největším městem regionu i obce. Nachází se 220 km severně od Reykjavíku a 235 km západně od Akureyri. Je obklopen horami Eyrarfjall (731 m) a Kirkjubólsfjall (832 m).\n\nPodnebí v Ísafjörðuru je chladnější od zbytku Islandu, přesto průměrná zimní denní teplota neklesne pod nulu. Průměrné zimní teploty jsou od -2°C v noci do 0 °C přes den, letní od 10 °C v noci do 13 °C přes den. Průměrný roční úhrn srážek je 1028 mm, z toho nejméně srážek spadne v květnu, nejvíce v říjnu. Relativní vlhkost vzduchu se celoročně pohybuje mezi 76 až 81 %.\n\nMěstem vede silnice, která spojuje osady Suðavík (22 km od města na východ) a Bolungarvík (14 km od města na severozápad). 3,5 km od města začíná 9 km dlouhý tunel Breiðadals-og Botnsheiðagöng postavený roku 1996, který spojuje vesnice Flateyri, Suðureyri a ostatní části na jihu regionu s městem. Ísafjörður má také své letiště, ze kterého se nejčastěji létá do Reykjavíku a Keflavíku. Leží v nadmořské výšce 2 m. (IATA: IFJ, ICAO: BIIS)\n\nVelký význam pro město je rybolov. Město je jedno z největších rybářských oblastí na Islandu. Obrovský pokles rybaření v 80. letech 20. století vedl obyvatelstvo k tomu, aby si našli práci jinde a tím se počet obyvatel zmenšoval a ještě zmenšuje. Důvodů bylo mnoho. Přístav také slouží trajektům, které plují do nedalekých osad, stejně tak slouží turistům k prohlížení okolní krajiny.\n\nPřes svou malou rozlohu a malým počtem obyvatel má Ísafjörður dost městskou atmosféru. Ísafjörður má hudební školu i nemocnici. Dřívější stará budova nemocnice nyní slouží jako kulturní centrum s knihovnou. Nedávno se město mělo stát známé i mimo Island jako centrum pro alternativní hudbu. Každoroční festival \"Aldrei fór ég suður\" (\"\"já nikdy nešel na jih\"\") byl založen okolními, ale i zahraničními hudebníky. Univerzitním centrem regionu je Háskólasetur Vestfjarða. Do univerzity chodí studenti z celého regionu. Byla založena v březnu 2005.\n\nVe městě jsou jedny z nejstarších domů na Islandu postaveny v 18. století. V jedné z nich je Mořské Muzeum. V centru města je kostel Ísafjarðarkirkja (\"\"Kostel na ledovém fjordu\"\"). Její konstrukce je betonová. Jejím architektem byl Hróbjartur Hróbjartsson.\n\n\n\n"}
{"id": "231656", "url": "https://cs.wikipedia.org/wiki?curid=231656", "title": "Siena", "text": "Siena\n\nSiena je město ležící ve střední části italského Toskánska, je hlavním městem stejnojmenné provincie. Siena je známá jako historické kulturní město s výborně zachovalým středověkým architektonickým dědictvím. Proto je Siena od roku 1995 zapsána na seznamu památek světového dědictví UNESCO. Jedním z charakteristických rysů architektury v Sieně jsou stavby z cihel. Důvodem jsou hlinité půdy v okolí města, vhodné právě pro výrobu cihel.\n\nCentrum města je obklopeno několika branami, spojenými systémem hradeb. Za svou zachovalost vděčí také tomu, že během druhé světové války nebylo na rozdíl od většiny ostatních italských měst bombardováno.\n\nSiena je také známá každoročním konáním tzv. \"Palia\", tj. koňského dostihu, který se koná na hlavním náměstí \"Piazza del Campo\". Soupeří spolu jezdci z jednotlivých čtvrtí města. Čtvrť, která vyhraje, má poté právo uspořádat bujarý večírek ve čtvrti, která dostih prohrála, a to bez jakýchkoliv postihů.\n\nOblast byla původně osídlena Etrusky, v období 900 až 400 před K. Pravděpodobně z tohoto období pochází původní název \"Saenae\". Římané, za vlády Augusta, založili v místě dnešní Sieny vojenskou kolonii a pojmenovali ji \"Saena Julia\". Ve 4. st. se město stalo sídlem biskupa, v pozdější době mělo vlastní hrabata. V 10. st. byla Siena v centru důležitých obchodních cest do Říma a stalo se z ní významné středověké město. V první polovině 12. st. město prosperovalo, vlastnilo stříbrné doly a stalo se centrem obchodu a bankovnictví. Bylo středověkou republikou. V dané době vznikl slavný \"Palazzo Pubblico\", dóm \"S. Maria Assunta\" a svého vrcholu dosáhlo i sienské malířské umění. V polovině 14. st. zasáhla město morová epidemie. V roce 1555 skončilo 400 let dlouhé období Sienské republiky. V roce 1559 se město dostalo pod vliv Medicejů a stalo se součástí velkovévodství toskánského.\n\nNa hlavním náměstí \"Piazza del Campo\" se nachází jedna z nejvýznamnějších sienských staveb \"Palazzo Pubblico\". Jedná se o gotickou cihlovou stavbu z let 1297 až 1310. Po levé straně paláce se nachází 102 metrů vysoká věž \"Torre del Mangia\" z let 1338 - 48. Interiéry paláce jsou vyzdobené malbami žáků sienské školy s vyobrazením měšťanského života 14. a 15. století. Na východní straně Piazza del Campo stojí \"Palazzo Piccolomini\", jeden z nejhezčích renesančních paláců v Sieně z 15. st.\n\nDruhou hlavní sienskou stavbou, společně s Palazzo Pubblico, je \"dóm Santa Maria Assunta\". Leží jihozápadně od Piazza del Campo na \"Piazza del Duomo\". Jedná se patrně o jednu z nejpůsobivějších gotických sakrálních staveb v Itálii. Byla vystavěna od poloviny 12. st. do roku 1264. Věž zvonice je z druhé poloviny 13. st. Nedaleko od katedrály, v ulici \"Via S. Pietro\", je v \"paláci Buonsignori\" z 15. st. \"Pinacoteca Nazionale\" se sbírkou sienského malířství 12. až 16. st.\n\nK dalším památkám v Sieně náleží například kostel \"San Domenico\", cihlová stavba ze 13. st., ve 14 st. rozšířená. Dále původně románská bazilika sv. Františka (\"San Francesco\") z poloviny 13. st., ve 14. až 15. st. přestavěna a rozšířena do současné gotické podoby. Navštěvovaný je také \"rodný dům\" sv. Kateřiny Sienské.\n\nSiena je rozdělena na sedmnáct historických obvodů zvaných kontrády (\"contrade\"), do kterých patří od narození do smrti každý obyvatel města. Systém vznikl ve 13. století, kdy bylo rozhodnuto kvůli efektivnější obraně města organizovat vojenské oddíly podle bydliště a zaměstnání obyvatel. Původně existovalo 59 kontrád, ale většina z nich postupně zanikala a roku 1729 vydala velkovévodkyně Violante Beatrice Bavorská nařízení, které ustanovilo dosud platné rozdělení historického centra města do kontrád, neutrálním územím je pouze hlavní náměstí a katedrála.\n\nKontrády mají status právnické osoby, v čele každé stojí \"Capitano\". Dříve fungovaly jako cechy, protože příslušníci kontrády se věnovali jednomu povolání. Dosud kontrády poskytují svým členům pomoc v nouzi a organizují různé veřejné akce. Každá z nich má symbol, podle něhož je pojmenována, heslo, vlajku, kostel se svatým patronem, kašnu a muzeum. Mezi sousedními kontrádami panuje nepřátelství, zatímco ty vzdálenější mezi sebou spolupracují. Každá kontráda má navíc jedno italské město, s nímž udržuje nadstandardní vztahy. Nejprestižnějším měřením sil mezi kontrádami je dostih palio, kterému předchází průvod v historických kostýmech.\n\nSeznam kontrád:\n\n\n\n"}
{"id": "231657", "url": "https://cs.wikipedia.org/wiki?curid=231657", "title": "Antologie Beatles", "text": "Antologie Beatles\n\nAntologie Beatles je rozsáhlý hudební projekt dokumentující historii hudební skupiny The Beatles. Existuje ve 3 verzích.\n\nSeriál obsahuje 6 dílů po 50 minutách. Historie Beatles je vyprávěna pomocí exkluzivních rozhovorů s členy skupiny Georgem Harrisonem, Paulem McCartneym a Ringo Starrem. Tyto rozhovory jsou doplněny archivními materiály s Johnem Lennonem. Další rozhovory poskytli i někteří lidé spojení s Beatles, především producent George Martin.\n\nRozhovory se střídají s nejrůznějšími dokumentárními záznamy z koncertů, televizních vystoupení nebo tiskových konferencí.\n\nSeriál neobsahuje žádný doprovodný komentář, děj se odvíjí pouze skrz autentické výpovědi účastníků.\n\nSeriál byl poprvé vysílán v listopadu 1995 v USA i Velké Británii. V lednu 1996 byl seriál poprvé odvysílán i Českou televizí. Celkem ho k vysílání zakoupilo 110 televizních stanic po celém světě.\n\nJedná se o rozšířenou verzi televizního seriálu. Kolekce vydaná na videokazetách VHS a později na 5 DVD obsahuje 8 dílů po cca 70 minutách a navíc hodinový bonusový díl.\n\nNa rozdíl od televizního seriálu obsahovala tato kolekce videoklipy k novým skladbám \"Free As A Bird\" a \"Real Love\", včetně vyprávění žijících členů skupiny o jejich nahrávání a záběrů ze studia. Videokolekce vyšla ve Velké Británii v říjnu 1996.\n\nKolekce tří dvojitých CD obsahující raritní, dosud oficiálně nevydané nahrávky Beatles. Jedná se o rané nahrávky, demosnímky, nepoužité verze známých skladeb, živé koncertní verze známých skladeb a ve své době nevydané nahrávky Beatles.\n\nPrvní díl vyšel 21. listopadu 1995 a obsadil v britské hitparádě 2. místo. Mapuje období od konce 50. let 20. století do roku 1964.\n\nOproti dalším dílům obsahoval i mluvené slovo - několik ukázek z rozhovorů s členy skupiny a ukázku z autobiografie Briana Epsteina čtené jejím autorem.\nPrvní CD otvírala nová píseň \"Free As A Bird\".\n\nDruhý díl vyšel 18. března 1996 a v americké i britské hitparádě obsadil 1. místo. Dokumentuje období od roku 1965 do počátku roku 1968. První CD otvírala nová píseň \"Real Love\".\n\nTřetí díl vyšel 21. října 1996 a v americké hitparádě obsadil 1. místo. Mapuje období od roku 1968 do rozpadu skupiny v roce 1970. Přes očekávání neobsahoval třetí díl žádnou novou píseň.\n\nKniha pod stejným názvem měla být původně další částí této multimediální kolekce, nakonec se ale její vydání oproti plánu zdrželo o 4 roky. Po různých odkladech tak nakonec vyšla 8. října 2000. Ve Velké británii ji vydalo nakladatelství Cassell & Co., v USA Chronicle Books LLC. Kniha nebyla přeložena do češtiny, ani v ČR distribuována.\n\nObsahuje kolem 300 fotografií roztříděných podle jednotlivých let. Každá z nich je doprovázena krátkým komentářem některého z členů skupiny.\n\nVelká část fotografií pochází z archivů EMI a Apple. Kniha však obsahuje i obrázky ze soukromých alb jednotlivých členů, z nichž mnohé byly publikovány poprvé.\n\n"}
{"id": "231661", "url": "https://cs.wikipedia.org/wiki?curid=231661", "title": ".17 HM2", "text": ".17 HM2\n\n.17 Hornady Mach 2, nebo také .17 HM2 je náboj s okrajovým zápalem. Na trh byl uveden v roce 2004 firmou Hornady, čímž se navázalo na úspěšný náboj .17 HMR uvedený v roce 2002. .17 HM2 není v současné době (rok 2007) ani zdaleka tak úspěšný.\n\n.17 HM2 vychází z náboje .22 LR (.17 HMR vycházel ze silnějšího náboje .22 WMR). Nábojnice byla trochu prodloužena a zaškrcena na ráži .17\" (4,5mm) a používá střelu o poloviční hmotnosti než průměrný náboj .22 LR. Tato ultralehká střela je klíčem k dosažení velmi vysokých úsťových rychlostí. To ale není na závadu výkonu, který náboj podává z hlediska terminální balistiky.\n\n.17 HM2 dosahuje dvakrát větší rychlosti než běžný .22 LR, což má za následek mnohem plošší trajektorii letu až do vzdálenosti 140 m, což je maximální efektivní dostřel tohoto náboje. To má za následek \"velmi dobrou přesnost\".\n\nJe velmi obtížné vyrobit oplášťovanou střelu, která má velikost pouze .17\". Tato skutečnost se odráží v ceně náboje, která je asi 5x vyšší než u velmi levného .22 LR. Pořád je ale nižší než některé používané náboje se středovým zápalem a nižší než u náboje .17 HMR.\n\n\n\n\n\n"}
{"id": "231671", "url": "https://cs.wikipedia.org/wiki?curid=231671", "title": "CODLAG", "text": "CODLAG\n\nCODLAG (anglická zkratka za), či CODELAG (), je kombinovaný námořní pohon založený na kombinaci dieselgenerátorů, elektromotorů a plynové turbíny. Jedná se o modifikací pohonného systému typu CODAG.\nDieselgenerátory vyrábějí elektřinu pro napájení elektromotorů, které přes hřídele roztáčejí lodní šrouby. V případě potřeby vyšší rychlosti pak lze zapojit plynovou turbínu, která přes převodovku a spojku roztáčí tytéž lodní hřídele. Jestliže není turbína v provozu, lze ji díky spojce odpojit a využít tak ekonomičtější pohon elektromotory.\n\nElektrická energie generovaná dieselgenerátory slouží nejenom k pohonu plavidla, ale i k napájení ostatních lodních systémů. Odpadá tedy nutnost mít zvlášť dieselmotory pro pohon a zvlášť pro generování elektřiny, čímž se i zjednodušuje obsluha a zlevňuje provoz. Elektromotory mohou být na hřídele napojeny přímo, takže se dále zjednodušuje převodové ústrojí a převodovka je třeba pouze pro připojení turbíny.\n\nDalší výhoda CODLAG uspořádání je v tom, že dieselmotory nejsou mechanicky spojeny s hřídelemi lodních šroubů a tudíž je lze umístit tak, aby se snížila hladina hluku způsobeného jejich provozem. Toto je výhodné zejména u protiponorkových plavidel.\n\n"}
{"id": "231680", "url": "https://cs.wikipedia.org/wiki?curid=231680", "title": "Srpen 2007", "text": "Srpen 2007\n\n"}
{"id": "231685", "url": "https://cs.wikipedia.org/wiki?curid=231685", "title": "Alois Apfelbeck", "text": "Alois Apfelbeck\n\nAlois Apfelbeck (18. listopadu 1925, Kout na Šumavě - 5. prosince 1992, Praha) byl český\nmatematik a profesor na ČVUT.\n\nAlois Apfelbeck studoval na středních školách v Domažlicích a v Praze. Po druhé světové válce vystudoval na přírodovědecké fakultě obor matematika. Jeho pedagogická činnost a vědecká činnost začala na elektrotechnické fakultě ČVUT, kde působil od roku 1949. V roce 1957 přešel na fakultu jadernou a fyzikálně inženýrskou, kde byl 19 let vedoucím katedry matematiky a dlouhou dobu proděkana pro pedagogickou činnost. Jeho stěžejními přednáškovými obory byla klasická matematická analýza a funkcionální analýza. Byl jedním ze zakladatelů nového studijního oboru matematické inženýrství na fakultě FJFI. V roce 1990 ukončil pedagogickou činnost a odešel do důchodu.\n\n\n\n"}
{"id": "231686", "url": "https://cs.wikipedia.org/wiki?curid=231686", "title": "Úřad pro ochranu hospodářské soutěže", "text": "Úřad pro ochranu hospodářské soutěže\n\nÚřad pro ochranu hospodářské soutěže (zkratka ÚOHS, lidově \"Antimonopolní úřad\") je ústřední orgán státní správy České republiky pro oblast hospodářské soutěže a veřejných zakázek se sídlem v Brně. Vznikl 1. července 1991 jako \"Český úřad pro hospodářskou soutěž\", v letech 1992–1996 působil jako \"Ministerstvo pro hospodářskou soutěž\". Působnost Úřadu je vymezena zákonem č. 273/1996 Sb., o působnosti Úřadu pro ochranu hospodářské soutěže.\n\nÚřadu přísluší vytvářet podmínky pro podporu a ochranu hospodářské soutěže, vykonávat dohled při zadávání veřejných zakázek a veřejné podpory. V oblasti veřejné podpory rozhodoval Úřad v letech 2000–2004 o slučitelnosti poskytování veřejné podpory s právem ES. Tato pravomoc přešla od 1. května 2004 plně na Evropskou komisi. Úřad je poradenským, monitorovacím a konzultačním orgánem.\n\nV čele Úřadu je předseda, kterého jmenuje na návrh vlády prezident republiky. Funkční období předsedy je 6 let a nikdo nesmí být do této funkce jmenován na více jak dvě funkční období. Předseda Úřadu nesmí být členem žádné politické strany nebo politického hnutí.\n\n\nDo 31. prosince 2006 se jednalo o funkci náměstka, po tomto datu o místopředsedu.\n\n\n"}
{"id": "231689", "url": "https://cs.wikipedia.org/wiki?curid=231689", "title": "Šedouni", "text": "Šedouni\n\nŠedouni (Hexanchiformes) jsou nejprimitivnější řád žraloků. Mívají šest nebo sedm žaber a nemají ochrannou blánu v očích.\n\nSoučasné:\n\nZaniklé (původní):\n\n"}
{"id": "231691", "url": "https://cs.wikipedia.org/wiki?curid=231691", "title": "Ray Toro", "text": "Ray Toro\n\nRaymond Manuel Toro-Ortiz (* 15. července 1977) je portoricko-americký kytarista. Je jedním ze dvou doprovodných zpěváků kapely My Chemical Romance až do jejího rozpadu v roce 2013. (V roce 2019 kapela ohlásila svůj návrat). \n\nHraje na kytaru Gibson Les Paul se snímači Seymour Duncan a reproduktory Marshall. Když byl mladší, poslouchal kapely jako Queen, Metallica, Megadeth, Slayer a jeho největšími vzory jsou Brian May a Randy Rhoads. Jeho rodiče pochází z Portorika. Stejně jako bratři Wayové pochází z Newarku, později se přestěhoval do Belleville, kde chodil na střední školu. Studoval film na William Peterson University.\n\nPřed MCR hrál ve skupinách Rodneys a Haggis, s Gerardem Wayem spolu jednou hráli ve skupině Nancy Drew.\n\nKdyž Gerard pořádal konkurz na kytaristu do kapely, přišel, i když nehrál už tři roky – Gerarda znal z bellevillské střední školy. Gerardova hudba a texty ho uchvátily a ke kapele se připojil jako hlavní kytarista.\nJe hudební mozek kapely, píše většinu not.\n"}
{"id": "231693", "url": "https://cs.wikipedia.org/wiki?curid=231693", "title": "Exekutorská komora České republiky", "text": "Exekutorská komora České republiky\n\nExekutorská komora České republiky se sídlem v Praze je stavovskou organizací profesní samosprávy sdružující soudní exekutory. Členství v ní je pro všechny soudní exekutory jmenované ministrem spravedlnosti povinné. Vykonává samosprávu soudních exekutorů a dohled nad jejich úřední činností, jako taková garantuje kvalitu exekucí a dalších právních služeb poskytovaných soudními exekutory.\n\nOrganizace Exekutorské komory ČR je upravena v exekučním řádu. Původně sídlila jen v Brně, od října 2012 měla zřízenou pobočku v Praze a od 1. ledna 2013 se její sídlo v souvislosti s novelizací exekučního řádu přesunulo do Prahy úplně, přičemž v Brně zůstala pobočka.\n\nPrezidentem Exekutorské komory ČR je JUDr. Vladimír Plášil, LL.M., viceprezidentem Mgr. Jan Mlynarčík. Dalšími členy prezidia jsou JUDr. Vendula Flajšhansová, Mgr. Martin Tunkl a JUDr. Jitka Wolfová.\n\n\nExekutorská komora ČR dle ustanovení § 7 odst. 5 zákona č. 120/2001 Sb., o soudních exekutorech a exekuční činnosti (exekuční řád) a o změně dalších zákonů, vykonává dohled nad činností exekutora, nad řízením činnosti exekutorského úřadu a nad dodržováním povinností stanovených exekutorovi zákonem o některých opatřeních proti legalizaci výnosů z trestné činnosti a financování terorismu. Při výkonu dohledu je Exekutorská komora ČR oprávněna:\n\nExekutorská komora ČR vydává časopis \"Komorní listy\". Jedná se o odborné periodikum vycházející čtyřikrát ročně, jehož hlavní obsahovou náplní jsou odborné články a příspěvky zabývající se problematikou exekuční činnosti. Komorní listy byly zapsány na Seznam recenzovaných neimpaktovaných periodik vydávaných v ČR.\n\nExekutorská komora vede bezplatné právní poradny týkající se provádění exekucí a výkonů rozhodnutí. Jejich smyslem je snaha jednak pomoci i sociálně slabším, jednak informovat veřejnost o problematice exekučního řízení. Podstatou takových poraden je poskytnout pouze \"informativní poradu\" týkající se exekuce.\n\nBezplatné právní poradny fungují v Praze 2 (SOS centrum střediska SKP – Diakonie Českobratrské církve evangelické), Brně (centrum Diakonie Českobratrské církve evangelické), v Plzni (organizace Plus pro lidi v krizové situaci) a v Ostravě (občanská poradna Slezské diakonie). Kromě toho existuje i on-line poradna Exekutorské komory na jejích webových stránkách a je také možno navštívit bezplatné poradny některých exekutorských úřadů.\n\n"}
{"id": "231696", "url": "https://cs.wikipedia.org/wiki?curid=231696", "title": "Uhlíkové vlákno", "text": "Uhlíkové vlákno\n\nUhlíkové vlákno (též karbonové vlákno, z angl. carbon fibre) je název pro vlákno obsahující uhlík v různých modifikacích. Jedná se o dlouhý, tenký pramen materiálu o průměru 5–8 μm složeného převážně z atomů uhlíku. Atomy uhlíku jsou spojeny dohromady v mikroskopické krystaly, které jsou více méně orientovány paralelně k dlouhé ose vlákna. Krystalové uspořádání způsobuje, že vlákno je na svou tloušťku velmi pevné. \n\nEdison použil bambusovou dřevinu ke zhotovení prvního uhlíkového vlákna do žárovky v roce 1880. K současné výrobě se používají textilní vlákna jako surovina ve formě prekurzorů.\n\nVlákna mají průměrnou hustotu 1750 kg/m a jemnost 5-10 µm. Od jiných textilních vláken se odlišují zejména\nMateriálové vlastnosti některých druhů uhlíkových a skleněných vláken:\n\n<br><br><br><br><br><br><br><br><br><br><br><br><br>\n\nUhlíková vlákna se používají výhradně pro technické účely a naprostá většina z nich se uplatňuje jako výztuž kompozitů. Podíl výztuže obnáší maximálně 80 % váhy kompozitu, uhlík se přidává ve formě mletých vláken, sekaných pramenů (\"chopped strands\"), filamentů, rovingů, rohoží, tkanin, pletenin, splétaných textilií.\n\nV roce 2010 se předpokládají následující podíly na spotřebě uhlíkových vláken:\n\n<br><br><br><br><br><br><br><br><br><br>\n\nJakost vláken a příslušné ceny se často dělí na dvě kategorie: podstatně dražší vlákna pro letectví a levnější materiál pro ostatní průmysl.\n\nPrůměrné ceny vláken pro letectví se snížily ze 120 US $ v roce 1985 na cca 40 US $/kg na začátku tohoto století. \nVlákna s nižším obsahem uhlíku, s nižší pevností a vlákna z nově vyvíjených prekurzorů (použití např. pro automobilový průmysl) jsou podstatně levnější než vlákna pro letectví. V příštích letech se počítá se snížením průměrné ceny na 15-30 dolarů/kg. \n\nhttp://www.volny.cz/zkorinek/\n\nBoeing 787#Uhlíková vlákna,\nKompozitní materiál, Polyakrylnitrilová vlákna\n\n"}
{"id": "231704", "url": "https://cs.wikipedia.org/wiki?curid=231704", "title": "Pilonosi", "text": "Pilonosi\n\nPilonosi (Pristiophoriformes) jsou řád žraloků. Mívají dvě hřbetní ploutve.\nRod \"Plioterma\" má šest žaberních otvorů, ale rod \"Pristiophorus\" pouze pět. Žijí v hloubce 40 m a níže.\nTypické je střídání malých a velkých zubů. Nejvíce se vyskytují v oblasti Jižní Afriky, Austrálie, Japonska a v severozápadním Karibiku.\n\n\n"}
{"id": "231706", "url": "https://cs.wikipedia.org/wiki?curid=231706", "title": "Abeleové z Lilienberka", "text": "Abeleové z Lilienberka\n\nAbeleové z Lilienberka (německy: Abele von und zu Lilienberg) též Abelové z Lilienberka jsou starý rakousko-německý šlechtický rod původem z Breisgau, který působil i v Čechách.\n\n\"Říšské šlechtictví\" jím bylo propůjčeno prvně 5. srpna 1495, potvrzeno 12. prosince 1547 a opět 12. června 1637. Do \"stavu rytířského\" byl rod Abeleů z Lilienberka povýšen dne 30. května 1643 a do \"stavu svobodných pánů\" dne 4. srpna 1708. Původně rakouský rod přesídlil v průběhu 17. a 18. století do rakouských zemí a do Uher.\n\nŠtít rozčtvrcený, jehož první a čtvrté pole je šachované, v druhém a třetím, napříč rozděleném barvou modrou a stříbrem, je jednohlavý orel hledící ke středu štítu, štítek střední nese heraldickou lilii.\n\n\n"}
{"id": "231709", "url": "https://cs.wikipedia.org/wiki?curid=231709", "title": "Žralok skvrnitý", "text": "Žralok skvrnitý\n\nŽralok skvrnitý – další (vedlejší) název pro několik druhů žraloků :\n"}
{"id": "231710", "url": "https://cs.wikipedia.org/wiki?curid=231710", "title": "LM-2000", "text": "LM-2000\n\nLM-2000 ( , podle unifikovaného označení 71-139) je model ruské třídveřové tramvaje klasické koncepce (tj. s vysokou podlahou a délkou cca 14 m). První a jediný vůz tohoto typu opustil brány závodu PTMZ v roce 2002.\n\nTramvaj tohoto typu si vyžádala Moskva, která by tyto vozy umístila do vozoven Apakova a Krasnopresněnskoje. Bylo nutné zde obnovit vozový park; původně sice měly být zakoupené tramvaje z Česka, ty však byly několikanásobně dražší (okolo 300 000 $ za kus) než vozy od domácích výrobců. Do druhé uvedené vozovny tak byl jediný vůz s ev. č. 3001 v létě roku 2002 skutečně převezen, nasazován později na linky č. 27 a 28. Jednalo se o první dodávku tramvaje z Petrohradu do Moskvy po 102 letech. K větší dodávce těchto tramvají však nedošlo, neboť provozovatel tramvajové sítě se v roce 2003 rozhodl pro nákup vozů LM-99.\n\n"}
{"id": "231712", "url": "https://cs.wikipedia.org/wiki?curid=231712", "title": "Informační materiály", "text": "Informační materiály\n\nInformační materiály (zkratka Infomat) byl česky psaný krajně levicový čtvrtletník, který vycházel v Západním Berlíně. Volně navazoval na činnost trockistického Hnutí revoluční mládeže.\n\nMezi přispěvatele periodika patřili například Sybille Plogstedt, Jacques Rupnik, Pavel Liška, Jan Koukal, Jaroslav Suk a Jan Pauer. Časopis též zveřejňoval články od Petra Uhla.\n\n"}
{"id": "231714", "url": "https://cs.wikipedia.org/wiki?curid=231714", "title": "Dekorace", "text": "Dekorace\n\nSlovo dekorace má několik významů:\n\n"}
{"id": "231715", "url": "https://cs.wikipedia.org/wiki?curid=231715", "title": "Borys Antonenko-Davydovyč", "text": "Borys Antonenko-Davydovyč\n\nBorys Antonenko-Davydovyč (ukrajinsky \"Борис Антоненко-Давидович\", 5. srpna 1899 – 8. května 1984) byl ukrajinský spisovatel, překladatel, člen literární skupiny Lanka-MARS. Zkoumal problematiku rozvoje a kultury ukrajinského jazyka. V 1935 roce se stal oběti represí. Jako jeden z mála dožil se amnestie v roce 1957. Celá řada jeho románů a povídek zabývá se fenoménem občanské války na území Ukrajiny (\"Smrt\" – 1928, \"Zemleju ukrajinskoju\" – 1930). \n\nNapsal vědecko-populární knihu o kultuře jazyka „\"Jak mluvíme\"“ (Jak my hovorymo, Raďanskyj pysmennyk 1970).\n\n"}
{"id": "231719", "url": "https://cs.wikipedia.org/wiki?curid=231719", "title": "Státní hranice Bosny a Hercegoviny", "text": "Státní hranice Bosny a Hercegoviny\n\nStátní hranice Bosny a Hercegoviny obklopují až na malý pás u Neumu, kde má země koridor k moři, celé její území. Celkem jsou hranice země dlouhé 1459 km.\n\nBosna a Hercegovina hraničí s těmito státy:\n\n\nBosenskohercegovinské hranice kopírují hranice jednotlivých republik zaniklé SFRJ. Vedou hornatými oblastmi, nížinami, většinou však (sever a východ) podle řek (Sáva a Drina). Kolem hranic neexistovalo nikdy hraniční pásmo, jako u jiných socialistických zemí v minulosti, ba spíše zde docházelo k spolupráci (mnohá města jsou rozdělena na bosenskou a chorvatskou část). V oblasti okolo Neumu dělí bosenské území to chorvatské na dvě části; odbavení vozidel je zde proto zrychleno, aby nedocházelo v případě tranzitu (který zde má dominantní význam, neboť většina lidí cestuje mezi oběma polovinami chorvatského státu) k četným kolonám a zdržením.\n\nSoučasné hranice Bosny a Hercegoviny existovaly během konce 19. a celého 20. století, kdy nejdříve byly hranicemi bosenského protektorátu v rámci Rakousko-Uherska, později pak svazové republiky SFRJ (mezitím samozřejmě v období zřízení bánovin roku 1929 byly ignorovány zcela). Jednalo se až do vyhlášení nezávislosti republiky v roce 1992 však vždy o hranice vnitrostátní.\n"}
{"id": "231722", "url": "https://cs.wikipedia.org/wiki?curid=231722", "title": "Ostrouni", "text": "Ostrouni\n\nOstrouni (Squaliformes) jsou řád žraloků. Mají pět žaber a dvě hřbetní ploutve, ale nemají ochrannou blánu v očích a řitní ploutev.\n\nRozdělení:\n\n"}
{"id": "231725", "url": "https://cs.wikipedia.org/wiki?curid=231725", "title": "AMD Phenom", "text": "AMD Phenom\n\nProcesor AMD Phenom byl oficiálně společností AMD představen spolu s grafickými kartami Radeon řady HD2900. Jedná se o variantu architektury K10, která je určena pro stolní počítače. Phenomy se objevily ve 4. čtvrtletí roku 2007 jako nástupce Athlonů s jádry K8. Na jednom kusu křemíku jsou integrována až čtyři jádra. Dvoujádrová varianta má kódový název „Kuma“, čtyřjádrová má název „Agena“, resp. „Agena FX“. První dvě jmenované varianty jsou určeny do socketu AM2+, avšak pasují i do současného socket AM2, i když s mírně nižším výkonem paměťového řadiče a L3 cache. „Agena FX“ je určena do socketu F1207+, což umožňuje propojení procesorů na jedné základní desce pomocí HT a stavbu víceprocesorových stanic (FASN8). Ve hře je také tříjádrová varianta „Toliman“, která má jedno ze čtyř jader vypnuto (pravděpodobně nejslabší nebo vadné). Každé jádro má 64 kB L1 cache pro data, 64kB L1 pro strojové instrukce a 512 kB společné L2 cache. Jádra sdílejí ještě L3 cache o velikosti 2 MB. Phenom obsahuje klasické rozšiřující instrukce pro x86 od MMX po SSE3 a navíc speciální rozšíření SSE4A vyvinuté společností AMD. Je vyráběn 65 nm technologií.\n\nSpolečnost AMD v prosinci 2008 uvedla nástupce AMD Phenom II.\n\nModelová čísla nové řady procesorů byla změněna z PR systému, který byl používán u předchůdce Phenomu a to u Athlon 64 X2. Schéma číslování pro novější procesory Athlon X2 je čtyř číselný kód modelu. Jako rozlišovací znak jednotlivých skupin procesorů slouží první číslice kódu modelu. Některé procesory Athlon X2 používají BE prefix (např. Athlon X2 BE-2400) a některé procesory Sempron používají LE prefix (např. Sempron LE 1200):\n\nAMD vydalo už druhou verzi Phenomu, se jménem Phenom II.\n\n Specifikace \nTechnologie a jména jader\n\n\n\nPřed vydáním Phenomů byla objevena chyba v TLB ( ), která může u čtyř jádrových procesorů společnosti AMD způsobit ve výjimečných případech systémové zamrznutí. Phenom byl díky této chybě vylepšen a zahrnuje krokování „B2“ a „BA“. Jsou tam BIOS a softwarové pracovní cykly aby se tomuto problému předešlo a to vyřazením TLB. Pracovní cykly však zatěžují procesor a způsobují výkonové ztráty (minimálně 10%).\nMnozí testeři potvrdili, že se ta chyba projevuje jenom v daných případech (virtualizace a výkon CPU na 100%). Většina uživatelů na ni nenarazí, ale může se výjimečně projevit.\n\nTyto ztráty nebyly prozkoumány u prvních předběžně uvolněných Phenomů. Počítá se s tím, že výkon prvních Phenomů, které se dostaly k uživatelům, bude trochu nižší. Procesory s odstraněnou chybou mají na konci modelového čísla „50“ (např. 9650 s krokováním „B3“) a byly uvedeny na trh 27. března 2008.\n\nDceřiná společnost AMD vydala záplatu pro Linux Kernel, která přijímá minimální funkční testování k překonání této chyby softwarovou emulací přístupných a nepřístupných bitů. Což způsobuje malé ztráty výkonu.\n\nBudoucí modely budou představeny v druhé polovině roku 2008. AMD předpokládá spuštění série 45 nm procesorů. Od října 2007 jsou veřejnosti známa pouze kódová jména. To jsou Deneb FX pro Phenom FX, Deneb pro čtyř jádrové procesory, Heka pro tří jádrové procesory Phenom a Regor pro Athlon X2. U těchto procesorů se předpokládá, že budou dostupné na konci roku 2008 nebo na začátku roku 2009, s podporou paměti DDR3 a předpokládá se, že budou mít větší sdílenou L3 cache (6 MB) stejně tak jako implementaci Socketu M3 pro jednoprocesorový systém a Socket G3MX pro dva procesory s Quad FX platformou.\n\n"}
{"id": "231727", "url": "https://cs.wikipedia.org/wiki?curid=231727", "title": "Scalable Link Interface", "text": "Scalable Link Interface\n\nScalable Link Interface (SLI) je technologie umožňující propojení více grafických karet na jedné základní desce (s podporou této technologie) tzv. SLI můstkem tak, aby se obě karty či více karet (maximálně, ale 4 karty s limitem 4 GPU) podílely na vykreslování scény za účelem dosažení vyšší rychlosti renderování.\n\nSamotná technologie je poměrně stará, poprvé se objevila u karet 3dfx Voodoo 2, kde však zkratka SLI znamenala „Scan-Line Interleaving“ a rovněž princip byl odlišný od dnešní technologie SLI. Společnost 3dfx Interactive postupně ztrácela své postavení a byla odkoupena společností nVidia.\n\nPůvodní SLI společnosti 3dfx funguje tak, že každá z karet renderuje jiný řádek tj. jedna sudé a jedna liché. Příslušnost sudých nebo lichých řádků se určuje pomocí čísla slotu. Nižší (pci0) je lichý tj. první. Výsledná velikost paměti snímku (framebuffer) takto spojených karet byla rovna součtu kapacit snímkových pamětí jednotlivých karet (2MB + 2MB = 4MB), paměť pro textury se však nesčítala (měly by být spojovány pouze karty stejného výrobce se stejnou kapacitou pamětí - 6MB a 6MB dalo dohromady 6MB pro textury a v případě karet s 6MB a 8MB byla výsledná kapacita pro textury rovněž pouze 6MB - limitující je karta s menší kapacitou paměti pro textury). Při spojení dvou karet Voodoo 2 bylo mimo vyšší výkon možné dosáhnout vyššího rozlišení 1024x768 bodů oproti původním 800x600 bodů s jednou kartou.\n\nTechnologie SLI společnosti nVidia nevykresluje prokládaně jednotlivé řádky ale rozděluje celý obraz v určitém poměru, přičemž je zohledněna složitost jednotlivých částí scény (každá karta potom renderuje část scény). V případě soustavy 4 karet (4-Way SLI) je rozdělen obraz na kvadranty. Obsah paměti takto zapojených karet je duplicitní a výsledná velikost grafické paměti se tedy nenavyšuje (výsledná velikost je dána kartou s nejmenší kapacitou grafické paměti). \n\nPři zapojení SLI může docházet v určitých případech k nepříjemnému lehkému trhání obrazu, které se neprojeví na FPS ani jeho průběhu (tzv. \"micro stuttering\").\n\nSLI podporuje dva, tři nebo čtyři grafické procesory (GPU) pro sdílení výkonu při zobrazování 3D počítačové grafiky v reálném čase. Ideálně jsou na základní desku nasazeny stejné GPU aby obsahovaly dostatek PCI-Express slotů, nastavené v master-slave konfiguraci. Všechny karty jsou stejně zatížené a data z každé karty jsou odeslána do hlavní (master) karty přes konektor zvaný SLI Most. Pro příklad, v zapojení dvou grafických karet, hlavní karta pracuje na vrchní části obrazu a podřízená karta (slave) pracuje na spodní části obrazu. Když podřízená karta udělá svou část práce, odešle jí do hlavní karty, kde se obraz zkombinuje než se odešle do monitoru.\n\nSLI Most je použit k omezení šířky pásma a přímé odesílání dat mezi grafickými kartami. Je možná používat SLI i bez propojení přes SLI most (např. 7100GS nebo 6600GT) s ovladači NVIDIA Forceware verze 80.XX nebo novější. Protože tyto karty nepoužívají tak velkou šířku pásma, data mohou být přenesena přes čip datové sběrnice na základní desce. Avšak pokud nepoužijeme SLI most u nejnovějších karet, jejich výkon bude velice snížen z nedostatku šířky pásma.\n\nNVIDIA po dohodě s vývojáři her vytvořila několik herních profilů, které automaticky zapnou SLI v případě potřeby většího výkonu.\n\nSLI lze využít v těchto modech:\n\nPo analýze se renderovaný obraz rozdělí tak, aby zatížení grafických karet bylo 50/50. Aby to bylo možné, obraz je rozdělen horizontálně podle jeho geometrie. Například pokud je na horní půlce obrazu prázdná obloha, dělící čára se posune níže, aby se vybalancovala zátěž grafických karet. Tato metoda nefunguje tak dobře jako AFR.\n\nKaždá grafická karta zpracovává celé snímky v pořadí - jedna GPU zpracovává každý sudý snímek, druhá karta zpracovává každý lichý. Když podřízená karta dodělá svou práci, pošle svá data přes SLI most do hlavní karty, která zobrazí výsledek. Ideálně se tímto čas na zpracování zkrátí na půl, a tedy zdvojnásobí výkon karet. I přesto, že AFR může zobrazit více snímku za sekundu než SFR, muže občas způsobovat „trhání“ obrazu.\n\nSamostatná metoda, která má dvojnásobně vylepšit vyhlazovací výkon, rozdělením vyhlazovací zátěže mezi dvě grafické karty, nabízející lepší kvalitu obrazu. Jedna GPU poskytne vyhlazovací vzorek, který je posunut (například vpravo nahoru) a druhá GPu použijte tento vzorek aby posunula svůj vzorek na opačnou stranu (dolu doleva). Následným spojením těchto dvou výsledků je poskytnut mnohem kvalitnější obraz. Tuto metodu nelze využít pokud chceme vyšší počet snímku za sekundu, naopak počet snímku muže klesnout v závislosti na výsledné kvalitě obrazu. Pokud použijeme tuto metodu, SLI Antialiasing může poskytnout tyto možnosti vyhlazování: SLI 8×, SLI 16×, a SLI 32× (dostupné pouze na novějších nebo nejnovějších modelech GPU počínajících u 8800 série). Po použití Quad SLI mužem využít vyhlazování SLI 64×.\n\nDalší metoda, který nezvýší počet snímku za sekundu. Sestava skládající se z IGP (integrovaný grafický procesor) a GPU na MXM (mobilní PCI modul). IGP může pomoct GPU pro zvýšení výkonu, když je laptop zapojen do napájení ze sítě. Naopak pokud dojde k odpojení napájení ze sítě, MXM modul se vypne, aby se zmenšila spotřeba energie. Hybrid SLI je také v dostupný na základních deskách pro desktop počítače a počítačích s oddělenou PCI-E kartou.\n\nNVIDIA má také podobnou technologii zvanou Nvidia Optimus.\n\n\n\n"}
{"id": "231728", "url": "https://cs.wikipedia.org/wiki?curid=231728", "title": "Početí", "text": "Početí\n\nPočetí neboli koncepce () je oplodnění lidského vajíčka. Spočívá v proniknutí spermie do zralého vajíčka. Postupně dochází k dělení vajíčka a vývoji lidského plodu. Doba od početí po porod se nazývá těhotenství a trvá průměrně 280 dní (40 týdnů).\n\nZabránění početí se provádí antikoncepcí. Nejužívanější mužskou antikoncepcí je kondom, který se aplikuje ještě před pohlavním stykem. Prostředkem ženské antikoncepce je soulož pouze v neplodných dnech. Běžně používanou antikoncepcí je také přerušení soulože. Současná medicína nabízí ženám i hormonální antikoncepci, která je velmi spolehlivá, ačkoli nezabraňuje přenosu pohlavních chorob.\n\nNeposkvrněném početí Panny Marie je dogmatem katolické církve, podle kterého měla být matka Ježíše Krista jako jediný člověk počata svatou Annou bez poskvrnění dědičným hříchem. Sama pak neposkvrněně, tedy panensky počala Ježíše Krista a odtud i její přízvisko.\n\nMezinárodní úmluvy svolují k ovlivnění pohlaví dítěte u párů lékařem, kde je jisté, že pokud se narodí dítě určitého pohlaví, bude mít genetickou vadu. Při umělém oplodnění se vyberou vajíčka oplodněná příslušnou spermií. Ovlivňovat pohlaví dítěte jen na přání budoucích rodičů je nezákonné.\n\nLidé vždy toužili ovlivnit pohlaví svých dětí, ale až donedávna k tomu neměli spolehlivé prostředky. Nicméně se spoléhali na některé postupy, které jsou dnes spíše úsměvné. Je velmi nepravděpodobné, že by měly rady nějaký pevný vědecký podklad.\n\n\n\n\n"}
{"id": "231733", "url": "https://cs.wikipedia.org/wiki?curid=231733", "title": "Gnómonická projekce", "text": "Gnómonická projekce\n\nGnómonická projekce je azimutální mapové zobrazení, které není plochojevné, délkojevné ani úhlojevné. Poledníky se zobrazují jako přímky, rovnoběžky jako kuželosečky. V normální poloze leží rovník v nekonečnu, a proto jej nelze zobrazit. Zkreslení narůstá od pólu k rovníku.\n\nOrtodromy (nejkratší spojnice dvou bodů na Zemi) se v gnómonické projekci zobrazují jako přímky. Z toho vyplývá praktické užití v navigaci. Snadno zkonstruovanou ortodromu je možné překreslit do jiného zobrazení podle průsečíků se zeměpisnou sítí.\n\nAutorem gnómonické projekce byl Thalés z Milétu.\n\nGnómonická projekce má velký význam ve fotografii a především astrofotografii. Fotografie oblohy, provedená nezkreslujícím objektivem, je na film či čip zaznamenána právě v gnómonické projekci. Takový nezkreslující objektiv se nazývá rektilineární objektiv.\n\nZobrazovací rovnice udávají, stejně jako u ostatních azimutálních zobrazení, rovinné polární souřadnice, kde \"r\" (průvodič bodu) je vzdálenost určovaného bodu od počátku soustavy souřadnic (obecně konstrukčního pólu) a \"φ\" je úhel, který průvodič \"r\" svírá se zvolenou osou ležící v rovině (osou v obrazu základního poledníku).\nDále se ve vzorci objevuje zeměpisná délka λ a proměnná δ, což je doplněk do 90° k právě počítané rovnoběžce (např. počítáme-li délku rovnoběžky o zeměpisné šířce 30°, bude se δ rovnat 60°).\n\n"}
{"id": "231737", "url": "https://cs.wikipedia.org/wiki?curid=231737", "title": "Käru", "text": "Käru\n\nKäru (německy \"Kerro\") je městečko v estonském kraji Raplamaa, samosprávně patřící do obce Käru, jejímž je administrativním centrem.\n\n"}
{"id": "231738", "url": "https://cs.wikipedia.org/wiki?curid=231738", "title": "Věstonice", "text": "Věstonice\n\nVěstonice mohou být:\n\n"}
{"id": "231739", "url": "https://cs.wikipedia.org/wiki?curid=231739", "title": "Hodgkinův lymfom", "text": "Hodgkinův lymfom\n\nHodgkinův lymfom [hočkinův lymfom] nebo Hodgkinova choroba (lat.: \"Morbus Hodgkin\", angl.: \"Hodgkin's lymphoma\" nebo \"Hodgkin's disease\") je systémové zhoubné nádorové onemocnění mízních uzlin, které je dnes díky moderní léčbě ve značném procentu případů vyléčitelné.\nNádorové onemocnění může vzniknout v jakékoli lymfatické tkáni, nejčastěji se to však stává v některé mízní uzlině.\n\nPostihuje převážně mladé lidi a představuje asi 30 % všech lymfomů. Nádor se vyskytuje ve všech dekádách života, včetně dětí. Muži onemocní častěji než ženy, a to v poměru 3 : 2.\n\nNemoc poprvé popsal anglický lékař a vynikající patolog Thomas Hodgkin v roce 1832.\n\nNa tuto chorobu zemřel český herec a textař Jiří Grossmann. Zakladatel Microsoftu Paul Allen se díky radioterapii a transplantaci kostní dřeně vyléčil (o dekády později onemocněl non-Hodgkinovým lymfomem, na jehož recidivu zemřel).\n\n\n"}
{"id": "231741", "url": "https://cs.wikipedia.org/wiki?curid=231741", "title": "Petříkovice", "text": "Petříkovice\n\nNázev Petříkovice má více sídel:\n"}
{"id": "231744", "url": "https://cs.wikipedia.org/wiki?curid=231744", "title": "Kritika", "text": "Kritika\n\nKritika (z řeckého \"krinein\" a \"kritiké techné\", umění rozlišovat a posuzovat) znamená jako \"činnost\" hodnocení, posouzení, ocenění. Protože je to zejména v moderní době činnost velmi významná, existuje v některých oborech zvláštní \"profese\", například literární kritik, a zvláštní literární žánr, který se také nazývá kritika.\n\nÚčelem a smyslem kritiky je analyzovat, rozlišovat, hodnotit a výsledné posudky čili kritiky nebo recenze publikovat, nejčastěji v časopise. Ideálem je kritika nestranná, věcná, jak to klasicky vyjadřuje požadavek, aby kritik posuzoval vycházeje „z věci samé“ (\"kata to auto\", Aristotelés). To vyžaduje, aby se kritik s kritizovanou věcí do hloubky seznámil, aby ji dokázal porovnat s jinými a dokázal přiměřeně rozlišit její dobré a špatné, slabé a silné stránky.\n\nVýsledek kritikovy práce (recenze) může být buď spíše příznivý, \"pozitivní\", anebo naopak \"negativní\", záporný. V obou případech však musí být zdůvodněný: hanopis nebo pomluva není kritika. Protože negativní kritiky jsou obecně častější, nabývá i slovo kritika někdy užší význam kritiky negativní. To však svádí k falešné představě, jako kdyby cílem kritiky mělo být odsuzovat a hanět.\n\nNěkdy se od kritika vyžaduje, aby jeho kritika byla \"konstruktivní\", to jest aby sama dávala najevo snahu o zlepšení, o nápravu. Smyslem a účelem kritiky sice je, aby ukázala silné a slabé stránky díla, a to také s ohledem na možnou nápravu, ta ale už není úkolem kritika. Kritik má ukázat nedostatky kritizované věci, není však povinen navrhovat, jak se mají napravit. Požadavek konstruktivní kritiky navíc používaly totalitní režimy k potlačování (negativní) kritiky vůbec.\n\nFilosofie v západním slova smyslu začíná jako disciplina kritická, na rozdíl od starších a mimoevropských škol moudrosti, které mají spíše dogmatický, naučný charakter. Sokratova metoda dialogu hledá pravdu, pravé poznání právě vyvracením nesprávných mínění, která před jeho kritikou neobstojí.\n\nNicméně ve zvláštním smyslu se za kritickou filosofii pokládá filosofie Kantova, a to jeho zralého, kritického období, počínaje \"Inaugurální disertací\" (1770) a \"Kritikou čistého rozumu\" (1781). Tehdy totiž Kant přišel na to, že své smyslové zkušenosti o věcech obvykle přijímáme naivně či dogmaticky, ačkoli ve skutečnosti je každé naše poznání podstatně ovlivněno a podmíněno předem danými předpoklady, „formami apriori“, jako je zejména prostor a čas. Kritická či u Kanta transcendentální filosofie se tedy nezabývá obsahem poznání ani povahou jednotlivých věcí, nýbrž podmínkami jejich poznávání. Na tento Kantův objev navázal později Edmund Husserl svou fenomenologií, která postup zkušenosti podrobně popsala a rozebrala.\n\nJednou z nejstarších oblastí, kde se kritika soustavně pěstuje, je textová kritika, tj. systematická snaha o nápravu a rekonstrukci různě porušených textů. Začíná ve starověké Alexandrii, kde se připravovala kritická (rukopisná) vydání řeckých klasiků porovnáváním různých rukopisů a opravami chyb. Tuto metodu použil Origenés i na text hebrejské Bible. Textová kritika starých textů musí nejprve shromáždit co nejvíce starých rukopisů, zlomků, citátů u jiných autorů a podobně, pak je porovná a u každé nesrovnalosti rozhoduje, které ze čtení je pravděpodobně původní. U zkomolených a nesrozumitelných míst může dojít i na tzv. konjektury, tj. v rukopisech nedoložené opravy, které např. předpokládají, kde se opisovač mohl přehlédnou a zmýlit. U novodobých textů spočívá textová kritika v tom, že se porovnávají různá vydání a autorovy rukopisy, a v kritickém vydání se pak uvedou i případné varianty, škrty a doplňky autora samého.\n\nBiblická kritika, tj. kritické zkoumání obsahu biblických textů, začala sice až v 17. století (J. Astruc), přinesla však velmi významné výsledky: zejména ukázala, že texty vznikaly postupně, a to velmi dlouho, že Mojžíš nemůže být autorem knih, které se po něm nazývají, že některé knihy vznikly jako úpravy nebo rozšíření jiných atd.\n\nAčkoli se většina věd snaží nehodnotit, nýbrž pouze popisovat, vlastní provoz vědy – zejména udělování grantů nebo publikace článků a knih – se ovšem bez kritického hodnoceni neobejde; záleží ovšem na tom, aby i kritici či recenzenti posuzovali věcně a nezaujatě. Podle falibilistické teorie K. Poppera nemá věda jiný přístup k pravdě než je testování a kritika čili vyvracení nesprávných hypotéz.\n\nV literatuře a umění slouží kritika (recenze) jednak k posuzování uměleckých děl, zároveň ale s nimi také seznamuje veřejnost. Velký kritik, jako byl například F. X. Šalda, se může stát učitelem celé generace spisovatelů a básníků, a to i když jeho vlastní literární pokusy nebyly právě zdařilé.\n\nZvláštní význam i postavení má kritika veřejných záležitostí, politiky a vlády. Slouží nejen jako „hlídací pes demokracie“, ale má voličům připomínat i to, co už zapomněli – tedy například minulé sliby a činy politiků nebo stran. Teorie demokratické volby totiž předpokládá, že voliči špatnou vládu podruhé nezvolí. Aby to však v prostředí volební propagandy a agitace bylo vůbec možné, musí kritici veřejně připomínat i to, co se stalo před rokem nebo třemi. Jinak by se volby staly jen soutěží reklamních agentur a ztratily by smysl.\n\n\n\n"}
{"id": "231745", "url": "https://cs.wikipedia.org/wiki?curid=231745", "title": "Holičky", "text": "Holičky\n\nNázev Holičky může znamenat:\n"}
{"id": "231746", "url": "https://cs.wikipedia.org/wiki?curid=231746", "title": "Skupice", "text": "Skupice\n\nNázev Skupice má více sídel:\n\na také jezero:\n"}
{"id": "231750", "url": "https://cs.wikipedia.org/wiki?curid=231750", "title": "Drahotice", "text": "Drahotice\n\nNázev Drahotice má více sídel:\n"}
{"id": "231754", "url": "https://cs.wikipedia.org/wiki?curid=231754", "title": "Podhořany (rozcestník)", "text": "Podhořany (rozcestník)\n\nNázev Podhořany má více sídel:\n"}
{"id": "231755", "url": "https://cs.wikipedia.org/wiki?curid=231755", "title": "Krasice", "text": "Krasice\n\nKrasice jsou někdejší samostatnou vsí, dnes místní částí Prostějova. Leží na západ od středu města mezi Čechovicemi a městem. Krasice mají převážně městskou zástavbu s původním kostelem, rybníkem a hřbitovem. Při sčítání lidu roku 2001 měly Krasice 301 domů a 2046 obyvatel.\n\nPrvní písemná zmínka o Krasicích pochází z roku 1310. V roce 1391 daroval Petr z Kravař vesnici Krasice nově založenému augustiniánskému klášteru v Prostějově. Za hustských válek si vesnici znovu přivlastnili Kravařové. Později Krasice patřily až do roku 1848 k plumlovskému panství. Velmi silně poškozeny byly v době třicetileté války, výrazněji se začaly rozvíjet až v druhé polovině 18. století. Od konce 19. století získaly Krasice předměstský charakter. Kromě zemědělství se v této době část obyvatel věnovala krejčovství nebo pracovala v prostějovských továrnách. V roce 1898 byla založena továrna na obuv. Přes blízkost k Prostějovu byl ještě za první republiky v Krasicích bohatý spolkový život. Za druhé světové války se do Krasic přestěhovalo 17 rodin ze zrušených vesnic na Drahansku. 9. května 1945 byly Krasice osvobozeny rumunskou armádou, teprve po ní přišla i sovětská armáda. V prvních poválečných volbách zvítězili sociální demokraté, následováni ČSNS a KSČ. V roce 1945 byla znárodněna továrna na obuv, v roce 1949 k ní byly připojeny další podobné podniky a byla založena Gala. Mezi místními zemědělci panoval odpor ke kolektivizaci. JZD bylo založeno až v roce 1957. V roce 1947 chtěl Prostějov připojit Krasice, ale ty to odmítly. Mezi léty 1950–1954 byly připojeny, poté se opět osamostatnily. Definitivní součástí Prostějova se staly v roce 1963.\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nNejznámějším průmyslovým odvětvím tu je: kožedělný – Gala Krasice (výroba sportovních a medicinálních míčů, potřeb pro vodní, pěší a vysokohorskou turistiku)\n\nV Krasicích na proti rybníku stávala starobylá kaple. 28. března 1955 požádalo vedení Galy o souhlas k demolici památky, jelikož \"překážela vjezdu ke garážím\". Historie a zasvěcení kaple není známo. \n\nElišky Krásnohorské, Gabriely Preissové, Hloučelní, J. V. Myslbeka, Karla Svolinského, Kosířská, Mathonova, Na Brachlavě, nám. J. V. Sládka, Na okraji, Na vyhlídce, Zahradní, Západní, Zlechovská, Třešňová, Moravská, Krasická (část), Moravská (část).\n\n\n"}
{"id": "231756", "url": "https://cs.wikipedia.org/wiki?curid=231756", "title": "Kritický", "text": "Kritický\n\nKritický (z řeckého \"krinein\" a \"kritikos\", rozlišující, soudný, posuzující) může znamenat:\n\n\n"}
{"id": "231757", "url": "https://cs.wikipedia.org/wiki?curid=231757", "title": "Čechovice", "text": "Čechovice\n\nNázev Čechovice má více sídel:\n\n"}
{"id": "231759", "url": "https://cs.wikipedia.org/wiki?curid=231759", "title": "NetBurst", "text": "NetBurst\n\nNetBurst, interně označovaný P68, je kódové označení mikroarchitektury vyvinuté společností Intel jako nástupce mikroarchitektury P6. První procesor této architektury, vydaný 20. listopadu 2000, bylo Pentium 4 s jádrem \"Willamette\". Všechny další procesory Pentium 4 a Pentium D byly také založeny na této architektuře. Původně bylo využíváno 180-nanometrového výrobního procesu, postupně došlo k optimalizaci až na 65 nm.\n\nNástupcem NetBurstu se v červenci 2006 stala architektura Core.\n\nPři vývoji architektury NetBurst se Intel zaměřil především na hlubší pipeline, tedy postupné zpracování dat, které v případě NetBurstu nazval Hyper Pipelined Technology. U většiny procesorů byl pipeline 20-fázový, u některých procesorů až 31-fázový. Pro srovnání, předchozí architektura P6 měla 10-fázový pipeline.\n\nRapid Execution Engine byla další technologie, která měla výrazně zrychlit procesor. V podstatě umožňovala zdvojnásobit rychlost dvou ALU jednotek.\n\nQuad-Pumped Front-Side Bus byla technologie, která některým NetBurst procesorům umožňovala přes datovou sběrnici přenášet čtyřikrát více dat při stejné frekvenci RAM.\n\nExecution Trace Cache umožňovala ukládat instrukce dekódované na mikroinstrukce do L1 mezipaměti, takže nemusely být těsně před spuštěním znovu dekódovány, což znatelně šetřilo čas. Nevýhodou však byla výsledná hardwarová složitost a poněkud vyšší provozní teploty. Podobná, ale mnohem jednodušší technologie se objevila u procesorů architektury Sandy Bridge.\n\nOd těchto a dalších technologií, jako byl hyper-threading u výkonnějších modelů, si Intel sliboval vyšší takt procesoru, který měl podle původních předpokladů dosáhnout až 10 GHz. Na jeden GHz taktu ale procesory NetBurst dosahovaly nižšího výkonu než procesory P6 na jeden GHz taktu. Poslední Pentia 4 navíc dosahovala tepelného výkonu 130 W při taktu 3,8 GHz. Především z tohoto důvodu se Intel roku 2006 rozhodl upustit od této architektury a pokračovat architekturou Core, která se více podobala architektuře P6.\n\nPůvodní jádro \"Willamette\" bylo v lednu roku 2002 nahrazeno jádrem \"Northwood\". Toto jádro využívalo 130-nanometrový výrobní proces, větší mezipaměť a hyper-threading, který byl v první várce deaktivován pro jádra s taktem nižším než 3.06 GHz.\n\nV únoru roku 2004 Intel představil jádro \"Prescott\", které využívalo 90-nanometrového výrobního procesu, ještě vyšší mezipaměti, hlubšího pipelinu, nových SSE3 instrukcí a dalších technologií. Některé procesory s tímto jádrem také podporovaly 64-bitovou verzi architektury x86, tedy x86-64. U silnějších procesorů \"Prescott\" se brzy začaly projevovat problémy s přehříváním a spotřebou energie.\n\nPozději byly vydány dvoujádrové procesory Pentium D s kódovým označení \"Smithfield\", který byl tvořen dvěma jádry \"Prescott\", a \"Presler\", skládající se ze dvou jader \"Cedar Mill\" (65-nanometrová verze jádra \"Prescott\").\n\nLevnější procesory architektury nesly označení Celeron. Celerony s jádry \"Prescott\" a \"Cedar Mill\" nesly označení Celeron D, což u nich však na rozdíl od Pentií D neznačilo dvě jádra.\n"}
{"id": "231760", "url": "https://cs.wikipedia.org/wiki?curid=231760", "title": "Hardiknut", "text": "Hardiknut\n\nHardiknut (1018 – 8. června 1042) byl králem Dánska (1035 – 1042) a Anglie (1040 – 1042). Byl jediným synem Knuta I. Velikého a Emmy Normandské.\n\nNa dánský trůn nastoupil po smrti svého otce v roce 1035 jako Knut III. Konflikt s norským králem Magnusem I. mu však znemožnil cestu do Anglie, aby zabezpečil své nároky i tam. Regentské vlády v Anglii se tedy ujal Hardiknutův nevlastní bratr Harold I.\n\nHarold si však v roce 1037 vzal anglickou korunu pro sebe. Hardiknutovi se podařilo urovnat spory ve Skandinávií dohodou s Magnusem, že pokud některý z nich zemře bez dědice, druhý král bude jeho nástupcem. Když si takto uvolnil ruce, připravil Hardiknut invazi do Anglie, aby získal anglický trůn. Harold I. však umírá dříve (17. března 1040), než invazní vojsko připlulo. Hardiknut přistál 17. června 1040 v Sandwichi s flotilou 62 lodí a následně se nechal korunovat králem Anglie.\n\nHardiknut byl krutý a nepopulární vládce. Aby pokryl výdaje spojené s vysláním flotily, několikrát zvýšil daně. V roce 1041 pozval svého nevlastního bratra Eduarda (pozdější král Eduard III. Vyznavač) zpět z exilu v Normandii do Anglie, a pravděpodobně z něj učinil svého dědice.\n\nHardiknut nebyl ženatý a neměl děti. Zemřel 8. června 1042 v Lambeth během svatby, když připíjel na zdraví nevěsty. Byl pohřben ve Winchesteru, kde byli pohřbeni jeho otec i matka. Po jeho smrti nastoupil na anglický trůn Eduard, který tak navrátil korunu anglosaské královské linii.\n"}
{"id": "231762", "url": "https://cs.wikipedia.org/wiki?curid=231762", "title": "Harold I.", "text": "Harold I.\n\nHarold I., někdy také Harold Harefoot (cca 1015 – 17. března 1040) byl králem Anglie od 12. listopadu 1035 do 17. března 1040. Jeho přídomek Harefoot (\"rychlonohý\") byl odvozen z jeho rychlosti a schopnosti lovit.\n\nByl synem Knuta Velikého, krále Anglie, Dánska a Norska a jeho první ženy Elfgifu z Northamptonu. I když existovaly jisté pochybnosti o jeho původu, byl Harold Knutovým synem.\n\nPo Knutově smrti (12. listopadu 1035) byl jeho právoplatným nástupcem na anglickém i dánském trůnu Haroldův mladší bratr Hardiknut, syn Knuta a Emmy Normandské. Hardiknut ale nebyl schopen odcestovat do Anglie na korunovaci, protože na Dánsko se chystali zaútočit norský král Magnus I. a švédský král Jakob Anund. Vlivní angličtí šlechtici preferovali ustanovení Harolda jako přechodného regenta, protože se obávali nepřítomnosti Hardiknuta. Přes odpor královny Emmy a hraběte Godwina z Wessexu, se Harold ujal vlády.\n\nHarold odolal snaze o jeho svržení roku 1036 Alfrédem Ethelingem a Eduardem, Emminými syny, které měla s Ethelredem II. Roku 1036 se Alfréd Etheling spolu s Alfrédem vrátili z exilu v Normandii v doprovodu malé vojenské skupiny. Podle Anglosaské kroniky trvali na tom, aby se mohli setkat se svou matkou ve Winchesteru, ale možná měli v úmyslu jiné záležitosti než jen rodinné setkání. Alfréd byl dostižen na cestě ke Godwinovi a muži věrní Haroldovi ho oslepili. Krátce nato na následky tohoto zranění Alfréd zemřel.\n\nRoku 1037 odjela Emma do Brugg a Harold byl \"všemi hlasy zvolen králem\". Haroldova postava je zahalena určitým tajemnem a někteří historici se domnívají, že skutečným vládcem byla jeho matka Elfgifu. I když ho arcibiskup canterburský odmítl korunovat, jeho matka Elfgifu dosáhla stabilizace jeho pozice podplacením vlivných šlechticů.\n\nHarold měl zřejmě nemanželského syna Elfwina, který se stal mnichem někde na kontinentu. Harold podle Anglosaské kroniky vládl 4 roky a 16 týdnů, takže se zřejmě ujal vlády dva týdny po Knutově smrti. Zemřel 17. března 1040, v době kdy Hardiknut vyrážel se svým vojskem z Dánska, a byl pohřben ve Westminsterském opatství. Krátce nato bylo jeho tělo vykopáno a popraveno a jeho pozůstatky vhozeny do blízké bažiny. Poté co se Hardiknut stal v červnu 1040 anglickým králem, nechal jeho ostatky pohřbít v kostele St. Clement Danes.\n"}
{"id": "231763", "url": "https://cs.wikipedia.org/wiki?curid=231763", "title": "Vilém II. Ryšavý", "text": "Vilém II. Ryšavý\n\nVilém II. (1056 – 2. srpen 1100) byl třetí syn Viléma I. Dobyvatele a Matyldy Flanderské, byl králem Anglie v letech 1087 až 1100 a rovněž vládl Normandii a měl vliv ve Skotsku. Je často znám jako Vilém Ryšavý pro svou do ruda zbarvenou tvář. Byl méně úspěšný v kontrole nad územím Walesu.\n\nPřesné datum narození není známé, ale zřejmě se narodil někdy mezi lety 1056 až 1060. Byl třetím ze čtyř synů vévody z Normandie. Jeho vychovávatelem v mládí byl Lanfrank z Pavie a zdálo se, že bude důležitým šlechticem, ale ne králem, a to až do smrti v pořadí druhého syna Richarda. Vilém, otcův oblíbenec, nastoupil na anglický trůn po otcově smrti. Vztahy mezi ním a bratry Robertem a Jindřichem ale nebyly nikdy idylické.\n\nRozdělení panství Viléma Dobyvatele na dvě části vyvolalo problém u šlechticů, kteří vlastnili půdu po obou stranách Lamanšského průlivu. Vilém a jeho bratr Robert, který zdědil Normandii, byli soupeři, a tak se šlechtici nemohli zavděčit oběma a jedinou možností pro ně bylo sjednocení Anglie a Normandie pod jednoho vládce. Tato snaha vyústila roku 1088 ve vzpouru proti Vilémovi na podporu Roberta. Tuto akci vedl vlivný biskup Odo z Bayeux, nevlastní bratr Viléma Dobyvatele.\n\nRobert ale nestačil dorazit do Anglie, aby podpořil své spojence, a Vilémovi se podařilo zajistit za pomoci stříbra a slibu lepší vlády přízeň anglické šlechty. Vilém tak porazil vzbouřence a stabilizoval svou vládu. Roku 1091 se vylodil v Normandii, porazil Robertovo vojsko a přinutil ho podstoupit mu část jeho pozemků.\n\nVilém se tak stal nejmocnějším vladařem Evropy. Anglicko-normanské královské instituce dosáhly účinnosti, která v té době v Evropě neměla obdoby. Osobní vliv krále byl tak prostřednictvím efektivní a věrné státní struktury uplatňován v celém království.\n\nVilém zdědil po svém otci soupis nemovitostí uvedený v pozemkové knize, která neměla svým rozsahem v té době v Evropě obdobu. Jejím původním hlavním účelem bylo zajistit výběr daní a dokazovala rozsah kontroly Anglie panovníkem. I když nebyl tak schopným diplomatem jako jeho otec, dokázal hájit své zájmy silou. Roku 1095 se Robert de Mowbray, hrabě z Northumbrie, odmítl účastnit jednání Curia Regis, jednání, které se konalo třikrát do roka a kde král oznamoval vlivným šlechticům své politické záměry pro příští obdobi. Vilém se v čele vojska vydal do Northumbrie, kde Roberta porazil. Hraběti byl zabaven majetek a byl uvězněn.\n\nUspěl i v zahraniční politice. Roku 1091 odrazil invazi krále Malcolma III. Skotského a přinutil ho ke slibu věrnosti. Roku 1092 nechal vybudovat hrad v Carlisle, aby tak mohl kontrolovat Cumbrii, která byla předtím ovládána Skoty. Malcolm ale podruhé napadl Anglii a vydrancoval Northumbrii. V bitvě u Alnwicku, 13. listopadu 1093 padl Malcolm do normanské léčky a on i jeho syn Eduard byli zabiti a Malcolmův bratr Donald se stal jeho nástupcem. Vilém podporoval Malcolmova syna Duncana, který se na trůnu udržel jen krátkou dobu. Po něm nastoupil jiný Malcolmův syn Edgar, který roku 1094 obsadil Lothian a roku 1097 odstranil s Vilémovou pomocí Donalda. Edgar uznal Vilémovo právo na Lothian.\n\nRoku 1096 se Vilémův bratr Robert připojil k první křížové výpravě. Na toto tažení potřeboval finance a tak zastavil u Viléma vévodství normanské za 10 000 marek, což odpovídalo asi čtvrtině Vilémových ročních příjmů. Vilém získal tyto prostředky zavedením zvláštní vysoké a nenáviděné daně v celé Anglii. Vilém pak vládl v Normandii v době Robertovy nepřítomnosti jako jeho regent. Jako regent se Vilém zúčastnil tažení ve Francii v letech 1097 až 1099. Podrobil si Maine buřiče Eliáše.\n\nNeuspěl však v osvobození Francouzi kontrolované oblasti Vexin. Byl vlídný k válečným zajatcům.\n\nRáno 2. srpna 1100, Vilém uspořádal hon v New Forestu. Vilém se s Walterem Tyrellem, lordem z Poix, oddělili od ostatních lovců. Příští den byl Vilém skupinou místních venkovanů nalezen mrtev, ležící ve křoví s šípem zabodnutým v hrudi. Není tedy jasné, zda se jednalo o vraždu nebo o nehodu, po které Walter Tyrell utekl.\n\nVilémovo tělo bylo opuštěno, protože po jeho smrti museli šlechtici rychle odcestovat na svá panství, aby zabezpečili své majetky. Vilémův mladší bratr Jindřich spěchal do Winchesteru, aby zabezpečil královský poklad, a poté do Londýna, kde byl následující den korunován anglickým králem, předtím než dorazil některý z arcibiskupů. Legenda uvádí, že Vilémovo tělo bylo dopraveno do Winchesterské katedrály místním uhlířem.\n\nZdá se, že Vilém mezi svými poddanými a šlechtou nebyl oblíben a podle anglosaské kroniky \"byl nenáviděn téměř všemi lidmi\". Je ale možné, že tento názor, jehož autoři pocházeli z církevních kruhů, je ovlivněn dlouhodobými Vilémovými spory s církví. Vilémova vláda byla poznamenána jeho bojovnou povahou. Neoženil se a nezanechal žádné potomky ať už legitimní nebo nelegitimní. \n\n"}
{"id": "231764", "url": "https://cs.wikipedia.org/wiki?curid=231764", "title": "Kritické myšlení", "text": "Kritické myšlení\n\nKritické myšlení, kritický postoj nebo také kritičnost (z řeckého κριτικός/\"kritikos\" - schopnost rozhodnout či rozlišit, od κρίνω/\"krinó\" - rozlišuji, soudím) znamená schopnost\n\nTuto pro moderní dobu krajně významnou schopnost vyzdvihlo osvícenství, které Immanuel Kant charakterizoval požadavkem „Neboj se užívat vlastního rozumu“. Objevuje se tak vědecký skepticismus. Po rozpadu tradičních společností a náboženských jistot mohla lidské společnosti ještě nějakou dobu vést tak zvaná „velká vyprávění“ či „metanarace“, například národního osvobození, sociální spravedlnosti nebo pokroku, která se však v průběhu 20. století zčásti naplnila a zčásti zdiskreditovala v ideologiích totalitních hnutí. Na současného člověka se tak klade nárok kriticky, to jest vlastním rozumem a na základě vlastních zkušeností, zkoumat možnosti, které před ním stojí. Ve společnosti hojnosti a téměř úplné svobody tisku potřebují tuto schopnost už děti, aby si z nabízených možností dokázaly vůbec vybrat. Rozmach internetu a snadná dostupnost informací klade nároky na schopnost kritického myšlení při výchově.\n\nKritické myšlení je důležité, protože v záplavě názorů a informací učí informace analyzovat, vyhodnocovat a vysvětlovat. Kultivované myšlení snižuje riziko, že člověk přijímá povrchní informace z jakéhokoliv zdroje, že myslí a jedná na základě předsudků či stereotypů.\n\n"}
{"id": "231767", "url": "https://cs.wikipedia.org/wiki?curid=231767", "title": "Recenze (rozcestník)", "text": "Recenze (rozcestník)\n\nRecenze (z lat. \"re-censeó\", (znovu) posoudit, zhodnotit) může znamenat:\n\n"}
{"id": "231774", "url": "https://cs.wikipedia.org/wiki?curid=231774", "title": "Slovinci", "text": "Slovinci\n\nSlovinci (slovinsky \"Slovenci\") jsou jihoslovanský národ žijící hlavně ve Slovinsku. Jejich celkový počet činí asi 2,2 milionu osob.\n\nSlovinština patří k jihoslovanské skupině slovanské větve indoevropské rodiny. Používá se latinka. Slovinci jsou převážně katolíci.\n\nJejich předci na dnešní území přišli ve 2. polovině 6. století n. l. . Jejich původní území pokrývalo i východ dnešního Rakouska (až po Dunaj) a další alpská údolí (tzv. alpští Slované). V 8. století jejich území ovládli Bavoři, později Francká říše.\n\nArcheologickým projevem Slovinců v 9.-10. století byla tzv. \"karantánska kultura\" (\"köttlašská kultura\"). Slovinci byli v průběhu dějin z velké části germanizováni a maďarizováni, zůstali jen Slovinci v dnešním Slovinsku a menšiny hlavně v Rakousku a Maďarsku.\n\nSlovinci a Slováci mají ve vlastních jazycích historické jméno (srovnej přídavné jméno „slovenski“ ve slovinštině a „slovenský“ ve slovenštině), a to adaptovaný výraz \"slověne\" (čti sloväné nebo slovené; ve slovenštině často nesprávně „překladané“ jako \"Slovieni\"), což bylo zřejmě původní označení všech nebo aspoň Slovanů karpatské kotliny a okolí; jen ve slovenštině došlo v 15. století - i to jen v mužském rodě podstatného jména - ke změně koncovky na „-ák“. Slovinci a Slováci byli až do příchodu Maďarů a potom ještě i v rámci Uherska přinejmenším do konce středověku bezprostřední sousedi - podle toponymie probíhala slovensko-slovinská jazyková hranice v dnešním jihozápadním Maďarsku (viz kniha: Stanislav Ján, Slovenský juh v stredoveku I.,II.;NLC 1999)\nFritz Pregl dostal Nobelovu cenu za chemii. Významným fyzikem byl Jožef Stefan. Matematik Jurij Vega ovlivnil vývoj balistiky. Elektrické jevy studoval Milan Vidmar, bioakustiku biolog Ivan Regen.\n\nNejslavnějším slovinským filozofem je Slavoj Žižek. Lingvista a slavista Franc Miklošič se zapojil i do revoluce roku 1848, dalším významným lingvistou 19. století byl Jernej Kopitar. Odborníkem na moderní slovinské dějiny je historik Janko Prunk.\n\nKlasiky slovinské literatury jsou France Prešeren, Oton Župančič, Ivan Cankar a Edvard Kocbek. Autorem první tištěné knihy ve slovinštině byl Primož Trubar. Osvícencem a bojovníkem za slovinštinu byl básník Valentin Vodnik. Romantismus v rovině umělecké a ilyrismus v rovině politické reprezentoval básník Stanko Vraz. Představitelem neoavantgardy byl Tomaž Šalamun, modernismu básník Srečko Kosovel. Spisovatel Vladimir Bartol patřil ke slovinské menšině v Itálii, stejně jako Boris Pahor. Známým současným autorem je Drago Jančar.\n\nNejvýznamnějším slovinským architektem byl Jože Plečnik, malířem Ivana Kobilca. Slavným renesančním hudebním skladatelem byl Jacobus Gallus. Z romantických skladatelů se proslavil nejvíce Hugo Wolf.\n\nK významným Titovým partyzánům a následně politikům socialistické Jugolávie patřil Edvard Kardelj.\n\nGymnasta Leon Štukelj má tři zlaté olympijské medaile. Dvě zlaté má biatlonista Jakov Fak či sjezdařka Tina Mazeová. Za nejlepšího slovinského fotbalistu druhé poloviny 20. století byl vyhlášen Branko Oblak.\n"}
{"id": "231782", "url": "https://cs.wikipedia.org/wiki?curid=231782", "title": "Matrilokalita", "text": "Matrilokalita\n\nMatrilokalita (z lat. \"mater\", matka, a \"localis\", místní) je takové uspořádání tradiční společnosti, kde se muž po svatbě stěhuje za rodinou ženy, k její matce. Patrně nejznámější příklad kmene Dobu na Nové Guineji popsala americká antropoložka Ruth Benedictová v knize \"Vzorce kultury\" z roku 1935. Podle tohoto popisu nejsou u Dobuanů manželství příliš stálá a fakt, že muži ve vesnici nejsou (v důsledku matrilokality) mezi sebou příbuzní, vede k častým konfliktům mezi nimi.\n\n\n"}
{"id": "231786", "url": "https://cs.wikipedia.org/wiki?curid=231786", "title": "Patrilokalita", "text": "Patrilokalita\n\nPatrilokalita (z lat. \"pater\", otec, a \"localis\", místní) je takové uspořádání tradiční společnosti, kde se žena po svatbě stěhuje za rodinou muže, k jeho otci. Předností tohoto nejčastějšího uspořádání tradičních zemědělských společností je to, že všichni muži ve vesnici jsou mezi sebou příbuzní. Patrilokalita možná souvisí se způsobem obživy: vyskytuje se hlavně tam, kde se pole obdělávají pluhem.\n\n"}
{"id": "231787", "url": "https://cs.wikipedia.org/wiki?curid=231787", "title": "Neolokalita", "text": "Neolokalita\n\nNeolokalita (z řec. \"neos\", nový, a lat. \"localis\", místní) je takové uspořádání společnosti, kde se novomanželé nestěhují do rodin svých rodičů, ale hledají si nové sídlo, v moderní společnosti vlastní byt. Výhodou tohoto moderního uspořádání je to, že se omezují konflikty mezi generacemi, na druhé straně se mezi nimi také přerušují vazby. O staré lidi, ale ani o děti zaměstnaných rodičů se nemá kdo postarat.\n\n"}
{"id": "231790", "url": "https://cs.wikipedia.org/wiki?curid=231790", "title": "Tom Davis (politik)", "text": "Tom Davis (politik)\n\nSir Thomas Davis, 11. června 1917 Rarotonga - 23. července 2007 Rarotonga, byl v letech 1978 - 1983 a 1983 - 1987 dvakrát prvním ministrem (premiérem) Cookových ostrovů.\n\nSir Thomas Davis, plným jménem Thomas Robert Alexander Harries Davis, se narodil na ostrově Rarotonga na Cookových ostrovech. Jako první člověk z tohoto souostroví vystudoval na Novém Zélandu medicínu, když roku 1945 získal diplom na Univerzitě Otago v Dunedinu. Na Cookových ostrovech se pak staral o zlepšení zdravotní péče. V roce 1952 odešel na Harvardovu univerzitu do USA, aby svá studia dokončil. Během těchto studií se vydal na dlouhodobou plavbu na malé jachtě po světových oceánech.\n\nPo dokončení studia ve Spojených státech zůstal na ministerstvu výživy, kde vedl výzkumné lékařské práce, mj. pobýval na Aljašce a v Himálaji. Následně pracoval na odborných výzkumech v americké armádě, kde dosáhl významného postavení. Později se podílel na rozvoji vesmírného programu NASA. Po pět let pracoval přímo na Lékařské fakultě Harvardovy univerzity. Ve Spojených státech napsal a vydal čtyři odborné publikace a vyšlo mu asi 80 statí.\n\nV sedmdesátých letech prodělal rakovinu, operace byla úspěšná. V roce 1979 byl oceněn v Německu Řádem za zásluhy, o rok později ho královna Alžběta II. povýšila do šlechtického stavu.\n\nThomas Davis byl také sportovním činovníkem, vedl národní tým ragby a boxery své země na šampionátu Pacifiku. Společně s manželkou Lydií napsal několik knih, skládal písně, navrhl a zkonstruoval speciální námořní kanoe, pořádal výstavy současného umění, zajímal se o historii a filozofii Polynésie, dělal prognózy o vývoji svých ostrovů v 21. století.\n\nV roce 2005 mu udělila Univerzita Otago čestný titul doktora práv.\n\nDo politického života své vlasti vstoupil v roce 1971, když založil Demokratickou stranu Cookových ostrovů a o rok později se stal vůdcem politické opozice. Jako první ministr poprvé sloužil od 25. července 1978 do 13. dubna 1983.\n\nPo krátké vládě Geoffrey A. Henryho se do úřadu vrátil 16. listopadu téhož roku a setrval v něm do 29. července 1987. Jeho úřad spadá do období světových ekonomických potíží, a tak je pozoruhodné, že v této době Cookovy ostrovy zvyšují každoročně reálný příjem na hlavu o 10 %. Úřadu se vzdal, ačkoliv Demokratická strana byla nadále u moci. Později sloužil jako vysoký komisař Nového Zélandu.\n\n\n\n"}
{"id": "231794", "url": "https://cs.wikipedia.org/wiki?curid=231794", "title": "Cragganmore", "text": "Cragganmore\n\nCragganmore je skotská palírna společnosti United Distillers & Vintners nacházející se ve vesnici Ballindalloch v hrabství Banffshire, jež vyrábí skotskou sladovou whisky.\n\nPalírna byla založena v roce 1869 Johnem Smithem a produkuje čistou sladovou whisky. Tuto palírnu v roce 1923 koupila společnost Glenlivet Distillery Co Ltd. Palírna leží v malebném prostředí farem, lesů a kopců. Produkuje whisky značky Cragganmore, což je 12letá whisky s obsahem alkoholu 40%. Část produkce se používá do míchaných whisky jako např. McCallum's Perfection a White Horse. Tato whisky zraje v sudech po burbonu a má dlouhý závěr s nádechem kouřovitosti.\n\n\n"}
{"id": "231795", "url": "https://cs.wikipedia.org/wiki?curid=231795", "title": "A2 (časopis)", "text": "A2 (časopis)\n\nA2 je nezávislý kulturní kritický čtrnáctideník, který organicky reflektuje i společenské dění a politiku. Vychází každou druhou středu na 32 stranách novinového formátu a zveřejňuje eseje, poezii a prózu, recenze, publicistiku a kulturní servis; rovněž se orientuje na kritickou reflexi domácího literárního dění, zahraniční umění, alternativní kulturu a kulturní politiku, ale i politickou filozofii a politický aktivismus různých protestních hnutí a subkultur. Každé číslo má své základní téma. Médium spolupracuje se zahraničními časopisy. Dále existuje stránka \"A2larmu\", online komentářového deníku A2 se samostatnou redakcí a obsahem zaměřeným na domácí a zahraniční politiku.\n\nMédium reflektuje kulturu v co nejširším pojetí, tedy včetně společenského dění a politiky. Podtitul kulturní čtrnáctideník naznačuje, že společenská problematika je přitom chápána jako nedílná součást kulturního dění. A2 vychází každou druhou středu (do roku 2008 šlo o týdeník) a má 32 stran novinového formátu. Vydavatelem je A2, o.p.s. (IČO 27046257), které pobírá dotace Ministerstva kultury ČR, Státního fondu kultury a MČ Praha 4.\n\nSvým obsahem i přístupem se A2 snaží vytvářet alternativu k hlavnímu proudu, jehož specifika zároveň kriticky reflektuje. Publikované texty mají akademické zázemí, ale zároveň punkový přístup, což se odráží v autorském rozkročení časopisu – pro A2 píší nejen respektovaní publicisté, literáti, výtvarníci, hudebníci a akademičtí pracovníci, ale také aktivisté, začínající autoři, studenti nebo výrazné osobnosti společenského a kulturního dění.\n\nHlavní snahou redakce je pojímat kvalitní živé umění v kontextu – ostatních druhů umění, aktuální světové tvorby a společenských fenoménů. I z toho důvodu se A2 nebrání ani čistě politickým tématům, která jsou pravidelnou – i když nikoliv převládající – textovou náplní periodika.\n\nA2 zveřejňuje eseje, dosud nepublikovanou poezii a prózu, recenze, publicistiku a kulturní servis; každé číslo má své základní téma, jemuž se zpravidla věnuje 5–10 textů. Výrazná je orientace na zprostředkování zahraničního umění, kritická reflexe domácího literárního dění, zájem o alternativní kulturu a kulturní politiku, ale i politickou filozofii a politický aktivismus nejrůznějších protestních hnutí a subkultur. A2 spolupracuje se zahraničními časopisy – slovenským Kapitálem polským Krytyka Polityczna, maďarským Kettős Mérce – i některými českými specializovanými časopisy (\"HIS Voice, Cinepur, iLiteratura.cz\").\n\nV září 2013 byla spuštěna stránka \"A2larmu\", online komentářového deníku A2, která má samostatnou redakci a její obsah se z větší části týká domácí i zahraniční politiky.\n\n\"A2\" založila v říjnu 2005 v Praze skupina redaktorů, jež na jaře téhož roku odešla z týdeníku \"Literární noviny\" po sporu s šéfredaktorem Jakubem Patočkou. Až na několik málo osob se jednalo takřka o celou tehdejší redakci Literárních novin včetně editora a grafika. Události kolem rozpadu redakce Literárních novin zachytil ve svém deníkovém románu Hodiny klavíru Ludvík Vaculík. Název \"A2\" je odvozen z adresy původní redakce (Americká 2, Praha 2 – Vinohrady; nyní Na Květnici 700/1A). Traduje se, že jej vymysleli společně jeden ze zakládajících redaktorů, filmový vědec a esejista Jiří Cieslar a tehdejší grafik Marek Naglmüller. U zrodu časopisu stála řada kulturních a společenských autorit (Karel Hvížďala, Vít Kremlička). Od založení časopisu do roku 2011 byla šéfredaktorkou rusistka a literární kritička Libuše Bělunková, od počátku roku 2012 je šéfredaktorem bohemista a literární kritik Karel Kouba.\n\nČleny současné redakce jsou Lukáš Rychetský (zástupce šéfredaktora, společnost), Blanka Činátlová (literatura), Martin Vrba (výtvarné umění), Ondřej Klimeš (hudba, vedoucí vydání), Jan Klamm (hudba, vedoucí vydání), Marta Martinová (divadlo, esej, rozhovor), Matěj Metelec (recenze čísla), Michal Špína (literatura), Antonín Tesař (film). Jedinou editorkou je po celou existenci A2 Věra Becková, která stejnou pozici zastávala již v Literárních novinách. Grafikem je Lukáš Fairaisl. O web se stará Jiří G. Růžička. Časopis kolem sebe soustřeďuje autory z univerzitního prostředí, často z mladé generace. K zavedeným přispěvatelům patří Petr Fischer, Milena Bartlová, Jiří Přibáň, spisovatel S.d.Ch., Karel Veselý, Petr Borkovec, Ondřej Slačálek, Jan Štolba, Petr A. Bílek, Jiří Zizler, Nina Vangeli, Tomáš Pospiszyl, Ľubica Kobová, Josef Fulka, Marie Langerová, Tomáš Glanc, Ladislav Šerý.\n\nKe stálým ilustrátorům patří Martin Kubát, Alexey Klyuykov, Eva Maceková, Jiří Franta a David Böhm, Vojtěch Mašek. Časopis je sázen písmy \"Andulka\" typografa Františka Štorma (Storm Type Foundry) a a \"Botanika\" typografa Tomáše Brousila (Suitcase Type Foundry). Původní grafická úprava, ze které časopis vychází dodnes, vznikla ve spolupráci solitérního grafika Marka Naglmüllera a Heleny Šantavé, odborné asistentky ateliéru ilustrace a grafiky Juraje Horvátha na VŠUP.\n\n\"A2\" spolupracuje s řadou kulturních institucí (např. Galerie hlavního města Praha, Česká centra, Francouzský institut v Praze, Goethe-institut, Heinrich-Böll-Stiftung\",\" brněnské HaDivadlo, Muzeum romské kultury, Člověk v tísni, Obec překladatelů, Ústav pro českou literaturu AV ČR, Český rozhlas 3 – Vltava, Rádio 1) a projektů (literární soutěž Magnesia Litera, veletrh Svět knihy, Letní filmová škola, Mezinárodní festival dokumentárních filmů Jihlava, Pražské Quadriennale, STIMUL festival). Redakce pořádá také kulturní akce: čtení, koncerty (A2+) či debaty (Kritický klub A2, Diskuze A2).\n\nV roce 2008 byla A2 jedním z iniciátorů petice \"Za Prahu kulturní\".\n\nŠéfredaktorka Bělunková získala za rok 2006 druhé místo v kategorii publicistika ceny Média na pomoc památkám, kterou pořádají Syndikát novinářů ČR a občanské sdružení Pro Bohemia, \"„za systematickou pozornost, kterou časopis věnuje problémům památkové péče, promyšlenou volbu různorodých témat a autorů, a cílevědomé úsilí o zvýšení autority památkářů a lepší spolupráci mezi nimi, architekty a úřady“\".\n\nV listopadu 2007 obdrželi Džian Baban a Vojtěch Mašek, tvůrci humoristického komiksu \"Hovory z Rezidence Schlechtfreund\" vycházejícího na poslední straně \"A2\", nově založenou cenu Muriel udílenou festivalem KomiksFEST! v kategorii nejlepší komiksový strip.\n\nV září 2013 byla spuštěna stránka \"A2larmu\", online komentářového deníku A2, která má samostatnou redakci a její obsah se z větší části týká domácí i zahraniční politiky. Šéfredaktorem webu A2larm byl od jeho vzniku Jaroslav Fiala, v listopadu 2019 jej vystřídal Jan Bělíček.\n\n"}
{"id": "231796", "url": "https://cs.wikipedia.org/wiki?curid=231796", "title": "Valjala", "text": "Valjala\n\nValjala (německy \"Wolde\") je městečko v estonském kraji Saaremaa na stejnojmenném ostrově, samosprávně patřící do obce Valjala, jejímž je administrativním centrem. Je zde jedno z největších hradišť na ostrově, dosahující průměru kruhu přes 100 metrů.\n\n"}
{"id": "231797", "url": "https://cs.wikipedia.org/wiki?curid=231797", "title": "Amazonsaurus", "text": "Amazonsaurus\n\nAmazonsaurus („amazonský ještěr“) je rodem diplodokoidního sauropoda, žijícího ve spodní křídě (asi před 118 až 110 miliony let) na území dnešní Jižní Ameriky. Patřil zřejmě mezi relativně malé sauropody, jeho délka zřejmě nepřesahovala 12 metrů a hmotnost 5 tun. \"Amazonsaurus\" byl objeven a posán v roce 2003 v Brazílii. Rod i druh popsali paleontologové Ismar de Souza Carvalho a Leonardo dos Santos Avilla, spolu se svým argentinským kolegou Leonardem Salgadem.\n\n"}
{"id": "231801", "url": "https://cs.wikipedia.org/wiki?curid=231801", "title": "Matrilinearita", "text": "Matrilinearita\n\nMatrilinearita (z lat. \"mater\", matka, a \"linea\", rodová linie), také uterinní příbuzenství, je takové uspořádání tradiční společnosti, kde se osobní atributy, privilegia a majetek dědí v mateřské linii. Vyskytuje se v zemědělských společnostech, zejména Severní Ameriky, například u indiánů Hopi a u Irokézů. Evolucionističtí antropologové jsou přesvědčeni, že představuje starší stadium než jeho opak – patrilinearita. Ve velmi archaických společnostech s volnou organizací může souviset s tím, že jen matka je vždycky bezpečně známa.\n\nMatrilineární uspořádání diskriminuje jednu z filiačních vazeb (typ příbuzenství, kdy jedna osoba pochází z druhé), v tomto případě vazby na otce. Důraz je naopak kladen na vazbu mezi potomky a jejich ženskými předky a mezi ženami a jejich potomky. Za matrilinii se považuje skupina, jejímž základem jsou ženy a jejich bratři. Mezi členy matrilineárního rodu tedy patří potomci ženy, včetně mužských potomků, jejichž děti už do něj ovšem nepatří, neboť jsou částí matrilinie své matky.\n\nPostavení žen v matrilineárních a zejména matrilokálnich společnostech je většinou vyšší než ve společnostech patrilineárních.Je tomu tak především proto, že ženy v matrilineárních společnostech typicky žijí se svou pokrevní rodinou (matrilokalita) a jsou považovány za zdroje kontinuity, tedy stálosti a nepřetržitosti společnosti.\n\nMatrilinearita se nejčastěji, ne však výhradně, vyskytuje ve společnostech primitivních zemědělců (\"kopaničářů\") či pastevců, ve společnostech, které neužívají pluh. Evolucionističtí antropologové jsou přesvědčeni, že představuje starší stadium než jeho opak – patrilinearita, která je spojena s agrárními či industriálními společnostmi, tedy s pozdějšími vývojovými fázemi. Ve velmi archaických společnostech s volnou organizací může souviset s tím, že jen matka je vždycky bezpečně známa.\n\nJisté rysy matrilinearity vykazují i tradiční společnosti židovské: v halachickém židovství se za Židy pokládají děti židovské matky. Toto uspořádání zde však není příliš staré a vzniklo patrně až v souvislosti s obsazením Izraele Řeky ve 4. století př. n. l.\n\nV matrilineárních společnostech se často vyskytuje tzv. avunkulát, tj. významná role strýce z matčiny strany, ujce, tj. matčina bratra, při výchově jejích dětí. Tím vzniká tzv. matrilineární dilema, kdy je muž vázán povinnostmi jak ke své vlastní matrilinii, tedy ke své sestře a její rodině, tak k matrilinii své manželky a tedy svých dětí. Zde je patrný rozdíl oproti patrilinearitě, kdy žena plně přejde do patrilinie svého muže. V matrilineární společnosti je muž celoživotně svázán se svými rodiči a sestrami.\n\n\n\n"}
{"id": "231805", "url": "https://cs.wikipedia.org/wiki?curid=231805", "title": "Patrilinearita", "text": "Patrilinearita\n\n__BEZOBSAHU__\nPatrilinearita (z lat. \"pater\", otec, a \"linea\", rodová linie) je takové uspořádání společnosti, kde se osobní atributy, privilegia a majetek dědí v otcovské (agnátské) linii. Je to nejrozšířenější typ příbuzenského systému a v rozvinutějších společnostech se jiný nevyskytuje. Představuje radikální vymanění z biologických vazeb dítěte s matkou a převládnutí vazby kulturní - sňatku jako smlouvy. Patrilinearita proto patrně souvisí s monogamií a dítě se do společnosti nerodí, nýbrž je do ní teprve po porodu přijato otcem.\n\nVýrazně patrilineární (a navíc patriarchální) byly zemědělské i městské společnosti starověku, kde se zpočátku dědilo výhradně v přímé linii otce. Patrilineární byly společnosti středověké a patrilineární jsou i naše současné společnosti, i když dědictví a tudíž ani tyto vztahy v nich nehrají tak významnou roli; přesto se dosud příjmení zpravidla dědí po otci.\n\n\n"}
{"id": "231807", "url": "https://cs.wikipedia.org/wiki?curid=231807", "title": "Sobí zlatá horečka", "text": "Sobí zlatá horečka\n\nSobí zlatá horečka (anglicky: ) je nejznámější zlatá horečka v historii kanadské provincie Britská Kolumbie. \n\nZlatá horečka začala v roce 1861 objevením zlata v zátoce \"Keithley Creek\", ležící východně od města Quesnel. Na rozdíl od klasického rýžování zlata podél toku řeky Fraser, naleziště zlata v oblasti okresu Cariboo si vyžadovaly kopání šachet a jiné druhy sofistikované těžby zlata. V oblasti vyrostlo několik měst, nejvýznamnější bylo město Barkerville, které je v současnosti chráněné jako součást národního dědictví a turistická atrakce. Mezi další významné města této éry patří Quesnel Forks, Keithley Creek, Quesnellemouthe, Antler, Richfield a Fort Alexandria.\n\nSobí zlatá horečka se někdy nesprávně udává jako důvod vytvoření britské kolonie Britská Kolumbie. Kolonie byla ve skutečnosti založena tři roky před započnutím zlaté horečky, jako reakce na nával amerických \"prospektorů\" (hledačů zlata). Národnost prospektorů v okrese Cariboo byla na rozdíl od jižních oblastí kolonie, kde rovněž docházelo ke zlatým horečkám, převážně britského a kanadského původu. Jedním z důvodů menšího počtu Američanů bylo vypuknutí občanské války.\n\nČást obyvatel se rozhodla usadit v oblasti už natrvalo, díky tomu se město Quesnel stalo největším a nejznámějším z osad vzniklých za zlaté horečky. Mezi města nacházející se na trase \"Sobí cesty\" patřilo město Williams Lake a osady Clinton a 100 Mile House. K největším a nejdůležitějším patřilo město Barkerville, které vyrostlo v okolí nejziskovějšího a nejslavnějšího naleziště zlata v oblasti Cariboo.\n\nZnačný nárůst počtu nalezišť zlata byl podmětem pro stavbu cesty Cariboo Wagon Road (Sobí dopravní cesty). Ta obešla staré cesty skrz kaňon Fraser a Douglasovu cestu, která končila v osadě Lillooet. Využila údolí řeky Thompson a od osady Ashcroft vedla údolím řeky Bonaparte, kde se napojila na starou cestu vedoucí z osady Lillooet do osady Clinton.\nSobí cesta byla velkým přínosem pro infrastrukturu kolonie. Díky ní mohli uplatňovat kontrolu a udržovat pořádek na nalezištích zlata v okrese Cariboo. Bohatství tak mohlo snadněji plynout přes vnitrozemí do Spojených států.\nPřestože po jejím dokončení Sobí zlatá horečka už skončila, nadále zůstala důležitou cestou v oblasti, kde spojovala doly, zlatokopecké osady a města Richfield, Antler, Bullion, Williams Creek a Quesnel Forks.\n\n"}
{"id": "231808", "url": "https://cs.wikipedia.org/wiki?curid=231808", "title": "Seznam mikroprocesorů Intelu", "text": "Seznam mikroprocesorů Intelu\n\nSeznam mikroprocesorů Intelu slouží jako rychlý přehled jednotlivých procesorů firmy Intel.\n\n\n\n\n\n\n\n\nVe třetím čtvrtletí 1974 Intel představil stavebnici řezového procesoru používající obvody s bipolárními Schottkyho tranzistory. Základní komponenty implementovaly dvoubitový procesorový řez; jednotlivé obvody lze spojovat pro získání požadované délky slova.\n\nDostupné obvody:\n\n\nŠířka sběrnice závisí na počtu použitých obvodů typu 3002. Pro \"n\" obvodů je šířka datové i adresní sběrnice 2*\"n\" bitů.\n\n\n\n\n\n\n\n\n\nCPU bez zabudovaného koprocesoru pro výpočty v desítkové soustavě\n\nExterní koprocesor pro výpočty v desítkové soustavě\n\n\n\nProcesor 80486SX je „zmetek“ procesoru 486DX, u kterých se z nějakého důvodu „nepovedl“ koprocesor (FPU) a proto je tedy vypnut.\n\nKoprocesor 80487 se pak vyrobil podobně, k procesoru 80486DX se přidal jeden pin navíc (který vypínal původní procesor „exekuční část“ procesoru ekvivalentní 80486SX). Uživatel měl tedy v systému dva procesory, jeden vypnutý 486SX a jeden 486DX, který fungoval spolu s FPU. Počítač bez původního SX procesoru nefungoval.\n\n\nPoznámka: Zde uvedena hodnota TDP je uvedena vždy od nejrychlejšího modelu příslušného procesoru.\n\nU procesorů Pentium II a Pentium III (pouze Katmai) má L2 cache paměť poloviční frekvenci, než jádro procesoru.\n\nJediný Celeron A (Mendocino) není „zmetkem“ při výrobě, protože jeho L2 cache pracuje na frekvenci procesoru (což v té době Pentia II neměly).\n\nPoznámka: Některé z procesorů NetBurst jsou 64bitové (x86-64). Zde uvedená hodnota TDP je zde vždy uvedena od nejrychlejšího modelu.\n\n\"mikrořadiče\"\n\nPoužita harvardská architektura.\n\n\n\n\n\n\n\n\n\n\n\n\nPoužita harvardská architektura.\n\nOsmibitové jednočipové mikropočítače:\n\n"}
{"id": "231809", "url": "https://cs.wikipedia.org/wiki?curid=231809", "title": "Psychologie náboženství", "text": "Psychologie náboženství\n\nPsychologie náboženství je psychologická disciplína, zabývající se studiem náboženství, religiozity a spirituality z hlediska jeho vlivu na psychiku člověka, jeho chování, vývoj apod.\nKromě studování působení etablovaných náboženství na psychiku člověka zkoumá tento obor i tzv. implicitní religiozitu a spiritualitu, tedy „víru v něco“ bez vztahu ke konkrétní církvi. \n\nPočátky vzniku psychologie náboženství spadají do souvislosti s prací amerických badatelů Edwina Dillera Starbucka a Jamese Henryho Leuba. Ti prováděli výzkumy,zabývající se poměrem konverzí mezi mladými a starými lidmi.\nDíky práci Williama Jamese \"Varieties of Religious Experience\" (česky \"Druhy náboženské zkušenosti\") z roku 1902 si získala náboženská psychologie ohlas mezi evropskými badateli. Když George Wobbermin překládat Jamesovu knihu do němčiny, stal se jeho následovníkem a zakladatelem psychologie náboženství v německy mluvících zemích. Z psychologie náboženství metodologicky vycházeli badatelé jako Rudolf Otto, Gerardus van der Leeuw a Friedrich Heiler.\n\nNejvětší přínos v oblasti psychologie náboženství přisuzuje český filozof a religionista Břetislav Horyna hlubinné psychologii v čele se Sigmundem Freudem a Carlem Gustavem Jungem (viz níže). Náboženstvím a s ním spojenou spiritualitou se však zabývá výrazně vyšší množství psychologických směrů, například existenciální psychologie (logoterapie) V. E. Frankla a další.\n\nFreud pojímal náboženství jako iluzi. Podle něj člověk prochází určitými stupni vývoje, které jsou doprovázeny krizovými situacemi. Jakmile taková situace nastane, člověk pociťuje strach, naděje, úzkost apod. Jakmile stoji na prahu dospělosti, krizová situace u něj nastane v intenzivnějším měřítku a člověk má snahu stát se znovu dítětem a být chráněným otcovskými křídly. Tímto otcem však není míněn fyziologický otec, ale všemohoucí, božský Otec. Díky němu se pak člověk cítí v bezpečí před vnějším světem. V tomto směru se tak náboženství vysvětluje jako mechanismus potlačovaného strachu, ale vedle toho také potlačování sexuálních představ.\n\nNaproti Freudovu pojímání náboženství jako věčné iluze, Jung má k náboženství zcela afirmativní poměr.Nejdůležitější roli v jeho teorii hrají archetypy, v nichž se ukládají kolektivní zkušenosti lidstva. Tyto zkušenosti, sahající až k prvopočátku existence člověka, jsou strukturované, stejně jako archetypy, se kterými se člověk v průběhu svého bytí setkává a postupně se s nimi vyrovnává. Archetypy slouží jako jakýsi vzorec, jak se člověk chová. Náboženství pak zprostředkovává spojení mezi vnějším světem a lidským nitrem, kde se archetypy nachází.\n\nBohové a démoni jsou pak zkušeností ega s aspekty nevědomí.\n\n\n\n"}
{"id": "231810", "url": "https://cs.wikipedia.org/wiki?curid=231810", "title": "Epirus", "text": "Epirus\n\nEpirus je geografická a historická oblast v jihovýchodní Evropě, nyní rozdělená mezi Řecko a Albánii. Leží mezi pohořím Pindos a Jónským mořem a rozprostírá se od Vlorského zálivu a pohoří Mali i Kanalit na severu k Ambrakijskému zálivu a římskému městu Nikopolis na jihu. V současné době je rozdělen mezi kraj Epirus v severozápadním Řecku a kraje Gjirokastër, Vlora a Berat v jižní Albánii. Největší město v Epiru je Ioannina, sídlo kraje Epirus a Gjirokastër - největším město v albánské části Epiru.\n\nJde o drsný a hornatý region, který byl severozápadní oblastí starověkého Řecka. Byl obývaný řeckými kmeny jako Chaonové, Chaonové a Thespróti. Nacházela se zde svatyně v Dodóna, nejstarší starověká řecká věštírna a nejprestižnější po Delfácch. V roce 370 př. n. l. byl sjednocen do jednoho státu dynastií Aiakidů. Slávy Epirus dosáhl během panování Pyrrha, který bojoval s římskou republikou v sérii tažení. Epirus se následně v roce 146 př. n. l. stal součástí římské republiky spolu se zbytkem Řecka, poté římské říše a východořímské říše.\n\nPo pádu Konstantinopole během čtvrté křížové výpravy se Epirus stal centrem Epirského despotátu, jednoho z nástupnických států Byzantské říše. V 15. století se Epirus dostal pod nadvládu Osmanské říše a během vlády Aliho Paši na počátku 19. století se stal do jisté míry nezávislým, ale Osmané ho znovu dostali pod kontrolu v roce 1821. Po balkánských válkách a první světové válce se stal jižní Epirus součástí Řecka, zatímco severní Epirus součástí Albánie.\n\nPrvní doklady lidského osídlení v Epiru pocházejí z období neolitu. V této době byly zřejmě postaveny velké pohřební mohyly, které oplývají mnoha znaky charakteristickými pro pozdější mohyly Mykéňanů, což nasvědčuje možnému spojení mezi Epirem a mykénskou civilizací. Mykénského původu jsou patrně i dvě náboženská střediska této oblasti: \"Nekromanteion\" (scházeli se tam živí se svými mrtvými předky) u řeky Acheron a Diova věštírna v Dódóně.\n\nNa konci druhého tisíciletí př. n. l. (zhruba kolem 1200 př. n. l.) vpadli Dórové přes Makedonii a Epirus do Řecka. Důvody této invaze nejsou dosud jasné, každopádně původní obyvatelstvo Epiru bylo vypuzeno na jih. Někdy na počátku prvního tisíciletí př. n. l. se pak v Epiru usadily tři kmeny: Chaonové na severozápadě, Molossové ve střední části země a Thespróti na jihu. Zda byl původ těchto kmenů řecký, anebo se jednalo o helenizované Ilyry, není jisté.\n\nV 7. století př. n. l. založily řecké obce řadu kolonií na pobřeží Epiru, které sloužily jako přístavy při plavbě do Itálie a na Sicílii. Nejvýznamnější z těchto měst byla korintská kolonie Ambrakia. Oproti Helénům, kteří sídlili ve městech či v jejich okolí, obývali Epiroti pouze nevelké vesnice. Jejich hlavní zdroj obživy představoval lov a pastevectví. Území Epiru, nacházející se na samé periferii řeckého světa, se vyznačovalo neustálým neklidem v důsledku permanentního tlaku ilyrských kmenů, jejichž teritorium se rozkládalo při východním břehu Jaderského moře. I přes svoji geografickou odlehlost se Epiros těšil značnému náboženskému významu, díky již zmiňované věštírně v Dódóně – jež byla po Delfách druhým nejproslulejším orákulem ve starověkém Řecku.\n\nHeléni pohlíželi na Épeiroty po velmi dlouhou dobu se značnou přezíravostí. Ještě v 5. století př. n. l. je historik Thúkýdidés označil za „barbary“ tedy Neřeky. Teprve sto let poté jim bylo dovoleno zúčastnit se olympijských her po boku Helénů. Jedinými Epiroty považovanými za Řeky byli členové molosské královské dynastie Aiakidů, kteří odvozovali svůj původ od Achilleova syna Neoptolema (Pyrrha), mýtického zakladatele épeirského království. Řečtí a římští spisovatelé pozdějších věků, jako byli Apollodóros, Strabón, Dionýsios z Halikarnássu, Pausaniás, Klaudios Ptolemaios, Cassius Dio či Eutropius, řadili Epiroty mezi Řeky. Plútarchos zmiňuje zajímavé prvky v místní kultuře a v Pyrrhově životopise informuje o tom, že Achillea „uctívali Epiroti jako boha, přičemž v místním dialektu byl nazýván Aspetos“.\n\nPrvní král Molossů ,který je znám, se nazýval Tharyps. Ten přišel v roce 429 př. n. l. do Athén, kde se mu dostalo řecké výchovy a získal také athénské občanství pro sebe a všechny své potomky. Aiakidé, jakožto dynastie vládnoucí Molossům, získali po roce 370 př. n. l. nadvládu nad celým Epirem, když dokázali prosadit svoji převahu vůči ostatním kmenům. Aby potvrdili svoji dominanci, spojili se Molossové s makedonským královstvím, jehož moc v této době prudce expandovala. Spojenecký svazek byl utužen v roce 359 př. n. l., kdy se neteř épeirského krále Arybba, princezna Olympias, provdala za krále Filipa II. Makedonského. Tři roky nato se Filipovi a Olympiadě narodil syn Alexandr, který se měl později proslavit jako dobyvatel perské říše.\n\nPo smrti Arybba nastoupil na Epirský královský trůn Alexandr I. Epirský, Olympiadin bratr, jenž se vojensky angažoval na straně jihoitalských Řeků. V roce 331 př. n. l. ale v Lukánii padl. Jeho nástupce Aiakidés Epirský zasáhl na straně Olympiady proti Kassandrovi během boje o vládu nad Makedonií, avšak v roce 313 př. n. l. byl sesazen. Po určitých peripetiích se v roce 295 př. n. l. ujal vlády Aiakidův syn, Pyrrhos. Ten se projevil jako jeden z nejzdatnějších a nejodvážnějších vojevůdců starověku a do doby jeho panování tudíž spadá období největšího rozmachu Epirru.\nBrzy po nástupu na trůn využil Pyrrhos dynastických svárů v Makedonii k získání jejích pohraničních oblastí. Moc Épeiru dále upevnil obsazením pobřežních a okrajových území včetně Akarnánie a ostrova Kerkýra. Takto posílen se Pyrrhos zapojil do války proti svému někdejšímu spojenci a tehdejšímu vládci Makedonie, Démétriu I. Poliorkétovi, přičemž se zmocnil Thesálie a západní poloviny Makedonie a prolomil obležení Athén. V roce 284 př. n. l. byl však zatlačen zpět do Épeiru Démétriovým nástupcem, Lýsimachem. O tři roky později požádalo jihoitalské město Tarent Pyrrha o pomoc proti Římanům. V Itálii a na Sicílii vedl épeirský král po šest let válku s Římany a Kartaginci, avšak jeho výboje, třebaže byly vykoupeny velkými oběťmi („Pyrrhovo vítězství“), neměly dlouhého trvání. Po porážce v bitvě u Beneventa v roce 275 př. n. l. se proto Pyrrhos rozhodl pro návrat do Řecka. Ovšem už rok poté napadl Makedonii a jejího krále Antigona II. Gonata sevřel ve městě Thessaloníké, načež se k němu připojila většina makedonského vojska. Své vítězství však odmítl završit a raději se vypravil na nové tažení na Peloponés proti Spartě. Zanedlouho nato byl ale Pyrrhos obklíčen Makedonci a Sparťany v Argu a v následném boji byl zabit. Po Pyrrhově smrti Épeiros opět poklesl do bezvýznamnosti, když se jeho vládcové zapletli do dlouhodobého konfliktu s Makedonií.\n\nZa málo schopných Pyrrhových nástupců moc království zvolna upadala. V roce 231 př. n. l. byla královská vláda odstraněna a nahrazena federativním spolkem épeirských obcí, jež ustavily vlastní sněm (\"synedrion\"). Některé regiony na jihu se však připojily k aitólskému spolku. Épeiros musel navíc čelit vzrůstajícímu ohrožení ze strany římské republiky, která na přelomu 3. a 2. století př. n. l. svedla sérii vítězných válek s Makedonií. V prvních dvou konfliktech zachovával spolek neutralitu, nicméně během třetí makedonské války (171 až 168 př. n. l.) Molossové podpořili makedonského krále Persea, zatímco Chaonové a Thespróti se vyslovili pro Římany. Následky této rozpolcenosti se ukázaly být katastrofální. Poté, co římské vojsko v čele s Luciem Aemiliem Paullem Persea porazilo a zajalo, proniklo do Épeiru a zpustošilo zde na 70 měst a vesnic. Přitom bylo zotročeno 150 000 Épeirotů, údajně jako trest za Pyrrhův vpád do Itálie. Celá země byla tak těžce poničena, že trvalo dalších 500 let, než se z tohoto úderu plně vzpamatovala.\n\nŘímská invaze definitivně ukončila politickou nezávislost Épeiru a v roce 146 př. n. l. se Épeiros stal součástí římské provincie Makedonie. Pobřežní regiony země v této době bohatly díky své strategické poloze mezi Itálií a Řeckem. Rovněž výstavba silnice Via Egnatia posílila zdejší prosperitu. V roce 31 př. n. l. byla při březích Épeiru svedena bitva u Actia – jedno z nejdůležitějších vojenských střetnutí v historii, v němž Octavianus triumfoval nad Marcem Antoniem a Kleopatrou a učinil tak rozhodující krok k nastolení římského císařství. Za Neronovy vlády byl Épeiros v roce 67 n. l. ustaven samostatnou provincií spravovanou císařským prokurátorem. V rámci Diocletianových správních reforem římské říše na konci 3. století byly vytvořeny dvě nové provincie: \"Epirus Nova\" a \"Epirus Vetus\", přičemž historické území Épeiru zahrnovala druhá zmiňovaná provincie.\n\nPo rozdělení římské říše v roce 395 připadl Epirus východořímské říši, pozdější středověké byzantské říši, jejímž centrem byla Konstantinopol. Od konce 4. století trpěl Epirus invazemi různých barbarských kmenů ze severu, především Gótů. Na přelomu 6. a 7. století se Epirus vymkl kontrole východořímské vlády poté, co byl osídlen Slovany. V průběhu dalších staletí se dočasně ocitl pod nadvládou Bulharů. V 9. století Byzantinci postupně obnovili svoji kontrolu nad územím Epiru, který byl začleněn do thematu \"Nikopolis\".\n\nPo pádu Konstantinopole během čtvrté křížové výpravy v roce 1204 obsadil Michael I. Komnenos Dukas Aitólii a Epirus a vybudoval zde nezávislý Epirský despotát. Panovníci tohoto byzantského nástupnického státu ovládali po jistou dobu značně rozsáhlou oblast v severozápadním Řecku, většinu dnešní Albánie a část nynější Severní Makedonie. Koncem 13. století byl Epirus zasažen migrací Albánců příchozích ze severu. Ve 14. století se despotát stal předmětem expanzionistických ambicí svých sousedů, hlavně Byzantinců a Srbů, a v roce 1430 byl nakonec obsazen osmanskými Turky vedenými sultánem Muradem II.\n\nZa osmanské nadvlády bylo hospodářství Epiru narušeno nadměrnou kultivací a intenzivním odlesňováním. Důsledkem bylo vyčerpání zdejší půdy a zbavení oblasti takřka veškerého obyvatelstva, jež odsud odcházelo kvůli nesnesitelné chudobě. V roce 1443 albánský šlechtic Jiří Kastriota zvaný Skanderbeg povstal proti Osmanům a zmocnil se i severního Epiru. Po jeho smrti toto území připadlo Benátčanům, které však Osmani do konce 15. století vyhnali z takřka celé oblasti.\n\nS pozvolným úpadkem osmanské moci v 18. století se Epirus stal fakticky nezávislým státem pod vládou Aliho Paši, syna albánského beje, který ustavil centrem své domény město Ioánnina. Na vrcholu své moci kontroloval většinu západního Řecka, Peloponés a Albánii. Po vypuknutí řeckého povstání v roce 1821 se Ali Paša pokusil získat suverénní postavení, nicméně byl sesazen a zavražděn Osmany.\n\nV roce 1832 obdrželo Řecko oficiálně nezávislost, ovšem Epirus setrvával i nadále pod vládou Osmanů. Teprve po skončení balkánských válek v letech 1912 až 1913 mohla být většina Epiru připojena k Řecku. Severní Epirus (\"Vorios Ipiros\") byl ale na základě šetření mezinárodní komise přiřčen Albánii. Toto rozdělení nevyhovovalo ani Řekům ani Albáncům, neboť na obou stranách hranice se vyskytovaly silné etnické menšiny. Po skončení první světové války bylo sporné území severního Epiru (označované Řeky jako \"terra irredenta\") přisouzeno Řecku, avšak po jeho porážce v řecko-turecké válce připadlo v roce 1924 definitivně Albánii.\n\nV dubnu 1939 vojska fašistické Itálie Albánii okupovala a v říjnu následujícího roku Italové přepadli také Řecko. Mussoliniho invazní jednotky byly ale v Epiru poraženy a zatlačeny zpět do Albánie. Špatně vyzbrojení, avšak odhodlaní Řekové poté obsadili velkou část jižní Albánie a severní Epirus. Pouze intervence nacistického Německa v dubnu 1941 ušetřila Italy ponižující porážky. Řecko stejně jako Jugoslávie bylo mocnostmi Osy rychle poraženo a okupováno. Po obsazení fungoval hornatý Epirus jako jedno z center řeckého odporu proti okupantům, v jehož čele stáli komunističtí partyzáni (ELAS) a republikáni (EDES). Po německém ústupu z Řecka v roce 1944 tyto skupiny obrátily zbraně proti sobě. V následné řecké občanské válce se Epirus stal dějištěm mnoha těžkých bojů. Desetitisíce místních etnických Albánců byly v této době vyhnány z řeckého Epiru. Co se týká severního Epiru, řečtí nacionalisté dodnes vznášejí požadavky na toto území, nicméně řecká vláda se v 90. letech od těchto snah distancovala.\n\n\n\n"}
{"id": "231818", "url": "https://cs.wikipedia.org/wiki?curid=231818", "title": "Samantha Fox", "text": "Samantha Fox\n\nSamantha Fox (přechýleně \"Foxová\") (* 15. dubna 1966, Mile End, Londýn, Anglie) je britská modelka a zpěvačka.\n\nSvou kariéru modelky zahájila již ve svých 16. letech, kdy nafotila první odvážné fotografie. S mírami 98 - 59 - 84 uspěla i přes svou výšku 158 cm. Nafotila sérii fotografií i pro pánský časopis Playboy. Byla nejfotografovanější žena osmdesátých let.\n\nJako zpěvačka se prosadila v roce 1986 svým debutovým singlem \"Touch Me (I Want Your Body)\" (Anglie #3, Německo #4). Po něm, poměrně pravidelně, následovaly po zbytek osmdesátých let další úspěšné skladby, jako \"Do Ya Do Ya (Wanna Please Me)\" (1986, Anglie #10, Německo #5), \"Nothing's Gonna Stop Me Now\" (1987, Anglie #8, Německo #6), \"I Surrender (To The Spirit of the Night)\" (1987, Anglie #25, Německo #21) a cover verze klasického hitu z roku 1963 od Dusty Springfield \"I Only Wanna Be With You\" (1989, Anglie #16, Německo #25). S nástupem devadesátých let však kariéra úspěšné zpěvačky končí a ani pozdější pokusy o znovuobnovení slávy nedopadly úspěšně.\n\nV České republice měla Samantha Fox v roce 2009 společný koncert s Michalem Davidem v brněnské hale Vodova.\n\n\n"}
{"id": "231820", "url": "https://cs.wikipedia.org/wiki?curid=231820", "title": "Presbyopie", "text": "Presbyopie\n\nPresbyopie, neboli starším českým názvem \"stařecká vetchozrakost\" (český název se prakticky nepoužívá, i vzhledem k tomu, že příliš zdůrazňuje stáří pacienta, ačkoliv se vyskytuje již ve věku, kdy se jen málokdo cítí být staříkem) je oční vada, která se objeví u každého člověka ve vyšším věku jako projev přirozené degenerace materiálu oční čočky. První příznaky presbyopie se objevují přibližně kolem 45. roku věku a uvádí se, že kolem 60 let se situace často stabilizuje a dále se již podstatněji nemění. Není to tedy oční vada v pravém smyslu slova, ale spíše přirozený důsledek stárnutí organizmu.\n\nOko při pohledu na blízko akomoduje, čočka svojí pružností zvyšuje svoji optickou mohutnost a umožňuje zaostření na blízko. V průběhu života se ale v čočce, krom jiných změn, usazují látky bílkovinné povahy, které mají za následek snížení její pružnosti, a tedy zhoršení schopnosti zaostřit na blízko. Vzniká stařecká vetchozrakost. Doba nástupu obtíží závisí hlavně na tom, jaký je zrak před jejím vznikem.\n\nPři dalekozrakosti (hypermetropie) a nošení plusových brýlí (spojky) se projevují obtíže jako první a lidé si nejdříve chodí pro brýle „na čtení“. To jsou opět spojky, ale silnější než předtím. Často jsou potřeba i brýle „na střední vzdálenosti“. Ve vyšším věku potřebují brýle na čtení lidé s emetropií, tedy s „normálním zrakem“, kteří doposud brýle nenosili.\n\nU krátkozrakých se projevuje vada nejpozději. Ve stáří se jim zdánlivě zlepší zrak a na blízko si svoje dosavadní minusové brýle (rozptylky) sundavají. Jako ostatní ale časem potřebují i oni brýle nejen na dálku, ale i na blízko a často i na střední vzdálenosti.\n\nBrýle, které se používají, jsou buď určeny na jednu vzdálenost, ale pak jsou potřeba často dvoje, nebo i troje (i vícery). Dále existují brýle, které kombinují dvě a více čoček s rozdílnou mohutností v jedné. Známé jako \"bifokály\" nebo \"trifokály.\" Někdy jsou konstruovány jako čočka s postupnou změnou ohniska, kdy se mění ohnisko plynule při pohledu dolů nebo opět nahoru.\n\nDalší možností je operačně, za pomocí laseru, změnit optikou mohutnost rohovky a tím i celého oka, a dosáhnout tak snížení potřebného množství brýlí jen na jedny či dvoje. Existuje i možnost chirurgicky změnit ostrost každého oka jinak, takže jedním je vidět ostře na dálku a druhým na blízko. Zde je nutno velmi pečlivě pomocí kontaktních čoček vyzkoušet, jak by toto řešení pacientovi vyhovovalo. Ne každý se s tímto řešením dobře vyrovná. Také je nutno zvážit riziko případných pooperačních komplikací.\n\nPoslední možností je implantace zvláštní nitrooční čočky. Výměna původní čočky z důvodu presbyopie se nazývá PRELEX (presbyopia lens exchange). Speciální nitrooční čočka ale může být implantována i během běžné operace katarakty.\n\nMultifokální nitrooční čočky, pracují buďto na základě difrakce - difrakční multifokání čočky, nebo na základě refrakce - refrakční multifokální čočky. V obou případech je pacient po implantaci schopen vidět ostře na všechny vzdálenosti zároveň. Z počátku se proto může objevit pocit nevolnosti.\n\nDifrakční čočky mají na povrchu soustředné vrypy které fungují jako ohybová mřížka. Na sítnici vytvoří dva obrazy - jeden z blízkých z druhý ze vzdálených předmětů. Difrakční čočky pracují pouze s nultým a prvním difrakčním maximem a proto jsou schopny zužitkovat pouze 80% přicházejícího světla. Častým problémem jsou dysfotoptické jevy halo a glare.\n\nRefrakční multifokální čočky mají obvykle tvar pěti soustředných kroužků. Tyto kroužky mají různé dioptrie umožňují vidět ostře na všechny vzdálenosti, tedy i na střední. Díky střídání kroužků na blízko a na dálku jsou navíc nezávislé na velikosti zornice. Dysfotoptické jevy jsou méně časté než u difrakčních čoček. Multifokální čočky jsou kontraindikovány pacientům s astigmatismem. Nejnovější multifokální čočky se proto vyrábí zároveň i jako torické.\n\nAkomodační čočky představují nejmodernější metodu korekce presbyopie. Jejich funkce je inspirovaná samotným procesem akomodace v oku. Dosahuje se s nimi menší addice, zato však zachovávají přirozené vidění jako s původní čočkou. Výskyt dysfotoptických jevů i jiných komplikací je minimální a pacienty jsou subjektivně vnímány velmi pozitivně.\n\nSlovo pochází z řeckého πρέσβυς \"presbys\" \"starý člověk\" (srovnej presbyter) a ὤψ \"ōps\" \"vidění\" ( ὠπός \"ōpos\"))\n\n\n"}
{"id": "231822", "url": "https://cs.wikipedia.org/wiki?curid=231822", "title": "Bücker Bü 131", "text": "Bücker Bü 131\n\nBücker Bü 131 Jungmann byl německý dvoumístný dvouplošný cvičný letoun užívaný za druhé světové války. \n\nLetoun navrhl konstruktér švédského původu ing. Anders J. Anderson, který ve společnosti Bücker vedl všechny projekční práce do roku 1939. První let prototypu Bü 131 (imatrikulace D-3150) byl proveden 27. května 1934 se zalétávacím pilotem Joachimem von Köppenem. Letoun byl poháněn řadovým čtyřválcovým motorem Hirth HM 60 R o výkonu 59 kW.\n\nJeště v roce 1934 byla zahájena sériová výroba verze Bü 131 A, jejímž hlavním odběratelem byl Deutscher Luftsportverband.\nV roce 1936 se rozběhla série typu Bü 131 B, která se lišila zabudovaným motorem Hirth HM 504 A-2 o výkonu 77 kW.\n\nJednalo se o zdařilý typ, který se v Německu stal cvičným letounem Luftwaffe, svého obchodního úspěchu se však dočkal i v zahraničí. Jeho licenci zakoupilo Československo, Maďarsko, Japonsko (Ki 86 s motorem Hatsuzake o výkonu 81 kW a K9W1 pro císařské námořnictvo), Španělsko (CASA) a Švýcarsko (75 kusů), kde se vyráběly u Dornier Werke A.G. v Altenrheimu. Kromě toho byl vyvážen do mnoha zemí světa např. Chorvatska, Itálie, Jugoslávie a Litvy.\n\nLuftwaffe obdržela první stroje Bü 131 A v roce 1935 a zařadila je jako školní letouny pro základní pilotní výcvik. Jako jedna z prvních je obdržela Flugzeugführerschule A/B 72 v Detmoldu. Jungmanny, které byly později vyřazeny z leteckých škol, byly zařazeny k některým útvarům Nachtschlachtgruppen, které byly vytvářeny od roku 1942, např. NSGr.2, NSGr.11 a NSGr.12.\n\nRoku 1935 zakoupila společnost Ringhoffer-Tatra licenci letounu, který dostal označení Tatra T-131. V Moravskoslezské vagonce ve Studénce sídlilo letecké oddělení a motory vyráběla Tatra v Kopřivnici. Šéfkonstruktérem se stal ing. Karel Tomáš. Vzorový letoun Bü-131A-2 (Werk-Nr.37, OK-TAA) přelétl z Drážďan šéfpilot Tatry Vojtěch Matěna v dubnu 1936. Po dohotovení prototypu Tatra T-131.1 (OK-TAB) byla postavena do roku 1937 ještě série deseti kusů (OK-TAC až -TAM).\nV době okupace nacistickým Německem byla výroba v Tatře po dohotovení 35. kusu ukončena a na jaře roku 1939 převedena do továrny Aero Vodochody (tehdy sídlící v Praze), kde došlo k výrobě letounů Bücker Bü 131D-2 pro německou Luftwaffe. Zde se do září roku 1940 vyrábělo měsíčně přibližně 24 kusů Jungmannů.\nPo skončení druhé světové války bylo rozhodnuto o pokračování výroby pro výcvik československých vojenských i civilních pilotů. Motor Hirth byl po desetikusové sérii letounu Aero C-4 nahrazen domácím čtyřválcovým motorem Walter Minor 4-III o výkonu 77,3 kW s dvoulistou dřevěnou vrtulí Aero a produkované letouny byly označeny jako Aero C-104. Vyráběly se v letech 1946–1949 v celkovém počtu 260 ks.\n\nS poválečným rozvojem bezmotorového létání vznikl problém vhodných vlečných letounů. V roce 1949 bylo rozhodnuto využít po nutných úpravách i typu C-104. V roce 1950 začaly v letňanském Leteckém vědeckém ústavu zkoušky upraveného letounu C-104.216 (OK-BIL) s kovovou, na zemi stavitelnou vrtulí Walter a vlečným zařízením. Zlepšení chlazení plně zatíženého motoru si vyžádalo přidání dalších lapačů vzduchu do kapoty pohonné jednotky. Vlečné C-104 měly instalován chladič oleje na levé straně krytu motoru.\n\nPro cvičné létání byly C-104 přiděleny rovněž leteckým oddílům SNB.\n\nOpravy a revize prováděla nejprve mateřská továrna, později Letecké opravny Kbely a od dubna 1952 Letecké opravny Kunovice-starý závod.\n\nČeskoslovenští piloti organizace Svazarm dosáhli na C-104 řadu národních i mezinárodních rekordů v kategorii C-1-a. 17. června 1960 odstartovala z jihlavského letiště Helena Rumlerová, která dosáhla rekordní výšky 5655 m. 7. října 1960 prolétl MUDr. Jiří Stoklasa trať 3 km v okolí brněnského letiště průměrnou rychlostí 171 km/h. O tři dny později dosáhl na trati 20 km Podolí u Brna-Vyškov průměru 185 km/h. Dne 12. října 1960 pak dosáhl na trati 3 km rekordní rychlosti 194 km/h.\nDalší plánované zvyšování rekordů bylo možné dosáhnout pouze zástavbou výkonnější pohonné jednotky. Realizaci provedli členové Městského aeroklubu Svazarmu Praha na letišti Kladno. Do draku C-104 (OK-AQR) instalovali motor M-332 o výkonu 103 kW. Letoun byl maximálně odlehčen a připraven pro rekordní lety. Dne 11. září 1961 s ním pilot Karel Jareš a po něm Eva Leignerová dosáhli shodné rychlosti 216 km/h na tratích 3 km a 15/20 km. O dva dny později pak K. Jareš vytvořil nový národní rekord, když nad Panenským Týncem dosáhl výšky 6340 m. 15. září svůj výkon zlepšil dosažením hladiny 7190 m. Se stejným strojem ustavila E. Leignerová 5. října další rekord, tentokráte na uzavřené trati 100 km, kdy dosáhla průměrné rychlosti 207 km/h.\n\nV roce 1962 se pro úpravu letounu C-104 na rekordní let na uzavřené trati rozhodl instruktor Ústřední plachtařské školy Svazarmu ve Vrchlabí mistr sportu Karel Valášek. Za pomoci Ladislava Vobořila odlehčili letoun C-104 (OK-AXF) a provedli na něm řadu úprav. Přední pilotní prostor byl zakryt do obrysu trupu, zadní opatřen překrytem. 19. října 1962 K. Valášek proletěl pětkrát trojúhelníkovou trať Vrchlabí-Hodkovice-Jičín v čase 3 h 21 min 55 s průměrnou rychlostí 150 km/h.\n\nÚdaje platí pro Bü 131 B \n\nVe filmu Tmavomodrý svět představovala letka Bückerů Bü 131 československé stíhací dvouplošníky Avia B-534.\n\n\n"}
{"id": "231824", "url": "https://cs.wikipedia.org/wiki?curid=231824", "title": "Metro v Saratově", "text": "Metro v Saratově\n\nMetro v Saratově bylo plánováno na konci 80. let 20. století, neboť město se již v počtu svých obyvatel blížilo milionu, což byla důležitá hranice pro realizaci tohoto druhu dopravy v tehdejším SSSR.\n\nProjekt metra vycházel ze samarského, tj. počítal se zahájením stavby v těch místech, kde jsou vhodnější geologické a hydrogeologické podmínky (dále od řeky). Teprve v pozdějších fázích by podzemní dráha směřovala k centru města. V první etapě mělo metro „obejít“ zdejší \"Žlutou horu\" a spojit průmyslové čtvrti s \"komsomolským sídlištěm\" v ose \"ulice Černyševského\". Přestože se snažili projektanti prvního úseku jej vést tak, aby nevedl příliš hluboko, i přesto by bylo nutné zajistit odvodňování během stavby, což stavební náklady mohlo neúměrně zvýšit.\n\nProto se rozhodli zcela změnit vedení prvního úseku; nově tak mělo dojít ke spojení \"Leninského\" a \"Solnečného rajónu\", podél ulice \"50. výročí Říjnové revoluce\" k hlavnímu nádraží. To se sice ukázalo jako mnohem reálnější, mezitím však došlo k rozpadu SSSR (1991) a celý projekt tak byl zrušen. Město s pro výstavbu podzemních staveb obtížným geologickým podložím se tak svého metra nedočkalo. V 90. letech se sice objevily různé projekty, včetně například lehkého metra, žádný z nich však vzhledem k špatné finanční situaci nebyl realizován.\n\n"}
{"id": "231833", "url": "https://cs.wikipedia.org/wiki?curid=231833", "title": "Dinárské hory", "text": "Dinárské hory\n\nDinárské hory (též \"Dinárské pohoří\", \"Dinaridy\", \"Dinárské Alpy\"; slovinsky \"Dinarsko gorovje\"; srbsky \"Динарске планине\" Dinarskije planine; chorvatsky \"Dinarsko gorje;\" albánsky \"Malet Dinarike;\" bosensky \"Dinaridi\", \"Dinarske Alpe\") jsou složitě větvená soustava horských pohoří umístěných na severozápadě Balkánského poloostrova, mezi Panonskou pánví a Jaderským mořem. Název celá soustava získala podle jednoho z dílčích pásem – Dinara planiny. Z velké většiny se rozkládají na území bývalé Jugoslávie (Slovinsko, Chorvatsko, Bosna a Hercegovina, Černá Hora, Kosovo, Srbsko) a také v Albánii. Celý systém je dlouhý 700 km.\n\nSystém začíná na severu na jižním úpatí Julských Alp, od nichž je oddělen údolími Soče a jejího přítoku Idrijce a okrajem Lublaňské kotliny. Táhne se obloukovitě od severozápadu k jihovýchodu v délce asi 700 km mezi pobřežím Jaderského moře a nížinou podél řeky Sáva (Posavina) – celý tento rozsáhlý horský makroreliéf je tedy ohraničen dvěma rozsáhlými sníženinami, na severu je to Panonská pánev, na jihozápadě Jadranská pánev, která je vyplněna mořem. Na východě jej ukončuje tektonická linie Drin – Peć a řeky Ibar a Velika Morava. V severních oblastech je horské pásmo užší (35 km) a poměrně nižší (1200 – 1800 m), směrem k JV se rozšiřuje až na 250 km (u Dubrovniku) s největší výškou 2694 m (Maja e Jezercës). Jadranská část tohoto systému spadá strmě k moři, kdežto vnitrozemské svahy se snižují povlovně k Panonské pánvi.\n\nPříčná údolí řek Rječina, Kupa či Neretva, Prača a Západní Morava dělí systém na tři části: Severozápadní, střední a jihovýchodní.\n\n\nKromě těchto tří základních částí patří do Dinárského systému ještě následujících šest horských subsystémů:\n\nCelá tato rozsáhlá oblast má dost komplikované geologické složení. Dinárská soustava byla vyvrásněna alpsko-himálajským orogénem, ovšem začátkem neogénu byla téměř zarovnána denudací a následně etapovitě zdvihána a přitom silně rozčleněna říční erozí. Proto jsou zde charakteristické zarovnané povrchy ve třech výškových úrovních a také hluboká říční údolí, soutěsky a kaňony (Tara, Neretva, Diva Grabovica, Krka, Zrmanja, Piva, Morača). Převládajícím stavebním prvkem ve většině skupin jsou vápenec a dolomit s četnými krasovými tvary (jeskyně, sloje, závrty, ponorné řeky). Největší rozmanitost takových útvarů a speleologických objektů je v oblasti Velebitu. Z propastí jsou to Jazben u Gorice -(518 m), Puhaljka (-318 m), Mamet (-206 m), z jeskyní Postojnska jama, Manita, Jama vodarica, Cerovačke pečine aj. Dinárský kras má rozlohu 55 600 km². Z typických krasových tvarů jsou význačná především rozsáhlá polje (Livanjsko polje 405 km², Nevesinjsko polje 189 km², Popovo polje 185 km²).V centrální části Černé hory došlo horotvorným procesem k vytvoření mnoha skupin, pro něž jsou charakteristické rozsáhlé, vysoko položené vápencové náhorní plošiny (1500 – 1700 m) doprovázené hlubokými údolími a strmými stěnami. Tato stavba je příznačná pro Durmitor, Sinjajevinu, Moračské hory a další oblasti.\nV některých místech doprovázejí vápenec jílovo – slínovité vrstvy, břidlice nebo pískovec. Tuto charakteristiku mají masivy Bjelašnica, Igman, Treskavica, Bjelasice a Prokletije. Vnitřní pásma soustavy jsou však často složena z jiných hornin – Rudné hory (Vlašič, Vranica, Bitovnja), flyšové hory (Kozara). Zpravidla jsou nižší a mají erozně denudační reliéf s hustou říční sítí.\n\nKlima jednotlivých oblastí je rozdílné a závisí na zeměpisné šířce, nadmořské výšce, expozici svahů a dalších vlivech. Nejvyšší horské oblasti mají alpinské podnebí, charakterizované krátkým a svěžím létem a dlouhými, na sníh bohatými zimami. Podzim bývá teplejší než jaro, atmosférických srážek je dostatek. Nejvyšší horské partie bývají dlouho pod sněhem, na jaře i v létě se zde vyskytují mlhy. Takové alpinské klima má např. horská skupina Bjelašnica nad Sarajevem (průměrná teplota nižší než 0 °C bývá po dobu šesti měsíců, průměrná roční teplota je 0,7°C). Na Bjelašnici byla rovněž naměřena nejnižší teplota na území bývalé Jugoslávie : -41,8 °C (17. 2. 1946). Subalpinské podnebí (v horstvech od 1000 m do 2000 m) je teplejší, také rozdíly maximálních a minimálních teplot jsou menší. Průměrná roční teplota se pohybuje kolem 5 – 7 °C. Takové podnebí je typické např. pro Durmitor. Horské oblasti s mírným kontinentálním klimatem, obvykle ne vyšší než 1000 m, mívají dlouhé a teplé léto a krátké zimy, často jen s malým množstvím sněhu. Průměrná roční teplota přesahuje 7 °C, v červenci činí průměr 18 °C i více, v lednu -1 °C. Podobné podmínky jsou ve všech přímořských horských oblastech, tj. na Velebitu, Bioći, Lovćenu i jinde.\n\nDinárské hory tvoří rozvodí mezi Jaderským a Černým mořem. Ve vnitrozemských skupinách, kde je vápenec doprovázen břidlicí je vody hojně (Igman, Bjelašnica, Treskavica, Trebevič, Jahorina). Zvlášť centrální část celého systému je odvodňována významnými řekami. Do Jaderského moře tečou Zrmanja, Krka, Cetina, Neretva a Drin. K úmoří Černého moře náleží sávské přítoky Una, Vrbas, Bosna a Drina (se zdrojnicemi Piva a Tara a s přítokem Lim) a také Západní Morava a její přítok Ibar.\nVápencová část horstva (Snježnik, Velika Kapela, Velebit, Biokovo, Prenj, Orjen) je téměř bez vody a jsou pro ni typické ponorné řeky a potoky. Řada z nich končí jako podmořské vyvěračky. Největší množství ponorných řek je ve Velebitu. Na mořském pobřeží u Dubrovníka vyvěrá řeka Trebišnjica, jejíž ponor je na Popovom polji.\nMnoho horských skupin je bohatých na jezera a plesa – v Durmitoru se nachází Crno jezero, Zminje jezero a Malo jezero, v Prenji Boračko jezero, v Bjelasici Biogradsko jezero a Pešića jezero, ve Vranici Prokoško jezero, na rozhraní Magliće a Volujaku Trnovačko jezero a v Prokletije Plavsko jezero. Největším je Skadarské jezero, které leží na západních úbočí masívu Prokletije na hranicích Černé hory a Albánie.\n\nFlora\nPříroda celé oblasti je značně pestrá. Rozlišujeme zde tři rostlinná pásma : přímořské, horské a kontinentální. Přímořská vegetace je velmi chudá, roste převážně na skalách. Chudost vegetace na přímořských svazích však není způsobena jen klimatickými podmínkami (vichřice, odvívání), přispělo k ní hlavně dlouholeté pasení koz a ovcí. V horském pásmu se střídá lesní vegetace s travnatými porosty a rostlinami skalních stěn. Zjara svahy rozkvetou ranými cibulovitými rostlinami (krokusy, ladoňky). Později vynikají až metr vysoká květenství bílého asfodelu nebo žluté vysoké hořce. Nápadné jsou také česneky (žlutý a červený). Bohatě je zastoupena i květena alpinská (lomikámen, modrouška, hořec dinárský, zvonek, protěž aj.). Vnitrozemské svahy jsou bohaté na bukové lesy, v nižších polohách převažují bukové a borové lesy. Vyskytují se i jedlové porosty, kdežto smrků je poměrně málo (endemitní smrk Pančicův v povodí Driny). Tyto porosty jsou charakteristické pro oblast Veliké Kapely, Velebitu, Prenje, Durmitoru a dalších horstev.\nFauna\nI fauna je rozdílná na přímořských svazích a ve vnitrozemských oblastech. Nalezneme zde velké množství endemitů a glaciálních reliktů, zvlášť \"motýl\"ů a brouků. V mnoha horských oblastech \"dinárského\" žijí medvědi, vlci či lišky (Prenj, Bjelašnica, Igman, Trebevic, Durmitor, Bjelasica, Vraca). Téměř všude lze potkat vysokou zvěř a uvidět kamzíka či divoké prase. Hojní jsou hadi, ještěrky atd.\nOchrana přírody\nRozmanitost krajinných typů i mimořádnou pestrost živostního prostředí pro živočichy podmiňuje také rostlinstvo. Na mnoha místech byla vyhlášena chráněná území a národní parky. Jde např. o oblasti: Paklenica ve Velebitu u Zadaru, Durmitor, Lovćen a Biogradska gora v Černé hoře, Kozara a Sutjeska v Bosně a Hercegovině.\n\nTím že bývalá Jugoslávie (na které Dinárské hory leží) byla mnohonárodnostní stát je dána i značná odlišnost současného obyvatelstva. Severní oblasti obývají Slovińci a Chorvaté, střední a jižní Srbové, Černohorci, Albánci a Bosňané. Na jednotlivých územích žije řada etnických skupin, vzešlých z původních obyvatel. Např. v okolí Makarské v oblasti Biokova jsou to Dalmatinci. Ti se živili převážně zemědělstvím a rybolovem. Oblast Durmitoru obývají původní obyvatelé Černé hory – Pivljané a Drobnjakové, oblast Komů pak černohorské národnostní skupiny Vasojevičové a Kučové. Celým regionem vedla už ve starověku řada důležitých obchodních cest a jednotlivé oblasti se stávaly předmětem rozmanitých mocenských zájmů. Téměř na každém kroku zde narazíme na památky z jednotlivých epoch lidské činnosti už od dob antiky. V nedávné době došlo k rozpadu Jugoslávie, státu uměle založeného po 1. světové válce, a několik let se vlekly válečné spory o rozdělení území i o nové územní uspořádání následních státních celků. Až do dnešních dnů dosud nejsou všude přesně vymezeny státní hranice a příslušnost jednotlivých horských oblastí ke konkrétním nově vzniklým státům není zcela jasná.\n\n"}
{"id": "231835", "url": "https://cs.wikipedia.org/wiki?curid=231835", "title": "Osyp", "text": "Osyp\n\nOsyp neboli talus (někdy psáno nesprávně \"tallus\") je nahromadění kamenné suti, či jiného materiálu, který vzniká nejčastěji jako výsledek gravitačního působení na obnažené a zvětralé skalní masívy. Jedná se o násyp hrubě vytříděného materiálu, který se hromadí při úpatí skály či svahu. Osyp je typický pro oblasti se strmými horami, které nejsou porostlé hojnou vegetací, jež by zabraňovala řícení.\n\nKamenný osyp vzniká jako výsledek eroze, kdy dochází vlivem nepřízně počasí, změn teplot, chemickému zvětrávání či biologického faktoru k rozrušování skalního masívu na menší tělesa, které se uvolňují a řítí se do níže položených oblastí. Po uvolnění kusů skály dochází k transportu materiálu k úpatí hory, kde se dále akumuluje a třídí. Větší částí kamenných bloků se dostávají dále od hory díky větší kinetické energii a malé části se udržují v horních částech. Dochází tak k jednoduchému třídění uvolněného materiálu.\n\nOsyp by měl v ideálním případu půdorys kuželové výseče, ale většinou je deformován okolními činiteli (skalním úpatím, překážkami atd.) Jeho výška je závislá na množství uvolněného materiálu a na úhlu vnitřního tření, který umožňuje soudružnost částic.\n\nOsypy se vyskytují většinou v oblastech, kde není silný vliv vegetace, která by zabraňovala zvětrávání a skalnímu řícení. Vyskytují se nejčastěji v chladných oblastech, či suchých, kde nejsou vyšší rostliny a stromy, jež by zpevňovaly podloží kořeny. Svahy suťových kuželů mají úhel sklonu 25-40 stupňů, podle tvaru a velikosti úlomků. Pohyb velkých skalních mas může dosáhnout až 200 km/hod.\n\nVelký výskyt osypů je například v aridních oblastech USA (např. v pohoří Sierra Nevada\n), na Aljašce, v Alpách, ale také na jiných planetách jako například na Marsu).\n"}
{"id": "231836", "url": "https://cs.wikipedia.org/wiki?curid=231836", "title": "Talus", "text": "Talus\n\nTalus má více významů:\n\n\n"}
{"id": "231842", "url": "https://cs.wikipedia.org/wiki?curid=231842", "title": "Hrzín (Nový Kostel)", "text": "Hrzín (Nový Kostel)\n\nHrzín (dříve Hörsin či Höschin) je osada, která leží zhruba 5,5 kilometru jižně od Lubů. Spadá pod obec Nový Kostel. Je rozložena v malém údolí, kterým protéká potok Plesná. V roce 2011 zde trvale žilo 51 obyvatel.\n\nJejí původní německý název je Hörsin. Název Hrzín podle dr. Antonína Profouse vznikl z německého výrazu \"Harigis\", který pak byl Čechy zkrácen. Harigis bylo osobní jméno, které např. používal langobardský kníže v 8. století. Tento výraz se skládá ze slov „hari“ ve významu „vojsko“ a výrazu „gis“ (prostý tvar slova „gisel“), což znamená rukojmí.\n\nHrzín patří k velmi starým chebským sídlištím. Patřil původně klášteru ve Waldsassenu a první zmínka o něm nese datum 1185 (některé zdroje však uvádějí až rok 1257). Klášter však nebyl jejím držitelem dlouho, ve 13. století již byla majetkem Markvarta z Vokova. Roku 1257 byla však z jeho strany „ves zvaná Hrzín“ darována zpět do majetku kláštera. V jeho vlastnictví pak byla ves až do počátku 14. století. Pak Hrzín patřil v rychlém sledu velkému množství majitelů. Od přelomu 15. a 16. století se stal součástí majetkového komplexu Lesná-Valdov, který od čtyřicátých let 16. století drželi Multzové z Valdova. Jeho součástí pak zůstal až do 20. století.\n\nV 17. a 18. století došlo k rozdělení Lesné-Valdova na čtyři díly. Hrzín patřil k prvnímu a čtvrtému dílu tohoto majetku. Tato část se nazývala Přední Valdov a kromě Hrzína do ní patřily vesnice Lomnička, Výspa (zanikla), Smrčina a Smrčí (zanikla). Hrzín pak byl po prodání Auerspergům v roce 1834 spojen s Lesnou a Lomničkou v tzv. panství Hratenberk (dnes Hřebeny). Roku [1850 se tato obec osamostatnila. Měla vlastní obecní úřad a od roku 1828 vlastní školu.\n\nV Hrzíně stával zámek Multzů z Valdova. Nahradil ke konci 18. století již nevyhovující sídelní zámek Multzů v Lomničce. Tento zámek se pak stal centrem statku Přední Valdov. Roku 1834 ho však spolu se statkem zvaným Zadní Valdov koupil Josef Jáchym Auersperg. V majetku Auerspergů zůstal zámek až do roku 1901, kdy ho po nich zdědili Kopalové. Během pozemkové reformy bylo hrzínské zboží jako tzv. zbytkový velkostatek koupeno G. Andersem. Po roce 1945 byl zámek využíván především jako účelová budova státního statku. Vinou špatné základní údržby se dostala budova do tak špatného stavu, že byla roku 1973 beze zbytku zbořena. Před jejím zbořením nebyl proveden architektonický průzkum a tak byla navždy ztracena možnost poznání jejího stavebního vývoje.\n\nZámek ležel v poplužním dvoře, ležícím při řece Plesné v severozápadní části vsi. Byl založen v místě poplužního dvoru, který byl původně čtyřkřídlý. Ten byl však koncem 18. století přestavěn. Došlo ke zboření severovýchodního křídla a tak došlo k otevření dvoru směrem k potoku. Severní část jihovýchodního křídla pak byla přestavěna na zámeckou budovu. K tomu došlo v letech 1800–1806. Jednalo se o velké patrové obdélné stavení s půdním polopatrem, kryté mansardovou střechou.\n\nZachoval se sice popis vnějšího vzhledu zámku, ale o jeho vnitřním členění se toho moc neví. Podle popisu bylo přízemí zastropeno valenými klenbami do pasů. V patře se pak nacházela necková klenba se štukaturou. Vnější vzhled je znám již jen z fotografií. Vstupní průčelí otočené do dvora bylo členěno devíti svislými okenními osami, z nichž tři střední vytvářely plochý rizalit završený štítem ve tvaru trojúhelníku. V rizalitu byly dva vstupy do přízemí, nad nimiž byl v klenácích vytesán letopočet dostavby zámku, rok 1806. Fasády byly členěny dvěma římsami – mezipatrovou a korunní. Dále byly zdobeny pilastry s lizénami a nárožní bosáží. Okna byla zvýrazněna prolamovanými nadokenními římsami, dveřní otvory měly profilovaná ostění.\n\nV roce 2006 v obci žilo pouze 59 obyvatel.\n\n\n"}
{"id": "231843", "url": "https://cs.wikipedia.org/wiki?curid=231843", "title": "Bücker Bü 181", "text": "Bücker Bü 181\n\nBücker Bü 181 Bestmann byl německý dvoumístný jednomotorový dolnoplošný cvičný letoun z období druhé světové války.\n\nLetoun Bü 181 byl pokračováním řady započaté dvojplošníkem Bücker Bü 131. První prototyp (imatrikulace D-ERBV) tentokráte jednoplošného stroje byl zalétán v únoru 1939. Křídlo letounu a ocasní plochy měly dřevěnou konstrukci potaženou překližkou a plátnem. Letoun měl pevný podvozek s ostruhovým kolem. Sériově se Bü 181 A začal vyrábět koncem roku 1939. \n\nVerze Bü 181 B obdržela zvětšenou SOP, pozměněnou kapotáž motoru a upravené zasklení kabiny.\n\nCelkem bylo do května 1945 vyrobeno 5900 kusů v mateřské továrně v Rangsdorfu u Berlína a dalších 708 kusů ve firmě Fokker v Amsterdamu, včetně částečně modifikovaných Bü 181 D. Od roku 1942 pak běžela produkce tohoto letounu i u Zlínské letecké a.s. v Otrokovicích.\n\nBestmanny sloužily v Luftwaffe od podzimu 1939 převážně v pilotních školách, např. v FFS A/B 23 v Kaufbeurenu, FFS A/B 112 v Langenlebenu, FFS A/B 32 v Pardubicích a FFS A/B 115 ve Welsu. Jako spojovací a dopravní je používaly také štáby mnoha operačních jednotek Luftwaffe.\nNa jaře 1945 byly zkoušeny tyto letouny v boji proti tankům. Několik strojů bylo upraveno na to, aby mohly nést čtyři kusy pancéřových pěstí Panzerfaust 100 umístěných po jedné na pylonech na horní a spodní straně křídla. Takto vybavená 3. Panzerjagdstaffel operovala velmi krátce (od konce dubna do 4. května) proti americkým tankovým jednotkám.\n\nV letech 1944-46 se letouny Bücker Bü 181 vyráběly ve Švédsku, kde firma AB Hagglund vyprodukovala pro Flygvapnet 125 kusů pod označením Sk 25.\n\nPo ukončení druhé světové války se letouny začaly vyrábět i v Československu ve firmě Moravan Otrokovice. Bylo zde vyrobeno 783 letounů, z toho 180 kusů typu Z-181, 100 kusů typu Z-281 (čtyřválcový invertní motor Toma 4), 184 kusů typu Z-381 (77 kW čtyřválcový řadový motor Walter Minor 4-III) pro civilní uživatele a 319 kusů typu C-6 a C-106 pro vojenské letectvo Československé armády.\n\nV 50. letech byla licence letounu Zlín Z-381 prodána do Egypta. Firma Egyptian Heliopolis Aircraft Works tyto stroje pod názvem Gomhouria (الجمهورية arabsky \"„Republika“\") produkovala pro potřeby egyptského letectva i dalších arabských zemí do roku 1954. Stroje s pohonnými jednotkami Walter Minor 4-III nesly označení Gomhouria, letouny s instalovaným motorem Continental C-145 pak Gomhouria 2 \n\nÚdaje dle\n\n\n\n"}
{"id": "231849", "url": "https://cs.wikipedia.org/wiki?curid=231849", "title": "Impakt mimozemského tělesa", "text": "Impakt mimozemského tělesa\n\nImpakt mimozemského tělesa je událost, kdy dojde ke kolizi dvou astronomických objektů s měřitelnými následky. Během dopadu se uvolňuje velké množství energie a zpravidla dochází i ke vzniku kráteru. Jedná se o přírodní procesy, které měly významnou roli ve vývoji sluneční soustavy již od jejího vzniku. Velké dopady značně ovlivnily historii Země, podílely se na jejím zformováním či vzniku Měsíce. Některá velká vymírání byla způsobená právě impaktem cizího tělesa, tím nejznámější je vymírání na konci křídy před 66 miliony let, kdy asteroid o průměru 10 km dopadl do vod tehdejšího Mexického zálivu a ukončil éru dinosaurů. Kvůli důkazům těchto globálních událostí jsou vesmírná tělesa jednou z největších hrozeb pro lidstvo a život na Zemi. Impakt se může vyznačovat i druhotnými efekty, například může následně zvýšit sopečnou aktivitu. Enormně velké impakty mohou nastartovat i deskovou tektoniku. Zemi blízké objekty (anglicky NEO), které by způsobily větší impakt, mohou být ale desetkrát méně časté, než se dříve předpokládalo.\n\nImpakty stojí za vznikem naší planety a významně ovlivnily její historii. Mezi ně patří pozdní velké bombardování, kdy před 4,1 a 3,8 miliardami let byla Země spolu s vnitřními planetami sluneční soustavy \"bombardována\" velkými asteroidy, popřípadě dopad Chicxulubského asteroidu, jenž před 66 miliony let způsobil vymírání na konci křídy.\n\nZemě průměrně zachytí každý den zhruba 100 tun mikrometeoroidů a meteoroidů, které neškodně shoří v její atmosféře. Poslední zmíněné (velikost do 1 metru) může pozorovatel zahlédnout jako \"padající hvězdy\" či jako bolidy. Asteroidy o průměru 4 metry vstupují do zemské atmosféry přibližně jednou za 1,5 roku. Tělesa o velikosti 7 metrů asi každých 5,5 let a jejich kinetická energie je srovnatelná s jadernou bombou svrženou na Hirošimu (16 000 tun TNT). Ačkoliv záleží na hustotě, objekty větší než 100-200 metrů obvykle vždy vydrží průlet atmosférou a dopadnou na Zemi. Pro rozměr 1 km každých ~520 000 let, pro 5 km ~22 milionů let a pro 10 km ~110 milionů let.\n\nAčkoliv není dosud oficiálně potvrzeno, že by byl některý člověk přímo zabit dopadajícím meteoritem, tak zmíněná událost v Čeljabinsku v roce 2013 zranila více než 1 000 lidí. Dodnes byly před dopadem detekovány pouze dva malé asteroidy, u nichž vědci předem zjistili i přibližné místo dopadu. Těleso 2008 TC3 o průměru 4,1 metrů bylo objeveno 19 hodin před nárazem, následně se vypočítala dráha a určilo se, že místo dopadu bude v Súdánu. Kromě menších odchylek došlo k jevu přímo nad Súdánem a později se našli i úlomky mateřského tělesa. Druhým objektem byl 2014 AA o průměru 3 metry, který vstoupil do zemské atmosféry zhruba 21 hodin po svém objevení.\n\nImpakty těles měly během historie Země značný geologický a klimatický vliv. S dopady těles se na Zemi dostala i voda. Původně se odborníci domnívali, že původcem byly komety, ovšem nové poznatky spíše ukazují na asteroidy. Někteří dokonce navrhují, že objekty sem mohly dokonce dopravit stavební kameny a organické chemikálie, ne-li život samotný (teorie panspermie).\n\nTyto pohledy na nejstarší historii Země se až do nedávné doby neobjevily. Především v důsledku nedostatečných znalostí v oblasti vědy, téměř nulových přímých pozorování impaktů a obtížím rozpoznat silně erodované dopadové krátery. Dobře rozpoznatelné krátery jako ten Barringerův v Arizoně jsou totiž velice vzácné. Místo toho se mělo zato, že tyto útvary jsou následkem sopečné činnosti. Této chybné teorie neunikl ani ten v Arizoně, neboť v jeho relativní blízkosti leží vulkanické pohoří San Francisco Peaks. Stejnou teorií se vysvětlovaly i ty na Měsíci.\n\nTeprve v letech 1903–1905 se začalo uvažovat, že původ Meteor Crater je spíše impaktní, což přesvědčivě dokázal až v roce 1963, americký astronom Eugene Merle Shoemaker. Další poznatky z konce 20. století usvědčily dopady těles jako nejrozšířenější geologické procesy ovlivňující celou naši sluneční soustavu. Každé zkoumané nebeské těleso vykazovalo známky těchto srážek a nebyl důvod věřit, že jim Země unikla. Poprvé se lidstvo stalo svědkem impaktu v roce 1994, kdy se kometa Shoemaker-Levy 9 srazila s Jupiterem.\n\nAstrogeologové podle rozsahu kráterů na Měsíci odhadují, že za posledních 600 milionů let musela být Země zasažena minimálně 60× objekty s průměrem více než 5 kilometrů. Nutno podotknout, že i ta nejmenší tělesa z nich byla schopná vytvořit kráter s průměrem 100 kilometrů. Dosud z těchto srážek byly objeveny pouze tři: Chicxulub (vyhynutí dinosaurů), Popigai a Manicouagan a všechny jsou spojovány s masovými vymíráními.\n\nKromě přímého vlivu na topografii, klima či život dokázaly nedávné studie i vliv impaktů na jádro Země, zodpovědné za udržování magnetického pole.\n\nAčkoliv se potvrdily dopadové krátery na pevninách či mělkých moří, tak se dosud nepotvrdil žádný nacházející se na dně hlubokých oceánů. Existovala myšlenka, že tělesa explodují, aniž by dosáhly mořského dna. Každopádně nedostatek takových kráterů pro lidstvo neznamená nulovou hrozbu. Přestože masivní objem vody nepatrně zmírní energii nárazu, tak jako tak dojde ke vzniku megatsunami, jež v závislosti na velikosti, rychlosti a místu dopadu tělesa může dosahovat výšky od několika málo metrů po několik kilometrů. To může cestovat na obrovské vzdálenosti, aniž by ho to výrazně oslabilo.\n\nVliv impaktů na biosféru byl předmětem vědeckých debat. Tehdy vyšlo několik teorií o vymírání způsobeným právě touto katastrofou. Obecně bylo přijímáno 5 masových vymírání, odehrajíc se v posledních 500 milionů let. To největší před 250 miliony, které tvoří rozhraní mezi permem a triasem, zahubilo 90% veškerých forem života. Dodnes se přesně nezjistilo, co přesně vymírání způsobilo. Pokud nepočítáme vymírání na konci křídy, tak o zbylých třech hromadných vymírání víme ještě méně.\n\nV roce 1980 fyzik Luis Alvarez, jeho syn, geolog Walter Alvarez a jaderní chemici Frank Asaro s Helen V. Michael objevili neobvykle vysoké koncentrace iridia ve specifické vrstvě skalních vrstev v zemské kůře. Iridium je prvek, který je na Zemi vzácný, ovšem hojný na asteroidech. Podle údajů vrstvy tým později odhadl rozměry takového tělesa mezi 10-14 kilometry. Iridiová vrstva byla nalezena po celém světě na sto různých místech. Rovněž byl objeven na 30 místech šokový křemen, vznikající po srážkách nebo explozí jaderných zbraní. Nad vrstvou se kromě toho zjistila vysoká koncentrace popela a sazí.\n\nTeorii impaktu silně podporují izotopy chromu, nalezené ve vrstvě a současně i vylučují dosavadní teorii, že vyhubení dinosaurů způsobila intenzivní sopečná činnost. Vlastnosti izotopů odpovídají izotopům v meteoritech z uhlíkatého chondritu. Ovšem tím se nevyvrací, že původ objeveného chromu je kometární, jelikož i ty se skládají z podobného materiálu.\n\nNepřesvědčivějším důkazem nové teorie byl až objev kráteru na mexickém poloostrově Yucatán. Ten objevili Tony Camargo a Glen Pentfield, zatímco jako geofyzikové pracovali pro ropnou společnost PEMEX. To, co považovali za kruhový útvar, se nakonec ukázalo jako 180 km široký kráter. Nález přesvědčil drtivou většinu vědců, že vymírání na konci křídy musel skutečně způsobit náraz asteroidu, a nikoliv zvýšený vulkanismus, jak se do té doby myslelo.\n\nPaleontologové David M. Raup a Jack Sepkoski přišli v roce 1983 s teorií, že za pravidelně se opakující vymírání s periodou kolem 26 milionů let může neznámá hvězda, která obíhá kolem našeho Slunce a v těchto obdobích vždy gravitačně způsobí přísun asteroidů a komet, které se pak se Zemí mohou srazit. Dosud však žádná takto blízká hvězda nebyla nalezena a dnes se od konceptu upouští.\n\nSrážky planetky se Zemí je vnímáno jako hrozba, schopná zničení lidské civilizace. V roce 2000 zveřejnil časopis Discover Magazine seznam 20 možných scénářů, z nichž uvedl impakt vesmírného tělesa jako ten nejpravděpodobnější. Průzkum z roku 2010 dokonce ukázal, že 31 % Američanů věří, že k této události dojde do roku 2050.\n\nV rané historii byly dopady těles na zemský povrch mnohem běžnější než dnes, neboť sluneční soustava obsahovala mnohem více těles.\n\nNapříklad Měsíc je výsledkem jedné gigantické srážky, kdy se naše planeta, během svého raného formování, srazila s menší plane\n\ntou Theiou a vyvrženiny se poté na oběžné dráze shlukly a daly vzniknout Měsíci.\n\nV dubnu 2014 vědci odhalili v Jižní Americe důkazy obřího dopadu, které se odehrál zhruba před 3,26 miliardami let. Ačkoliv kráter samotný nalezen nebyl, odhadují se rozměry tělesa na 37-58 kilometrů.\n\nDále se počítá s dvěma obřími objekty, které společně před 360-300 miliony vytvořily na jihu Austrálie 400kilometrovou zónu dopadu, což by jí řadilo mezi největší dosud objevenými. Třetí možný impakt, též objevený v roce 2015, našli odborníci v severovýchodním australském vnitrozemí, způsobeným 10kilometrovým tělesem před 300 miliony let. Dosud se ovšem neprokázal a budou potřeba další studie.\n\n803 000 let staré nástroje z tektitů byly nalezeny u hominidů rodu Homo erectus v Asii, přestože se stále neobjevil kráter původního tělesa.\n\nZnámý případ dopadu v daném období je téměř dvoukilometrové jezero Lonar v Indii, jenž vzniklo před 570 000 lety.\n\nV současné geologické epoše se prokázaly několik dopadů. Jeden z nich vytvořil v Argentině krátery Rio Cuarto, což se stalo před 10 000 lety, tedy na počátku Holocénu.\n\nK Argentině se ještě k tomu vztahují objevené meteority Campo del Cielo. Ty se datují do doby před 4 000-5 000 lety. Španělské úřady se o nich dozvěděly v roce 1576. Roku 2015 policie zatkla čtyři údajné pašeráky, snažíc se ukrást víc než tunu těchto meteoritů.\n\nKrátery Henbury v Austrálii a Kaali v Estonsku jsou staré 5 000 a 2 700 let. Ještě mladší se nachází v Kanadě: stáří kráteru Whitecourt, objeveném roku 2007, se odhaduje na 1 080-1 130 let. Má v průměru 36 metrů, hloubku 9 metrů a fragmenty železa se našly rozptýlen v přilehlém okolí.\n\nČínské záznamy vypovídají, že v prefektuře Čching-jang, zemřelo přibližně 10 000 obyvatel, kvůli \"krupobití padajících kamenů\". Astronomové mají podezření na pád většího meteoritu.\n\nJedna z nejznámějších událostí tohoto druhu, je bezpochyby Tunguská událost, ke které došlo na Sibiři v Rusku, 30. června 1908. Ve výšce 5-10 kilometrů nad povrchem explodovala kometa či asteroid s průměrem 40 až 190 metrů. Síla výbuchu se rovnala 10-25 megatun TNT (~1 500× víc než bomba svržená na Hirošimu) a tlaková vlna přelámala 80 milionů stromu na ploše 2 150 km² (čtyřnásobná rozloha Prahy).\nPřímé zranění osoby však nastalo až 30. listopadu 1954 v Alabamě. Chondrit o hmotnosti 4 kilogramu prorazil střechu domu a zranil jeho obyvatelku.\n\nMeteorit Příbram byl první meteorit na světě, který byl nalezen na základě snímků zaznamenávajících jeho dráhu v atmosféře. Byl zachycen na fotografiích bolidových kamer v Astronomickém ústavu v Ondřejově. Hlavní zásluhu na vývoji těchto kamer a výpočtu dráhy bolidu má Zdeněk Ceplecha. Objev úlomků výrazně posílil prestiž českého výzkumu meteorů ve světě a stal se impulzem k dalšímu rozvoji meteorické astronomie v Československu a později v České republice.\nŠlo o první případ na světě, kdy se podařilo z meteorických snímků vypočítat dráhu meteoru v atmosféře. Podařilo se také poprvé na světě prokázat původ meteoritu v hlavním pásu planetek. Toto prvenství přispělo k prestiži českého výzkumu meteorů (v roce 1967 byl Zdeněk Ceplecha zvolen předsedou komise pro meteory Mezinárodní astronomické unie) a k tomu, že v meteorické astronomii je česká věda na špičce světového výzkumu.\n\nDne 7. června 2006 byl v severním Norsku pozorován jasný bolid. První svědci přisuzovali ohnivé kouli ekvivalent výbuchu hirošimské bomby (15 kilotun TNT). Pozdější vědecké analýzy spočítaly sílu exploze na pouhých 100-500 tun TNT.\n\n15. září 2007 dopadl chodritový meteorit poblíž vesnice Carancas v jižním Peru. Vytvořil kráter o průměru 14 metrů, hloubce 4,5 metrů a v jeho bezprostředním okolí byla spálená země. V tu chvíli projížděl asi 100 metrů daleko místní vesničan na kole, z něhož samozřejmě spadl. Neutrpěl žádná zranění a ani nedaleká budova se nezdála poškozená. Následně se zvědaví vesničané šli podívat na místo impaktu, odkud údajně vystupoval výrazný zápach. Ti pak záhadně onemocněli, trpěli bolestmi hlavy a pociťovali nevolnost. Tu způsobil arzén nebo sloučeniny síry. Arzén se vyskytuje v místní podzemní vodě, jež po dopadu začala vřít a tím vznikl jedovatý plyn. Sirné sloučeniny jsou místo toho hojně zastoupeny přímo v meteoritu.\n\n7. října 2008 byl sledován meteoroid o průměru 4 metry, vstupujíc do zemské atmosféry nad Súdánem. Jedná se o první těleso v historii, které bylo objeveno ještě ve vesmíru a následně určen čas a místo dopadu. Meteoroid poté skutečně dopadl v určené oblasti Núbijské pouště, kde se našli stovky jeho kusů.\n\n15. února 2013 v 9:13 místního času vstoupil do atmosféry nad sibiřským městem Čeljabinsk v rychlosti 59 000 km/h meteoroid, jenž při rozpadu explodoval ve výšce 30 km silou 400-500 kilotun TNT (30× víc než hirošimská atomová bomba). Bolid, viditelný dokonce ze vzdálenosti 100 km, ozářil celou oblast v okolí města, což bylo zachyceno na nemalý počet videokamer místních obyvatel. O několik okamžiků později dorazila tlaková vlna způsobená výbuchem povrchu, kde zranila 1 500 lidí. Přestože se těžce zranily dvě osoby, tak si pohroma nevyžádala ani jeden lidský život. Škody na asi 3 000 budovách (především rozbitá okna) jsou odhadovány na 750 milionů korun. Jedná se o největší událost od exploze Tunguského meteoru v roce 1908.\n\nPo pěti letech, 1. ledna 2014, astronomové opět detekovali asteroid na kolizním kurzu se Zemí. Tentokrát jen hodinu před dopadem. Přesné místo střetu bylo značně nejisté. Výpočty ukazovaly na oblast od Panamy po západní Afriku. Nakonec se tak událo nad Atlantským oceánem uprostřed odhadované dopadové linie.\n\nTřetí největší těleso, jenž zasáhlo Zemi pro roce 1900 je bezesporu Kamčatský meteor. S 10-14 metry a hmotností 1 600 tun byl jen o něco menší než ten Čeljabinský. V poledne 18. prosince 2018 explodoval silou 173 kilotun TNT nad východním pobřeží ruského poloostrova ve výšce 26 km. Ačkoliv statistiky hovoří, že ke střetu těles této velikosti se Zemí dochází jen jednou za několik desetiletí, Kamčatský meteor dělí od toho Čeljabinského necelých 6 let.\n\nBěhem pozdního 20. století na současného 21. století, začali vědci intenzivně hledat blízkozemní planetky, jež by mohly představovat hrozbu pro naši planetu a snažit se předpovědět čas a místo dopadu, pokud by byla detekována. NASA s pomocí automatizovaného systému Sentry nepřetržitě snímá katalog všech dosud známých planetek a snaží se na základě přesného určení drah zjistit případnou budoucí srážku se Zemí. V současné době není známo žádné těleso na kolizním kurzu. Nejvíce se tomu blíží 2010 RF12 o průměru 7 metrů, který má 5% šanci, že v září 2095 dopadne na Zem.\n\nDosud byly úspěšně předpovězeny pouze 4 dopady. Predikce je založená především na několikaleté katalogizaci asteroidů. Zpravidla se dráha nejlépe určuje u těch velkých (nad 1 km), neboť jsou dobře viditelné z velké vzdálenosti. 95% z nich už je známo, takže lze zjišťovat jejich oběžné dráhy v čase a tudíž předpovídat možný střet dlouho předtím než se tak stane. Menší objekty jsou oproti tomu příliš slabě viditelné a jejich detekce podstatně obtížnější. Výjimku tvoří ty, které se zrovna nacházely v bezprostřední blízkosti Země. Hlavní nástroje s nimiž se objevování pracuje, jsou širokoplošní pozemské dalekohledy, například sestava dvou dalekohledů ATLAS. Nevýhoda pozemských dalekohledů je ten, že snímají pouze část oblohy a nemohou snímat tu denní.\n\nV dubnu 2018 nadace B612 oznámila, že je \"100 % jisté\", že nás zasáhne zničující asteroid, avšak se neví, kdy to bude. I slavný fyzik Steven Hawking považoval kolizi s asteroidem v jedné ze svých posledních knih, jako největší hrozbu pro lidstvo. Dle expertů Kongresu USA by NASA potřebovala nejméně 5 let na přípravy mise s cílem odklonit nebezpečnou planetku.\n\nJedna z prvních knih, kde se mluví o srážce s vesmírným objektem je bezesporu román Na kometě (1877) od francouzského spisovatele Julese Verna, vyprávějící o dobrodružství několika národností napříč sluneční soustavou poté, co náraz komety od Země \"odštípl\" kus pevniny. Zástupce anglické literatury, H. G. Wells, vydal o 20 let později povídku Hvězda, líčící zkázu rozpoutanou bludnou hvězdou, jež pronikla do vnitřních částí sluneční soustavy. Stejné následky, tentokrát ovšem prostřednictvím průlety komety, popisují ve svém díle Luciferovo kladivo, i američtí spisovatelé Larry Niven a Jerry Pournelle. Pozadu nezůstal ani jeden z nejslavnějších autorů sci-fu, Arthur C. Clark se svým románem Setkání s Rámou.\n\nNámět, kdy hrozí zničení Země z vesmíru je velice využívaný ve kinematografickém průmyslu, ačkoliv jsou v některých případech béčkové kvality a z vědeckého pohledu dosti nereálné.\n\nVe filmu Armageddon (1998) podstoupí zkušení naftaři astronautický výcvik, aby se následně vydali se dvěma raketoplány vstříc asteroidu o velikosti státu Texas, který má během 18 dnů zasáhnout Zemi.(videoklip)\n\nNutno zmínit i velmi podobný snímek, Drtivý dopad, vydaný ve stejném roce. Avšak s tím rozdílem, že se na Zemi řítí kometa, zničit se ho vydají skuteční astronauté a film dopadne hořkosladce.(videoklip)\n\n"}
{"id": "231854", "url": "https://cs.wikipedia.org/wiki?curid=231854", "title": "Použití zvonu", "text": "Použití zvonu\n\nPředstavíme-li si člověka ze 16. století, kdy české zvonařství dosáhlo největšího rozmachu, zjistíme, že jej zvony provázely od kolébky až do hrobu, a proto se nelze divit, že pro něj byly víc, než jen kovový předmět kalichovitého tvaru, zvučící z věže. Užití zvonů zdaleka nekončilo svoláváním lidí do kostela k modlitbě, nýbrž se jim nabízelo široké uplatnění v mnoha oblastech lidské činnosti, v níž bylo třeba vyvolat nějakou událost do veliké dálky.\n\nModlitební zvonky máme doloženy už ve starověku například v Palestině, Číně, Egyptě, Řecku nebo Římské říši. Ve spojení s křesťanstvím pochází nejstarší zmínka o svolávací funkci zvonů z ediktu milánského z r. 313. Papež sv. Sabinián v r. 604 vydává nařízení o pravidelném zvonění k modlitbě, a to čtyřikrát za den a třikrát za noc. V této době jsou ovšem zvony zatím především v klášterech, ale postupně s rozšiřováním křesťanství se dostávají také ke kostelům, u nichž se ovšem stanou běžnými asi v 10. století. U klášterních zvonů nebylo nutné svolávat věřící z velké dálky, a proto nebyly kladeny vysoké nároky na tvar a s ním související kvalitu zvuku zvonů - a právě rozšířením zvonů ke kostelům dochází k významnému rozvoji zvonařského řemesla a technologického postupu.\n\nPostupně se vyvíjí trojí kostelní vyzvánění, zvoucí k modlitbě, zvané \"Angelus Domini\". Nejprve v r. 1318 zavedl papež Jan XXII. večerní zvonění, na konci 14. století bylo ustanoveno též ranní, počátkem 15. století také zvonění k pátečnímu poledni a konečně r. 1456 trojí zvonění každý den.\n\nVedle toho mají zvláštní službu zvony a zvoníci v předvečer významných svátků, kdy se vyzvání všemi kostelními zvony.\n\nNa některých vsích mívají dokonce i více obecních zvoniček jen proto, že jeden zvonek volal k modlitbě katolíky a druhý evangelíky.\n\nNěkteré církevní příkazy zvonění zapovídají - theatini smějí zvonit jen tehdy, pokud v klášteře není co jíst, zvonit se nesmí, pokud nad obcí leží interdikt, a především se nezvoní na Velikonoce. Po odeznění modlitby „\"Sláva na výsostech Bohu\"“ (\"Gloria in excelsis Deo\") na Zelený čtvrtek zvony umlkají až do „\"Gloria\"“ na Bílou sobotu při vigilii Vzkříšení, neboť zvony „odlétají do Říma“ pro požehnání papeže. Tento zvyk byl zaveden církví už v dávné minulosti, kdy zvony ještě byly rozšířeny jen v klášterech, aby ve sváteční době svým zvukem nerušily rozjímání věřících. Lidé si k tomu vynašli celou řadu zajímavých pověstí.\n\nZatímco v jiných oblastech byly zvony převážně nahrazeny jinými vhodnými prostředky, svolávání zvonem do kostela se uplatňuje i dnes.\n\nZvonění v minulosti provázelo všechny důležité životní mezníky, jako jsou křty, svatby, úmrtí či pohřby. Zejména kolem úmrtí existovalo více druhů zvonění, neboť se věřilo, že hlas umíráčku zažene zlé démony a usnadní tak zemřelému cestu do nebe.\n\nZvony odzváněly také všeobecně významné události, jako vítězství ve válce, korunovaci, vstup krále do města, narození následníka trůnu nebo vyzývaly ke shromáždění lidu na náměstí, například při veřejném vyhlašování patentů.\n\nI v současnosti se při některých významných událostech zvoní kostelními zvony. Připomeňme např.\n\nZvony sloužily k určování času a denní doby. Zvon či odbíjení věžních hodin bylo až do 19. století nejspolehlivějším informátorem o ubíhajícím čase pro běžného člověka. Od obyčejného odzvánění hodin se zvonění rozvinulo do neobyčejné šíře. Odzvánělo se:\n\nVečer oznamovalo zvonění „na pokoj“, které znamenalo také zákaz vycházení na ulici bez světla a příkaz k uzavření hospod, což vyzváněl hlas rychtářského, tzv. pivního či vinného zvonku.\nDaleký dosah hlasu zvonu se užíval i jako výstražné či poplašné zvonění – tzv. šturmováním se varovalo před povodní, útokem nepřátel a požárem (namísto dnešních elektrických houkaček). Burcoval se jím lid do vzpoury - na výzvu hlasu zvonu se lid se zbraněmi měl shromáždit na náměstí.\n\nŠturmovalo se prudkým rozhoupáním zvonu, což však někdy mohlo špatně zavěšený zvon ohrozit, a proto se v některých obcích raději zvonilo na poplach tak, že se nehoupalo zvonem, ale pouze se tlouklo srdcem o vnitřní stěnu zvonu.\n\nV jižních Čechách na prachatické Zlaté stezce se zvon užíval jako „zvukový maják“, toto tzv. soumarské zvonění se ozývalo v noci a sloužilo k tomu, aby putující kupec nesešel z cesty.\n\nFunkci zvukového majáku mívaly také lodní zvony, při plavbě v přístavu či za snížené viditelnosti (vedle výstřelů z lodních děl, parních píšťal a elektrických či jiných houkaček). Kromě toho sloužily také pro svolávání osádky (tj. posádky i cestujících).\n\nSignální zvonění najde své uplatnění i dnes. V dopravě se aktivně podnes užívá především jako výstraha, např. u tramvají, jízdních kol či na železničních přejezdech. V minulosti byla signalizace s použitím zvonku také používána kupř. při provozu velkých parních strojů, kdy bylo potřebné z řídícího stanoviště stroje vydávat smysluplné povely do vzdálené strojovny vybavené hlučnými parním stroji (kupř. na povely vydávané z lodního můstku do strojovny lodě anebo nutná signalizace při provozu velkých důlních výtahů apod.). Zvonkem byl také ohlašován např. odjezd či příjezd dostavníku či příjezd vlaku taženého parními lokomotivami - zejména v Americe.\n\nK dalším signálním zvoněním patří domovní zvonky, zvonění telefonu či telegrafu. Zvuk zvonku se u nás po léta doma ozýval také z velkého mechanického budíku na pero.\n\nZvonek se také někdy používá i v menších obchodních prostorách, kdy každý pohyb (otevření či zavření) vchodových dveří rozezvučí malý zvonek umístěný nade dveřmi, zvuk zvonku tak upozorňuje prodavače, že přišel nebo odešel nějaký zákazník.\n\nZvonky či zvonce se také běžně používaly a doposud i používají pro prostorovou a bezpečnostní identifikaci hospodářských zvířat při pastvě zejména v členitém horském terénu. U stád ovcí a koz mělo zvonek vždy jen několik zvířat ve stádě, u stád skotu pak mohou mít zvonek na krku zavěšena všechna zvířata ve stádě.\n\nZvonění se používá i při sportovních kláních. Kromě úmyslného randálu a rámusu, který za pomoci zvonců někdy vytvářejí vášniví fotbaloví či hokejoví fandové, se zvuk zvonku regulérně ozývá třeba při atletických závodech, kdy rozhodčí závodníkům ručně zvoní poslední kolo, stejný postup je používán i při závodech v dráhové cyklistice.\n\nKromě toho, že zvony mají různé ohlašovací funkce, lidé věřili, že zvonění má též očistnou moc. Proto se zvony používaly k odehnání zlých sil a nebezpečí. Nejznámější je tzv. zvonění na mraky, tedy s účelem odehnat od obce bouři, vichřici či jinou nepřízeň počasí.\n\nDále se zvony užívaly proti moru a jiným epidemiím, což na první pohled vypadá jako obyčejná pověra, ale na rozdíl od zvonění na mraky je zde určitý odpudivý účinek skutečně možný, protože neustálý hluk rozhoupaných zvonů může plašit hlavní roznašeče moru - hlodavce. Tento postup byl ovšem bezpochyby nevědomý, hlavní roli zde samozřejmě sehrála víra v moc zvonu.\n\nZvláštní událost, v níž hlasy zvonů sehrály pozitivní roli, máme doloženu od kronikáře v Sedlčanech (okr. Příbram), kde se r. 1693 zvonilo proti mračnu kobylek, které pustošily místní polnosti. Když na ně začaly místní zvony zvonit, se strašlivým chřestěním letěly pryč. Zvon ve Slepoticích (okr. Pardubice) prý zahání hady, neboť jej nechala ulít dívka, která se uzdravila z uštknutí hadem a prosila pak Boha, aby její zvon měl tuto moc.\n\nZmíněné šturmovací zvonění při útoku nepřátelského vojska má i vedlejší funkci - i zde je obsažena důvěra, že hlas zvonu nepřátele odradí. Proto při svěcení zvonu biskup mimo jiné říkával: „…aby před jeho hlasem vždycky utíkal nepřítel dobrých; lid křesťanský nechť je vyzýván k víře; hrůza nechť napadne vojsko nepřátelské.“\n\nStejně tak zvonky a zvonce, zavěšované na krk domácím zvířatům nebo dětem a také domovní zvonce, v sobě kromě praktického účelu obsahují i víru, že zvon zahání temné síly.\n\nCírkvi tyto zvyky poněkud zaváněly pohanstvím, a proto se je snažila vymýtit nebo alespoň co nejvíce sladit s katolickou věroukou - tak je třeba chápat například myšlenku papeže Benedikta XIV., který prohlásil, že samotný zvon odpudivou moc postrádá, ale jeho hlas vyzývá lid k společné modlitbě a právě tyto modlitby nebezpečí zažehnají.\n\nSvědčí o tom také situace na konci 16. století, kdy šel Evropou strach z tureckého nebezpečí. Tehdy se z nařízení císaře Maxmiliána u nás jednou týdně zvonívalo tzv. „turecké zvonění“ (též „zvonění na páteře“), při němž měl všechen lid pokleknout a modlit se proti Turkům.\n\nPři nepříznivém počasí prý zvony šepotají. Zatímco při bouřce si vyprávějí o budoucnosti, za vichřice mluví o věcech, které už se odehrály. \n\nZvon lze využít také jako magický předmět k věštění budoucnosti. Provádí se to tak, že věštec vstoupí dolním otvorem pod zvon, uvnitř pronáší zaklínadla a naslouchá dozvuku, podle nějž určuje budoucnost. Věštění z hlasu zvonů se nazývá kampanomantie.\n\n\n\nPři chování skotu se většinou na krk kravám připevňovali zvonce.\n\n\n"}
{"id": "231855", "url": "https://cs.wikipedia.org/wiki?curid=231855", "title": "Umíráček", "text": "Umíráček\n\nUmíráček se nazývá malý kostelní zvon, sloužící k vyzvánění při úmrtí. Rozlišujeme čtyři druhy úmrtního zvonění:\n\n\nLidé si s oblibou antropomorfizují hlas zvonů a slyší v něm slova nebo i celé věty – a právě pareidolie v hlasu umíráčků jsou velmi časté.\n\nUmíráčky volávají: „Už umřel, už umřel!“ nebo „Už ho nesou, už ho nesou, už ho víckrát neponesou!“ nebo „Umřel, nechtěl, musel!“ \nO zemřelém chudákovi: „Nic neměl, nic neměl!“, o boháči: „Umřel nám bohatý, nechal nám dukáty!“ nebo známé „Měl pole, role, dům!“, jinde „Umřel pán s paní, - měli pole, luka, dům, - pole, luka, dům!“ apod. \n\nHřbitovní zvonek se nad příchodem nového obyvatele raduje: „Už přišel, už přišel!“ nebo na něj volá: „Vítám tě, vítám tě!“, při zasypávání rakve pak volá: „Šup tam s ním, šup tam s ním!“\n\n"}
{"id": "231856", "url": "https://cs.wikipedia.org/wiki?curid=231856", "title": "Pouštní dlažba", "text": "Pouštní dlažba\n\nPouštní dlažba (někdy také pouštní mozaika) je zvláštní druh pouštního povrchu, který vzniká eolitickou činností (odborně zvaná deflace), kdy jsou malé části transportovány pryč a těžší setrvávají na svém místě. Dochází tak k vytřídění podkladového materiálu, čímž vzniká hrubozrnný povrch tvořený většími kameny, které připomínají dlažbu. Jedná se o pasivní proces, během kterého jsou následně kameny poskládány téměř vedle sebe s minimálními mezerami.\n\nV aridních oblastech není povrch pokryt vegetací, což má za následek snadné přenášení částic vlivem větru. Malé částečky písku a prachu jsou snadno nadzvednuty a trakcí, nebo saltací odnášeny. Postupným odnosem těchto částic dochází k tomu, že se začínají obnažovat větší tělesa, které není vítr svojí silou schopen odnést. Postupujícím odnosem se množství těchto větších těles zvětšuje, až dochází k tomu, že je celá oblast pokryta kameny. Vrstva velkých kamenů je pro vítr neprostupitelná, což zabraňuje dalšímu odnosu.\n\nHorní strana dlažby je vystavena pravidelnému obrušování zrnky písku, což má za následek její ohlazení a opracování.\n\nVzniká pevná vrstva, která připomíná lidmi vybudovanou dlažbu. Jedná se však o přírodní výtvor, který se vyskytuje ve většině deflačních oblastí (např. na Sahaře, Atacama), ale neomezuje se pouze na Zemi, ale byla pozorována i na jiných planetách, kde vane vítr (např. na Marsu).\n\n"}
{"id": "231860", "url": "https://cs.wikipedia.org/wiki?curid=231860", "title": "Ledce (okres Hradec Králové)", "text": "Ledce (okres Hradec Králové)\n\nObec Ledce () se nachází v okrese Hradec Králové, kraj Královéhradecký. Žije zde obyvatel.\n\nPrvní písemná zmínka o obci pochází z roku 1450.\n\nStejně jako z okolních obcí (Jeníkovice, Bolehošťská Lhota, Vysoký Újezd aj.) odcházeli do exilu i nekatolíci z Ledce. V Čechách zahrnovaly jezuitské metody rekatolizace povinnou docházku na katolické bohoslužby, domovní prohlídky, odpírání souhlasu vrchnosti k uzavírání sňatků, násilné odvody na vojnu apod. Číst nebo vlastnit Bibli bylo zakázáno. Místodržitelský patent vydaný dne 29. ledna 1726 zpřísnil tresty pro usvědčené nekatolíky, a to od jednoho roku nucených prací až po trest smrti. Ve zdejší oblasti působili kromě Antonína Koniáše také jezuité Jakub Firmus, Matěj Třebický, Adam Poustka a František Mateřovský. Protestantům mohly být odebrány děti a předány do péče katolickým opatrovníkům. Z obce Ledce prokazatelně uprchl Matěj Jelen *(1748) do pruského Slezska. Nešel přes Münsterberg, ale šel přimo do Husince. Tam se dne 20. 9.1774 oženil s Annou Větvičkovou. Rodina se později odstěhovala do nově zakládané české obce Zelov a patří mezi její zakladatele. Významným zdrojem informací jsou biografie exulantů uložené v archivu Jednoty bratrské v Herrnhutu (Ochranov), Německo. Nejdostupnější informace jsou v knihách Edity Štěříkové (včetně zdrojů a údajů z matrik). Potomci českých exulantů žijí v Německu, Polsku, USA, Kanadě, Austrálii, někteří se po 2. světové válce vrátili. \n\nKaždoročně se tu pořádá soutěž v netradičních vodních disciplínách Ledecká lávka.\n\n\n\n"}
{"id": "231863", "url": "https://cs.wikipedia.org/wiki?curid=231863", "title": "Jõelähtme", "text": "Jõelähtme\n\nJõelähtme (německy \"Jegelecht\") je vesnice v estonském kraji Harjumaa, samosprávně patřící do obce Jõelähtme, jejímž je administrativním centrem.\n\nJõelähtme je jedním z prastarých sídelních center severního Estonska. Vykopávky mohylového pohřebiště svědčí o trvalém osídlení nejpozději v pozdní době bronzové, konkrétně v 7. až 8. století př. n. l.\n"}
{"id": "231865", "url": "https://cs.wikipedia.org/wiki?curid=231865", "title": "Dům voskových figurín", "text": "Dům voskových figurín\n\nDům voskových figurín (\" \") je americký hororový film, který v roce 2005 natočil režisér Jaume Collet-Serra. Snímek je inspirován staršími filmy, například stejnojmenný \"Dům voskových figurín\" z roku 1953, nebo film Michaela Curtize \"Tajemství panoptika\" z roku 1933.\n\nParta mladých lidí se vydává na cestu, aby mohli navštívit mistrovský univerzitní zápas. Cestou pozdě večer se rozhodnou přenocovat uprostřed lesa. Druhý den ráno zjišťují, že v jednom z aut praskl řemen a dva z nich, Wade a Carly, se rozhodnou, že se nechají svézt člověkem, kterého potkají v lese. Zbytek se rozhodne pokračovat na fotbalový zápas. Avšak kvůli zácpě na silnicích se otáčejí a vracejí zpět. Mezitím Wade a Carly jsou dovezeni do města, kde jak se zdá nikdo není. Zaútočí zde na ně šílení bratři, kteří z lidí, které zavraždí, vytvoří figuríny, které jsou poté rozestavěny po celém městě. Během příběhu se také dozvídají, z jakého důvodu se dvě dvojčata dala na cestu vraždění.\n\nWade je zabit v místním muzeu voskových figurín. Carly je chycena a uvězněna na čerpací stanici. Když se do táboru vrátí zbytek přátel, rozhodnou se Nick s Daltonem, že se vydají pro Carly a Wada, to však ještě netuší, co je v hrůzostrašném městě čeká. Paige a Blake zůstávají u stanů.\n\nKdyž Nick a Dalton dorazí do města, rozdělí se a hledají každý sám. Nick narazí na prvního z bratrů na benzinové stanici, kde také osvobozuje svoji sestru Carly. Spolu se rozhodují, že se vrátí do domu hrůzy, aby našli mobilní telefon, který tam Carly ztratila, a přivolali si pomoc. Vše se komplikuje tím, že oba bratři přicházejí a snaží se oba dva zabít.\n"}
{"id": "231868", "url": "https://cs.wikipedia.org/wiki?curid=231868", "title": "Bitva u Chancellorsville", "text": "Bitva u Chancellorsville\n\nBitva u Chancellorsville, známá též jako Leeho perfektní bitva, představovala významné vítězství konfederačních vojsk nad vojskem Unie a náleží ke klenotům válečnického umění. Generálové Jackson a Lee mistrovsky využili blufování a skrytých přesunů k obelstění nepřítele a v jednu chvíli sahali po možnosti obklíčit a zcela zničit celou dvakrát silnější armádu generála Hookera. Patrně pouze smrtelné zranění Jacksona a likvidace celého jeho štábu (jeho muži jej v nočním boji zaměnili za nepřátelskou jízdu) zachránila hlavní armádu Unie před zkázou. Díky tomu nebylo nakonec vítězství Konfederace ani zdaleka tak úplné, jak mělo být. Konfederační armáda utrpěla sice menší, leč citelnější ztráty, což minimálně dočasně vynahradil fakt, že připravila nepřítele o velkou část proviantu a děl. Ovšem hlavní seveřanská armáda unikla a smrt Jacksona, který byl považován za nejlepšího polního taktika Konfederace a nenahraditelnou pravou ruku generála Leeho, představovala katastrofu, ze které se jižanská vojska nikdy zcela nevzpamatovala.\n"}
{"id": "231871", "url": "https://cs.wikipedia.org/wiki?curid=231871", "title": "Kapara trnitá", "text": "Kapara trnitá\n\nKapara trnitá (\"Capparis spinosa\"), někdy méně vhodně označována jako kaparovník, je nízký poléhavý keř, který roste v celé oblasti Středozemního moře, nejčastěji na suchých stráních a není vzácností se s ním setkat na zdech, dokonce i např. ruin staveb pocházejících z antické doby. Roste však i na území Střední Asie a adventivně též Severní Ameriky a Austrálie.\n\nTento poléhavý keř nejvíce zaujme nádhernými květy. Ty jsou velké, bílé nebo bledě růžové se čtyřmi korunními plátky a velkým počtem nezvykle dlouhých fialových tyčinek, které květům dodávají exotický vzhled. V některých oblastech, jako např. v jižní Francii, Španělsku, Itálii nebo v Alžírsku, se kapary dokonce pěstují na speciálních plantážích.\n\nKůra, listy a kořeny kapary mají diuretické účinky a snižují účinky toxických látek (alkoholu, drog, léků, antikoncepčních preparátů a dalších cizorodých látek) na lidský organismus, především na játra.\n\nKapara je využívána především v okolí Středozemního moře, často v kombinaci s olivami a cibulí. Nerozvinutá poupata naložená v soli nebo v solném nálevu s vinným octem jsou označována jako kapary a používají se do salátů, k masu, do studených a pikantních omáček, majonéz, k sýrům či k rybám.\n\n"}
{"id": "231872", "url": "https://cs.wikipedia.org/wiki?curid=231872", "title": "Pivní zvon", "text": "Pivní zvon\n\nPivní zvon nebo též vinný zvon se nazývá malý zvon, kterým rychtář odzváněl pokyn k uzavření hospod. Pivní zvon býval zpravidla zavěšen na radnici. \n\nHlas pivního zvonu, tzv. „zvonění na pokoj“\", také ohlašoval zákaz vycházení do ulic bez osvětlení. \n\nV Chebu v r. 1480 vyšlo nařízení, že hlas pivního zvonu oznamuje také dobu, do níž se smí bruslit.\n\nNení bez zajímavosti, že začátek „pokoje“ nebyl během roku ve stejnou dobu a v zimě nastával někdy už při 7-8 hodině večerní. \n\nNezřídka se stávalo, že krčmář výzvu hlasu pivního zvonu k uzavření hospody nedodržel, pouze zavřel okenice a pilo se dál, proto rychtář hospody obcházel a podle zvyku mu hospodský musel otevřít ihned po prvním zabouchání, aby nestihl sklidit případné věci ze stolu. Stejně běžné ovšem posléze bylo, že se rychtář, znaven večerní obchůzkou, k tajně popíjejícím štamgastům připojil a poseděl s nimi. \n\n\n"}
{"id": "231874", "url": "https://cs.wikipedia.org/wiki?curid=231874", "title": "Mike Buckna", "text": "Mike Buckna\n\nMike Buckna, zvaný Matej i Matěj (5. září 1913, Trail, Kanada – 6. ledna 1996, Milwaukee, USA) byl lední hokejista a trenér, který dosáhl mnoha úspěchů v Československu. Jako hrající trenér působil v prvním mezinárodně úspěšném československém klubu LTC Praha. Z trenérského postu přivedl československou hokejovou reprezentaci k zisku prvního titulu mistra světa a k dalším medailím včetně stříbrné z olympijského turnaje. Je členem Síně slávy IIHF od roku 2004.\n\nMike Buckna se narodil slovenským rodičům v Kanadě. Od žáků hrál za klub Trail Smoke Eaters.\n\nV listopadu roku 1935 dorazil Buckna s kamarádem do Československa. Není zcela jasné, zda se jel pouze podívat do vlasti rodičů či dorazil kvůli inzerátu, který nechal uveřejnit klub LTC Praha., Podobně není zřejmé, kdo ho jako první viděl na zimním stadiónu na Štvanici bruslit, ale smlouvu podepsal ještě týž den., Brzy si zahrál sice v jednom útoku i s tehdy nejlepším československým střelcem Josefem Malečkem, ale obvykle v dalších více než třech letech vedl jako centr druhý útok LTC Praha.\n\nBuckna si přes své mládí získal díky svým hokejovým dovednostem dostatečný respekt i u mnohem starších spoluhráčů. Pomohlo mu to zvládnout úlohu hrajícího trenéra. Z této pozice pomohl LTC Praha k titulu mistra ligy v prvních třech ročnících nově ustavené soutěže., V roce 1937 klub pod jeho vedením po několika letech opět vyhrál prestižní evropskou klubovou soutěž Spenglerův pohár. Buckna nebyl prvním hokejistou z Kanady, který na československém území působil, ale byl to právě on, kdo dokázal druhé strhnout svým zaujetím pro hru a byl přirozeným vůdcem i z trenérské pozice.\n\nMistrovství světa v ledním hokeji 1938 se konalo v Praze a domácí hokejový svaz se kromě pečlivých příprav na hladký průběh mistrovství a kongresu ke 30. výročí založení LIHG soustředil i na zajištění co nejlepšího výkonu československé hokejové reprezentace. Pomoci k tomu měl z trenérského postu Buckna. Jeho schopnosti se projevily např. v tom, že nejdůležitějším hráčem obrany se v domácím týmu stal František Pácalt, který mnoho let předtím hrál v útoku. Mužstvo soustředěné kolem muže, který téměř nestřídal a vedené schopným trenérem, který v případě potřeby nasadil do hry pět útočníků, získalo bronzové medaile.\n\nBuckna se i přes pravidelné návraty do Kanady v Československu cítil velmi dobře. Získal si zde mnoho známých i mimo sport např. z filmové oblasti a po úspěchu na pražském mistrovství světa se za velkého zájmu v hlavním městě oženil. V roce 1939 reprezentovali na mistrovství světa Kanadu hráči klubu Trail Smoke Eaters. Mike Buckna, který se právě v tomto klubu s ledním hokejem seznámil, ovšem odmítl nabídku na zařazení do tohoto týmu a do Švýcarska opět odjel jako technický poradce československého mužstva., Československý omlazený tým málem na mistrovství světa Kanaďany porazil, ale posléze se po dodatečném zápase, který sehrál s domácím celkem tři týdny po turnaji, musel smířit se čtvrtým místem. Deset dní po dodatečném utkání přestala existovat republika, kterou hokejisté reprezentovali a na konci března Buckna odjel s manželkou do Kanady.\n\nBěhem druhé světové války se Bucknovým narodil syn, kterého pojmenovali po otci. Buckna se okamžitě po  ní vrátil k hokeji v Trailu. Již na konci roku 1946 se však přepravil do Československa. Ke klubu LTC Praha se jako hrající trenér mohl připojit až na začátku příštího roku. Získal s ním další titul mistra ligy. Buckna byl hlavní postavou trenérských kursů, který byly uspořádány v Praze a Brně. Ukázal, jak je důležité hokejovou praxi skloubit s teoretickým základem. Zapůsobil jako vzor, od něhož se následně odvinula sláva československého hokeje.\n\nZačátek roku 1947 byl ovšem především spojen s prvním poválečným mistrovstvím světa. Když se jeho pořádání kvůli absenci Kanady vzdala Velká Británie, dostali od LIHG příležitost funkcionáři v čele s Josefem Loosem z Prahy. Ti se rozhodli roli hostitelů přijmout a okamžitě měli jasno i v tom, kdo by měl domácí tým vést. Buckna se k reprezentaci vrátil až na tři oficiální mezistátní zápasy před začátkem mistrovství světa. Přesto neváhal okamžitě v sestavě provádět změny, při nichž se řídil tím, co byli hokejisté schopni předvést a nikoli tím, kdo mu koho doporučoval. Širší kádr tvořilo 26 hráčů, ale nominováno pro mistrovství světa mohlo být pouze 15 hokejistů. Posledním vyřazeným hráčem byl Oldřich Zábrodský, který se nezdál Bucknovi ještě natolik vyspělým hokejistou, aby mužstvo byť nechtěně nepoškodil. Buckna se kvůli tomu dostal do sporu se starším bratrem vyřazeného obránce Vladimírem, který byl ovšem rychle zažehnán.\n\nTrenér Buckna na mistrovství světa nominoval pouze jednoho hráče, který nehrál pravidelně v žádném pražském ligovém klubu. Byl jím útočník Vladimír Bouzek, který si odbyl reprezentační premiéru při návratu Buckny k týmu. Funkci kapitána svěřil reprezentační trenér opoře z předválečného pražského mistrovství světa, ačkoli Pácalt se již zdál mnohým starý. Buckna na mistrovství světa v roce 1947 musel osvědčit své trenérské schopnosti poprvé ve druhém zápase, když jeho svěřenci prohrávali po první třetině s Rakušany. Československá hokejová reprezentace vítězila ve všech zápasech až do předposledního dne mistrovství světa, kdy prohrála se Švédy. Po překvapivé prohře Švédů s Rakušany v posledním dni však nebyl pro Bucknu problém motivovat domácí hokejisty před utkáním s Američany a přivést je před vlastním publikem k prvnímu titulu mistra světa a dalšímu titulu mistra Evropy.\n\nV následující sezóně Buckna ve funkci hrajícího trenéra pomohl klubu LTC Praha nejprve na konci roku 1947 k dalšímu vítězství v prestižním Spenglerově poháru. O několik měsíců později v dalším roce se stejným klubem získal opět titul mistra ligy. Celkově v dresu tohoto klubu v lize vstřelil 40 gólů. Přesto se s ním ovšem rozešel a přešel do Sparty Praha. Důvodem byl nový spor s Vladimírem Zábrodským.\n\nNa přelomu ledna a února se v roce 1948 konal hokejový turnaj v rámci zimních olympijských her. Mike Buckna na něm opět vystupoval jako trenér československé hokejová reprezentace. Do Švýcarska mohl s sebou vzít o dva hokejisty více, než využil o rok dříve v Praze. V kádru obhájců titulu mistra světa provedl minimální změny, když vzal dva nové obránce Oldřicha Zábrodského a Přemysla Hainého a dva nové útočníky Vladimíra Kobranova a Augustina Bubníka. Československá hokejová reprezentace tentokrát prošla turnajem bez prohry, ale skončila druhá, protože měla horší brankový poměr celkového skóre ze všech zápasů než kanadská hokejová reprezentace, s níž poprvé v historii na oficiálním světovém turnaji neprohrála., Bezbrankovou remízu s vítězem turnaje napadl ještě ve Svatém Mořici nejlepší střelec československého mužstva Vladimír Zábrodský, který si stěžoval na svázanost trenérem zvolenou taktikou. Poukazoval též na možnost lepšího využití přesilových her, kterých měl československý tým k dispozici dvojnásobný počet než soupeř. Trenér Buckna však nechtěl otřást před zbývajícími důležitými zápasy případnou porážkou sebedůvěrou mužstva, které se tak kromě stříbrných medailí dopracovalo i k obhajobě titulu mistra Evropy.\n\nSpor mezi trenérem Bucknou a novým kapitánem týmu V. Zábrodským se kvůli reprezentačnímu útočníkovi objevil po olympiádě i v československém tisku. Buckna se proti kritice kapitána bránil tím, že hokejistům před zápasem s Kanadou nezakázal střílet góly. Pro trenérovu obranou taktiku mluvily již výsledky na turnaji. V zápasech s outsidery se totiž československý tým nechal unést útokem a inkasoval příliš mnoho branek, čímž si výrazně zhoršil brankový poměr, který při rovnosti bodů rozhodoval o konečném pořadí. Několik dnů po skončení olympijského turnaje se Buckna dočkal dalšího potvrzení správnosti svého přístupu, protože Kanada přijela ke dvěma mezistátním utkáním do Prahy. V prvním zápase se českoslovenští hráči před domácím publikem snažili hrát dle přání veřejnosti a kapitána V Zábrodského. Domácí tým s útočnou taktikou neuspěl a snadno prohrál. Další den řídil Buckna reprezentační tým jako hrající trenér a mužstvo pod jeho vedením dokázalo opět remizovat.\n\nBucknu nicméně opakované spory s Vladimírem Zábrodským znechutily natolik, že kvůli nim odešel z klubu LTC Praha, s nímž ani neodcestoval do Moskvy na instruktáž budoucí sovětské hokejové reprezentace. Po únorovém puči Buckna s rodinou Československo na dlouhou dobu opustil.\n\nTrenérské postupy Buckny v československém hokeji přesto nezapadly. Důraz na výběr brankáře a obranou hru týmu jako celku se zde uchytil i díky tomu, že Buckna zapůsobil jako velký vzor např. na budoucího úspěšného trenéra Vladimíra Bouzka. Další úspěšný trenér Luděk Bukač poznal Bucknu v klubu LTC Praha jako žák a byl hrdý, když ho mohl o téměř 40 let později osobně představit budoucím mistrům světa. Buckna byl totiž přítomen mistrovství světa v ledním hokeji 1985 v Praze jako čestný host a viděl tedy na vlastní oči souboj československé reprezentace s kanadskou o zlatou medaili.\n\nMike Buckna zemřel v roce 1996 u syna v USA. Matěji mu začal říkat jako první snad známý rozhlasový komentátor Josef Laufer.\n\n\n\n\n\n\n\n\n"}
{"id": "231877", "url": "https://cs.wikipedia.org/wiki?curid=231877", "title": "Zvonění na mraky", "text": "Zvonění na mraky\n\nZvonění na mraky se nazývá vyzvánění kostelním zvonem, jehož účelem bylo odehnat nepříznivé počasí. Tento zvyk má prastaré kořeny ve víře, že zlé přírodní síly lze odehnat velkým hlukem. \nV minulosti se zvonilo např. na:\n\nUž před vznikem zvonů se lidé pokoušeli zahánět nepříznivé počasí magickými praktikami, jejichž součástí bylo způsobení hluku. Tento zvyk je rozšířen i mimo Evropu u přírodních národů.\n\nZ doby císaře Kaliguly máme doloženo, že císař nařídil střílet proti nebi z luku a praků, aby tak byla rozehnána mračna. \n\nV r. 280 papež Felix doporučil tuto praktiku nahradit zvoněním. U zvonu je víra v odpuzující sílu umocněna tím, že je to posvěcený předmět. V obcích, kde k tomuto účelu zvon neměli, se užívalo i jiných prostředků - na mraky se práskalo bičem, troubilo buď na trubku nebo i na mušli, zpravidla posvěcenou (troubení zajišťoval obecní ponocný), nebo si obec najala zaklínače mračen. Někteří tito hadači prý dokázali použít zvon i k tomu, aby obci déšť přivolali.\n\nNěkde lidé věřili, že kam až doletí hlas zvonů, tam blesk či bouřka nezpůsobí žádnou škodu. Protože to samozřejmě pokaždé nepomáhalo, ke zvyku byly připojovány ještě další praktiky, jež bylo třeba dodržet - zvonit se muselo ve správnou chvíli, nikdy umíráčkem, ve správném rytmu, někdy jen určitá osoba. \n\nJaký význam lid přikládal zvonění na mraky, dokládá zpráva z Pňova, kde byl r. 1742 vypálen kostel Nanebevzetí Panny Marie nepřátelským vojskem, přičemž byly všechny tři zvony zničeny. Když potom r. 1754 bylo celé okolí zničeno strašným krupobitím, lid si stěžoval, že k tomu došlo proto, že nemohli zvonit na mraky, a tak byly urychleně objednány nové zvony, které r. 1756 dodal zvonař Jan Krištof Löhner.\nOdpuzovat bouři pomocí zvonu u nás zakázal císař Josef II. s odůvodněním, že rozhoupaný zvon blesky přitahuje, místo aby je odháněl. Nutno ovšem dodat, že s touto reformou příliš neuspěl a zejména v malých vsích se zvonění na mraky praktikovalo až do dob I. světové války, na Chodsku je zvyk doložen ještě za I. republiky.\n\n\n"}
{"id": "231881", "url": "https://cs.wikipedia.org/wiki?curid=231881", "title": "Malý pitaval z velkého města", "text": "Malý pitaval z velkého města\n\nMalý pitaval z velkého města je československý detektivní televizní seriál.\n\nSeriál ukazuje práci kriminalistů oddělení kriminální policie Sboru národní bezpečnosti při vyšetřování trestných činů – krádeží, vydírání i vražd, z nichž některé jsou inspirovány skutečnými událostmi. Odborným poradcem seriálu byl mjr. Miloslav Šimek a mjr. Jaroslav Buchar.\n\nNatočeno 1982\n\nNatočeno 1986\n\n\n"}
{"id": "231888", "url": "https://cs.wikipedia.org/wiki?curid=231888", "title": "Malý Nicky - Satan Junior", "text": "Malý Nicky - Satan Junior\n\nMalý Nicky - Satan Junior (v orig. \"Little Nicky\") je filmová komedie z roku 2000 napsaná Adamem Sandlerem, který si i zahrál hlavní roli. Dále hrají: Rhys Ifans, Tom 'Tiny' Lister, Jr., Harvey Keitel, Allen Covert, Patricia Arquette a Robert Smigel poskytuje hlas psovi, který mluví - Mr. Beefy. \n\nNicky je jedním ze tří synů Satana (Harvey Keitel), avšak na rozdíl od svých nevlastních bratrů Adriana (Rhys Ifans) a Cassiuse (Tom 'Tiny' Lister, Jr.) je hodný. Nicky má vadu řeči a nakřivo pusu, poté co ho Cassius praštil lopatou. Adrian a Cassius se rozhodnou zavést na Zemi peklo a při odchodu z pekla zmrazí nevědomky pekelnou bránu a bez příchodu nových duší se začne Satan rozpadat a do půlnoci by se rozpadl definitivně. Jediný, kdo se Adrianovi a Cassiovi může postavit, je právě malý Nicky. Musí oba bratry přivést zpět tak, že je chytí do magické láhve. Po příchodu na Zem se Nicky začíná učit základní rozdíly mezi Zemí a peklem - je několikrát zabit, protože netuší, že má před jedoucím metrem nebo autobusem uhnout, jak se stravovat, co je to láska atd. \n\nKaždý ze tří bratrů může přebývat v libovolném lidském těle, proto se ve filmu vyskytne několik komediálních scén, kdy přebývají v lidském těle a ovlivňují chování dané osoby, např. když byli v knězi v kostele, ve starostovi města New York, policejním šéfovi, rozhodčím basketbalového zápasu atd.\n\nSvého bratra Cassia vtěleného do basketbalového rozhodčího dostane do láhve lstí tak, že jej porazí v basketbalu a řekne, že otec mu dal napít z magické lahve a on je nyní silnější. Místo nové síly je však Cassius vytažen z rozhodčího a uvězněn v láhvi.\n\nSe svým bratrem Adrianem to má těžší, protože ten jeho lest s lahví prokoukne. Nickyho společníci se mu pokouší namluvit, že je v láhvi pálenka pepermintka, Adrian je totiž blázen do pepermintky. Lest se nezdařila a Nicky umírá, místo toho, aby se ale probral v pekle, se probírá v nebi, kde se potká se svojí matkou (Reese Witherspoon). Nicky musí však zpět zachránit své přátele a Zemi, při odchodu od své matky dostane zvláštně zářící světelnou kouli, kterou má darem od Boha a ani ona sama neví, k čemu je. Nicky je zpět na Zemi a při souboji s Adrianem má navrch, ale Adrian se promění v netopýra a lítá ve vzduchu dokud není půlnoc, aby se stal novým vládcem pekla. Nicky však rozbíjí zářivou světelnou kouli a zjevuje se Ozzy Osbourne v andělském úboru, chytá netopýra a ukusuje mu hlavu, kterou hází do magické flašky. Nicky se vrací do pekla a zachraňuje svého otce. Nadále bude žít na Zemi s Valérií, láskou, kterou potkal, se kterou bude mít také syna Zachariáše.\n\nFilm je zakončen povídáním o tom, jak jednotlivé postavy žily dál.\n\nZ filmu bylo vystřiženo mnoho scén. Většina z těchto scén byla vystřižena kvůli své morbiditě nebo agresivitě. Scény však byly ponechány na DVD v bonusech. Pár příkladů z vystřižených scén:\n\n\n\n\n"}
{"id": "231891", "url": "https://cs.wikipedia.org/wiki?curid=231891", "title": "KAA Gent", "text": "KAA Gent\n\nKAA Gent (\"Koninklijke Atletiek Associatie Gent\") je belgický fotbalový klub sídlící ve městě Gent. Byl založen roku 1864, v sezóně 2015/16 hraje v Jupiler Pro League. Hřištěm klubu je Ghelamco Arena s kapacitou 20 000 diváků.\n\n\n\"K 10. 1. 2015\n\n"}
{"id": "231892", "url": "https://cs.wikipedia.org/wiki?curid=231892", "title": "Metro v Permu", "text": "Metro v Permu\n\nS výstavbou metra v ruském městě Perm se počítalo již od konce 70. let 20. století, avšak teprve až v letech osmdesátých byly provedeny potřebné práce, hlavně v oblasti projektování. Po roce 1991 však musely být vzhledem ke změně hospodářské situace odloženy a celý plán tak byl odsunut a později přepracován.\n\nRoku 2001 byl v Permu zřízen \"Federální program pro výstavbu a rozvoj metra\" ( ), podle něj měla výstavba začít v roce 2005. První úsek se měl budovat zhruba deset let a být otevřen někdy v polovině následujícího desetiletí. Vše se však nepodařilo realizovat a opět tak muselo dojít k zastavení příprav; stavební práce se nerozjely a celý plán tak opět skončil.\n\nMetro v Permu mělo být klasickou sítí se třemi linkami (ovšem pouze výhledově; na mapě jsou zmíněny zatím jen linky dvě). Jako jedny z mála v Rusku jsou značeny písmeny (\"А, Б\") a mají též svoje názvy (\"Levoberežno-Zavodskaja\", \"Motovilichinskaja\"); křížit se měly v centru města pod náměstím \"Ploščaď Kazanskoj Zastavy\". Při výstavbě se mělo začít s jižním úsekem modré (druhé) linky, který by byl vybudován až k centru města. Tam by byla již situace složitější než při výstavbě v okrajových částech, neboť by bylo nutné překonat mnohé překážky – významné komunikace, s nimiž se mělo metro křížit, a starou zástavbu. Po dokončení prvních dvou linek se později uvažovalo i o síti lehkého metra, která by podzemní dráhu doplnila, hlavně ve východní části Permu.\n\n\n"}
{"id": "231893", "url": "https://cs.wikipedia.org/wiki?curid=231893", "title": "Gel", "text": "Gel\n\nGel (z latinského \"gelu\" „mrznutí, zima, led“ nebo \"gelatus\" „zmrazený, nehybný“) je koloidní systém, ve kterém porézní síť vzájemně spojených nanočástic zachytí určitý objem tekutiny. Z obecného pohledu gely vypadají jako pevné látky rosolovitého charakteru. Váhou a objemem se gely podobají kapalinám a tím též vykazují hustotu podobnou kapalinám, i když mají soudržnost struktury pevných látek. Příkladem běžného gelu je želatina.\n\nMnoho gelů vykazuje tixotropii – rozmícháním se roztečou, ale v klidu zase ztuhnou.\n\nNahrazením kapaliny plynem je možné získat aerogel, materiál s výjimečnými vlastnostmi, jako je velmi nízká hustota, vysoká porozita a velmi nízký součinitel tepelné propustnosti.\n\nGely jsou tuhé nebo polotuhé soustavy, rosolovité povahy, připomínající pružností a zachováním tvaru při menším namáhaní tuhou elastickou látku. Vznikají rozpouštěním silně solvatujících látek v kapalině.\n\nGely, které jsou složeny z vysokomolekulárních látek s rozdílným složením látky a rozpouštědla nazýváme hydrogely. Hydrogel je v podstatě přípravek, který v běžném životě označujeme jako gel.\n\nOstatní gely jsou složeny z látek podobných. Například vazelína je uhlovodíkový gel složený z tekutých a tuhých uhlovodíků (alkanů). Rostlinné a živočišné tuky jsou gely složené z tuhých triglyceridů.\n\nMnoho látek může vytvořit gel přidáním vhodného zahušťovadla nebo želatinačního činidla. Toho se využívá v mnoha odvětvích od potravinářství až k výrobě barev a lepidel.\n\n"}
{"id": "231896", "url": "https://cs.wikipedia.org/wiki?curid=231896", "title": "Václav Klofáč", "text": "Václav Klofáč\n\nVáclav Klofáč, \"též\" Václav Jaroslav Klofáč (21. září 1868 Německý Brod – 10. července 1942 Dobříkov u Vysokého Mýta), byl český a československý novinář a politik; vůdčí osobnost českých národních socialistů, za Rakouska-Uherska poslanec Říšské rady a Českého zemského sněmu, za první světové války v odboji a vězněn, po vzniku republiky první československý ministr národní obrany, dlouholetý senátor Národního shromáždění ČSR a až do roku 1938 předseda národních socialistů.\n\nPo maturitě na gymnáziu v rodišti studoval krátce na Lékařské fakultě, posléze na Filozofické fakultě české univerzity v Praze, kde již jako student začal žít aktivním politickým životem a začal se věnovat žurnalistice.\n\nPolitickou kariéru začínal v radikálním proudu mladočeské strany, v níž působil zhruba od roku 1893. Jako redaktor \"Národních listů\" (1890–1899) se vydal na Balkán a v řadě reportáží pak ostře kritizoval balkánské poměry, především v Bosně a Hercegovině. Byl zastáncem panslavistické koncepce. Své politické postoje ještě za Rakouska publikoval v \"Národní politice\". Účastnil se pokrokového hnutí.\n\nS tím, jak se mladočeská politika v závěru 19. století umírňovala (předák mladočechů Josef Kaizl se stal dokonce ministrem financí) a jak se zároveň vyhrocovala česko-německá konfrontace v českých zemích, se otevřel prostor pro nový politický subjekt. Česká strana národně sociální vznikla na sjezdu v dubnu 1898. Klofáč patřil mezi její zakladatele. Oficiálními předsedy byli sice nejprve Alois Simonides a Josef Klečák, ale faktickým (a od konce roku 1899 i formálně zvoleným) vůdcem strany byl od počátku Klofáč. Strana se profilovala radikálně nacionalisticky a antisemitsky, ostře odmítala marxismus a sociální demokracii, kterou označovala za nenárodní a tzv. požidovštělou (výrazným popudem k ustavení národně sociálního hnutí bylo takzvané takzvané protistátoprávní prohlášení, v němž čeští sociálně demokratičtí poslanci odmítli české státní právo jako „\"vyhrabávání ztrouchnivělých historických privilegií a dokumentů\"“). Vůči ostatním stranám si ponechávala volnost politické taktiky. Národní sociálové se neobraceli jen na dělnictvo, protože mezi jejich oporami byli i drobní živnostníci, podnikatele a obchodníci. Od roku 1907 pracoval Klofáč i ve stranickém tiskovém orgánu \"České slovo\".\n\nVe volbách roku 1901 byl za národní sociály zvolen poslancem Říšské rady (celostátní parlament) za všeobecnou kurii, obvod Smíchov. Na tento mandát ale zakrátko rezignoval, protože byl zvolen za všeobecnou kurii v obvodě Litomyšl, Polička, Hlinsko atd. (v původním okrsku za něj do Říšské rady nastoupil Václav Choc). Poslanecký mandát obhájil ve volbách roku 1907, konaných již podle rovného volebního práva, tedy bez kurií. Zvolen byl za okrsek Čechy 026 a usedl do poslaneckého klubu Sjednocení českých národně sociálních, radikálně pokrokových a státoprávních poslanců. Kandidoval také na Smíchově, ale byl zde poražen staročeským politikem Josefem Neumannem. Opětovně byl zvolen i ve volbách roku 1911, nyní za obvod Čechy 04. Zasedal v poslaneckém Českém národně sociálním klubu. V Říšské radě setrval do zániku monarchie.\n\nOd zemských voleb roku 1908 zároveň zasedal jako poslanec na Českém zemském sněmu. Zde zastupoval kurii městskou, obvod Strakonice, Sušice, Vodňany. Byl zvolen za spojené české státoprávní strany, v jejichž rámci patřil k národním sociálům. Kvůli obstrukcím ale v té době již sněm nefungoval ve svém plénu.\n\nByl čelným představitelem opozičního protirakouského radikalismu, propagátorem antimilitaristického hnutí a slovanské vzájemnosti. Rozvíjel styky s jihoslovanskými a ruskými politiky i s českými krajany v USA, kam podnikl cestu 1909, 1913 a 1921. Začátkem 1914 se tajně obrátil na ruské vojenské a diplomatické kruhy s plánem vytvořit z národně sociálních straníků zpravodajskou diverzní síť, jež by v případě války mezi Ruskem a Rakouskem-Uherskem vyvíjela činnost ve prospěch Ruska. Po vypuknutí 1. světové války byl 4. září 1914 v Dobříkově u Vysokého Mýta zatčen. Šlo o jednu z prvních válečných razií v řadách české politické reprezentace. Byl vězněn v Praze a ve Vídni a teprve 24. května 1917 obžalován z velezrady. Již v červenci 1917 byl nicméně spolu s Rašínem a Kramářem na základě rozsáhlé amnestie nového panovníka Karla I. propuštěn.\n\nBrzy se opětovně zapojil do politického života. Zpočátku pobýval na zotavovací kúře v Luhačovicích. Zde v srpnu 1917 navrhl a svolal poradu českých nesocialistických stran o možné integraci. Projekt ale nebyl úspěšný. Historik Otto Urban uvádí jako důvod jednak rivalitu mezi Klofáčem a mladočechem Karlem Kramářem, jednak skutečnost, že na konci války národní sociálové prodělávali posun doleva, čímž se v některých programových otázkách sbližovali se sociálními demokraty, kteří zase směřovali doprava, a tak se vzdalovali možné spolupráci s liberálními silami. Sám Klofáč nebyl stoupencem zásadních programových proměn národně sociální strany, ale musel respektovat novou realitu, v níž ve straně sílily levicově radikální tendence a rostla spolupráce se sociálně demokratickým hnutím a dokonce i anarchokomunistickými skupinami. Jen volně spojenectví mezi nesocialistickými stranami se nakonec vytvořilo aspoň na Říšské radě, kde od podzimu 1917 fungoval Český státoprávní klub, v němž zasedali poslanci za národní sociály, mladočechy (včetně moravských mladočechů) a několik dalších dosud nezařazených poslanců. Klofáč zároveň zasedl na post místopředsedy Českého svazu, střechového sdružení všech etnicky českých poslanců Říšské rady (včetně sociálních demokratů). V posledních měsících války se dále prohlubovala spolupráce mezi národními sociály a sociálními demokraty. Tyto dvě kdysi ostře znepřátelené formace nyní společně koordinovaly prvomájové oslavy roku 1918. Vznikla tak v září 1918 Socialistická rada jako nadstranický společný výbor obou těchto stran. Klofáč byl jejím členem. V rámci posunu národně sociální strany doleva se její název tehdy změnil na Československou stranu socialistickou.\n\nV červenci 1918 byl Klofáč rovněž zvolen místopředsedou Národního výboru československého. Koncem října 1918 mu císař Karel I. navrhl schůzku, při které ho požádal, aby blížící se rozpad mocnářství proběhl bez krveprolití. Klofáč mu to pro česká území příslíbil. Poté se zúčastnil jednání zástupců domácího i zahraničního odboje v Ženevě s dr. Benešem o budoucí podobě státu. V den vyhlášení samostatného československého státu tak nebyl přítomen v Praze a jeho roli zastoupil spolustraník Jiří Stříbrný. V Ženevě se mezitím dojednávalo složení první československé vlády, jejímž členem se Klofáč měl stát.\n\n14. listopadu 1918 se stal prvním československým ministrem národní obrany a na tomto postu setrval až do 25. května 1920, tedy ve vládě Karla Kramáře i první vládě Vlastimila Tusara.\n\nSvojí stranou byl Klofáč vyslán i do Revolučního národního shromáždění. V parlamentních volbách v roce 1920 potom získal senátorské křeslo v Národním shromáždění ČSR. Mandát obhájil v parlamentních volbách v roce 1925, parlamentních volbách v roce 1929 a parlamentních volbách v roce 1935. Jedenkrát byl zvolen předsedou, jinak vykonával funkci místopředsedy Senátu. V senátu setrval až do jeho zrušení v souvislosti se zánikem státu roku 1939, přičemž ještě krátce předtím v prosinci 1938 přestoupil do nově zřízené Strany národní jednoty.\n\nPředsedou národních socialistů zůstal až do roku 1938. Ve 30. letech 20. století již jeho vliv na stranu byl spíše symbolický. Během druhé republiky odmítl převést svou stranu do levicové Národní strany práce a místo toho upřednostnil pravicovou, konzervativní Stranu národní jednoty. V jeho politickém myšlení té doby se objevuje směs socialismu a vypjatého autoritářského nacionalismu.\n\nZemřel v Dobříkově u Vysokého Mýta dne 10. července 1942.\n\"Je třeba objektivního kritického úsilí, revize pojmů a hesel, jež lehkomyslně a nesvědomitě proti sobě se staví, je třeba poctivého a vážného úsilí o filozofickou syntézu národní myšlenky a socialismu. Hlásíme se k této práci, vyzýváme k ní i ostatní bez rozdílu stran. Ze svého hlediska přitom důrazně pravíme: přirozené, poctivé, vědecky prohloubené národní uvědomění a vlastenectví není v rozporu se socialismem, naopak: je a musí být sociální a socialistické a čím hlubší, čím poctivější vlastenectví a národovost, tím socialističtější, tím upřímnější, účinnější zájem o lidský život, právo a rozvoj těch nejčetnějších, kteří národ tvoří, těch nejslabších a nejubožejších. Stručně řečeno: tvůrčí, konstruktivní, vědecky založený socialismus, nesený opravdovým soucítěním k trpícímu člověku, k spolubližním, je nejspolehlivějším měřítkem národního cítění a uvědomění, tak jako na druhé straně oběti schopný zájem o přirozenou národní kolektivitu, o její pokrok a bezpečnost je zkušebním kamenem socialistické poctivosti.“ Pro Dělnické listy 1. května 1914. \n\n\n"}
{"id": "231904", "url": "https://cs.wikipedia.org/wiki?curid=231904", "title": "Bristol Buckingham", "text": "Bristol Buckingham\n\nBristol Type 163 Buckingham byl britský dvoumotorový letoun vyvíjený za druhé světové války jako střední bombardér. Jelikož svými výkony mimo dolet nepřevyšoval osvědčený de Havilland Mosquito, byl postaven jen malý počet strojů, které byly nakonec v omezené míře používány jako kurýrní.\n\nTyp byl vyvíjen podle Specifikace B.2/41 Ministerstva letectví, která požadovala rychlý střední bombardér s nosností 4000 lb (1814 kg) bomb pro denní nálety na Německo. Firma Bristol již předtím, v roce 1940, pracovala na projektech Type 162 a Type 161 Beaumont, které nebyly nakonec postaveny, a tak teď měla z čeho vycházet. Výsledkem byl Type 163 Buckingham.\n\nAby letoun splnil zadání, musel být vybaven výkonnými motory a silnou obrannou výzbrojí. Proto byly za pohonnou jednotku byly zvoleny dvouhvězdicové vzduchem chlazené motory Bristol Centaurus a plánovaná výzbroj měla sestávat z kulometů umístěných v přídi, na hřbetu trupu a pod ním. Vznikl tak konvenční celokovový středoplošník, který ale na rozdíl od ostatních britských bombardérů neměl pozici bombometčíka v prosklené přídi, ale v podtrupové gondole za pumovnicí. Ostatní členové posádky, tj. pilot, radiooperátor a střelec, měli stanoviště v trupu skořepinové konstrukce. křídlo bylo potaženo kovem, jen křidélka byla pokryta tkaninou. Svislé ocasní plochy byly dvojité, směrovka potažená tkaninou. Hlavní podvozkové nohy se zatahovaly směrem dozadu do motorových gondol, ostruhové kolo do trupu směrem dopředu.\n\nKvůli problémům s motory byl neozbrojený prototyp (DX249) zalétán až 4. února 1943 a v následujících testech byla zjištěna velká nestabilita, jejíž odstranění si vyžádalo množství úprav, zvláště pak zvětšení svislých ocasních ploch. Zanedlouho byl zalétán druhý, již ozbrojený prototyp a následně dva další. Všechna tato letadla byla poháněna dvouhvězdicovými osmnáctiválci Bristol Centaurus IV po 1764 kW, avšak sériová letadla Buckingham B Mk.1 měla mít motory Centaurus VII a XI po 1852 kW.\n\nV době, kdy se Buckingham konečně dostal do sériové výroby (první sériový stroj byl zalétán 12. února 1944), již naplno probíhalo bombardování Německa a úlohu, kterou měly nové letouny plnit, vykonávaly v noci lehké bombardéry de Havilland Mosquito Light Night Strike Force. Mosquita mohla nést stejný pumový náklad a dosahovala větší rychlosti a vyššího dostupu, takže jedinou výhodou Buckinghamu zůstal větší dolet. Z tohoto důvodu byla výroba zastavena, prvních 54 strojů ze 119 bylo ještě dokončeno v bombardovací verzi, ale zbývající byly upraveny na kurýrní verzi Buckingham C Mk. I prostým sejmutím výzbroje a umístěním čtyř sedadel pro cestující do trupu. V malé míře se dočkaly operační služby. Nepotřebné letouny v bombardovací verzi nebyly nikdy operačně nasazeny a měly projít stejnou přestavbou, ale nakonec byly povětšinou sešrotovány. Buckingham posloužil jako základ pro kurýrní a cvičný letoun Bristol Type 166 Buckmaster, vyráběný v letech 1944 až 1946. Vývojově na něj také navazoval útočný – bombardovací Bristol Brigand.\n\nÚdaje platí pro verzi B Mk.1\n\n\n\n"}
{"id": "231905", "url": "https://cs.wikipedia.org/wiki?curid=231905", "title": "Justiční akademie", "text": "Justiční akademie\n\nJustiční akademie v Kroměříži vznikla na základě zákona o soudech a soudcích jako instituce resortu spravedlnosti pro vzdělávání soudců a státních zástupců a dalších zaměstnanců resortu justice. Justiční akademie je členem Evropské justiční vzdělávací sítě v rámci Evropské unie a vzdělávací sítě justice v rámci Rady Evropy.\n\nPůvodně působila zejména ve Stráži pod Ralskem a také v Praze a v Kroměříži. V Kroměříži navíc již od roku 1995 působila Justiční škola určená pro vzdělávání vyšších soudních úředníků, proto v roce 2005 došlo díky iniciativě tehdejšího poslance Zdeňka Koudelky k určení jejího sídla do Kroměříže, kde k ní byla zmíněná Justiční škola připojena. Tím vznikla jediná instituce pro vzdělávání všech civilních zaměstnanců justice (vedle zvláštního vzdělávání určeného pro ozbrojenou složku justice v Institutu vzdělávání Vězeňské služby).\n\nV čele Justiční akademie stojí \"ředitel\", jmenovaný ministrem spravedlnosti, a \"rada\" o 15 členech. Předsedu rady, místopředsedu a dalších sedm členů jmenuje také ministr spravedlnosti, po dvou členech pak jmenují předsedové Nejvyššího soudu, Nejvyššího správního soudu a nejvyšší státní zástupce. Od roku 2008 do ledna 2011 byla ředitelkou bývalá ministryně spravedlnosti JUDr. Daniela Kovářová, poté až do května 2014 Mgr. et Mgr. Jan Petrov, LL.M., kterého nahradil Mgr. Filip Glotzmann. Roku 2018 se ředitelkou stala Mgr. Ludmila Vodáková.\n\nVzdělávací akce Justiční akademie se uskutečňují kromě Kroměříže i v regionálních učebnách v Praze, Českých Budějovicích, Hradci Králové, Litoměřicích, Plzni, Brně, Olomouci a Ostravě.\n\nHlavní budova Justiční akademie byla postavena v letech 1875–1877 stavitelem Janem Aulegkem podle návrhu Gustava Meretty a patří k nejvýznamnějším novorenesančním stavbám na Moravě. V Ústředním seznamu kulturních památek České republiky je budova vedena pod číslem 31743 / 7-6009. Umělecká výzdoba je dílem kroměřížského sochaře Antonína Tomáše Becka. V nikách jsou umístěny dekorativní vázy a alegorické postavy znázorňující vědu, architekturu, sochařství a malířství. Čtyři sochy v průčelí zpodobňují pedagoga a vědce Jana Amose Komenského, Ferdinanda Stoličku – kroměřížského rodáka, významného geologa a cestovatele, dále rakouského hvězdáře Josefa Johanna von Littrow a vynálezce lodního šroubu Josefa Ressla. Medailóny zdobí reliéfní portréty sochaře Antonia Canovy a malíře, sochaře a stavitele Michelangela Buonarrotiho. Ve dvoře jsou dochovány zbytky městských hradeb.\n\nVe své historii postupně sloužila následujícím vzdělávacím institucím:\nV letech 1994–1996 byla budova rekonstruována pro potřeby Justiční školy; slavnostní otevření proběhlo 29. května 1996.\n\n\n\n\n\n\n"}
{"id": "231910", "url": "https://cs.wikipedia.org/wiki?curid=231910", "title": "Gary Moore", "text": "Gary Moore\n\nRobert Wiliam Gary Moore známý jako Gary Moore (4. dubna 1952 Belfast, Severní Irsko – 6. února 2011 Estepona, Španělsko) byl irský bluesrockový kytarista. Jako jedenáctiletý začal hrát na kytaru a v šestnácti se stal členem dublinské kapely Skid Row.\n\nPo odchodu ze skupiny v roce 1973 založil Gary Moore Band a vydal debutové album \"Grinding Stone\". O rok později se stal členem Thin Lizzy a nahrál s nimi album \"Night Life\". Potom se připojil ke skupině Colosseum II a v druhé polovině 70. let s nimi vydal alba \"Strange New Flesh\" a \"Electric Savage\".\n\nV roce 1978 se osamostatnil a nahrál album \"Back on the Streets\", na kterém se pěvecky podílel zpěvák, kytarista a baskytarista Phil Lynott z Thin Lizzy. V roce 1979 se titulní skladbou a baladou „Parisienne Walkways“ z tohoto alba poprvé dostal do hitparád.\n\nPo albu \"Back on the Streets\" se vrátil do skupiny Thin Lizzy a spolupracoval na \"Black Rose\". Následovalo turné po USA, které ukázalo, že i když hudebně hardrocková skupina dobře ladí s jeho keltsko-irskou melodickou kytarou, její divokost a občasné drogové úlety mu nevyhovují. Když neshody mezi členy skupiny vrcholily, úmyslně se nedostavil na tři koncerty a dostal hodinovou výpověď od manažera skupiny.\nZačátkem 80. let založil kapelu G-Force a vydal stejnojmenné album, které nebylo příliš úspěšné. Znovu začal hrát sólově, v roce 1982 nahrál \"Corridors of Power\", následovalo \"Victims of the Future\". V roce 1985 naposledy spolupracoval s Philem Lynottem, a to na protiválečné skladbě „Out in the Fields“ z melodického alba s irskými hudebními motivy \"Run for Cover\".\n\nZačátkem 90. let se vrátil k hudbě, která ho formovala už v dospívání, k bluesrockovému hudebnímu základu. V roce 1990 nahrál bluesové album \"Still Got the Blues\", následovaly \"After Hours\" a \"Blues Alive\". Po těchto albech se spojil s muzikanty z někdejšího tria Cream, bubeníkem Gingerem Bakerem a zpívajícím baskytaristou Jackem Brucem. Pod názvem BBM (podle počátečních písmen jejich příjmení) vydali v roce 1994 album \"Around the Next Dream\".\n\nZ roku 1995 pochází sólové album \"Blues For Greeny\", kterým vzdal úctu tehdy těžce nemocnému Peterovi Greenovi, zakladateli a frontmanovi skupiny Fleetwood Mac.\n\nPosledním studiovým počinem je \"Bad for You Baby\" z roku 2008.\n\n„Těsně před svou náhlou smrtí připravoval Moore další materiál. Tvrdil, že bude rockový s keltskými vlivy. »\"Moje bluesová alba byla velmi úspěšná, mohu si proto dovolit ten luxus vrátit se k rockovým kořenům,\"« řekl tehdy novinářům s tím, že vyrůstal především na hudbě Beatles, rád poslouchá také U2, Rolling Stones nebo Kings of Leon. Svůj záměr však již nestihl dotáhnout do konce...“\n\nGary Moore zemřel ve spánku 6. února 2011 na dovolené ve Španělsku.\n\n\n\n\n"}
{"id": "231912", "url": "https://cs.wikipedia.org/wiki?curid=231912", "title": "Mandl", "text": "Mandl\n\nMandl nebo žehlicí stroj je mechanický prádelní stroj. Průmyslová varianta stroje pracuje na principu jednoho či více vyhřívaných paralelních válců. Používá se především pro hromadné žehlení větších kusů bílého ložního prádla, například prádla nemocničního apod. V případě ručně poháněného stroje se může jednat také o stroj, který kromě žehlení prádla vytlačuje tlakem vodu z tkaniny (tedy o funkci mechanického ždímání). Činnost prováděná pomocí mandlu se nazývá mandlování nebo strojní žehlení.\n\nExistuje i varianta mandlů pro malé provozy a domácnosti, která využívá znalostí techniky mandlování. Tyto mandly jsou určeny pro snadné žehlení domácího prádla, mezi které patří kalhoty, trička, košile, ubrusy, odolné látky, nejjemnější tkaniny či delikátní límečky. Mandly pro domácnost se vyznačují snadným a pohodlným žehlením, možností skladovat. Žehlení s podobným typem mandlu je také rychlejší ve srovnání se žehlením prováděným běžnou žehličkou. Nejznámějšími značkami těchto typů mandlů jsou mandly Pfaff, Miele, Ironnette.\n\n\n"}
{"id": "231913", "url": "https://cs.wikipedia.org/wiki?curid=231913", "title": "Kastel", "text": "Kastel\n\nKastel nebo také castel (z latinského slova \"castellum\" - opevnění) je cizojazyčné označení pro hrad resp. hradní stavbu. Pomocná stavební a historická věda, která se zabývá výzkumem historie stavby a funkce hradů, se nazývá \"kasteologie\" nebo \"kastelologie\", odborník na kasteologii \"kasteolog\" nebo \"kastelolog\". Správce hradu se nazývá \"kastelán\".\n\nV české terminologii se slovem „kastel“ označují některé typy opevnění nebo hradů: buď malé starořímské opevnění s pravidelným půdorysem a pravoúhlými uličkami, nebo středověký vícevěžový hrad s věžemi rozmístěnými zejména v nárožích paláců či hradeb, dle možností staveniště pokud možno pravoúhlých. Typickým příkladem v českých podmínkách je hrad Konopiště. V přeneseném smyslu se takto označují i některé palubové nástavby lodí. \n\n"}
{"id": "231915", "url": "https://cs.wikipedia.org/wiki?curid=231915", "title": "Bukovice (okres Brno-venkov)", "text": "Bukovice (okres Brno-venkov)\n\nBukovice je obec v okrese Brno-venkov v Jihomoravském kraji. Rozkládá se v Boskovické brázdě, přibližně 8 kilometrů severovýchodně od Tišnova, v katastrálním území Bukovice u Rohozce. Žije zde obyvatel.\n\nPrvní písemná zmínka o obci pochází z roku 1255.\n\n\n\n"}
{"id": "231917", "url": "https://cs.wikipedia.org/wiki?curid=231917", "title": "Kalandr", "text": "Kalandr\n\nKalandr nebo kalandrovací stroj (někdy také \"kalandrovací válec\") je druh tvářecího, válcovacího a žehlicího stroje, který se používá při výrobě velmi tenkých a rozměrově velice plochých předmětů. Používá se k hlazení, leštění a žehlení jejich povrchu. Nejznámější je jeho použití v případě výroby papíru v papírenském průmyslu. Pracuje vždy na principu dvou a více rozměrných válců, které vyráběný předmět žehlí a leští do požadovaného stavu. Jeden či více kalandrů spojených do výrobní linky pak obvykle spolu s jinými papírenskými stroji tvoří větší technologické soustrojí, které v případě výroby papíru nazýváme papírenský stroj.\n\nKalandr tvoří soustava dvou nebo více paralelních a obvykle ocelových válců, mezi nimiž materiál prochází. Přitom se zmenšuje jeho tloušťka a rovná, hladí nebo leští jeho povrch, na který se případně nažehlují různé fólie a podobně.\nJednoduchý kalandr připomíná běžný žehlicí mandl, je ovšem podstatně větší a rozměrnější. Víceválcové kalandry se liší uspořádáním válců, obvykle se mluví o uspořádání do písmene I, L, F nebo Z, která umožňují také nažehlování atd.\n\n"}
{"id": "231923", "url": "https://cs.wikipedia.org/wiki?curid=231923", "title": "Handley Page O/100", "text": "Handley Page O/100\n\nHandley Page O/100 (Handley Page H.P.11) byl britský těžký bombardér, který byl operačně nasazen v průběhu I. světové války (první bojový let se uskutečnil v březnu 1917).\n\nTechnické požadavky na konstrukci stroje byly vydány 28. prosince 1914, kdy zároveň byl zadán kontrakt na stavbu čtyř prototypů (dostaly přidělena sériová čísla 1455 až 1458) a osmi sériových letounů (sériová čísla navazují na prototypy, v řadě 1459 až 1466). První prototyp vzlétl 17. prosince 1915 v Hendonu, na palubě stroje byli Lt-Cdr John Tremayne Babington (proslavil se již v listopadu 1914, kdy se zúčastnil náletu letounů Avro 504 na Friedrichshafen) a Lt-Cdr Ernest W. Stedman (později Air Vice-Marshal RAF, CB, OBE).\n\nPrvním bojovým letem typu O/100 byl nálet na železniční uzel nedaleko Mét, který se uskutečnil v noci z 16. na 17. března 1917. Šlo o stroj s/n 1460, který pilotoval Sqn-Cdr J. T. Babington, velitel \"No. 3 Wing RNAS\". Naneštěstí pro Brity, či k jejich smůle, již 1. ledna 1917 padl nepoškozený stroj (s/n 1463) do rukou Němcům, kdy při přeletu do Francie stroj pro navigační chybu přistál na německém polním letišti u Laonu (za řízením byl Lt H. C. Vereker). Němci stroj přelétli do Jonannistalu, ale ještě před důkladným prostudováním konstrukce a provedením letových zkoušek byl zničen při havárii.\n\nPo vyrobení 46 strojů (včetně čtyř prototypů) výroba přešla na zdokonalený typ Handley Page O/400 (H.P.12), který poháněly výkonnější motory Rolls-Royce Eagle VIII.\n\n\n\n\n\n\n"}
{"id": "231924", "url": "https://cs.wikipedia.org/wiki?curid=231924", "title": "Jílovice (okres Hradec Králové)", "text": "Jílovice (okres Hradec Králové)\n\nObec Jílovice () se nachází v okrese Hradec Králové, kraj Královéhradecký. Žije zde obyvatel.\n\nPrvní písemná zmínka o obci pochází z roku 1458.\n\nV době pobělohorské během slezských válek emigrovaly z náboženských důvodů celé rodiny, a to pod ochranou vojska pruského krále Fridricha II. Velikého. Hromadnou emigraci nekatolíků zpočátku organizoval Jan Liberda a zprostředkoval ji generál Christoph Wilhelm von Kalckstein. V Čechách zahrnovaly jezuitské metody rekatolizace povinnou docházku na katolické bohoslužby, podrobování se kontrolám z řad duchovních i světských úředníků, odpírání souhlasu vrchnosti k uzavírání sňatků. Číst nebo vlastnit Bibli bylo zakázáno. Místodržitelský patent vydaný dne 29. ledna 1726 zpřísnil tresty pro usvědčené nekatolíky, a to od jednoho roku nucených prací až po trest smrti. Rodičům protestantů mohly být odebrány děti a předány do péče katolickým opatrovníkům. Z Jílovic proto uprchli:\n\n\nKazatelem sboru v Husinci a Čermné v Pruském Slezsku byl od roku 1755 až do své smrti Samuel Figulus (2.4.1724–1771), pravnuk Jana Amose Komenského.\n\nVýznamným zdrojem informací jsou biografie exulantů uložené v archivu Jednoty bratrské v Herrnhutu (Ochranov), Německo. Nejdostupnější informace jsou v knihách Edity Štěříkové (včetně zdrojů a údajů z matrik). Po druhé světové válce se někteří potomci českých exulantů vrátili do České země, ostatní jsou roztroušení po celém světě. Rodokmeny exulantů (kromě jiných badatelů) spravuje i Exulant (spolek).\n\nVáclav Horák, exulant, jeden ze zakladatelů české obce Husinec v pruském Slezsku. \n\nNarodil se zde Josef Baše (1850–1899), český evangelický básník.\n\n\n"}
{"id": "231926", "url": "https://cs.wikipedia.org/wiki?curid=231926", "title": "Altars of Madness", "text": "Altars of Madness\n\nAltars of Madness (Česky: Oltáře Šílenství) je debutové album americké deathmetalové kapely Morbid Angel, jež vyšlo 12. května 1989 ve vydavatelství Earache Records. Album se stalo milníkem celého tehdy ještě formujícího se žánru. Mnoho později vzniklých skupin ho jmenuje jako svou velkou inspiraci. Hudební portál About.com ho umístil na svůj seznam 10 esenciálních death metalových alb. Mnoho fanoušků death metalu a kritiků považuje Altars Of Madness za jedno z nejlepších death metalových alb všech dob!\n\nVětšina materiálu byla napsána dvojicí Trey Azagthoth a David Vincent. Kytarista, zakladatel a hlavní mozek kapely Trey Azagthoth již zde předvádí svou technickou vyspělost – mnoho jeho kytarových postupů se označuje za revoluční, zatímco texty jsou, oproti pozdějším téměř „filozofickým“ kompozicím, zatím spíše jednodušší a zaměřené na satanismus a rebelii vůči křesťanské morálce. Bicí na tomto albu jsou dílem uznávaného salvadorského bubeníka Pete Sandovala, který je společně s Azagthothem jediným členem kapely hrajícím na všech LP (k Morbid Angel se připojil v roce 1988). V roce 2003 byla vydána remasterovaná verze této desky s několika bonusy.\n\n\n\n\n"}
{"id": "231928", "url": "https://cs.wikipedia.org/wiki?curid=231928", "title": "Herman Bernstein", "text": "Herman Bernstein\n\nHerman Bernstein byl americký novinář, spisovatel, překladatel, diplomat a aktivista několika židovských organizací. Narodil se 21. září 1876 v městečku Vladislavov na rusko-německé hranici (rusky Владиславов, německy Neustadt-Schirwindt, v jidiš Naishtot; dnes městečko patří k Litvě, leží u hranic s ruskou Kaliningradskou oblastí a nazývá se Kudirkos-Naumiestis). Roku 1893 emigroval do USA a dokončil tam své vzdělání. Dne 31. prosince 1901 se oženil se Sophií Friedmanovou. Měl tři dcery: Violet Bernstein Willheim, Hildu Bernstein Gitlin a Dorothy Bernstein Nash a syna Davida. Zemřel v Sheffieldu (Massachusetts) 31. srpna 1935.\n\nPozůstalost po Hermanu Bernsteinovi je uložena v Institutu pro židovská bádání YIVO v New Yorku.\n\nBernsteinova novinářská kariéra začala roku 1901, kdy publikoval první články. Pracoval pro mnoho renomovaných časopisů a novin: \"The Nation\", \"New York Evening Post\", \"New York Herald\", \"New York Times\" aj. Založil a v letech 1914–1916 vydával časopis \"The Day\". Byl vydavatelem židovských časopisů \"The Jewish Tribune\" (1924–1926 a 1930) a \"Jewish Daily Bulletin\" (1933–1934).\n\nV letech (1908 – 1912) navštívil několikrát Evropu jako zvláštní korespondent \"New York Times\". V roce 1915 se zaměřil na zkoumání podmínek židovského obyvatelstva ve válečných zónách. Jako reportér \"New York Herald\" navštívil v roce 1917 revoluční Rusko a doprovázel americké expediční síly (American Expeditionary Force) na Sibiř a do Japonska. Vrcholem jeho práce pro \"New York Herald\" bylo novinářské pokrytí Pařížské mírové konference. Ve 20. letech psal pro \"New York American\" a \"Brooklyn Eagle\". Jeho významným novinářským počinem bylo publikování tzv. „Willy – Nicky“ korespondence, tedy telegramů, které si vyměňoval císař Vilém II. s carem Mikulášem II. v letech 1904–1907. Podle slov samotného Bernsteina „oba hovořili o míru, ale intrikovali proti němu“. Telegramy byly poprvé zveřejněny v \"Heraldu\".\n\nBěhem své novinářské kariéry publikoval mnoho rozhovorů s významnými osobnostmi té doby, např. s Henri Bergsonem, Albertem Einsteinem, Augustem Rodinem, Romainem Rollandem, Theodorem Rooseveltem, Woodrow Wilsonem, Georgem Bernardem Shawem, Lvem Nikolajevičem Tolstým a dalšími. Některé z nich byly později vydány knižně ve třech dílech: \"Celebrities of Our Time\" (1924), \"With Master Minds\" a \"The Road to Peace\" (1926).\n\nKromě novinářské práce byl Bernstein činný i literárně. Vydal knihu veršů \"The Flight of Time\" (1899), povídkovou knihu \"In the Gates of Israel\" (1902) a novelu \"Contrite Hearts\" (1905). Dále napsal několik divadelních her, z nichž \"The Mandarin\" (1920) a \"The Right to Kill\" (1926) byly inscenovány na Broadwayi. Kromě toho byl autorem několika úspěšných dramatizací, rovněž uvedených na Broadwayi.\n\nTěžištěm jeho literární práce byly překlady, především z ruštiny a z němčiny. Mezi autory, které překládal, patřil Turgeněv, Tolstoj, Čechov, Gorkij, Andrejev, Urvancov, Schnitzler a další.\n\nBernstein po celý život aktivně vystupoval proti antisemitismu ve všech jeho formách. Z titulu své novinářské práce zkoumal postavení Židů v různých evropských zemích, psal o protižidovských pogromech v Polsku a Rusku, zkoumal důsledky Říjnové revoluce pro život ruských Židů. Pozornost obracel i na projevy antisemitismu v samotných Spojených státech. S úspěchem např. žaloval Henryho Forda pro antisemitské výroky, jež publikoval ve vlastním obskurním týdeníku \"Dearborn Independent\". Velkou pozornost věnoval antisemitské publikaci \"Protokoly sionských mudrců\". Roku 1921 vydal knihu \"The History of a Lie\", v níž odhalil její podvodný původ a charakter. Těsně před smrtí roku 1935 reagoval na novou vlnu zájmu o tento spis a na výrazně sílící antisemitismus v Evropě knihou \"The Truth about the Protocols of Zion\".\n\nBernstein byl tajemníkem American Jewish Committee, pracoval v podpůrných organizacích Central Relief Committee, American Jewish Relief Committee a Joint Distribution Committee, byl členem různých výborů organizace HIAS (Hebrew Immigrant Aid Society). Podporoval myšlenku založení židovského státu v Palestině a byl vysokým funkcionářem sionistické organizace Zionist Organization of America.\n\nBernstein jako zastánce liberálních imigračních pravidel patřil k Demokratické straně a byl členem jejího Democratic National Committee. Při prezidentských volbách roku 1928 ovšem podpořil republikánského kandidáta Herberta Hoovera, kterého poznal při jednáních Pařížské mírové konference po skončení první světové války. Hoover jmenoval Bernsteina velvyslancem Spojených států v Albánii. V této funkci Bernstein působil v letech 1930–1933 a zasloužil se o navázání a rozvoj normálních vztahů mezi oběma zeměmi. Za službu Albánii mu albánský král Zog I. udělil Skanderbegův řád.\n\n"}
{"id": "231930", "url": "https://cs.wikipedia.org/wiki?curid=231930", "title": "Soustrojí", "text": "Soustrojí\n\nSoustrojí je soustava dvou nebo více točivých strojů umístěných na společném hřídeli. Odvozeným slovem turbosoustrojí pak označujeme takové soustrojí, kde jedním ze strojů bývá turbína či turbokompresor.\n\nPojem soustrojí bývá někdy užíván i v širším významu pro jakoukoliv skupinu strojů pevně spojených za nějakým společným technologickým účelem. Přesnějším označením v takovém případě bývá skupina strojů nebo agregát.\n\n"}
{"id": "231931", "url": "https://cs.wikipedia.org/wiki?curid=231931", "title": "Průdušnice", "text": "Průdušnice\n\nPrůdušnice (\"trachea\") je trubice spojující hrtan s průduškami plic. Je to tedy důležitá součást dýchací soustavy všech obratlovců s plícemi.\n\nPrůdušnice navazuje na prstenčitou chrupavku hrtanu a svým průběhem přibližně sleduje zakřivení páteře. V krčním úseku leží na bocích průdušnice laloky štítné žlázy. Zepředu je průdušnice chráněna štítnými chrupavkami ve tvaru půlměsíce. Vzduch, který tudy prochází, se zde také čistí pomocí řasinek, které zachytávají nečistoty a pomocí hlenu je vytlačují ven z průdušnice. Trachea vstupuje do hrudníku, kde se větví na pravou a levou průdušku, které vstupují do plic.\n\n"}
{"id": "231934", "url": "https://cs.wikipedia.org/wiki?curid=231934", "title": "Karel Ludvík Klusáček", "text": "Karel Ludvík Klusáček\n\nKarel Ludvík Klusáček, též známý pod jménem Karel Ladislav Klusáček (26. října 1865, Polná – 21. února 1929, Praha), byl český malíř, ilustrátor a básník.\n\nKarel Ludvík Klusáček se narodil v Polné 26. října 1865. Malířství studoval na Akademii u profesorů A. Lhoty a Pirnera, ale vzorem mu byl Mikoláš Aleš. Ilustrace v jeho stylu zveřejňoval v časopisech \"Paleček\", \"Ruch\", \"Švanda dudák\", \"Zlatá Praha\" a \"Světozor\". Ve své době se proslavil obrazem \"Bouře v Praze po stětí Jana Želivského\". Záhy se zařadil mezi významné malíře přelomu 19. a 20. století, v roce 1913 se podílel na výzdobě divadelního sálu slavného náchodského hotelu Beránek. Jeho malby zdobí schodiště bývalé Zemské banky na Příkopech, pro strop Městského muzea v Praze vytvořil alegorickou kompozici \"Praga caput regni\" a řadu dalších kompozic. Jako zdatný ilustrátor doprovázel například dílo \"Královské pohádky\". Pro hořovický zámek vytvořil cyklus olejů.\n\nByl členem SVU Mánes v letech 1896–1900, s neutuchajícím nadšením se stal organizátorem kulturního života, byl redaktorem \"Volných směrů\" po první tři ročníky 1897–1899. Později se sblížil s Jednotou umělců výtvarných a do roku 1902 se zařadil k těm, kteří zakládali jejich měsíčník \"Dílo\".\n\nV osmdesátých letech na sebe upozornil vynikajícími kartony, které byly často předlohou pro sgrafitové výzdoby fasád. Dobová kritika ho považovala za všestranného malíře. Ukázal se i jako prozíravý památkář stal se zachráncem starobylého malebného renesančního domu U Vejvodů v Jilské ulici v Praze, který zakoupil. Stal se aktivním členem Klubu Za starou Prahu, v rodné Polné se angažoval při adaptaci hradu na muzeum. Byl činný i literárně. \n\nDne 1. září 1896 se oženil s Mariannou, rozenou Jeráčkovou (1878—??) z Lužan (okr. Jičín). V roce 1901 se jim narodila dcera Marie.\n\nKoncem života jeho aktivity pro záchvatu mozkové mrtvice polevily a 21. února 1929 podlehl zápalu plic. Po zpopelnění byla urna s jeho popelem uložena na polenském hradě.\n\nVe velké zasedací síni Vlašského dvora v Kutné Hoře se nacházejí dva obrazy Karla Ladislava Klusáčka provedené na omítce. \"Vydání Dekretu kutnohorského\" a \"Volba Vladislava za krále českého\". Klusáčka doporučil místní radě vrchní stavební rada Josef Hlávka, když byl požádán, vedle spolupráce na restauraci Vlašského Dvora, také o spolupráci na tomto úkolu. Hlávkovi se podařilo získat i garanty Klusáčkovy práce, a to jak po stránce umělecké, tak historické. Jména jsou to zvučná: Alois Jirásek, Mikoláš Aleš a Maxmilián Pirner. Všichni včetně Hlávky se vyjádřili při slavnostním otevření zasedací síně roku 1900, že Klusáček zvládl oba obrazy – po umělecké i historické stránce – velmi pečlivě a suverénně. Obdržel odměnu šest tisíc zlatých a něco nádavkem od Josefa Hlávky.\n\nHlávka doporučil Klusáčka též na realizaci maleb při restaurování děkanského chrámu Narození Panny Marie v Klatovech. Ten byl restaurován, s několikaletou přestávkou, v letech 1898–1909. Výzdobu podle Klusáčkových návrhů provedl Josef Bosáček.\n\n\n"}
{"id": "231935", "url": "https://cs.wikipedia.org/wiki?curid=231935", "title": "Různozubci", "text": "Různozubci\n\nRůznozubci (Heterodontiformes) jsou řád žraloků. Jsou relativně malí, měří 50–150 cm. Postrádají oční blánu. Mají dvě hřbetní ploutve s páteřní ploutve. Hřbetní a řitní ploutev obsahuje chrupavku.\n\n\n"}
{"id": "231937", "url": "https://cs.wikipedia.org/wiki?curid=231937", "title": "Obrouni", "text": "Obrouni\n\nŽraloci řádu Lamniformes (obrouni) mají dvě hřbetní ploutve a řitní ploutev. Dále také mají oční ochrannou blánu. Nejznámější představitel tohoto řádu žraloků je žralok bílý. Do tohoto řádu patří 16 druhů žraloků v 7 rodech.\n\n\n"}
{"id": "231938", "url": "https://cs.wikipedia.org/wiki?curid=231938", "title": "Smyslový orgán", "text": "Smyslový orgán\n\nSmyslový orgán (\"smyslový receptor\") umožňuje přijímat mechanické, tepelné, chemické či světelné podněty.\n\nPodle druhu podnětu rozlišujeme:\n\nPodle zaměření smyslu rozlišujeme:\nReceptory mají vždy dvě hlavní stavební a funkční složky: smyslové buňky a nervová vlákna.\n\n"}
{"id": "231939", "url": "https://cs.wikipedia.org/wiki?curid=231939", "title": "Malotlamci", "text": "Malotlamci\n\nMalotlamci (Orectolobiformes) jsou řád žraloků. Mají dvě hřbetní ploutve bez páteřní ploutve a malou tlamu s očima vpředu.\n\nRozdělení:\n\n"}
{"id": "231940", "url": "https://cs.wikipedia.org/wiki?curid=231940", "title": "Polorejnoci", "text": "Polorejnoci\n\nPolorejnoci (Squatiniformes) jsou řád paryb. Dorůstají délky 1,5 m, polorejnok japonský (\"Squatina japonica\") může dosáhnout až 2 metrů. Řadí se ke žralokům, ale jsou velmi netypičtí, protože se podobají rejnokům. Mají dvě hřbetní ploutve, ale nemají řitní ploutev. A pro žraloky mají neobvyklou ocasní ploutev, kde horní část je kratší než dolní. Obě prsní a pánevní ploutve jsou velké a rostou (jsou umístěny) horizontálně.\n\n\n"}
{"id": "231942", "url": "https://cs.wikipedia.org/wiki?curid=231942", "title": "Mechanoreceptor", "text": "Mechanoreceptor\n\nMechanoreceptor (dotykový či taktilní receptor) je smyslový receptor, který zaznamenává změny tlaku (dotyk), bolest, napětí a natažení. Mechanoreceptory obecně patří mezi jednodušší smyslové receptory, vznikly z epiteliálních buněk pokožky. Někdy plní funkci mechanoreceptorů samotné nediferencované buňky pokožky (zespodu inervované nervovými zakončeními) – tuto funkci plní dosud i pokožka obratlovců. Mnohdy se však navíc vyvíjí i složitější tělíska specializovaných buněk.\n\nExistuje mnoho druhů mechanoreceptorů. V kůži vnímají dotyk a tlak různá čidla, jako jsou Vater-Paciniho, Meissnerova, Merkelova, Krauseho a Ruffiniho tělíska. Receptory vnímající polohu těla se nazývají statocysty nebo georeceptory (u obratlovců je to blanitý labyrint vnitřního ucha). S nimi souvisí i např. postranní čára vyvinutá u vodních obratlovců včetně larev obojživelníků. Nicméně dále se k mechanoreceptorům řadí i sluchové ústrojí (vnímá změny tlaku vyvolané zvukovými vlnami), což u savců představuje blanitý hlemýžď (respektive Cortiho orgán nacházející se uvnitř). Jinými sluchovými orgány jsou tympanální orgány rovnokřídlých. Napětí a natažení vnímají svalová vřeténka a šlachová tělíska, tedy vlastně proprioreceptory.\n"}
{"id": "231949", "url": "https://cs.wikipedia.org/wiki?curid=231949", "title": "Blessed Are the Sick", "text": "Blessed Are the Sick\n\nBlessed Are the Sick je druhým řadovým albem americké deathmetalové kapely Morbid Angel. I přesto, že opět obsahuje velice rychlé riffy, v porovnání s předchozím dílem Altars of Madness je tempo jeho skladeb celkově pomalejší, některé pasáže by se daly zařadit i do doommetalové oblasti - navíc je zde znatelná inspirace klasickou hudbou (hlavní skladatel Trey Azagthoth uvádí jako svůj velký vzor Mozarta). Nacházejí se zde i tři instrumentální skladby – pátá \"Doomsday Celebration\", jedenáctá \"Desolate Ways\" a třináctá \"In Remembrance\". Část materiálu na desce pochází z prvního neoficiálního dema \"Abominations of Desolation\" představeného kapelou již v roce 1986. V textech je kromě antikřesťanského postoje patrná inspirace sumerskou mytologií a díly H. P. Lovecrafta.\n\n\n\n"}
{"id": "231950", "url": "https://cs.wikipedia.org/wiki?curid=231950", "title": "Kurtis Trent", "text": "Kurtis Trent\n\nKurtis Trent je fiktivní postava z  videohry \"\", patřící do herní série \"Tomb Raider\". Narodil se 26. června 1972 v Utah Salt Flats, v USA. Je bývalý legionář a zkušený bojovník. Využívá omezené telekinetické síly. Je posledním příslušníkem řádu Lux Veritaris (Světlo pravdy). Jeho otce a děda, taktéž členy tohoto spolku zavraždil Temný Alchymista, Pieter Van Eckhardt, vůdce sekty Cabal. Proto se Kurtis spojí s archeoložkou Larou Croft a společně Eckhardta zabijí. Kurtis je však probodnut v boji se zmutovanou bioložkou Boaz, další členkou Cabalu a nakonec ztrácí vědomí. Neví se však, jestli zemřel.\n\nAngel of Darkness je poslední hrou Core Designu, výrobce her Tomb Raider.\n"}
{"id": "231951", "url": "https://cs.wikipedia.org/wiki?curid=231951", "title": "Vzdušné síly Armády České republiky", "text": "Vzdušné síly Armády České republiky\n\nVzdušné síly Armády České republiky (VzS AČR) představují vojenské letectvo české armády, působící v rámci Velitelství vzdušných sil v Praze.<ref name=\"VVS 2/2015\"></ref> Letectvo zajišťuje společně s pozemním vojskem hlavní bojovou sílu AČR. Jedná se o nástupce československého letectva, které existovalo v letech 1918 až 1992. Současným velitelem vzdušných sil je od 1. května 2018 generálmajor Petr Hromek.\n\nVzdušné síly AČR jsou tvořeny letectvem taktickým (21. základna v Čáslavi), vrtulníkovým (22. základna u Náměště nad Oslavou) a dopravním (24. základna v pražských Kbelích), dále vojskem pozemní protivzdušné obrany a silami a prostředky velení, řízení a průzkumu. Ke dni 1. ledna 2018 disponovala AČR celkem 103 letadly: 38 bojovými a cvičně-bojovými letouny, 15 dopravními, transportními a speciálními letouny a 50 vrtulníky. Dalších 27 strojů určených k výcviku vojenských pilotů provozoval státní podnik LOM Praha v Centru leteckého výcviku na pardubickém letišti.\n\nMezi hlavní úkoly vzdušných sil patří zajištění nedotknutelnosti vzdušného prostoru České republiky pomocí prostředků vyčleňovaných pro alianční systém NATINAMDS či prostředků národního posilového systému (NaPoSy) protivzdušné obrany. Vzdušné síly také poskytují leteckou podporu pozemním silám, zabezpečují mobilitu vojsk nebo umožňují provedení rychlého manévru. V mírovém stavu se podílejí například na činnosti letecké záchranné služby a letecké pátrací a záchranné služby, působí v rámci Integrovaného záchranného systému a plní úkoly vyplývající z přijatých zákonů a mezirezortních dohod.\n\nPrvním českým vojenským pilotem se ještě před vypuknutím první světové války stal Rudolf Holeka, poručík rakousko-uherské armády. Za války pak v rakousko-uherském letectvu sloužilo kolem 500 českých vojáků a několik letců působilo také v dohodových letectvech. V Rusku byl koncem února 1918 zřízen 1. československý letecký a automobilní oddíl čs. legií. Krátce po vzniku samostatného Československa byl dne 1. listopadu 1918 založen Letecký sbor československé armády.\n\nVojenské letouny Leteckého sboru byly použity k leteckému průzkumu v tzv. sedmidenní válce s Polskem o Těšínsko a také nasazeny v bojích s Maďarskem během maďarsko-československé války v letech 1918 až 1919. Mnichovská dohoda a následná okupace Čech a Moravy znamenaly dočasný zánik letectva na území Československa, s výjimkou Vzdušných zbraní Slovenského státu. Mnozí příslušníci bývalého letectva první republiky bojovali za druhé světové války v exilu. Ve Francii byla 1. června 1940 uzavřena dohoda o zřízení samostatného československého letectva. Po kapitulaci Francie vzniklo ve Velké Británii několik československých perutí v rámci RAF, které byly nasazeny v bitvě o Británii, bitvě o Atlantik nebo bitvě o Normandii.\n\nVe Slovenském národním povstání v roce 1944 bojovali příslušníci 1. československého stíhacího leteckého pluku spolu s povstaleckými letci. V Sovětském svazu se v roce 1945 stala největší jednotkou československého letectva na východní frontě 1. československá smíšená letecká divize, která se zúčastnila například Ostravské operace. Po skončení války bylo letectvo na českém území obnoveno a po únoru 1948 se dostalo pod kontrolu komunistické strany. V roce 1955 se stalo součástí sil Varšavské smlouvy a bylo přezbrojeno na sovětskou leteckou techniku. Československé letectvo zaniklo s rozpadem federace v roce 1992.\n\nVzdušné síly samostatné České republiky byly vytvořeny po rozpadu České a Slovenské Federativní Republiky. Letectvo a protivzdušná obrana (PVO) byly poté tvořeny smíšeným leteckým sborem, dvěma divizemi PVO, leteckým školním plukem a dopravním leteckým plukem. V jejich výzbroji se nacházely bojové letouny MiG-21, MiG-23, MiG-29, Su-22 a Su-25. Cvičné letouny představovaly domácí stroje L-29 a L-39, vrtulníky byly typu Mi-24, Mi-2, Mi-8 a Mi-17. Ve službě byly také dopravní a transportní letouny Tu-154, Tu-134, An-12, An-26, An-30 a L-410.\n\nDne 1. července 1997 došlo ke sloučení 3. sboru taktického letectva a 4. sboru protivzdušné obrany a vytvoření Velitelství vzdušných sil ve Staré Boleslavi. Letectvo tak začalo fungovat jako samostatná složka Armády České republiky a v následujících letech prošlo celou řadou dalších organizačních změn. Příslušníci vzdušných sil se po vstupu České republiky do NATO dne 12. března 1999 zapojili jako vůbec první čeští vojáci do činnosti aliance, přičemž od této doby nepřetržitě zabezpečují český vzdušný prostor v rámci hotovostního systému NATINAMDS (NATO Integrated Air and Missile Defence System).\n\nExistence letectva v podobě samostatné složky armády skončila 1. prosince 2003, kdy se spolu s pozemními silami stalo součástí nově vzniklých Společných sil AČR s velitelstvím v Olomouci. Velitel vzdušných sil byl od té doby zároveň jedním ze zástupců velitele Společných sil. Zrušení Velitelství vzdušných sil ve Staré Boleslavi a zřízení Společných sil se setkalo s kritikou řady odborníků. Podle brigádního generála Libora Štefánika patřily mezi největší nedostatky koncepce Společných sil například chybějící štáby pro velitele obou složek armády nebo komplikované rozdělování finančních prostředků, které byly vyčleňovány společně pro letectvo i pozemní síly.\n\n1. července 2013 došlo na základě závěrů Bílé knihy o obraně k obnovení samostatných velitelství pozemních a vzdušných sil. Společné síly, resp. jejich velitelství, byly zrušeny 31. října 2013. Jedním z důvodů této reformy byla snaha o úsporu zdrojů. Další organizační změnou bylo ke dni 1. ledna 2014 sloučení 22. základny letectva a 23. základny vrtulníkového letectva, jejichž útvary, personál a technika se staly základem pro 22. základnu vrtulníkového letectva v Sedlci, Vícenicích u Náměště nad Oslavou.\n\nVzdušné síly AČR jsou nasazovány i ve prospěch mírových sil OSN, Severoatlantické aliance nebo dalších zahraničních partnerů. České letectvo se účastnilo misí IFOR, SFOR a SFOR II v Bosně a Hercegovině, operace ISAF v Afghánistánu, mise Baltic Air Policing v letech 2009 a 2012 a mise Icelandic Air Policing v letech 2014, 2015 a 2016. Od 1. listopadu 2013 působí letecký kontingent Vzdušných sil AČR v misi Multinational Force and Observers (MFO) na Sinajském poloostrově a od 1. ledna 2015 pokračuje působení české letecké poradní skupiny AAT (Air Advisor Team) na mezinárodním letišti KAIA v Kábulu pod hlavičkou Resolute Support Mission. V červnu 2016 začal na letecké základně Balad v Iráku působit tzv. Letecký poradní tým, jehož úkolem je výcvik iráckých pilotů a mechaniků letounů L-159.\n\nVzdušné síly AČR jsou podřízeny Velitelství vzdušných sil v Praze, respektive Generálnímu štábu AČR.\n\nHlavní útvary Vzdušných sil AČR a jejich výzbroj (k 1. srpnu 2019):\n\nLetiště Čáslav (Chotusice) je sídlem 21. základny taktického letectva „Zvolenské“. Letiště bylo vybudováno v letech 1952 až 1958. Vzhledem k významu této jediné základny bojových letounů v České republice, zabezpečující ochranu vzdušného prostoru v rámci hotovostního systému NATINAMDS, prošlo letiště rozsáhlou modernizací v souladu se standardy Severoatlantické aliance. Infrastruktura základny je uzpůsobena pro provoz nadzvukových letounů Gripen, a to včetně simulačních technologií a opravárenských zařízení.\n\nNa letišti Náměšť nad Oslavou (Sedlec) se nachází 22. základna vrtulníkového letectva „Biskajská“. Letiště vzniklo v letech 1956 až 1960 jako záložní plocha a následně z něj působily jednotky bitevního a bombardovacího letectva Československé lidové armády. Po vstupu České republiky do NATO byla zastaralá infrastruktura tehdejší 22. základny letectva modernizována. Od roku 2008 zde působila vrtulníková letka se stroji Mil Mi-24 a výcviková letka s letouny Aero L-39 Albatros. Počínaje prosincem 2013 provozuje základna pouze vrtulníky, neboť Albatrosy byly přesunuty do Čáslavi a v Náměšti je vystřídaly vrtulníky Mi-171Š z rušené základny v Přerově.\n\nLetiště Pardubice využívá Centrum leteckého výcviku státního podniku LOM Praha, které od dubna 2004 provádí kompletní výcvik pilotů Vzdušných sil Armády České republiky. Dráhový systém základny se vyznačuje značnou únosností, což umožňuje přistání velkokapacitních transportních letounů. Letiště rovněž slouží jako záložní v případě omezení provozu v Čáslavi nebo Náměšti. Zabezpečení letového provozu zajišťuje Správa letiště Pardubice a v případě potřeby i pardubický 14. pluk logistické podpory.\n\nZ letiště Praha-Kbely operují stroje 24. základny dopravního letectva „T. G. Masaryka“. Historické letiště bylo ve Kbelích vybudováno již v roce 1918, přičemž od roku 1945 zde působí především dopravní letouny. Mezi hlavní úkoly základny patří transport vojenských jednotek a materiálu, přeprava ústavních činitelů a působení ve prospěch IZS. Základna sice neprošla zásadní modernizací, nicméně vzhledem k její strategické poloze v blízkosti hlavního města s ní armáda počítá i do budoucna.\n\nKromě čtyř aktivních vojenských letišť v Čáslavi, Náměšti nad Oslavou, v Praze Kbelích a v Pardubicích armáda v roce 2016 evidovala dalších pět bývalých vojenských základen jako záložní letiště – Bechyně, Chrudim, Líně, Prostějov a Přerov. V říjnu 2017 informovali armádní generál Josef Bečvář a ministr obrany Martin Stropnický o návratu armády na letiště Karlovy Vary, se kterým AČR počítá jako s jedním ze záložních letišť s detašovaným pracovištěm vzdušných sil.\n\nČást letiště Plzeň-Líně využívá 243. vrtulníková letka pro stanoviště letecké záchranné služby (LZS) s vrtulníkem W-3A – tzv. Kryštof 07. Útvar zajišťuje LZS ve dne pro Plzeňský a Karlovarský kraj a v noci pro celé území České republiky. Na základě rozhodnutí vlády zabezpečují vzdušné síly od 1. ledna 2017 LZS i v Jihočeském kraji, přičemž namísto dosavadního stanoviště vrtulníku Kryštof 13 na heliportu letiště České Budějovice armáda využívá letiště Bechyně v areálu posádky 15. ženijního pluku.\n\nJediným typem nadzvukového stíhacího letounu ve výzbroji českého letectva je od roku 2005 Saab JAS-39 Gripen. Ve výzbroji 211. taktické letky 21. základny taktického letectva v Čáslavi se nachází 14 Gripenů, z toho 12 jednomístných bojových JAS-39C a 2 dvoumístné cvičně-bojové JAS-39D. Česká republika má tyto stíhačky v pronájmu od Švédska až do roku 2027 a dle smlouvy je může používat k mírovým i bojovým účelům, včetně plnění závazků v rámci NATO. Stroje byly původně pořízeny pouze v konfiguraci pro ochranu vzdušného prostoru, tzv. Air Policing. Operační schopnosti českých Gripenů však byly postupně navyšovány a v březnu 2018 byla dokončena jejich modernizace, která zahrnovala mimo jiné integraci laserem naváděných pum a zaměřovacích kontejnerů.\nNejpočetnějšími bojovými letouny českých vzdušných sil jsou lehké bitevní letouny Aero L-159 ALCA, zavedené do výzbroje v roce 2000 a dodané v počtu 72 kusů, z nichž byla většina odprodána nebo přestavěna na dvoumístné stroje. Čáslavská 212. taktická letka provozuje 14 jednomístných letounů verze L-159A (další 2 jsou zařazeny u výcvikové letky), které prošly dílčí modernizací spočívající především ve vylepšení přístrojového vybavení.\n\nK pokračovacímu a bojovému výcviku pilotů taktického letectva slouží dvoumístné cvičné verze letounů ALCA. Ve stavu 213. výcvikové letky na čáslavské základně se kromě 2 strojů L-159A nachází 3 letouny L-159T1 (vznikly přestavbou nadpočetných L-159A; průběžně modernizovány na verzi L-159T1+) a 3 letouny L-159T2 (na rozdíl od L-159T1 si zachovávají schopnosti lehkého bojového letounu). Letouny L-159T2 byly oficiálně předány 4. června 2019 jako náhrada posledních 3 provozuschopných Aero L-39ZA Albatros. Poslední let L-39ZA u 213. výcvikové letky se uskutečnil 19. června a poté byly Albatrosy definitivně odstaveny.\n\nZákladní letecký výcvik vojenských pilotů zajišťuje vlastními prostředky a leteckou technikou Centrum leteckého výcviku státního podniku LOM Praha na letišti Pardubice.\nNa kbelské 24. základně dopravního letectva slouží v řadách 241. dopravní letky 2 dopravní letouny Airbus A319CJ, 1 dopravní letoun Bombardier CL-601 Challenger a 2 dopravní letouny Jakovlev Jak-40, jejichž hlavním úkolem je zabezpečení letecké přepravy příslušníků AČR, ústavních činitelů, zahraničních delegací nebo pacientů v režimu MEDEVAC. Strojům Jak-40 měla v letech 2015 až 2017 skončit technická životnost, ale na základě servisní smlouvy z roku 2017 se společností Glomex Military Supplies bude zajištěn jejich provoz až do listopadu 2020.\n\nPodle Koncepce výstavby AČR mají být do roku 2025 Jakovlevy nahrazeny typem schopným rozšířit přepravní kapacity ve prospěch pozemních sil a budovaného výsadkového pluku, konkrétně dvěma stroji Airbus (dříve CASA) C-295W. Společnost Airbus Defence and Space nabídla možnost nákupu dvou nových skladových letounů C-295W v letech 2020–2021 za 2,7 mld. Kč s DPH. Ministerstvo obrany rovněž připravuje akvizici letounu kategorie business jet ve VIP konfiguraci pro přepravu ústavních a vládních činitelů.\nTransportní letouny českého letectva představují 4 letouny CASA C-295M a 4 letouny L-410UVP-E Turbolet, které zajišťují přepravu vojsk a materiálu, vzdušné výsadky nebo odsun raněných. Ve stavu 242. transportní a speciální letky z letiště Praha-Kbely je doplňují 2 speciální (fotogrammetrické) letouny L-410FG pro letecké snímkování, vzdušný průzkum a kalibrování radiotechnických systémů. Dva Turbolety transportní verze UVP-T byly v roce 2013 odstaveny z provozu, načež jejich místo zaujaly dva letouny verze UVP-E, které byly za tímto účelem opatřeny širšími bočními vraty, podélnými lavicemi a systémem pro seskoky výsadkářů. Zbylé dva stroje UVP-E létají v konfiguraci pro přepravu VIP.\nVrtulníky pro bojovou podporu pozemních sil operují z 22. základny vrtulníkového letectva, jejímž sídlem je Sedlec, Vícenice u Náměště nad Oslavou. Všechny vrtulníky provozované 22. zVrL byly dodány v rámci deblokace ruského dluhu v letech 2003 až 2006. Smíšená výzbroj 221. vrtulníkové letky zahrnuje 17 bitevních vrtulníků Mil Mi-24V (Mi-35 dle ruského exportního označení), z nichž je aktivně používáno jen 10 strojů, a 4 transportní vrtulníky Mil Mi-171Š ve verzi s dvoudílnými vraty nákladní kabiny. 222. vrtulníková letka disponuje 11 Mi-171Š, z toho 4 ve verzi s vraty a 7 se sklopnou rampou.\n\n„Rampové“ vrtulníky byly komplexně modernizovány (na verzi Mi-171ŠM) v souvislosti s nasazením v Afghánistánu a působením ve prospěch Leteckého odřadu speciálních operací (LOSO), který je součástí 222. vrtulníkové letky. Pro splnění podmínek Eurocontrol čeká po roce 2020 upgrade avionických a radionavigačních systémů i vrtulníky Mi-171Š ve verzi s vraty. Zatímco s ukončením provozu strojů Mi-171Š/ŠM armáda počítá až v letech 2030–2035, zastarávající bitevní vrtulníky Mi-24V by měly být kolem roku 2023 nahrazeny kombinovanou letkou 8 víceúčelových UH-1Y Venom a 4 bitevních AH-1Z Viper americké výroby.\nLetecký arzenál 243. vrtulníkové letky 24. základny dopravního letectva představují 3 „salónní“ vrtulníky Mil Mi-8S, 5 transportních vrtulníků Mil Mi-17 a 10 víceúčelových vrtulníků PZL W-3A Sokol (4 v transportní a 6 v záchranné konfiguraci). Kromě přepravních letů zajišťuje 243. vrtulníková letka leteckou záchrannou službu s vrtulníkem W-3A na letištích Plzeň-Líně (stanice Kryštof 07) a Bechyně (Kryštof 13), zatímco na letišti Praha-Kbely drží nepřetržitou službu pátrání a záchrany (SAR) s vrtulníkem Mi-17. Vrtulníky letky rovněž zabezpečují pohotovost k přepravě pro Institut klinické a experimentální medicíny a pro nasazení příslušníků Vojenské policie nebo Policie České republiky. Všech pět vrtulníků Mi-17 243. letky má být podle smlouvy s LOM Praha do konce roku 2018 zmodernizováno.\n\nPo zániku ČSFR se redukce početních stavů armády nevyhnula ani pozemní protivzdušné obraně. Docházelo k postupnému snižování počtů systémů, opouštění posádek a rušení celých útvarů a jejich raketové výzbroje sovětské provenience. Jednalo se o protiletadlové raketové komplety 2K11 Krug (vyřazeny v roce 1993), S-200 (1997), S-125 (2001), S-75 (2003) a 9K33 Osa (2006). Armáda České republiky vyřadila také všechny protiletadlové kanóny: 57mm S-60 (1994) a 30mm „ještěrky“ vz. 53/59 (2003).\n\nV souvislosti se vstupem do NATO v roce 1999 byla opuštěna koncepce vlastní protivzdušné obrany celého území státu ve prospěch aliančního systému NATINAMDS a evropského projektu jednotného nebe. Na začátku roku 2000 byla vytvořena 43. protiletadlová raketová brigáda ve Strakonicích, která byla v roce 2003 přejmenována na 25. protiletadlovou raketovou brigádu. Tato jednotka se v období let 2003 až 2006 skládala z 251. protiletadlové raketové skupiny vyzbrojené PLRK 2K12 Kub, 252. protiletadlové raketové skupiny vyzbrojené 9K33 Osa a 9K35 Strela-10 a 253. praporu zabezpečení. Komplet Osa byl v červnu 2006 vyřazen a nahrazen švédským přenosným kompletem RBS-70.<ref name=\"VR 2/2013\"></ref>\n\nV roce 2015 disponoval 25. protiletadlový raketový pluk Vzdušných sil AČR protiletadlovými raketovými komplety 2K12 M2 KUB (v kódu NATO SA-6 Gainful), protiletadlovými raketovými komplety 9K35M Strela-10M (SA-13 Gopher) a přenosnými PLRK RBS-70 Saab Bofors Dynamics a 9K32M Strela 2M. Životnost raketového kompletu 2K12 KUB končí letech 2021 až 2022. Podle informací ministerstva obrany z listopadu 2016 mělo proto dojít k jejich náhradě, přičemž uváděnými kandidáty byly systémy Barak 8, MICA VL, EMADS, MEADS, IRIS-T SL, SPYDER a NASAMS. Plánováno je rovněž vyřazení kompletů S-10M a v letech 2018 až 2025 jejich nahrazení typem RBS-70 NG.\n\nRadiotechnické vojsko zabezpečuje nepřetržité radiolokační pokrytí vzdušného prostoru do výšky 30 km. Tento úkol zajišťuje zejména 26. pluk velení, řízení a průzkumu s velitelstvím ve Staré Boleslavi, jemuž je podřízeno celkem sedm radiotechnických rot monitorujících celé území České republiky. Cíle ve výškách nad 3000 m sleduje především (nikoli výhradně) dvojice stacionárních radarů RAT-31 DL v rámci páteřní radiolokační sítě integrovaného systému protivzdušné obrany NATINAMDS, zatímco vzdušný prostor pod touto hranicí se nachází v zóně odpovědnosti ČR.\n\nVýstupy z vojenských i civilních radiolokátorů a vojenských pasivních sledovacích systémů (např. Věra) jsou zpracovávány ve Staré Boleslavi ve středisku řízení a uvědomování (Control and Reporting Centre) a výsledné informace o vzdušné situaci jsou posílány na nadřízené stupně velení, včetně aliančního systému NATINAMDS. Vzdušné síly AČR také využívají schopnosti vzdušného průzkumu systému AWACS v rámci programu NATO Airborne Early Warning and Control (NAEW&C), na němž se od roku 2011 podílí i Česká republika.\n\nSchopnost radiolokačního pokrytí pod 3 km měla být podle Koncepce výstavby AČR 2025 rozšířena pořízením mobilních 3D radiolokátorů nové generace (MADR) v nepřetržitém provozu a odolných proti rušení. Podle původních plánů ministerstva obrany měla být do poloviny roku 2015 vypsána veřejná obchodní soutěž v hodnotě cca 3,5 mld. Kč s cílem pořídit 10 systémů MADR, v roce 2016 však ministerstvo počítalo s nákupem (uzavřeným na mezivládní úrovni) celkem 8 systémů MADR, přičemž 5 radarů mělo sloužit pro sledování vzdušného prostoru státu a 3 jako záložní nebo pro raketovou PVO. V červenci 2015 byla potenciálním dodavatelům zaslána oficiální žádost o informace. Záměr ucházet se o kontrakt projevil britský BAE Systems (s radarem Commander SL), izraelská ELTA (ELM-2084 MMR), švédský Saab (Giraffe 4A) a francouzský ThalesRaytheonSystems (Ground Master 400). Dodávky radarů s požadovanou logistickou podporou do roku 2041 by měly proběhnout v letech 2017 až 2021. Ministerstvo obrany vyzvalo v květnu 2016 vlády Francie, Izraele, Švédska a Velké Británie k podání nabídek na dodávku 8 radiolokátorů MADR. Velká Británie nicméně oznámila, že se již soutěže dále nebude účastnit, protože britské řešení ne zcela odpovídá požadavkům AČR. Komise ministerstva obrany upřednostňovala podle mediálních zpráv z konce listopadu 2016 nabídku izraelské společnosti IAI Elta Systems ve spolupráci s Czechoslovak Group. Do konce roku 2017 však nebyla smlouva uzavřena a nově jmenovaná ministryně obrany Karla Šlechtová plánovala nákup radarů MADR prověřit. Šlechtová následně oznámila, že ministerská inspekce zjistila u některých dosud neukončených zakázek závažná pochybení. Podle bezpečnostního výboru NATO nemohou být izraelské radary zapojeny do aliančního systému PVO.\n\nVláda Jiřího Rusnoka schválila dne 27. listopadu 2013 \"Koncepci dopravního a vrtulníkového letectva s výhledem do roku 2025\". Koncepce se kriticky vyjadřovala ke stavu letectva, které v důsledku úsporných opatření nemělo prostředky na nezbytné opravy vrtulníků nebo na rekonstrukci leteckých základen. Pro 241. dopravní letku dokument navrhoval pořízení dalšího letounu Airbus A319, který by nahradil dva sovětské stroje Jakovlev Jak-40 s končící technickou životností. Dopravní letectvo mělo být po roce 2020 modernizováno též nákupem dvou středních dopravních letadel: v roce 2010 se uvažovalo například o brazilském Embraer KC-390, na jejichž výrobě se podílí též Aero Vodochody. Přestože Česká republika podepsala předběžnou smlouvu o koupi dvou těchto strojů, ministr obrany Martin Stropnický na jednání v Brazílii v dubnu 2015 akvizici nepotvrdil. Podle velitele vzdušných sil Petra Hromka (ve funkci od 1. května 2018) není akvizice KC-390 s ohledem na finanční možnosti na pořadu dne.\n\nKonec životnosti bitevních vrtulníků Mi-24V po roce 2016 a omezenou provozuschopnost záchranných vrtulníků PZL W-3A Sokol (z letky deseti Sokolů byla v roce 2013 v provozu zhruba polovina) měla vyřešit akvizice víceúčelových helikoptér, které jsou využitelné jak pro účely bojových operací, tak pro leteckou záchrannou službu a službu pátrání a záchrany na území České republiky. Obměna vrtulníků měla v budoucnu proběhnout i u 243. vrtulníkové letky, nicméně prozatím se počítalo se zachováním helikoptéry Mi-8 ve VIP úpravě, kterou cestuje prezident či ministři. Dokument také upozorňoval, že nedostatek peněz špatně motivuje vojáky k dalšímu setrvání v armádě a letectvo se tak potýká s nedostatkem kvalitně vycvičeného personálu.\n\nZáměr nahradit dosluhující letouny Jakovlev Jak-40 třetím strojem Airbus A319 označil ministr obrany Martin Stropnický po jeho nástupu do funkce za „docela šílený plán“, přičemž hodlal více využívat komerční linky. Podle ministra by také některé delegace mohly cestovat transportními letouny CASA. V důsledku války na východní Ukrajině se však podle Stropnického změnilo bezpečnostní prostředí v sousedství České republiky a proto se znovu uvažovalo o třetím letounu pro „vládní letku“. Ministr také oznámil úmysl vypsat tendr až do výše 7 miliard korun na nepravidelnou leteckou, lodní a železniční dopravu po dobu sedmi let.\n\nTento strategický dokument, schválený vládou dne 21. prosince 2015, definuje požadovaný stav Armády České republiky v roce 2025. Vzdušné síly by podle této koncepce měly ve stanoveném období:\n\nNáčelník Generální štábu generálporučík Aleš Opata představil na setkání s novináři dne 18. června 2018 program modernizace Armády České republiky. Do roku 2027 má armáda na nákup a modernizaci techniky vynaložit více než 100 miliard korun. Pro vzdušné síly se předpokládá:\n\nPříslušníci létajícího personálu Vzdušných sil AČR začínají svou kariéru studiem na Univerzitě obrany a po absolvování základního testovacího výcviku v Centru leteckého výcviku v Pardubicích jsou studenti rozřazeni k jednotlivým typům letecké techniky. Příslušnost nových pilotů k taktickému, dopravnímu nebo vrtulníkovému letectvu určují kromě hodnocení instruktorů především aktuální potřeby vzdušných sil dané Odborem vojenského letectví ministerstva obrany. Letci jsou následně formálně zařazeni k jednotlivým letkám a v Pardubicích jsou přeškoleni na konkrétní typ letadla. Piloti taktického letectva postupují k pokračovacímu výcviku u 213. letky na základně v Čáslavi na letounech L-39 a L-159. Po ukončení tohoto výcviku si nejlepší piloti mohou vybrat, zda chtějí zůstat na bitevníku ALCA nebo přejít na nadzvukové letouny JAS-39 Gripen. V takovém případě jim je v té době 32 až 33 let, což převyšuje průměr zemí NATO a velení letectva proto plánuje do roku 2025 systém výcviku stíhacích pilotů změnit.\n\n\nVýsostné znaky Vzdušných sil AČR se shodují s konečnou verzí československé vojenské kokardy, která se používá od prosince 1926. Dělí se na tři stejné klíny bílé, červené a modré barvy, přičemž modrý je vždy vepředu a bílý směřuje nahoru nebo od středu označovaného stroje. Lemování znaku je většinou bílé nebo modré, červené není příliš obvyklé. Po druhé světové válce se tato kokarda rozšířila i na pozemní techniku a dodnes je jako tzv. národní rozlišovací znak užívána Armádou České republiky. Od 5. listopadu 1999 se používá i nebarevná stínovaná neboli taktická varianta, která má méně demaskující efekt. Symbolika leteckých základen Vzdušných sil AČR vychází ze znaků leteckých pluků československé armády. Podobnost s označením z období první republiky se projevuje také na znaku Správy letiště Pardubice, kde byla tradiční symbolika skloubena se symbolikou typickou pro Pardubice, tj. přední polovinou koně.\n\n\n"}
{"id": "231954", "url": "https://cs.wikipedia.org/wiki?curid=231954", "title": "Ilja Ilin", "text": "Ilja Ilin\n\nIlja Ilin ( \"Илья Ильин\") (* 24. května 1988, Kyzylorda) je kazašský vzpěrač ruské národnosti. Je olympijským vítězem z let 2008 a 2012 a pětinásobným seniorským mistrem světa ve vzpírání; v letech 2005 a 2006 byl dvakrát po sobě vyhlášen vzpěračem roku (v juniorských letech stejného úspěchu dosáhli už jen Naim Süleymanoğlu a Ivan Ivanov). Jeho výkony v nadhozu (216 kg) a dvojboji (386 kg) jsou platnými juniorskými světovými rekordy v kategorii do 85 kg. V seniorské kategorii mají jeho rekordy hodnotu 242 kg v nadhozu a 432 kg ve dvojboji.\n\nV začátcích své kariéry byl součástí programu G4S 4teen společnosti Group 4 Securicor podporující mladé nadějné sportovce z celého světa. Projekt svým jménem oficiálně zaštiťoval známý etiopský atlet Haile Gebrselassie.\n\n\n\n\n\n\n\n"}
{"id": "231956", "url": "https://cs.wikipedia.org/wiki?curid=231956", "title": "Kenneth I.", "text": "Kenneth I.\n\nKenneth I. (810 – 13. února 858), vlastním jménem Cináed mac Ailpín byl králem Piktů a podle národní legendy prvním skotským králem. Jeho odkazem byla dynastie vládců, kteří od něho odvozovali svůj nárok na trůn, a vládli Skotsku po velkou část středověku.\n\nLegenda o Kennethovi, jako dobyvateli království Piktů a zakladatele království Alba se zrodila za vlády Kennetha II., kdy v kronice králů Alby bylo uvedeno, že Kenneth, první muž Skotska, byl vládcem Piktů po 16 let. Předtím než dorazil do království Piktů, byl dva roky panovníkem království Dál Riata.\n\nGeorge Buchanan ve svém díle \"Rerum Scoticarum Historia\", které vzniklo okolo roku 1570, uvedl, že Kennethův otec byl zabit Pikty a nepodložený detailní popis toho jak Kenneth jeho smrt pomstil a Pikty ovládl.\n\nHistorici v 19. století podrobili revizi předchozí názory na skotskou historii. Výsledkem bylo odstranění zavádějících podrobností a vyjádření názoru, že Kenneth získal vládu nad piktským královstvím jako dědictví po předcích své matky, tak jak zmiňoval Beda Venerabilis. Tento názor také dával smysl seznamu piktských králů, který je součástí Piktské kroniky a Kenneth podle tohoto výkladu byl Kelt a panovník království Dál Riata, který zdědil piktský trůn po své piktské matce.\n\nI moderní historici, jako například Alex Woolf, se přiklánějí k myšlence, že Kenneth nebyl Skot, ale jeden z piktských králů a po něm se na piktském trůnu vystřídali další čtyři králové. Takže Kenneth byl spíše jedním z posledních pěti piktských králů, než prvním skotským panovníkem. Je pravděpodobné, že keltské a piktské království se postupně spojovaly. Kenneth byl panovníkem, který tento proces zahájil a za vlády Konstantina II. bylo toto spojení dokončeno a stabilizováno.\n\nKennethův původ není zcela jasný, podobně jako nejsou jasné vazby na předchozí panovníky Piktů nebo království Dál Riata. Podle rodokmenu obsaženém v rukopise datovaném do roku 1130 je jedním z jeho potomků Malcolm II.\n\nStředověké rodokmeny nejsou považovány za příliš důvěryhodné zdroje, ale mnoho historiků považuje informaci o tom, že Kenneth je potomkem Gabrána mac Domangairta za hodnověrnou.\n\nI když pozdější prameny popisují detailně Kennethovu vládu a smrt, jeho otec Alpín mac Echdach není uveden na seznamu králů v Duanském almanachu.\n\nKennethův nástup na trůn byl podpořen koncem dynastie, která vládla po předchozí čtyři generace. Král Uen, jeho bratr Aed a mnozí další významní šlechtici padli v bitvě proti Vikingům roku 839. Následnická krize vyústila v to, že si na trůn činily nárok nejméně čtyři osoby.\n\nKennethova vláda je datována od roku 843, ale až roku 848 porazil svého posledního soupeře v nároku na trůn. Piktská kronika uvádí, že dva roky předtím než dorazil roku 843 do jejich království byl panovníkem Dál Riata, což je ale současnými historiky zpochybňováno.\n\nV době jeho vlády docházelo k osidlování území ležících mimo současné Skotsko norským obyvatelstvem. Vztahy mezi Kennethovým královstvím a Irskem oslabovaly a spojení s jižní Anglií bylo téměř přerušeno. On i jeho následovníci byli nuceni konsolidovat svou pozici v království a spojení mezi Kelty a Pikty se upevňovalo. Od doby vlády Donalda II. se království Keltů a Piktů začalo nazývat Alba.\n\nKenneth zemřel 13. února 858 v paláci zřejmě nedaleko Scone. Prameny jeho skon označují jako smrt krále Piktů, nikoli jako krále Alby. Tento titul byl poprvé použit až u jeho vnuků Donalda II. a Konstanina II. Kenneth měl dva syny, Konstantina a Aedha, kteří se později stali panovníky, a nejméně dvě dcery.\n"}
{"id": "231957", "url": "https://cs.wikipedia.org/wiki?curid=231957", "title": "Karel Knittl", "text": "Karel Knittl\n\nKarel Knittl (4. října 1853, Polná – 17. března 1907, Praha) byl český hudební skladatel, dirigent a hudební pedagog.\n\nKarel Knittl se narodil 4. října 1853 v Polné. Jeho hudební talent jej brzy zavedl do Prahy na slavnou varhanickou školu, kterou absolvoval v roce 1873 a později zde také vyučoval. Jako hudební pedagog vyučoval především hudební nauku a harmonii, zabýval se melodikou a své bádání zveřejnil v knize \"Nauka o skladbě homofonní\". Kromě hudebního talentu měl i talent literární. V době, kdy politika zasahovala do všech oborů, se jako hudební referent \"Národních listů\" přidal do tábora Mladočechů. Své často polemické kritiky psával i do Vlčkovy \"Osvěty\".\n\nStal se sbormistrem ve své době nejslavnějšího a nejprestižnějšího zpěváckého spolku v Čechách – pražského Hlaholu (1877-1890 a 1897-1901). Knittlova éra byla poznamenána velkolepými dirigentskými výkony. Nejvíce se ale proslavil svým působením na pražské konzervatoři, kde se ještě vyučovalo ve dvou zemských jazycích, němčině a češtině. Ředitelem pražské konzervatoře se stal roku 1904, ale již předtím za Antonína Dvořáka vykonával funkci administrativního ředitele. Byl to právě on, kdo připravil reorganizaci výuky – byl tvůrcem podrobně propracovaných učebních plánů, které s dodatky a úpravami sloužily několika generacím. Zavedl pro posluchače pedagogická cvičení pro budoucí učitele hudby a zahájil éru výuky historické hudby, především komorních skladeb.\n\nSám se věnoval také skladbě, složil mnoho písní, sborů a církevních zpěvů, ale byl poměrně málo tištěn. O práci pedagoga nejlépe hovoří úspěchy jeho žáků, mezi které patřil Vítězslav Novák, Jaroslav Kocian, Jaroslav Křička a celá řada úspěšných hudebníků.\n\nZemřel v Praze 17. března 1907 a pohřben je na Olšanských hřbitovech.\n\n"}
{"id": "231959", "url": "https://cs.wikipedia.org/wiki?curid=231959", "title": "Chemtrail", "text": "Chemtrail\n\nChemtrail (z anglického ) má být – podle s tímto fenoménem spjatých konspiračních teorií – stopa podobná běžné kondenzační stopě (v anglických textech zkráceně nazývané \"contrail\"), která ale má obsahovat zdraví nebezpečné chemikálie.\n\nKondenzační stopa () se objevuje za motorovými letadly letícími v určité výšce (obvykle 8–12 kilometrů) v prostředí s dostatečnou vlhkostí a/nebo dostatečně nízkou teplotou. Kondenzační stopy (kondenzační pás) jsou tvořeny drobnými vodními kapkami nebo ledovými krystalky, které vznikají jako přirozený důsledek promíchávání chladného vzduchu s horkými produkty spalování leteckého paliva. Jejich vznik a přetrvání (případně rozpad) závisí na teplotě, vzdušné vlhkosti, atmosférickém tlaku a pohybu vzdušných mas v místě vzniku.\n\nPodle zastánců konspiračních teorií mají být chemtrails záměrně vypouštěné chemikálie nebo viry, bakterie a plísně. Chemtrails mají mít oproti kondenzačním pásům jiný vzhled, strukturu a především složení. Důvodů pro vypouštění těchto látek je zastánci chemtrails uváděno více, od boje s globálním oteplováním pomocí tzv. globálního stmívání až po pokus o snížení lidské populace a ovládání lidí. Problematikou chemtrails se zabývalo několik studií (např. v podobě laboratorního testování dešťové vody, sněhu nebo zeminy), jež si nechali vypracovat lidé, kteří měli obavu, že se s tímto fenoménem setkávají nad svými hlavami (např. z Phoenixu, Edmontonu, Severní Karolíně a některých kanadských provinciích). Stratosférický inženýring je popsán v jednom z patentů z roku 1991 a označení chemtrails se od 90. let vyskytuje v několika oficiálních amerických vládních a vojenských dokumentech, např. v dokumentech ARPANETu a v první verzi jurikátu americké sněmovny reprezentantů, H. R. 2977 – \"Space Preservation Act of 2001\" (kde v konečné verzi chybí). Z nedávné doby je to například studie vypracovaná na University Of Calgary pro firmu Aurora Flight Sciences Corporation. Oficiální (politická, vojenská,…) místa tuto konspirační teorii odmítají, odmítají ji i vědečtí experti.\n\nChemtrail má být podle těchto teorií tvořen chemikáliemi, které mohou být nebezpečné lidskému zdraví, nebo přímo prudkými jedy (baryum, bauxit či jiné oxidy hliníku, dibromidetylén, sloučeniny vápníku a hořčíku, různá polymerová vlákna apod.).\n\nZastánci této teorie uvádějí celou řadu zdravotních obtíží, které mají chemikálie v chemtrails způsobovat. V odborné vědecké databázi PubMed (NCBI) existuje odborná práce hodnotící zdravotní dopad stratosférických aerosolů. Konkrétně o zdravotních implikacích z těchto chemikálií pojednává např. práce Clifforda E. Carricoma.\n\nO rozprašování materiálu do atmosféry je veden záznam v oficiální dokumentaci amerického patentu č. 5003186 z 26. března 1991. V patentu se uvádí, že tato metoda redukuje atmosferické oteplování pomocí rozprašování mikroskopických částeček (10 až 100 mikronů) z materiálů jako některé oxidy a kovy (mj. též oxidy hliníku a thoria) do atmosféry z výšky mezi 7 a 13 kilometry nad zemským povrchem.\nVýraz \"chemtrails\" se vyskytuje v textu návrhu výnosu (HR 2977) Space Preservation Act of 2001, který předložil kongresman za Ohio Dennis Kucinich. Výraz \"chemtrails\", uváděný v odstavci nazvaném (cizí zbraňové systémy), měl být v pozdější verzi vyškrtnut.\n\nReportáž Williama Thomase pro Environment News Service vybral \"Project Censored\" jako jednu z cenzurovaných reportáží roku 1999, zkoumal ji panel novinářů a dospěl k závěru, že chemtrails jsou skutečnost.\n\nOd roku 2000 několik lokálních televizních stanic vysílalo o chemtrails reportáže, minimálně jedna z nich tvrdila, že stopy obsahují baryum.\n\nDne 26. září 2009 odvysílala televize Prima o chemtrails krátkou reportáž. Ta byla později kritizována společným vyjádřením několika českých vědeckých institucí. České úřady, v čele s ČHMÚ, odmítly existenci a výskyt chemtrails nad územím ČR.\n\nJedním z vysvětlení takzvaných chemtrails je škodlivost spalin letadel. Vychází se z toho, že složení chemtrails odpovídá zoxidovaným materiálům používaných v leteckých motorech. Součásti leteckých motorů jsou vyrobeny z hliníku, manganu, barya, ytria, titanu a podobně, což odpovídá složení chemtrails Al, Mn, Ba, Ca... Nepřirozené zabarvení může být způsobeno například oxidy dusíku-NO, které běžně při spalování v leteckých a pístových motorech vznikají. NO je bezbarvý, toxický, NO je toxický, leptavý, červenohnědé barvy což vysvětluje nepřirozené zabarvení kondenzačních stop. NO a NO mohou spolu v chladných vrstvách atmosféry reagovat a vytvářet například NO, který je tmavomodré barvy. Jejich množství ve spalinách roste s teplotou spalování. V klasických spalovacích motorech je okolo 850 °C, v leteckých motorech až okolo 2000 °C. \n\nLetecké společnosti mohou nakupovat levnější součásti motoru, které mají nižší životnost. Pro její prodloužení mohou snížit teplotu ve spalovací komoře. Tím ale klesne účinnost motoru. Pro její opětné zvýšení mohou do paliva přidávat látky obsahující dusík, hliník a podobně a létat v nižších letových hladinách, kde je více kyslíku. Složení chemtrails lze vysvětlit jako zplodiny vzniklé spalováním paliva s přídavkem uměle dodávaných látek do paliva a uvolňujícím se materiálem z méně kvalitních součástí motoru.\n\nLetecké společnosti mohou používat levnější palivo vyrobené technologií, která v něm zanechává stopy kovu. Nebo naopak zvyšují účinnost paliva látkami, které následně více ničí motor a uvolňují více toxických látek.\n\nLetecké společnosti mohou zvýšit účinnost leteckých motorů spalováním paliva při vyšších teplotách. Tyto vyšší teploty mohou uvolňovat materiál ze součástí motorů. Ten se může vylučovat v podobě různých sloučenin jako například oxidů. Může se také uvolňovat jako částečky čistého kovu. Při vyšších teplotách spalování vzniká více škodlivin.\n\n\n\n\n\n"}
{"id": "231962", "url": "https://cs.wikipedia.org/wiki?curid=231962", "title": "Ulrich Mühe", "text": "Ulrich Mühe\n\nUlrich Mühe (20. června 1953 Grimma – 22. července 2007 Walbeck) byl německý herec. Jeho nejvýznamnější rolí byl důstojník tajné policie \"Stasi\" ve snímku \"Životy těch druhých\" (2006), který získal spolu s dalšími oceněními Cenu Americké filmové akademie (Oscar) za nejlepší neanglicky mluvený film.\n\nUlrich Mühe se narodil v saské Grimmě v tehdejší NDR. V letech 1975 – 1979 absolvoval Vysokou divadelní školu v Lipsku a pak začal hrát ve Státním divadle v tehdejším Karl-Marx-Stadtu. Od roku 1982 žil ve východní části Berlína, kde působil na několika divadelních scénách.\n\nMühe byl třikrát ženatý. První manželkou byla dramaturgyně Annegreth Hahnová, s níž měl dvě děti. Se svojí druhou manželkou, herečkou Jenny Gröllmannovou, měl dceru Annu Marii Müheovou, která profesně oba rodiče následovala. V roce 2006 propukla aféra, když Mühe o bývalé manželce tvrdil, že byla agentkou Stasi, což Gröllmannová odmítla. Případ však skončil nedořešen, protože Gröllmannová mezitím ve věku 59 let zemřela. S herečkou Susanne Lotharovou měl Mühe ještě dvě děti.\n\nMühe patřil k osobnostem, které se podílely na organizování protikomunistických demonstrací na sklonku 80. let, což bylo příznačné, protože jako voják kdysi sloužil u berlínské zdi, která město rozdělovala. Počátkem července 2007 oznámil veřejnosti, že trpí rakovinou žaludku a několik dní nato této nemoci podlehl ve Walbecku v domě své matky poblíž Magdeburgu.\nNa divadelní scéně v Berlíně vytvořil Mühe v osmdesátých letech řadu významných postav. Patří sem role \"Egmonta\" v dramatu J. W. Goetha (1986), patriarcha v dramatu G. E. Lessinga \"Moudrý Nathan\" (1988) a Shakespearův \"Hamlet (1989).\n\nOd počátku 90. let mohl hostovat i v zahraničí. V roce 1990 překvapil svým výkonem v roli \"krále Alfonse\" v adaptaci \"Židovky z Toleda\" na Salcburském divadelním festivalu. Poté hostoval mj. ve Vídni a v Hamburku.\nPřed kamerou stanul na počátku 80. let a jako jeden z mála dřívějších východoněmeckých herců se prosadil i ve sjednoceném Německu. Často hrál v rolích německých nacistických důstojníků, významná byla role v adaptaci Kafkova \"Zámku\" režiséra Michaela Hanekeho (1986). Objevil se pak i ve známých německých krimiseriálech \"Místo činu\" nebo \"Siska\". Především pro slepce načítal také audioknihy.\nUlrich Mühe byl znám především díky postavě soudního lékaře z televizního seriálu \"Poslední svědek\". Za tuto roli byl několikrát oceněn.\n\nV roce 2006 pak natočil režisér Florian Henckel von Donnersmarck film \"Životy těch druhých\", v němž svěřil Mühemu ústřední postavu důstojníka Stasi, který dostal za úkol špiclovat známého dramatika, ale postupně začne pochybovat o státní moci, jíž slouží. Za tento film byl Mühe odměněn Evropskou filmovou cenou za nejlepší mužský herecký výkon, film pak získal Oscara za nejlepší neanglicky mluvený film roku. Film koupila řada zemí.\n\nUlrich Mühe zaujal i v roli židovského učitele herectví Adolfa Grünbauma ve filmové parodii \"Mein Führer\" (Můj vůdce, s podtitulem \"Skutečně skutečná skutečnost o Adolfu Hitlerovi\"), jehož úkolem je na konci války vrátit Hitlerovi ztracené sebevědomí. Posledním dokončeným snímkem, v němž Mühe tvořil, je filmové drama \"Nemesis\", v němž si zahrál společně se svou manželkou Susanne Lotharovou.\n\n\n"}
{"id": "231964", "url": "https://cs.wikipedia.org/wiki?curid=231964", "title": "Infekční laryngotracheitida drůbeže", "text": "Infekční laryngotracheitida drůbeže\n\nInfekční laryngotracheitida drůbeže je akutní, prudce nakažlivé onemocnění dýchacích cest, které postihuje hrabavou drůbež. Původcem nemoci je herpes virus. Podle veterinárního zákona se jedná o nebezpečnou nákazu, která podléhá hlášení.\n\nK nákaze je vnímavý kur, krůta, bažanti a perličky. Nemoc není přenosná na jiné druhy zvířat kromě hrabavé drůbeže. Mimo hostitele je virus velmi odolný, kromě přímé nákazy kapénkovou infekcí od již nemocných kusů je proto možný (a častý) také nepřímý přenos, při kterém původce do hejna pronikne pomocí kontaminovaného krmiva, vody, pomůcek nebo na oděvech osob. Do organismu ptáků virus proniká přes sliznice dýchacího nebo trávicího traktu, nebo přes spojivku.\n\nInkubační doba trvá 5-12 dní. Typické klinické příznaky u akutní infekce jsou dyspnoe, chrapot, kašel, ptáci při nádechu natahují krky, mohou třepat hlavou a vykašlávat hlen a hnis. Častá je sinusitida a hnisavý výtok z nozder a očí. Kvůli nedostatečném u okysličování krve se může objevit cyanóza periferních částí těla. Ptácí jsou malátní, neaktivní a nepřijímají potravu, u nosnic dochází k poklesu snášky.\n\nPatognomickým nálezem je krev, hlen a sýrovitý zánětlivý výpotek vytvářející se v průdušnici postižených ptáků, histologicky je patrná nekrotická tracheitida s deskvamací epitelií, v počátečních fázích nemoci lze nalézt také intranukleární virové inkluze.\n\nV hejnu se nemoc rychle šíří, morbidita může dosáhnout až 80%, mortalita pak v případě nákazy virulentním kmenem viru až 50%\n"}
{"id": "231971", "url": "https://cs.wikipedia.org/wiki?curid=231971", "title": "Lubin", "text": "Lubin\n\nLubín (česky), Lüben (německy) je město v jihozápadním Polsku v Dolnoslezském vojvodství. Podle údajů z roku 2017 zde žije 72 951 obyvatel.\n\nVe městě působí úspěšný fotbalový klub Zagłębie Lubin. V oblasti města často dochází ke slabším, ale i silnějším důlním otřesům.\n\nLubin byl založen v roce 1170 německými osadníky, městská práva pak obdržel okolo roku 1295. V roce 1742 se město stalo součástí Pruska. \n\n"}
{"id": "231974", "url": "https://cs.wikipedia.org/wiki?curid=231974", "title": "Europe", "text": "Europe\n\nEurope je švédská rocková skupina založena v roce 1979 pod názvem \"Force\". Známá je především svým hitem z osmdesátých let \"The Final Countdown\". Za svoji existenci Europe vydali deset studiových a tři živá alba. Jedenácté studiové album \"Walk the Earth\" je plánováno na říjen 2017.\n\nSkupina byla založená roku 1979 pod názvem \"Force\". První větší úspěch zaznamenala v roce 1982 na soutěži Rock-SM, které se účastnilo kolem 4000 kapel. Tuto soutěž díky skladbám \"\"In the Future to Come\"\" a \"\"The King will Return\"\" vyhrála a v průběhu soutěže si změnila název na \"Europe\". O rok později vydali členové skupiny své první album Europe. Album bylo úspěšné především v rodném Švédsku a v Japonsku. Singl \"Seven Doors Hotel\" z tohoto alba se v japonské hitparádě dokonce dostal do první desítky. Po vydaní druhého alba Wings of Tomorrow o rok později a hlavně singlu \"Open Your Heart\" začala skupina spolupracovat s nahrávací společností CBS. Kvůli turné k tomuto albu producent přijal klávesistu Mica Michaeliho, a Tonyho Rena pomocí dopisu ze skupiny propustil. Jeho náhradou byl Ian Haugland.\nV roce 1985 Europe vydali soundtrack ke švédskému filmu On the Loose, ze kterého vzešel hit Rock the Night.\nV září 1985 Europe začali nahrávat jejich třetí studiové album. Výsledkem byl The Final Countdown. Toto album zplodilo hned několik hitů, ale největším hitem byla bezesporu píseň The Final Countdown. Ta jim zajistila hudební nesmrtelnost. Okamžitě se vyšplhala na první příčku hitparád 26 zemí světa a celosvětově se prodalo více než 8 miliónů kopií. Ani další skladby z alba The Final Countdown si nevedly špatně. Například \"Carrie\" se dostala na třetí příčku americké hitparády. Kvůli novému směru kapely se na konci roku 1986 John Norum rozhodl opustit skupinu a vydal se na sólovou kariéru. Nahrazen byl Kee Marcelem ze Švédské skupiny Easy Action.\nRoku 1988 skupina vydala album Out of This World s největším hitem Superstitous. Následující album Prisoners in Paradise nedostalo tak velkou pozornost v médiích díky rozmachu grunge hudby, a v roce 1992 se skupina rozpadla a její členové se věnovali sólovým projektům.\n\nV roce 2004 se skupina zase dala dohromady a nahrála album Start from the Dark, po něm následovalo album Secret Society o němž sám Joey Tempest řekl že je to jedno z nejlepších alb skupiny. V prosinci 2008 skupina začala nahrávat nové album, které dostalo název Last Look at Eden. Vydáno bylo v září 2009 a vzešly z něho singly Last Look at Eden a New Love in Town.\n\n\n\n\n"}
{"id": "231975", "url": "https://cs.wikipedia.org/wiki?curid=231975", "title": "Arado Ar 96", "text": "Arado Ar 96\n\nArado Ar 96 byl německý cvičný letoun pro pokračovací výcvik z doby druhé světové války. Vznikl na požadavek velení Luftwaffe, které chtělo nový typ moderního jednoplošného celokovového stroje. \n\nPrvní prototyp Ar 96 vzlétl roku 1938 a sériové stroje začaly být dodávány o rok později. Tyto letouny byly vybaveny motorem Argus As 10 C, jehož výkon byl nedostatečný. Proto bylo rozhodnuto, že bude nahrazen výkonnějším dvanáctiválcovým vzduchem chlazeným motorem s válci do V Argus As 410 A-1. \n\nLetouny byly vyráběny nejen v samotném Německu, ale i v Protektorátu – od poloviny roku 1941 ve firmě Avia Praha, od roku 1944 v továrně Letov Praha. Letouny dodávala Třetí říše i svým spojencům Maďarsku, Bulharsku a Slovenskému státu. Po skončení druhé světové války do roku 1948 se v Československu dále vyráběla neozbrojená cvičná a civilní verze nazvaná Avia C-2 a vyzbrojená cvičná Avia C-2 B. Tyto letouny sloužily nejen v tuzemsku, ale byly dodávány i na export, například do Maďarska.\n\nArado Ar 96 navrhl Walter Blume s použitím mnoha lehkých kovů. Instruktor a žák seděli v tandemu v dlouhé prosklené kabině. První prototyp Ar 96 V1 (Werk-Nr.2067, D-IRUU) měl podvozek, který se zasouval od sebe, takže mezera mezi koly byla velmi malá. Proto měly všechny sériové stroje podvozek zatahování k sobě. Prototyp V1 byl poháněn motorem Argus As 10C o výkonu 176 kW.\nPrototyp V1 prošel zkouškami v Rechlinu během roku 1938. Tam se také testovaly i prototypy Ar 96 V3 (Werk-Nr.2069, D-IGME) a Ar 96 V4 (Werk-Nr.2070, D-IZIE), a to v roce 1938, zatímco Ar 96 V6 (Werk-Nr.2069, D-IWCY, později GJ+AL) tam zůstal až do září 1940.\nŠestikusová série verze Ar 96 A-0 (Werk-Nr.2879 až 2884) byla vyrobena během roku 1939, ale jejich výkon byl považován za nedostatečný.\n\nOd poloviny roku 1939 do května 1940 probíhala sériová výroba varianty Ar 96 A. Společnost Arado dodala celkem 23 kusů, licenční produkce u firmy Ago Flugzeugwerke, což byla část koncernu Heinkel, dosáhla počtu 69 strojů.\nHlavní sériovou verzí byla série B, která měla silnější vzduchem chlazený invertní motor Argus As 410 A-1 o výkonu 342 kW a delší trup, který umožňoval nést větší zásobu paliva. Měla maximální rychlost 330 km/hod, dolet téměř 1 000 km a praktický dostup 7 200 m.\nPrvní výrobní variantou této verze, které předcházely dva letouny varianty Ar 96 B-0, byl neozbrojený letoun Ar 96 B-1 určený pro pilotní výcvik. Od července 1940 do dubna 1944 dodala firma Arado společně s licenční výrobou továrnami Ago, Avia a Letov celkem 1381 exemplářů verze B-1.\nDruhá varianta Ar 96 B-2 byla vyzbrojena jedním pevným kulometem MG 17 ráže 7,9 mm, který byl umístěný na pravé horní straně pohonné jednotky. Ar 96 B-5 byly ozbrojené letouny určené k výcviku stíhacích pilotů a Ar 96 B-7, který mohl nést cvičné pumy, byl primárně určen pro výcvik pilotů střemhlavých a bitevních letounů.\n\nJeden letoun Ar 96 B/MG (D-IXWZ), který objednali Bulhaři, byl vybaven pohyblivým kulometem MG 15 ráže 7,9 mm umístěným v zadní části kabiny pro výcvik palubních střelců.\n\nVerze Arado Ar 96 C vyrobená v rámci nulté série pouze v omezeném počtu byla poháněna motorem Argus As 410 C o výkonu 353 kW. Tyto stroje měly v podlaze kabiny malé okénko, které sloužilo ke sledování shozu pum v průběhu výcviku pilotů bitevních a střemhlavých letounů.\n\nCelkem bylo vyrobeno kolem 3500 kusů, ale jen 224 z nich v továrně Arado. Výroba byla také zavedena v závodech Letov (550 kusů) a Avia (1825 strojů) v tehdejším protektorátu Čechy a Morava. Když bylo Arado Ar 96 zařazeno do služeb Luftwaffe, daleko předběhlo svou dobu.\n\nArado Ar 96B se používalo v leteckých školách např. FFS A/B 113 v Brně, A/B 32 v Pardubicích, A/B 61, A/B 2, A/B 23 v Kaufbeurenu a také v třinácti cvičných stíhacích letkách JG 101 až JG 110 a JG 114 až JG 116. Tyto letouny používaly i důstojnické školy Luftwaffe LKS a doplňovací stíhací eskadry. 110 sloužilo v maďarském letectvu a čtyři na Slovensku u 3. pluku v Piešťanech.\n\nBylo plánováno několik modifikovaných verzí, například Ar 296 nebo Arado Ar 396, které mělo být vyrobeno z méně deficitních surovin, ale do služeb Luftwaffe se již nedostala. Později byla vyráběna ve Francii pod názvem SIPA SS.11. Dalším vývojem vznikly SIPA 111, která nesla i výzbroj a SIPA S-12 která byla celokovové konstrukce. Do konce roku 1958 bylo vyrobeno 58 kusů. Verze S.11 byla s jistým úspěchem nasazena v Alžírsku s výzbrojí neřízených raket, kulometů a lehkých pum.\n\nArado Ar 96 vyráběné v protektorátu během okupace i po ní pod názvem Avia C-2 patřilo v poválečném období k nejpoužívanějším v československém letectvu. Zcela vyhovovaly pro pokračovací a bojový výcvik mladých pilotů v leteckém učilišti a LVA a také na udržování techniky pilotáže a bojové připravenosti stíhacích pilotů z války. Sloužily k ostrým střelbám na vzdušné i pozemní cíle, nízké lety, nácviku bombardování, průzkumu, k fotografování pevnou i ruční kamerou a v neposlední řadě pro nácvik létání v noci a mracích. Pro své dobré letové vlastnosti byly používány bezpečnostním letectvem k sestřelování balónů s propagandistickými letáky, které ohrožovaly leteckou dopravu.\n\nStroje C-2 sloužily v leteckém učilišti až do 12. prosince 1955, kdy byly po závěrečném přezkoušení žáků vyřazeny a začátkem roku se začalo s přeškolováním instruktorů na nový typ Jakovlev Jak-11. Poslední C-2 létal ve VZLÚ Letňany ještě v roce 1958. Mimo jiné se používal k vlečení kluzáků a zjišťování jejich maximální rychlosti.\n\n\n\n"}
{"id": "231978", "url": "https://cs.wikipedia.org/wiki?curid=231978", "title": "Světová próza", "text": "Světová próza\n\nSvětová próza je knižní edice nakladatelství Paseka. Vychází od roku 2001.\n\n"}
{"id": "231979", "url": "https://cs.wikipedia.org/wiki?curid=231979", "title": "Kroužkování", "text": "Kroužkování\n\nKroužkování je pomocná specializovaná vědecká činnost, kterou lze jednoduše popsat jako evidenční značkování ptáků (týká se ptáků žijících divoce i chovaných v zajetí buď v zoologických zahradách, nebo i hospodářsky) a letounů. Tato činnost pak slouží zoologům, a z nich pak zejména ornitologům, k podrobnému výzkumu života jednotlivých ptačích druhů. Byly to právě ornitologické kroužky, které v minulosti vědcům objasnily systém pravidelné ptačí migrace a další nejasnosti z jejich života. Poprvé vědecky použil kroužkování v roce 1899 Hans Christian Cornelius Mortensen.\n\nPtačí kroužky jsou obvykle malé plechové hliníkové nebo ocelové proužky, na kterých jsou lisem vyraženy základní identifikační údaje vztahující se ke kroužku - unikátní alfanumerický kód, země původu, identifikace příslušné kroužkovací stanice, popř. další evidenční údaje. Ptačí kroužky jsou obvykle ptákům připevňovány na nohu, a to nejčastěji na tarsus. K tomu, aby byl výzkum prováděn efektivně a seriózně musí být vedena systematická a velmi podrobná evidence všech kroužků jakož i velmi jasná a naprosto přesná evidence všech kroužkovaných ptáků, a to, pokud možno, koordinovaně v rámci všech zemí světa.\n\nPo šetrném odchycení (zpravidla do ornitologické sítě) příslušného jedince je pták ornitologickým specialistou pečlivě prohlédnut, popř. i zvážen a změřen. Zároveň s tím je i identifikován podle svého biologického druhu (specie), a pokud je to možné, je určeno jeho pohlaví a přibližný věk. Pokud již odchycený jedinec kroužek má z nějakého předchozího kroužkování (tzv. zpětný odchyt neboli retrap), je do evidence zapsán jeho odchyt, jsou zapsány identifikační údaje z jeho kroužku a pták je puštěn na zpět na svobodu. Pokud ještě žádný kroužek nemá a jedná se o druh, který je předmětem výzkumu, respektive je schválen pro kroužkování, potom je mu šetrným způsobem na nožičku připevněn kroužek příslušné velikosti, který se jemně secvakne kleštěmi tak, aby mu z nohy během života nepadal a ani nijak zvlášť nepřekážel nebo jej nezraňoval. Veškeré údaje se pečlivě zaevidují a pták je vypuštěn na svobodu.\n\nPro odchyt ptáků za účely kroužkování se používají zpravidla ornitologické nárazové sítě. Ty se umisťují do míst, kde lze předpokládat pohyb ptáků a to nejlépe mezi vegetaci tak, aby z pohledu ptáka byly co nejméně viditelné. Velmi používanou metodou je odchyt pomocí nárazových sítí v rákosinách, kde lze odchytit velké množství nocujících ptáků. Mimo nárazových sítí se při odchytu ptáků používají i další zařízení, jako například sklopné pasti opatřené návnadou, nebo velké víceméně permanentní pasti typu Helgoland pro odchyt velkého množství migrujících jedinců. Zejména při ochytu bahňáků se používají „vrše“ (anglicky \"walk-in trap\"), do kterých bahňáci sami vstoupí, ale už z nich nenaleznou cestu ven. Nejen při výzkumu bahňáků se používají i tzv. „kanónové sítě“, kdy jsou ptáci nejprve ornitology vlákáni do cílového prostoru pasti, kam je na ně pomocí dálkového ovládání vystřelena složená síť. Některé ptáky (jako např. mláďata v budkách nebo labutě) je možno odchytávat i do rukou.\nPro účely individuálního rozpoznávání jedinců je pro urité druhy výzkumu vhodné ptáky označovat také barevnými rozlišovacími kroužky popř. dalšími metodami individuálního značení, jako jsou různé krční límce používané zejména pro vrubozobé nebo křídelní značky a nebo tzv. „vlaječky“ používané zejména pro bahňáky. Ty bývají doplněny i o alfanumerický kód. Pro menší druhy ptáků se často používají kombinace dvou nebo tří barevných kroužků, které se umisťují na nohu jedince a nesou tak jedinečný barevný kód, který lze odečítat v terénu např. pomocí dalekohledu. Pro koordinaci značení bahňáků, kteří mnohdy migrují na velké vzdálenosti mezi kontinenty, byly vytvořeny manuály obsahující barevná schémata k odlišení země kroužkování daného jedince.\n\nHlavní národní kroužkovací stanicí v České republice je již dlouhou dobu zoologické oddělení Národního muzea v Praze, které také vede všechny potřebné evidence a provádí pravidelné vyhodnocování všech zachycených kroužků (a to i ze záchytů od mrtvých respektive uhynulých ptáků) a provádí to jak u kroužků vlastních (tedy pocházejících z naší národní kroužkovací stanice) tak i kroužků z jiných zemí, tedy z cizích kroužkovacích stanic.\n\nVzhledem k tomu, že ptáci migrují (přelétají z místa na místo) po celém světě neznajíce žádných geografických hranic musí být tato vědecká činnost mezinárodně řízena a koordinována a musí být též zajištěna mezinárodní pravidelná výměna všech získaných informací respektive dobré sdílení všech potřebných dat. Jinak by tato činnost neměla vůbec žádný efekt a ztratila by svůj praktický smysl.\n\nPráci spojenou s kroužkováním ptáků provádí, mimo jiné, též řada odborných nadšenců z řad amatérských ornitologů, kteří jsou sdruženi v České společnosti ornitologické. Jedná se o odborné občanské sdružení zabývající se, mimo jiné, zejména výzkumem života ptáků, dále též ochranou ptačích druhů či osvětovou činností na poli ochrany přírody. Česká společnost ornitologická také úzce spolupracuje s řadou profesionálních odborných zoologických pracovišť i občanských sdružení. Jedná se, kromě již zmíněného Národního muzea v Praze, také o katedry zoologie jednotlivých vysokých škol či univerzit (přírodovědné fakulty), zoologické zahrady, odborné ústavy Akademie věd ČR apod. Z občanských sdružení je vhodné připomenout především Český svaz ochránců přírody.\n\nKroužkování je mimo již psané také technika při tvorbě šperků a historické kroužkované zbroje. K výrobě se používají prefabrikované kroužky z barveného obecného kovu, bižuterního kovu bez obsahu niklu, pro historickou zbroj také ze železa. Kroužky se podle různých technik spojují dohromady a vytvářejí tak nepřeberné množství ozdobných řetízků i plošných útvarů. Pro manipulacis kroužky se používají nejčastěji ketlovací kleště, nebo speciální prstýnky z otvory pro snadné rozevírání kroužků.\n\n"}
{"id": "231982", "url": "https://cs.wikipedia.org/wiki?curid=231982", "title": "Mezholezy (dříve okres Horšovský Týn)", "text": "Mezholezy (dříve okres Horšovský Týn)\n\nObec Mezholezy () se nachází v okrese Domažlice v Plzeňském kraji. Žije zde obyvatel.\n\nPrvní písemná zmínka o obci pochází z roku 1386.\n\n\n\n"}
{"id": "231985", "url": "https://cs.wikipedia.org/wiki?curid=231985", "title": "Mezholezy (dříve okres Domažlice)", "text": "Mezholezy (dříve okres Domažlice)\n\nObec Mezholezy () se nachází v okrese Domažlice v Plzeňském kraji. Žije zde obyvatel. \n\nPrvní písemná zmínka o obci pochází z roku 1379.\n\nDne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n"}
{"id": "231986", "url": "https://cs.wikipedia.org/wiki?curid=231986", "title": "Siebel Si 204", "text": "Siebel Si 204\n\nSiebel Si 204 byl německý cvičný a transportní jednoplošný, dvoumotorový letoun se záďovým zatahovacím podvozkem, který byl používán za druhé světové války i po ní.\n\nSiebel Si 204 byl původně vyvinut z typu Fh 104 koncipovaný jako lehký dopravní letoun. Probíhající válečné události však výrazně ovlivnily jeho další vývoj a stroj byl postupně vyvíjen pro vojenské účely, konkrétně nákladní dopravu, spojovací, sanitní, štábní, povětrnostní a fotografickou službu.\n\nSiebel 204 byl projektován jako malé transportní letadlo s dvoučlennou posádkou a 8 pasažéry pro německou Lufthansu. Vývoj tohoto celokovového letadla začal v roce 1938. Zákazníkem bylo jako obvykle RLM, ale vývoj probíhal v úzké spolupráci mezi Lufthansou a firmou Siebel v Halle. Po zahájení války bylo překonstruované na cvičný letoun s plně proskleným kokpitem pro lety naslepo.\n\nPrvní prototyp stroje Siebel Si 204 V1 vzlétl 23. května 1941 a ukázalo se, že se jedná o zdařilý stroj. Ten se začal vyrábět v různých obměnách a sloužil i k jiným účelům (např. nočnímu bombardování či jako spojovací letadlo).\n\nV té době firma Siebel vyráběla v licenci Junkers Ju 88 a tak byla schopna vyrobit pouze 15 prototypů. Proto SNCAN ve Francii vyráběl civilní verzi A1 a také předsériovou A0 mezi dubnem 1942 a listopadem 1943. ČKD/BMM v protektorátu Čechy a Morava mezitím produkovalo verzi D0 s proskleným kokpitem; první kus doručili v lednu 1943.\n\nPrvní sériovou variantou se stal Si 204 A-1 s motory Argus As 410 po 265 kW, kterou následoval typ Si 204 D se zcela novou, plně prosklenou přídí trupu s kabinou posádky. Pohon tohoto stroje zajišťovaly dva motory Argus As 411 o vzletovém výkonu 427 kW vybavené dvoulistými vrtulemi.\nSi 204 D vybavené radary FuG 217 a 218 byly určeny k výcviku operátorů nočních stíhacích letounů Junkers Ju 88 a Heinkel He 219.\n\nPrototypy Si 204 D V22, Si 204 D V23 a letouny Si 204 E-0 byly vybaveny hřbetní střeleckou věží DL 131 s jedním kulometem MG 131 ráže 13 mm. Na vnějších závěsnících mohly nést pumový náklad do hmotnosti 1000 kg.\n\nLetadla byla vyráběna ve Francii v továrně SNCAC, kde celková produkce dosáhla 168 kusů a v okupovaném Československu (Protektorát Čechy a Morava) u firmy Aero (515 kusů).\n\nPo ukončení druhé světové války bylo pokračováno ve výrobě ve francouzské továrně SNCAC. Verze Si 204 D jako Nord NC-701 Martinet a Si 204 A jako Nord NC-702 Martinet. Francouzské stroje měly instalované pohonné jednotky Renault-12 S-00 s třílistými kovovými stavitelnými vrtulemi Ratier o průměru 2,65 m. Celkem bylo ve Francii vyrobeno 350 kusů, ze kterých civilní dopravce Air France odebral 31 stroj, šest NC-702 sloužilo od roku 1946 k přepravě pošty a dalších šest ve fotogrammetrické verzi používal Národní geografický institut. Většinu těchto letounů převzalo francouzské letectvo nebo námořní letectvo Aéronavale.\n\nPolské aerolinie LOT zakoupily v roce 1947 šest letounů NC-701 (imatrikulace SP-LFA až -LFF). Tyto stroje sloužily v oddělení aerofoto PLL LOT jako fotogrammetrické a v roce 1948 byly předány vojenskému letectvu. Dva letouny tohoto typu zakoupilo také Švédsko.\n\nPoválečná výroba pokračovala rovněž v československých firmách Aero Vodochody a ČKD Praha, které je dodávaly jak pro potřeby československé armády pod označením C 3 A pro výcvik pilotů, C 3 B pro výcvik bombardování a střelby, tak i jako civilní letouny pod označením C-103. Dodávaly se v provedení C-103A pro dva piloty a devět cestujících, C-103B pro tříčlennou posádku a šest cestujících a C-103C pro tříčlennou posádku a sedm pasažérů. Pohonné jednotky byly typu M-411R po 408 kW, zprvu upravované v Leteckých opravovavnách v Malešicích a později vyráběné v n. p. Motorlet.\n\nOd 1. března 1946 do roku 1950 používaly Siebely v počtu pět kusů ČSA (OK-ZCD, -ACS, -ACV, -ADF a -ADY). Nasazeny byly na linky z Prahy do Karlových Varů, Ostravy, Olomouce a Mariánských Lázní. Dalším československým civilním uživatelem bylo Ministerstvo dopravy a Svazarm, kde byly využívány k parašutistickému výcviku. Dva exempláře používala i gottwaldovská dopravní společnost Svitlet.\n\nV Holandsku po válce létal jeden Si 204 D-1 (PH-NLL, Werk-Nr.322167), který byl využíván jako létající laboratoř.\n\nSiebel Si-204D byl používán zejména v leteckých učilištích typu B a C a jednotkou FÜG 1 (dodavatelská jednotka Luftwaffe) pravděpodobně jako osobní letadlo pro posádky, které dodávaly jiná letadla k bojovým jednotkám. Siebel Si-204A byl používán hlavně spojovacími letkami a také jako osobní letadlo pro vyšší důstojníky, ale také v leteckých školách.\n\nV červenci 1944 bylo dodáno 5 ks Siebelu Si-204, které měly být překonstruovány na noční bojové letouny, avšak žádné další kusy pak už pro tento účel dodány nebyly. Neexistují však žádné důkazy, že by tyto stroje byly použity v boji .\n\nLufthansa obdržela nejméně pět kusů Si-204. První prototyp s imatrikulaci \"D-AEFR\" byl zkoušen od března do května 1941 pražskou pobočkou Lufthansy. Od jara 1942 do jara 1943 byl druhý prototyp s imatrikulaci \"D-ASGU\" používaný na pravidelných linkách jako nákladní letadlo. Stroj Siebel Si- 204 byl pravděpodobně posledním německým letadlem sestřeleným na západní frontě. Tento sestřel se odehrál večer ve 20:00 dne 8. května 1945. Sestřelil ho poručík KL Smith ze 474. stíhací skupiny letící na stroji P-38 Lightning přibližně 5 km od městečka Rodach v Bavorsku.\n\nPo skončení války se jeden Si- 204D zachoval na letišti Berlín-Tempelhof. Další přeletěl do Enns v Rakousku, kde byl zajat Spojenci. Ukořistěné Si-204 byly používány pro různé účely; v Sovětském svazu létaly u společnosti Aeroflot a v CAGI, ale brzy byly nahrazeny stroji domácí výroby.\n\nNení známo, že by se do dnešních dnů zachoval jakýkoliv původní \"Siebel Si-204\". Všechny zachovalé stroje jsou v licenci vyráběné stroje \"Aero C-3/103\" a \"Nord NC 701/NC 702\". Stroj na obrázku v tabulce pochází z muzea ve Kbelích. Jde o rekonstrukci s použitím částí z strojů \"Aero C-3A\" a \"Nord NC 702\", přičemž v současné podobě představuje verzi \"Aero C-3A\". Další relativně zachovalý licenční \"Si-204\" se nachází ve Švédsku v muzeu Air and Space Museum v Arlandě u města Stockholm. Ve švédském muzeu Flygvapenmuseum ve městě Linköping je možné vidět zachovalý \"Nord NC 702\". V pařížském muzeu Musée de l'air et de l'espace je možné vidět také renovovaný \"Nord NC 702\". V Německu je možné vidět \"Nord NC 702\", který se nachází v berlínském Deutsches Technikmuseum. Po světě se také nachází větší množství nekompletních částí a nejméně dvě rekonstrukce, které by měly vyústit do jednoho letuschopného a jednoho statického exponátu.\n\n Československo\n Francie\n Maďarsko\n Německo\n Polsko\n Sovětský svaz\n\n Československo\n Německo\n Polsko\n Švédsko\n Sovětský svaz\n Nizozemsko\n\n\n\n"}
{"id": "231989", "url": "https://cs.wikipedia.org/wiki?curid=231989", "title": "Černovice (okres Domažlice)", "text": "Černovice (okres Domažlice)\n\nObec Černovice se nachází v okrese Domažlice v Plzeňském kraji, dvacet kilometrů severně od Domažlic, osm kilometrů západně od Holýšova a patnáct kilometrů jižně od Stříbra. Žije v ní obyvatel.\n\nObec spadá do farnosti Holýšov (do roku 2005 Bukovec).\n\nPrvní písemná zmínka o obci pochází z roku 1362.\n\nPočátkem roku 2012 zde žilo 197 obyvatel, v roce 2006 jich bylo 205.\n\nKaplička Panny Marie na návsi.\n\n\n"}
{"id": "231990", "url": "https://cs.wikipedia.org/wiki?curid=231990", "title": "FC MIKA Jerevan", "text": "FC MIKA Jerevan\n\nFootball Club MIKA Jerevan (arménsky: Ֆուտբոլային Ակումբ Միկա) byl arménský fotbalový klub sídlící ve městě Jerevan. FC MIKA patřil k předním klubům Arménie. Klub byl založen roku 1985 jako Olimpija Aštarak. V roce 2007 byl klub přestěhován z města Aštarak do Jerevanu. Zanikl v roce 2016 kvůli finančním problémům.\n\nSvé domácí zápasy odehrával na stadionu Mika s kapacitou 7 250 diváků.\n\nZdroj: \n\n\n\n\"Aktuální pro sezónu 2015/16\"\n\nZdroj: \n\nMIKA-2 byl rezervní tým jerevanského MIKA. Největšího úspěchu dosáhl klub v sezónách 2007 a 2011, kdy se v Aradżin chumb (2. nejvyšší soutěž) umístil na 2. místě.\n\nZdroj: \n\n"}
{"id": "231997", "url": "https://cs.wikipedia.org/wiki?curid=231997", "title": "Bukovec (okres Domažlice)", "text": "Bukovec (okres Domažlice)\n\nObec Bukovec se nachází v okrese Domažlice v Plzeňském kraji, sedmnáct kilometrů severně od Domažlic a osmnáct kilometrů jižně od Stříbra. Žije v ní obyvatel.\n\nPrvní písemná zmínka o obci pochází z roku 1177 v souvislosti s bratry Mutinou a Dobrohostem z Bukovce. V této době byla ve vsi též vystavěna oběma bratry tvrz a o něco později i kostel. Obec Bukovec následně často měnila majitele. Z řady rodin, které obec vlastnily, vynikají páni z Velhartic, z Gutštejna a vladykové z Ronspergu. Obec měli dokonce nějaký čas pronajatou i páni z Rožmberka. Roku 1546 získali obec Lobkowiczové, kteří ji připojili k horšovskotýnskému panství. To jim však bylo roku 1623 zkonfiskováno a levně ho zakoupili Trauttmansdorffové. Ti nechali roku 1771 přestavět patrně zchátralou tvrz na barokní lovecký zámek, který byl poté, co dosloužila původní roubená fara, přenechán k užívání bukoveckému faráři. Roku 1885 byla v obci vystavěna lidová škola. \n\nV únoru 1944 se při náletu na Plzeň v blízkosti obce zřítil americký těžký bombardér B-24H Liberator sériové číslo 42-64483. Deset členů posádky zahynulo a bylo pohřbeno na hřbitově v Bukovci, jediný přeživší střelec byl po zbytek války válečným zajatcem.\n\nDříve převážně německy hovořící obyvatelstvo bylo po druhé světové válce odsunuto.\n\n\n"}
{"id": "231998", "url": "https://cs.wikipedia.org/wiki?curid=231998", "title": "Tor Åge Bringsværd", "text": "Tor Åge Bringsværd\n\nTor Åge Bringsværd (* 16. listopad 1939, Skien) je norský spisovatel, dramatik a překladatel. Společně se svým dlouholetým partnerem Jonem Bingem, je považován za prvního norského spisovatele sci-fi.\n\nJeho debutem byla v roce 1967 sbírka povídek \"Rundt solen i ring\" \"(V kruhu kolem Slunce)\", kterou napsal s Jonem Bingem. V roce 1968 napsal již samostatně sbírku povídek \"Probok\" \"(Prokniha)\". Bringsværd pokládá sám sebe za anarchistu, což se odráží i v jeho knihách a povídkách, které jsou zčásti ovlivněny i pop-artem a surrealismem. Častokrát v nich také využívá prvky satiry. V češtině vyšla jeho povídka \"Potterův paradox\" (v antologii \"Vesmír je báječné místo pro život\", 1987) a povídka \"→ Kruci. Už zase snížili → výšku stropu. Nesmím si zapomenout koupit nové → nákoleníky\" (v antologii \"Hledání budoucího času\", 1985).\n\n"}
{"id": "232002", "url": "https://cs.wikipedia.org/wiki?curid=232002", "title": "Zlín Z-37 Čmelák", "text": "Zlín Z-37 Čmelák\n\nZlín Z-37 Čmelák nebo Let Z-37 Čmelák je československý jednomotorový dolnoplošník původně vyvinutý jako zemědělský letoun, který našel uplatnění i v řadě dalších oblastí.\n\nLet Z-37 Čmelák byl vyvinut v kooperaci firem Let Kunovice a Moravan Otrokovice. Jeho první prototyp pod označením XZ-37 (OK-60) vzlétl 29. června 1963 s továrním pilotem Vladimírem Vlkem. Pohonnou jednotku prototypu tvořil sovětský motor AI-14RF o výkonu 191 kW. Letoun se začal sériově vyrábět od roku 1965 a jeho výroba v různých verzích trvala až do roku 1984. Celkem bylo vyrobeno 713 kusů.\n\nLetoun měl a má široké uplatnění, snad nejznámější je jeho zemědělská verze pro rozprašování sypkých hmot i k postřiku. Dalším využitím je vlekání leteckých transparentů a větroňů. Vyráběná \"nezemědělská\" (resp. cvičná) verze nebo s kabinou pro 1 až 2 cestující stejně jako následně přestavěná zemědělská verze se užívá jako dopravního letounu pro osobní dopravu a k vyhlídkovým letům.\n\n\n\nMilitarizovaná verze vyvíjená pro NDR. Pouze 1 prototyp.\n\nZ-37 je samonosný dolnoplošník s celokovovým křídlem, trupem svařeným z ocelových trubek potaženým tesilovou tkaninou s polyuretanem. Podvozek ostruhového typu s širokým rozchodem a velkou výškou hlavních noh.\n\nKřídlo je třídílné. Obdélníkový centroplán je dvounosníkový, spojený s trupem šesti závěsy. K centroplánu jsou zavěšena lichoběžníková vnější křídla, opatřená na náběžné hraně vnějších částí pevnými sloty. Křídlo je vybaveno velmi účinnými dvojštěrbinovými vztlakovými klapkami. Maximální výchylka klapky v poloze pro přistání je 50°. \n\n\n\n\n"}
{"id": "232003", "url": "https://cs.wikipedia.org/wiki?curid=232003", "title": "Thomas Davis", "text": "Thomas Davis\n\nJméno a příjmení Thomas nebo Tom Davis patří více lidem:\n\n\nnebo může jeho varianta v irské gaelštině označovat sportovní klub:\n"}
{"id": "232004", "url": "https://cs.wikipedia.org/wiki?curid=232004", "title": ".30-06 Springfield", "text": ".30-06 Springfield\n\nNáboj .30-06 Springfield má ráži .300″ (7,62 mm). V americké armádě se začal používat roku 1906 a jeho používání pokračovalo až do 60. let 20. století, kdy byl nahrazen nábojem 7,62 × 51 mm NATO. Ale ještě v 70. letech 20. století se používal v kulometech.\n\nByl vyvinut z téměř identického náboje .30-03 malým zkrácením nábojnice a zvýšením úsťové rychlosti. Zavedením tohoto náboje se také přestaly používat starší náboje .30-40 Krag a 6 mm Lee Navy. Po vzoru německého 8 × 57 IS a francouzského 8 mm Lebel byla u tohoto náboje zavedena špičatá střela, která znamenala podstatné zlepšení dostřelu i balistické křivky – dráha střely byla rovnější.\n\nOpakovací puška Springfield M 1903, která se začala používat kdysi spolu s nábojem .30-03 byla rychle modifikována na náboj .30-06 Springfield. Používal se také v pušce M1917 Enfield, poloautomatické M1 Garand, automatické M1918 Browning a mnohých kulometech, např. série M1919.\n\nUSA tento náboj používaly v obou světových válkách a v Korejské válce. Posledního velkého využití se dočkal ve Vietnamské válce.\n\nTento náboj je vhodný pro lov velkých savců jako je jelen nebo los.\n\nJedná se o velmi výkonný náboj. Byl zkonstruován v době, kdy se předpokládala střelba na 1 000 m. V roce 1906 obsahoval střelu o hmotnosti 150 grainů (9,7 g), pláštovanou střelu s plochým dnem. Po první světové válce bylo potřeba zvýšit výkon na dlouhou vzdálenost u kulometů a tak se začala používat střela o hmotnosti 173 grainů (11,2 g) tvaru \"boat-tail\".\n\n\n\n\nByl z něj také vytvořen náboj 7,62 × 51 mm NATO.\n\nVarianty používané Armádou Spojených států amerických:\n\nzákladní parametry náboje:\nTyp zápalky: velká pušková\n\nPro lovecké provedení byl náboj uvolněn již v roce 1908. Používají se do něj střely od 3,56 g až do 16,2 g. Se střelou 11 g se obvykle laboruje na 800 m/s, 3 520 J. Je dosud považován americkými lovci za etalon a ostatní náboje jsou s ním srovnávány.\n\n\n"}
{"id": "232007", "url": "https://cs.wikipedia.org/wiki?curid=232007", "title": "Thomas Osborne Davis", "text": "Thomas Osborne Davis\n\nJméno Thomas Osborne Davis patří několika lidem:\n\n"}
{"id": "232014", "url": "https://cs.wikipedia.org/wiki?curid=232014", "title": "Stopovka", "text": "Stopovka\n\nNáboje se stopovkou používají speciální projektily, které jsou upraveny tak, že obsahují malé množství pyrotechnické nálože. Při výstřelu tohoto náboje ze zbraně dojde k zapálení této nálože, což má za následek emisi velmi silného světla. Díky tomu je možné vidět střelu pouhým okem letět. Díky tomu se střelci lépe míří, když vidí, na které místo střely vzhledem k cíli střelby dopadají.\n\nDalší výhodou je, že ostatní spolubojovníci vidí, kde je cíl a mohou se přidat ke střelbě.\n\nTo má ale i negativní následek. Nepřítel může dobře rozeznat pozici střelce. Proto má většina moderních střel určité zpoždění mezi vystřelením a okamžikem, kdy začnou svítit.\n\nSmrtící efekt munice se stopovkou se od klasické nemění. Ale vzhledem k tomu, že během letu dochází ke snižování hmotnosti střely, může být trochu ovlivněna její přesnost (proto je dobré nepoužívat střely se stopovkou jako jediný způsob zaměřování střelby na cíl).\n\nStřel se stopovkou se také využívá v letadlech a tancích. Paralelně s hlavní hlavní zbraně je ještě jedna, menší (tím pádem i levnější a je možné vézt více munice), která po delší dobu vystřeluje střely se stopovkou). Díky tomu je možné hlavní zbraň lépe zamířit.\n\nDále se jedna střela se stopovkou nabíjí skoro ke konci zásobníku. Když pak střelec střílí a vidí, že vystřelil střelu se stopovkou, tak mu to připomene, že za chvíli bude mít úplně prázdný zásobník.\n\nBěžně se při střelbě střel se stopovkou používá se stopovkou každá čtvrtá až šestá. Ostatní jsou klasické konstrukce.\n\nStřely se stopovkou se ve zvětšené míře začaly používat v kulometech během 1. světové války.\n\n"}
{"id": "232021", "url": "https://cs.wikipedia.org/wiki?curid=232021", "title": "Apeniny", "text": "Apeniny\n\nApeniny ( \"Appennini\") jsou horské pásmo procházející napříč celou Itálií (ve směru severozápad – jihovýchod) a tvořící tak jakousi páteř země. Mají délku 1 200 km a šířku 70 až 100 km. Nejvyšším vrcholem je Corno Grande s výškou 2 912 m. Hory jsou většinou zelené a zalesněné, ačkoli jednu stranu nejvyššího vrcholu Gran Sasso, částečně pokrývá nejjižnější ledovec v Evropě (\"Ghiacciaio del Calderone\"). Východní strana hor směřující k Jaderskému moři je strmá, zatímco západní svahy tvoří rovinu. Podle pohoří je také pojmenován celý Apeninský poloostrov a rovněž pohoří Montes Apenninus na přivrácené straně Měsíce.\n\nApeninský řetězec začíná severozápadním sedlem Colli di Cadibona (435 m) nedaleko přímořského města Savona. Právě u \"Janovského zálivu\" navazuje na poslední západoalpské výběžky. Na opačném konci, vzdáleném přes 1 200 km, vymezuje Apeniny Messinská šíje. Za volné pokračování Apenin bývají považována veškerá sicilská pohoří včetně nejvyšší činné evropské sopky Etny. Na západě se dotýkají apeninské výběžky Ligurského, jižněji Tyrhénského moře, na východě Jadran a moře Jónské. Šířka vlastního horského hřebene činí 40 – 60 km, v okolí Neapole dokonce 100 km. Zatímco v severních oblastech mívají apeninské hřebeny víceméně paralelní orientaci, na jihu se tento rys vytrácí.\n\nApeniny mají tvar k severovýchodu namířeného luku. Jejich masiv není zdaleka tak sourodý a souvislý jak se zdá. Rozděluje se na několik samostatných jednotek, tzv. \"Apeninů\". Ty dělíme na desítky skupin, stovky horských hřbetů a samostatných hor. Od severozápadu jsou hlavními jednotkami:\n(\"Appennino settentrionale\")\n(\"Appennino centrale\")\n(\"Appennino meridionale\")\n(\"L'Appennino Siculo\")\n\n(\"Subappennino e Antiappennino\")\n\nSubapeniny jsou samostatná pohoří a vrchoviny které se rozkládají souběžně s Apeninami, jsou však na nich nezávislé. Leží ve středozápadní a jihovýchodní Itálii. K nejvíce známému pohoří Subapenin náleží Apuánské Alpy. Dále se rozlišují Antiapeniny, které jsou rovněž nezávislé na hlavním řetězci Apenin. Náleží k nim například toskánský krystalický masiv Colline Metallifere nebo vrchovina na poloostrově Gargano.\n\nApeniny se formovaly zejména v třetihorách. Není bez zajímavosti, že značná část Apeninského poloostrova bývala kdysi součástí Afriky. Centrum Středozemí je po tektonické stránce dodnes velmi aktivní, patrně nejvíc v Evropě. Je zde bohatá vulkanická činnost a vydatná zemětřesení. Jejími nejznámějšími projevy jsou Flegrejská pole a Solfatara u Neapole nebo jediný dosud činný vulkán kontinentu Vesuv (1 281 m). Apuánské Alpy jsou vápencové a nalézá se zde Antro del Corchia, jedna z nejhlubších propasťovitých jeskyní světa.\n\nKlima Apenin je velice rozmanité. Ovlivňuje ho poloha v centru Středozemí a účinné odclonění od evropského severu masivem Alp. Důležitá je také poledníková orientace a značná délka pohoří. Obecně zde platí, že od severu na jih srážek ubývá a teploty vzrůstají. Roční úhrny srážek na západě významně převyšují úhrny z jaderské strany. Letní noci bývají u vrcholů studené, běžné jsou zde prudké a vydatné odpolední bouřky. Na návětrných svazích středních Apenin dosahují roční úhrny srážek 2 000 mm, východ vykazuje několikanásobně menší hodnoty. V severních částech hor padá nejvích srážek na jaře a na podzim, na jihu prší nebo sněží převážně v zimě. Ve vrcholových polohách sníh leží až devět měsíců, některá firnová pole a sněžníky neroztávají několik let. Sněhové nadílky využívají a provozovazelé lyžařských center a magistrál. Lyžovat se dá i pár desítek kilometrů od Říma.\n\nŘekyV Apeninách pramení tisíce toků. Mnohé z nich, zejména na jihu mají charakter periodický, v létě a na podzim vysychají. Z trvalých řek stékají na západ např. Arno, Ombrone, slavná Tibera, Volturno nebo Savuto. Do vod Jadranu tečou Tornaro, Panaro, Pád, dále na jih pak Reno, Metáuro, Pescara, Sangro, Bradano či Neto.\n\nJezeraNa rozdíl od alpské a podalpské oblasti není apeninská Itálie příliš bohatá na přirozená jezera. Největší jsou zde Lago Trasimeno, Lago di Bolsana a Lago di Bracciano. První z nich vzniklo tektonicky, obě zbývající mají původ sopečný. Ještě vzácněji jsou zastoupena jezera krasová nebo ledovcová, která vyplňují některé kary v nejvyšších apeninských skupinách. Síť umělých vodních nádrží je bohatší.\n\nSníh a LedovecUrčitou glaciologickou kuriozitu \"Gran Sasso d´Italia\" představuje menší firnový ledovec \"Ghiaciaio del Calderone\". Je druhým nejjižnějším svého druhu v Evropě. Od vrcholového kříže hory Corno Grande připomíná trochu větší sněžník, dole se však pochyby ztrácejí. Středoapeninská hranice trvalého sněhu probíhá v nadmořské výšce asi 2 900 metrů, lze ji proto s jistotou překročit pouze v okolí nejvyššího štítu.\n\nFloraZe skvostů centrálních velehorských vápenců připomeňme alespoň zlatokvětý hlaváček, nenápadný penízek u sněhových výležisek, polštáře vytvářející plstnatý rožec. Další typickou rostlinou je zde žlutý mák.Až pod nejvyšší apeninskou horou rostou vzácné fialové a žluté violky.\n\nFaunaTaké původní apeninská fauna je poměrně pestrá. V pásmu horských lesů dosud přežívají zbytky vlčích smeček nebo samotářští medvědi (\"Abruzzy\"), trochu hojnější jsou divoké kočky (poddruh \"Felis silvestris molisana\"), divočáci, jeleni, daňkové a srnci. Drobnější savce zastupují např. kuna, vydra a jezevec. V teplých porostech nižších poloh lze po setmění zastihnout dokonce dikobraza. U sněhových polí a pod horskými vrcholy se vyskytují dnes již malá stáda původních kamzíků. Z dravých ptáků jsou zde zastoupeni supi, sokoli a stále vzácnější orli. Další ptáci jako kavčata, pěnkaváci a zedníčkové skalní.\n\nFloru a faunu se zde snaží zachovat zdárně se rozrůstající síť apeninských chráněných území. Jde především o národní parky (Abruzzo, Calabria, Sibillini a Gran Sasso e Monti della Laga), regionální přírodní parky (Alpi Apuane, Pollino, Montii Simbruini) a řadu maloplošných rezervací.\n\nKolonizace Apenin nerozlučně souvisí s osídlováním celého poloostrova. Jeho historie sahá daleko před začátek našeho letopočtu, nejstarší archeologické nálezy pocházejí z druhého tisíciletí př. n. l. Prolnulo a vystřídalo se tu nesčetně etnik, kultur a kulturních vlivů. Připomeňme alespoň Ligury, Kelty nebo Etrusky. Mnohé apeninské oblasti pochopitelně poznamenala říše římská a raný i pozdější středověk. Stavební styly románský, gotický, renesanční i barokní. V 19. století Itálii poprvé sjednotil Garibaldi.Hustota osídlení je ve vyšších polohách nízká. Nad hranicí 500 m uvádějí statistiky ještě padesát, nad 1 000 m méně než deset obyvatel na km². Hlavním zdrojem obživy zde byly odjakživa pastvinářství, podhorské i horské zemědělství a tradiční řemesla. Současnost je stále zřetelněji ve znamení rekreace a turismu. Podobně jako v dalších horách v Evropě se i zde množí nové hotely, ubytovny, lanovky a lyžařské vleky.\n\nDo známých a atraktivních partií hor vede vcelku hustá síť uspokojivě značených turistických cest. O jejich údržbu pečuje převážně Italský alpinistický klub CAI. Apeniny jsou poněkud ve stínu slavných a vysokých Alp, ale jejich neopakovatelné atmosféře přichází na chuť stále více návštěvníků. Dosud mezi nimi převládají Italové, ovšem i v odlehlejších místech lze potkat také Angličany, Japonce, Němce a jiné turisty. Jedni ocení možnost hvězdicových výletů, další dají přednost dlouhým hřebenovým túrám a přechodům. Na své si přijdou i horolezci všeho druhu. Vyhledávány jsou především příkré severní srázy granssaského masivu nebo stolová hora Pietra di Bismantova nedaleko města Reggio nell'Emilia. Právě zde, v Apeninách, je horská a středozemní krajina a staletý vliv kultury v souladu, který sem láká milovníky památek i divoké přírody.\n\n\n"}
{"id": "232024", "url": "https://cs.wikipedia.org/wiki?curid=232024", "title": "Gastown", "text": "Gastown\n\nGastown je historická čtvrť ve Vancouveru ležící mezi městskými částmi Downtown a Downtown Eastside. Je ohraničená ulicí Water Street, trasou Kanadské pacifické železnice a ulicemi Columbia Street, Hastings Street a Cambie Street.\n\nGastown byl prvním centrem města tzv. downtownem. Jméno nese po Johnu Deightonovi, britském námořníkovi, kapitánovi parníku a barmanovi přezdívaném Gassy Jack. Deighton v této oblasti v roce 1867 otevřel první saloon. Díky svojí pile a přístavu začal Gastown zanedlouho prosperovat a rychle se stal hlavním střediskem obchodu v okolí fjordu Burrard Inlet. Domov zde našli lesní dělníci, rybáři a posádky plachetnic, které připlouvaly naložit náklad dřeva do Gastownu a města Moodyville, ležícího na severu fjordu Burrard Inlet.\n\nV roce 1886 bylo založeno město Vancouver a Gastown se stal jeho součástí. V tom samém roce vypukl velký požár, po němž Gastown s výjimkou dvou budov lehl popelem. Oblast Gastownu kompletně přestavili a až do vypuknutí Velké hospodářské krize sloužila jako středisko velkoobchodu. Do zavedení prohibice byl Gastown centrem nočního života – celkem měl 300 barů a hospod. Po skončení hospodářské krize upadl Gastown ve velkém a rychle se rozvíjejícím městě do zapomnění. Na této úrovni zůstal až do 60. let.\n\nV 60. letech se občané města postavili proti plánům výstavby dálnice, jejíž trasa měla směřovat skrz historické čtvrti Gastown, Chinatown a městskou část Strathcona. Kampaň vedená obchodníky a majiteli podniků spolu s demonstranty, z kterých někteří byli Američané vyhýbající se služby v armádě (koncem 60. a začátkem 70. let probíhala Vietnamská válka), vyvíjela nátlak na vládu provincie Britská Kolumbie. Ta nakonec v roce 1971 vyhlásila Gastown za součást historického dědictví, díky čemuž se historické budovy dochovaly do dnešní doby.\n\nV Gastownu jsou obchody se suvenýry pro turisty (v ulici Water Street), noční podniky, restaurace, domy lidí s nejnižšími příjmy i nové kvalitní domy pro obyvatele s vyšším příjmem. Dále se zde nacházejí právnické kanceláře, architektonická studia, počítačové obchody, internetové kavárny, umělecké galerie, hudební a umělecké studia, herecké a filmové školy.\n\nNejslavnější (ne však nejstarší) památkou v Gastownu jsou parní hodiny Steam clock. Stojí na rohu ulic Cambie Street a Water Street. Donedávna byly poháněné elektřinou, po jejich opravě s finanční pomocí místních obchodů už opět fungují pouze na páru. Nízkotlaká pára pohání miniaturní parní stroj v podstavci hodin. K oznamování času slouží hvizd páry.\n\nMezi populární kulturní akce pořádané v Gastownu každý rok patří Mezinárodní jazzový festival (Vancouver International Jazz Festival) a mezinárodní cyklistické závody Tour de Gastown.\n\nNatáčel se tu i jeden z nejznámějších fantasy filmů - Nekonečný příběh. V záběru, kde jde malý Bastian do školy můžete vidět dokonce i parní hodiny.\n\n"}
{"id": "232031", "url": "https://cs.wikipedia.org/wiki?curid=232031", "title": "Egoismus", "text": "Egoismus\n\nEgoismus (z lat. \"ego\", já) je moderní označení pro sobectví, obvykle ale s méně pejorativním významem. Znamená (přílišné) sledování vlastního prospěchu a zájmu, případně i na úkor druhých. Takový člověk se nazývá egoista, sobec. Opakem egoismu je altruismus.\n\nPodobný význam má egotismus, který je neutrálnější.\n\nSlovo egoismus vzniklo koncem 18. století a znamenalo původně tolik, co dnešní solipsismus. Rozšířilo se díky Kantovi, který rozlišil různé významy egoismu, z nich se však ujal pouze význam morální, tj. sobectví. Centrální roli hraje egoismus ve filosofii A. Schopenhauera. Charakterizuje jej zásadou „všechno pro mne a nic pro druhé“ a zároveň tím, že nezná žádné meze. Je to podle něho hlavní motor lidského i zvířecího života, samo jádro individua, proti němuž má morálka prosazovat altruismus. Požadavek altruismu ale odmítl Max Stirner, pro něhož je život ze své podstaty egoistický a nemá žádný důvod, proč by se měl omezovat. Na tento názor navázal i Nietzsche, který sice ostře odmítá „pokoutní egoismus“ pokrytců, nicméně soudí, že „vznešené duše mají nárok na to, aby se jim jiní obětovali.“\n\nRadikálním zastáncem egoismu byl britský matematik a filosof Herbert Spencer, hlavní představitel sociálního darwinismu. Na něho pak navazuje i současná diskuse, například okolo pojmu „sobecký gen“ (Richard Dawkins): čistý altruismus není možný, anebo se ještě spíš vždy jedná o skrytý egoismus.\n\nTradice britského myšlení od Davida Huma po Adama Smithe, ovlivněná Bernardem Mandevillem, naopak soudila, že člověk prostě tím, že sleduje své vlastní zájmy, zároveň slouží také druhým, jak je to patrné právě v ekonomické směně. Na rozdíl od předchozích totiž přece jen chápala společenskou povahu člověka a tedy nezapomněla, že sobectví není vlastnost, nýbrž vztah, který není možné připisovat jednotlivcům. Pojmy „čistého“ egoismu i altruismu jsou tedy pouhé konstrukce, které nemají smysl. Ve skutečnosti člověk téměř nikdy nemůže přesně oddělit vlastní prospěch a prospěch druhých a sobectví pak znamená buď to, že se příliš soustřeďuje na svůj vlastní úspěch, anebo že jej druhým nepřeje.\n\n\n"}
{"id": "232034", "url": "https://cs.wikipedia.org/wiki?curid=232034", "title": "Athletic Bilbao", "text": "Athletic Bilbao\n\nAthletic Club de Bilbao je španělský fotbalový klub z Bilbaa založený v roce 1898. V současnosti hraje nejvyšší ligu Primera División – nejvyšší soutěž španělského fotbalového systému LFP. Sídlí na stadionu San Mamés, který nese stejné jméno jako původní stadion z roku 1913. Ve své historii zvítězil osmkrát v La Lize a čtyřiadvacetkrát ve španělském poháru.\n\nBilbao patřilo k průkopníkům fotbalu ve Španělsku, hru sem přinesli angličtí dělníci a studenti již koncem devatenáctého století, proto má klub anglický název. V době Francova režimu musel klub změnit anglický název \"Athletic\" na španělské \"Atlético\". Klub má přezdívku \"Leones\" (Lvi) podle toho, že světec Mames, jemuž je zasvěcen kostel nedaleko stadiónu, byl v římské aréně předhozen lvům, ale ti ho nesežrali. \n\nDresy byly původně modré a bílé, inspirovány Blackburn Rovers FC, později tým přešel na červenobílé pruhy, které převzal od Southampton FC; červená a bílá jsou také barvy města Bilbaa. Klub se dlouho bránil použití dresů k reklamním účelům, teprve v roce 2008 na ně umístil logo naftařské firmy Petronas. \n\nV letech 1954-57 klub trénoval bývalý československý fotbalista a trenér Ferdinand Daučík. Nejúspěšnější sezóna v historii je 1983-84, kdy slavil domácí treble.\n\nKlub je známý tím, že přivádí hráče pocházející pouze z Baskicka. Poslední dobou je toto pravidlo trochu uvolněnější a postačí, když hráč má baskický původ aspoň u jednoho z rodičů. V roce 2011 se tak v klubu objevil jako první hráč tmavé pleti Jonás Ramalho, který má baskickou matku a angolského otce. Zásada spoléhat se na odchovance vlastní akademie zvané Lezama je ve Španělsku nazývána \"la cantera\" (lom). V únoru 2017 došlo k tomu, že v prvoligovém zápase proti Granada CF nastoupilo za Bilbao jedenáct hráčů se španělským občanstvím a za soupeře hráči z jedenácti různých zemí.\n\nJeho největším rivalem je Real Sociedad, proti němuž hraje \"Baskické derby\".\n\n       (1929-30, 1930-31, 1933-34, 1935-36, 1942-43, 1955-56, 1982-83, 1983-84)\n       (\"1902\", 1903, 1904, 1910, 1911, 1914, 1915, 1916, 1921, 1923, 1930, 1931, 1932, 1933, 1943, 1944, 1945, 1950, 1955, 1956, 1958, 1969, 1973, 1984)\n       (1984, 2015)\n\n\"Aktuální k datu: 22. února 2019\"\n\n\n"}
{"id": "232035", "url": "https://cs.wikipedia.org/wiki?curid=232035", "title": "UD Almería", "text": "UD Almería\n\nUD Almería je španělský fotbalový klub založený a sídlící v Almeríi. V sezoně 2011/12 hrál druhou ligu španělského fotbalového systému Segunda División. ale vyhrál postupové play-off a postoupil do Primera División.V sezoně 2013/14 skončila Almería na 17. místě a udržela se tak v první lize. Sídlí na stadionu Estadio del Mediterráneo.\n\nAD Almería byl klub hrající Primera División mezi lety 1979-81. Po sestupu v roce 1981 se rozpadl a v roce 1989 byl znovuzaložen pod názvem \"Almería Club de Football\". Musel tedy znovu začít na regionální úrovni. Až do roku 2001 se potácel na úrovni 3. či 4. nejvyšší soutěže. 28. června 2001 došlo ke sloučení klubů Almería CF a Polideportivo Almería. Vznikl tak klub pod dnešním názvem Unión Deportivo Almería. Hned v následující sezoně 2001/02 postoupil do Segunda División a v sezoně 2006-07 v ní klub získal druhé místo. Poprvé v historii tak postoupil do nejvyšší Primera División.\n\n\n"}
{"id": "232040", "url": "https://cs.wikipedia.org/wiki?curid=232040", "title": "Kříž nad Mostarem", "text": "Kříž nad Mostarem\n\nKříž byl umístěn na kopec Hum nad Mostarem v roce 2000. Je vidět z celého města, jeho výška činí 33 m a působí tak velmi dominantně. V noci jej nasvětluje 6 reflektorů. O jeho vztyčení se zasadili chorvatští katolíci, kteří v 90. letech ve městě v dobách války bojovali.\n\nPolovinu obyvatel Mostaru tvoří muslimové, kteří kříž vnímají jako ofenzivní a nedlouho po jeho vztyčení začali protestovat a organizovat petice. Roku 2005 napadli kříž neznámí vandalové; zničili světla a část obložení. Později se pak objevily další záměry jej poškodit opět (spolu s některými dalšími katolickými objekty), tentokrát bombou v automobilu. Kříž tak hlídaly policejní síly.\n\n"}
{"id": "232042", "url": "https://cs.wikipedia.org/wiki?curid=232042", "title": "Městský tepelný ostrov", "text": "Městský tepelný ostrov\n\nMěstský tepelný ostrov (též tepelný ostrov města nebo tepelný ostrůvek) je městská zástavba, která vykazuje znatelně vyšších teplot než její okolí. Teplotní rozdíly jsou větší v noci než ve dne a v zimě než v létě a jsou nejvýraznější při slabém větru či bezvětří. Hlavní příčinou tepelných ostrůvků je překrytí původní plochy vegetace pozemními komunikacemi a budovami. Asfalt a beton, které jsou použity, nemají schopnost přijímané sluneční záření upotřebit a přeměnit na chemickou či jinou energii, jak tomu probíhá u vyšších rostlin; mají též větší tendenci dopadající světelné a tepelné záření absorbovat (menší albedo). V případě térových a asfaltových silnic absorpci prohlubuje tmavá barva těchto komunikací. Druhotným přispěvatelem je vyplýtvaná tepelná energie dodávaná do jednotlivých domů a bytů. Spolu s tím, jak roste přeměna původní krajiny, roste i teplota v centrech tepelných ostrovů.\n\nTepelné ostrovy se dají měřit v infračervené části spektra. U největších velkoměst činí rozdíl teploty kolem 10 °C, u menších měst 5 a méně °C. Díky postupnému uvolňování tepla těchto povrchů se největší rozdíl teploty v porovnáním s nezastavěnou krajinou projevuje po západu slunce a v průběhu noci. Důvod tepelných rozdílů v zimě je skutečnost, že sníh (který má schopnost odrážet až 90 % dopadajícího slunečního záření) je v městech (a to i těch menších) během několika hodin po napadení odklizen.\n\nÚčinek tepelných ostrovů lze ovlivnit „zelenou zástavbou“. V případové studii u německého Stuttgartu byl v ulicích s vysázenou zelení zaznamenán úbytek tepla o 2–4 °C. Ovšem tento způsob je neefektivní ve vlhkém klimatu. Příspěvek ke globálnímu oteplování je u městských ostrovů jen nepatrný a lokálního charakteru. Tepelné ostrovy ovlivňují také tepelné poměry a pochody v atmosféře a množství srážek. Například, měsíční dešťové srážky jsou o 28 % větší směrem po větru k městským částem než proti větru. Zvyšuje se tak množství srážek v okolí měst, což je také jen lokální ráz.\n\nMěstské tepelné ostrovy mají negativní vliv na lidi, kteří v nich žijí – v horkých letních dnech podporují synergii zdravotních potíží způsobených vedry – přehřátí, dehydratace, apod.\n\nPříkladem městského tepelného ostrova může být centrum Prahy. Průměrná roční teplota () na meteorologické stanici v Praze-Karlově (261 m n. m.) činila +9,4 °C (leden −0,9 °C, červenec +19,1 °C), zatímco meteorologická stanice Semčice (234 m n. m.) ve srovnatelné nadmořské výšce a zeměpisné poloze vykazovala za stejné období průměrnou roční teplotu +8,7 °C (leden −1,9 °C, červenec +18,3 °C). Nejvýraznější efekt městského tepelného ostrova bývá za jasných, klidných, zimních nocí. Experti odhadují, že tepelný ostrov v Praze je větší než 2 °C. To pak má vliv na časové řady teplot, které udává Klementinum.\n\n\n"}
{"id": "232043", "url": "https://cs.wikipedia.org/wiki?curid=232043", "title": "Serhij Žadan", "text": "Serhij Žadan\n\nSerhij Viktorovyč Žadan (ukrajinsky Сергі́й Ві́кторович Жада́н, * 23. srpna 1974, Starobilsk, Luhanská oblast, Ukrajina) je ukrajinský básník, prozaik, esejista, překladatel, performer a režisér.\n\nVystudoval germanistiku na charkovské pedagogické univerzitě. V letech 2000 – 2004 zde přednášel světovou literaturu. Překládá z němčiny, běloruštiny a ruštiny. Jeho texty byly přeloženy do němčiny, angličtiny, polštiny, srbštiny, chorvatštiny, litevštiny, běloruštiny, ruštiny, arménštiny a češtiny. Dohromady napsal skoro dvacet knih a sestavil řadu antologií. Jeho próza je kronikou devadesátých let a současně literární mapou východní Ukrajiny. Svou poezii sám často s velkým úspěchem přednáší. V roce 2015 byl hostem 16. ročníku Měsíce autorského čtení. Ve stejném roce byl s autorem natočen portrét pro cyklus Ukrajinská čítanka – Ukrajina, davaj, Ukrajiny, který vznikl v koprodukci nakladatelství Větrné mlýny a tří veřejnoprávních televizí z Česka (ČT), Polska (TVP) a Slovenska (RTVS). Režisérem dílu je Aniela Astrid Gabryel.\n\nŽije v Charkově. Vystupuje s charkovskou skupinou Sobaky v kosmosi, s níž vydal album Sportyvnyj klub armiji. Organizuje festivaly a jiné kulturní a politické akce. V březnu 2011 získal jeho nový román Vorošylovhrad ocenění Ukrajinská kniha roku 2010. Tuto literární cenu uděluje ukrajinská redakce BBC. \n\nDne 12. 2. 2017 mu byl zakázán jako \"teroristovi\" vjezd do Běloruska a vlakem odjel z Minsku zpět do Kyjeva. Poté byl údajně zákaz zrušen a Žadan prohlásil, že Minsk navštíví opět v květnu 2017.\n\nŽadanův básnický styl se vyznačuje originálním spojením některých prvků moderní ukrajinské poezie (zejména futurismu) a elementů punkové subkultury se symbolickým prostorem industriální velkoměstské krajiny. Častými náměty jsou dramatické příhody kriminálníků a jiných marginálních existencí:\n\nPro Žadanovy básnické i prozaické texty je příznačná energie a punková syrovost. Dobrým příkladem je slavný text Kupředu levá:\n\nV povídkové sbírce Big Mac, již napsal během stipendijního pobytu v Rakousku, svérázným způsobem zachycuje bohémský život studentů a umělců, s nimiž se setkával během měsíců, strávených na vídeňské universitě:\n\n\n\n\n\n\n\n"}
{"id": "232047", "url": "https://cs.wikipedia.org/wiki?curid=232047", "title": "Downtown", "text": "Downtown\n\nDowntown je anglický termín, který především v amerických a kanadských městech označuje jádro města, obvykle tvořené centrální obchodní čtvrtí. \n\nTento termín vznikl ve městě New Yorku, kde ho poprvé použili na označení původního města na jižním cípu ostrova Manhattan. Jak město rostlo, jediný směr kam se mohlo rozšiřovat, bylo na sever ostrova. Proto se všechno na sever od původního města nazývalo „uptown“, zatímco původní město, tehdy jediné hlavní obchodní centrum, bylo nazývané „downtown“. Termín začali používat v městech ve Spojených státech a Kanadě a označuje historické jádro města, které však nebylo vždy shodné s obchodním centrem města.\n\nNa Manhattanu je to relativní pojem. Všechno na jih od místa, kde se pozorovatel nachází, označujeme jako \"downtown\", a všechno na sever \"uptown\". Podobně ve městě New Orleans, „downtown“ je synonymum slova „downriver“ (po proudu řeky) a „uptown“ zase „upriver“ (proti proudu). Centrální obchodní čtvrť v New Orleans se nazývá „CBD“.\n\n\n"}
{"id": "232048", "url": "https://cs.wikipedia.org/wiki?curid=232048", "title": "Guatemalská vlajka", "text": "Guatemalská vlajka\n\nVlajka Guatemaly je tvořena listem o poměru 5:8 se třemi vertikální pruhy - světle modrým, bílým a světle modrým. Uprostřed státní vlajky je znak z roku 1997 (základ znaku je ale již z roku 1871). Je na něm v přirozených barvách \"quetzal\" (Kvesal chocholatý, guatemalský národní pták z řádu trogonů), symbolizující svobodu, který svírá pergamenový svitek s textem \"LIBERTAD 15 DE SEPTIEMBRE DE 1821\" (Svoboda a den vyhlášení nezávislosti na Španělsku). Za ním jsou zkřížené pušky značky Remington s nasazenými bodáky a zkřížené šavle uvnitř vavřínového věnce.\n\nBarvy vlajky upomínají na Spojené provincie Střední Ameriky, ke kterým Guatemala v letech 1823–1839 patřila, společně s Hondurasem, Kostarikou, Nikaraguou a Salvadorem, na rozdíl od jejich vlajek má však pruhy ve vertikální poloze. Na všech uvedených vlajkách to symbolizuje polohu federace mezi Karibským mořem a Tichým oceánem. Modrá barva znamená nezávislost země, bílá mír.\n\nÚzemí dnešní Guatemaly bylo součástí Mayské říše do roku 1523, kdy bylo dobyto Španěly. V roce 1560 se toto území stalo součástí Generálního kapitanátu Guatemala, který zahrnoval podstatnou část Střední Ameriky (dnešní Guatemala, Belize, Honduras, Salvador, Nikaragua a Kostarika, ale bez Panamy. Prvními vlajkami v pokolumbovské éře tedy byly španělské vlajky, od roku 1785 státní a válečná vlajka Španělského království.\n\n15. září 1821 vyhlásila Guatemala nezávislost a vlajkou se stala španělská vlajka bez státního znaku.\n\n5. ledna 1822 byla Guatemala připojena k Mexickému císařství, a začaly se vyvěšovat jeho vlajky, po svržení císaře (14. dubna 1823 pak vlajky mexické republiky.\n\nPo pádu císařství se začaly vyvěšovat neoficiální vlajky: modro-bílo-modré vlajky s horizontálními pruhy. 1. července 1823 vyhlásila Guatemala znovu nezávislost na Mexiku a vytvořila základ Spojených provincií Střední Ameriky (konfederace byla oficiálně založena 10. července). Vlajkou konfederace se stal 21. srpna list s třemi vodorovnými pruhy: modrým, bílým a modrým (pravděpodobně o poměru 3:5), a znakem Spojených středoamerických provincií uprostřed, v kruhovém poli.\n\n22. listopadu 1824 byl název konfederace změněn na Federativní republika Střední Ameriky (ve zdroji Středoamerická spolková republika); oficiálně vyhlášena byla 10. dubna 1825. Na státní vlajce o poměru 3:5 se změnil pouze státní znak, nyní v oválném poli.\n\n13. dubna 1839 Guatemala z federace vystoupila a vytvořila nezávislý stát. V této souvislosti byla změněna vlajka, ale zase pouhou změnou znaku na vlajce s modro-bílo-modrými, horizontálními pruhy. 26. října 1843 byl změněn státní znak a tato změna se zároveň promítla i na novou vlajku.\n\nPo nástupu prezidenta Mariana Paredese do funkce 1. ledna 1849, navrhl kongres změnit státní symboly (včetně vlajky) tak, aby symbolizovaly dobré vztahy se Španělskem. Nová vlajka byla schválena a zavedena 14. března 1851. Vlajku tvořily tři, stejně široké pruhy. Prostřední celý v bílé barvě a krajní rozděleny na polovinu v žerďové a vlající části. Horní červený v žerďové a modrý ve vlající části a dolní ve žluté a modré barvě. Uprostřed bílého pruhu byl na státní vlajce umístěn státní znak.\n\n31. května 1858 byla nezvykle řešená vlajka změněna. Novou vlajku o poměru 2:3 tvořilo sedm horizontálních pruhů v poměru šířek 1:1:1:3:1:1:1 v barvách (odshora) modrá-bílá-červená-žlutá-červená-bílá-modrá. Uprostřed listu byl na státní vlajce umístěn státní znak.\n\n17. srpna 1871 zavedl guatemalský prezident, generál Miguel García Granados dekretem č. 12 novou národní vlajku, která tři měsíce plnila i funkci státní vlajky. Vlajku tvořily tři, stejně široké vertikální pruhy: světle modrý, bílý a světle modrý. 18. listopadu byla dekretem č. 33 zavedena státní vlajka, přidáním znaku ve světle modrém štítu doprostřed vlajky (zobrazená vlajka má světlejší odstín). Tato podoba vlajky se užívala do roku 1900, ale dle některých zdrojů až do roku 1926. Poté byl modrý štít pod znakem odstraněn.\n\n12. září 1968 došlo k zatím poslední změně vlajky. Poměr stran se změnil na 5:8, odstín modrých pruhů byl změněn na světlejší a znak byl zmenšen. Na znaku byly zaměněny ratolesti kávovníku za vavřín a odstraněna byla i modrobílá stužka, která je svazovala.\n\n26. prosince 1997 došlo k poslední změně znaku, a tím i státní vlajky. Quetzal od té doby hledí heraldicky vpravo a slovo setiembre se změnilo na septiembre (dosud se psal název měsíce září bez písmena \"P\").\n\nVlajky bývalých členů Spojených provincií Střední Ameriky, ke kterým Guatemala v letech 1823–1839 patřila, mají dodnes podobný design. Dominují jim modré a bíle pruhy, na rozdíl od guatemalské vlajky však horizontální.\n\nGuatemala je unitární stát, administrativně rozčleněn na 22 \ndepartementů (\"depatamento\"). Všechny mají své vlajky.\n\n"}
{"id": "232051", "url": "https://cs.wikipedia.org/wiki?curid=232051", "title": "Formule 1 v roce 1981", "text": "Formule 1 v roce 1981\n\nXXXII. Mistrovství světa jezdců F1 a XXIV. pohár konstruktérů zahájila 19. ledna schůzka dvou znepřátelených stran, FOCA a FISA, ve starém sídle Ferrari v Modeně. K vyhrocení došlo již při loňské sezóně, kdy se obě strany nedohodly na zákazu používání bočních lišt. Výsledkem schůzky u Ferrariho byl kompromis \"Dohoda o svornosti\", podle níž měla FISA nadále vydávat pravidla a propozice Velkých cen a dbát na jejich dodržování. Dále měla povolovat a řídit všechny Grand Prix a vést administrativu mistrovství světa. FOCA dostala právo vést jednání o finančních otázkách s pořadateli závodů.\nBoduje prvních 6 jezdců podle klíče:\n\n\nNové předpisy platné od 1. ledna 1981, byly vytvořené pro větší bezpečnost, zakázaly používání dvoudobých, naftových a Wankelových motorů. Nebyly povoleny zadní pohyblivé aerodynamické přítlačné plochy a pohyblivé boční těsnicí lišty, zvýšila se minimální hmotnost vozu z 575 kg na 585 kg. Dále byl vyvinut tlak na konstruktéry, aby zpevnili přední část vozu k lepší ochraně nohou jezdce při nehodě.\n\nZměny technických předpisů přinesly i řadu problémů. Asociaci konstruktérů (FOCA)vadil především článek o zákazu a omezení aerodynamických prvků. Vypukl tak vleklý spor mezi FOCA a FISA o zástěrky (tak se říkalo lištám mezi přední a zadní nápravou, sahající k vozovce, jejím účelem bylo vytvoření podtlaku pod vozem a tím dosáhnout zvýšení přítlaku).\n\nColin Chapmann připravil pro sezónu 1981 zvláštní konstrukci vozu typ 88. Lotus 88 přišel s koncepcí dvou šasi, který měl obejít zákaz \"zástěrek\". Vůz měl vnější karosérii, která se za jízdy působením proudícího vzduchu přisála k vozovce a prakticky tak nahradila funkci zástěrek. Vnitřní karosérie nesla závěsy kol a motor a zachovávala jízdní vlastnosti podvozku. Na protest ostatních týmů však Lotus 88 nikdy nezávodil, neboť nesplňoval ustanovení o minimální světlé výšce 60 mm. V pravidlech ale nebylo zmíněno zda stanovenou výšku musí vůz splňovat v klidu nebo za jízdy. Lotus splňoval tuto klauzuly pouze v klidu, za jízdy se jeho světlá výška snížila. Zatímco Lotus nevyhověl výkladu pravidel, vozy Brabham BT49, u kterých se světlá výška regulovala hydraulicky, byl shledán v naprostém souladu s pravidly. Stáj Lotus proto byla nucena nastupovat v šampionátu s typem 81 a 87.\n"}
{"id": "232057", "url": "https://cs.wikipedia.org/wiki?curid=232057", "title": "Kubelík", "text": "Kubelík\n\nPříjmení Kubelík (Kubelíková) nese více osobností:\n"}
{"id": "232062", "url": "https://cs.wikipedia.org/wiki?curid=232062", "title": "Jeruzalémské království", "text": "Jeruzalémské království\n\nJeruzalémské království (starofrancouzsky \"Roiaume de Jherusalem\", latinsky \"Regnum Hierosolimitanum\") bylo křižáckým státem založeným ve Svaté zemi po první křížové výpravě roku 1099. Celá jeho historie byla ve znamení bojů proti muslimům – svou existenci proti nim uhájilo dvě stě let, než bylo mamlúky v roce 1291 dobyto poslední město: Akkon.\n\nNové křesťanské království bylo v porovnání se západoevropskými monarchiemi relativně malým a slabým státem, který musel být často ekonomicky a vojensky podporován z Evropy: v době svého vzniku nebylo o mnoho více než volným společenstvím měst dobytých v průběhu první křížové výpravy. Křižáci zpočátku využívali nejednotnosti muslimů k dalším územním ziskům, v průběhu 12. století se ale začaly tvořit protikřesťanské aliance. V důsledku drtivého vítězství sultána Saladina v bitvě u Hattínu byla z Evropy vypravena třetí křížová výprava, které se účastnil také anglický král Richard I. Lví srdce, francouzský král Filip II. August a římsko-německý císař Fridrich I. Barbarossa, ani tito vládci však již nedokázali muslimský postup zvrátit. Území Jeruzalémského království v pozdějších letech sestávalo pouze z úzkého pásu země při středomořském pobřeží, po dobytí Jeruzaléma v roce 1187 se novým hlavním městem stal Akkon. Roku 1291 bylo království definitivně vyvráceno mamlúckým sultánem Kálilem.\n\nV dobách největšího rozmachu zabíralo království území dnešního Izraele, západního břehu Jordánu a pásma Gazy. Náležela k němu také území dnešního Libanonu na severu, části dnešního Jordánska a Sýrie na východě a část sinajské pouště na jihu. Křižáci se rovněž pokusili rozšířit své državy o území fátimovského Egypta, ale neúspěšně. Palestinští křižáci byli silně vázáni na své nejbližší sousedy, především na Arménské království v Kilíkii a Byzantskou říši, díky nimž se částečně „orientalizovali“.\n\nPapež Urban II. vyhlásil v roce 1095 na koncilu v Clermontu tažení proti „nevěřícím“ (později označované jako \"první křížová výprava\") za účelem pomoci východním křesťanům zastavit postup seldžuckých Turků v Anatolii. Tažení bylo vypraveno v roce 1096, hlavním cílem se však stala Svatá země. Vrcholem kruciáty bylo dobytí Jeruzaléma v červenci 1099.\n\nJeště před samotným dobytím města, ale hlavně po něm, se mezi křižáky rozhořel spor o budoucím statutu Jeruzaléma. Rytíři a světští účastníci výpravy požadovali zvolení regulérního krále, kdežto duchovenstvo prosazovalo ryze teokratickou vládu. Nakonec byl po všech konfliktech na trůn zvolen dolnolotrinský vévoda Godefroy z Bouillonu, který přijal titul \"Ochránce Svatého hrobu\" (). Jeho poražený sok hrabě Raimond z Toulouse poté odešel do Jericha. Kromě nového vládce města byl zvolen též nový jeruzalémský latinský patriarcha, vzdělaný, avšak arogantní a nepopulární Arnoul ze Chocques.\n\nKdyž se Godefroy ujal vlády, musel záhy čelit bezprostřední hrozbě v podobě mohutné egyptské armády pod velením vezíra al-Afdala, který vyrazil znovu dobýt Jeruzalém. Znesváření evropští rytíři se díky tomu znovu sjednotili a vytáhli s vojskem Egypťanům vstříc. Více než dvojnásobné egyptské vojsko u Askalonu rozprášili a loďstvo zahnali na útěk. Tímto vítězstvím bylo křižácké tažení završeno a nadvláda nad Jeruzalémským královstvím zajištěna. Na počátku roku 1100 se křižáci vypořádávali s místními arabskými emíry, kteří odmítli uznat jejich vládu. Téhož roku si křižáci podrobili oblasti Zajordánska a po připlutí velké benátské flotily vytáhli na Haifu. Nedlouho poté, 18. července 1100, Godefroy z Bouillonu zemřel.\n\nNástupcem prvního křižáckého jeruzalémského vládce se stal jeho mladší bratr Balduin z Boulogne, který se v Betlémě nechal korunovat králem. Již v roce 1102 křižáci utrpěli porážku, ze které Balduin jen stěží vyvázl. Několikrát úspěšně odrazil nájezdy arabských vojsk z Egypta na jihovýchodě země a v roce 1113 také turecké útoky z Mosulu a Damašku. Svou politiku zaměřil expanzivním směrem a často útočil na arabská území za Jordánem, obsadil oblasti Moábu a Idumeje, kde roku 1115 křižáci založili hrad Krak de Montréal. Balduin I. úspěšně rozšířil území svého státu, když dobyl přístavní města Akkon (1104), Bejrút (1110) a Sidón (1110). Pokoušel se dobýt také Týros, ten však padl až za vlády jeho nástupce Balduina II. roku 1124. Svůj status lenního pána používal také pro další křižácké státy na severu.\n\nPočet křesťanů latinského ritu začal stoupat. Důležitou úlohu začaly v novém království hrát italské městské státy: Benátky, Pisa a Janov. Italská loďstva pomáhala křižákům při dobývání palestinských přístavů a odměnou za vojenskou pomoc jim bylo přidělení obchodních čtvrtí v těchto nově dobytých městech; Italové se podíleli na zvyšování latinské populace. Po vojenském tažení do Zajordánska v roce 1115 byl Jeruzalém znovu zalidněn, a to především křižáckými osadníky z Evropy a domorodými křesťany. Jeruzalémské království však trpělo geografickou vzdáleností od západní Evropy a jeho východní hranice nebyla ideální obrannou linií. Většina území, které v této době jeruzalémský král ovládal, se nacházela v pásu území mezi Středozemním mořem a Jordánem. Země za ním byla častým dějištěm nájezdů a vojenských střetů.\n\nPo smrti Balduina I. roku 1118 na trůn nastoupil jeho bratranec Balduin Le Bourg jako Balduin II. Projevil se jako schopný vládce, úspěšně bránil království před invazí seldžuckých Turků a fátimovských Egypťanů a dále rozšiřoval ovládané území. Během vlády Balduina II. vznikly ve Svaté zemi první rytířské řády a dále se prohloubil vliv Jeruzaléma nad křižáckými státy Edessou a Antiochií, kde se Balduin II. stal regentem zastupujícím jejich indisponované vládce – mrtvého regenta Rogera ze Salerna z Antiochie a zajatého hraběte Joscelina z Edessy. Sám král byl během své vlády několikrát poražen a dokonce zajat Seldžuky, jeho regentství ani vláda v Jeruzalémě tím však neutrpěly. Balduinovy dcery byly poté provdány do vládnoucích rodů v Antiochijském knížectví a Tripolském hrabství, nejstarší dcera Melisenda měla po Balduinově smrti zdědit korunu v Jeruzalémě. Balduinovi II. i královské radě bylo jasné, že princezna by nemohla vládnout sama, snažili se jí proto zajistit výhodný sňatek. Se žádostí o výběr vhodného kandidáta na jeruzalémský trůn se obrátili na francouzského krále Ludvíka VI., který jako možného jeruzalémského krále doporučil Fulka V., hraběte z Anjou a hlavu mocného rodu Anjouovců.\n\nStabilní složku palestinského obyvatelstva tvořili vždy venkované. Odhaduje se, že v tehdejší době žilo ve vesnicích zhruba čtvrt milionu především domorodých obyvatel. Venkované byli převážně muslimové, avšak v okolí Betléma, Ramly, Gazy, Keraku a východní Galileje převažovali křesťané. Rovněž okolí nově zakládaných křižáckých hradů bylo osídlováno evropskými křesťany.\n\nPo první křížové výpravě zůstalo na Blízkém východě odhadem asi 10 000 křižáků-poutníků a jen malý počet rytířů. Bylo tedy nutné získat pro nové království nové osadníky z Evropy. Na konci osmdesátých let 12. století žilo v Zámoří 90 000 až 120 000 Evropanů. Západní osadníci zalidňovali především velká přístavní města, zejména Akkon (který měl odhadem až 40 000 obyvatel) a Tyros (30 000 obyvatel). Osídlení Jeruzaléma, jehož původní obyvatelstvo bylo vyvražděno po jeho dobytí roku 1099, již bylo obtížnější, protože nebyl obchodním centrem ani střediskem řemeslné výroby, nové osadníky navíc odrazovalo jeho nehostinné pouštní okolí. K osídlení města proto jeruzalémští králové lákali kolonisty mimořádnými privilegii. V době bitvy u Hattínu měl Jeruzalém přibližně 20 000 obyvatel.\n\nV čele města stála \"Městská rada\" (latinsky , francouzsky ), kterou jmenoval pán města a v jejímž čele stál vikomt. V kompetenci Městské rady bylo také soudit východní křesťany a muslimy. V přístavních městech zasedaly soudy pro námořní záležitosti – . Ve velkých obchodních střediscích měli rozsáhlá privilegia italští kupci, kteří měli vlastní samosprávu a kostely s duchovním nezávislým na místní církvi. Toto postavení však nebylo ve všech městech stejné a v jednotlivých městech se lišilo. Nejvýznamnější postavení měli v křižáky kontrolovaných městech obchodníci z Janova, Benátek, Pisy, ale i z Marseille a Amalfi. Navzdory tomu, že Latinové představovali asi čtvrtinu všeho obyvatelstva v celém Jeruzalémském království, ve městech tvořili většinu.\n\nZvláštním prvkem v italských čtvrtích křižáckých měst v Palestině byly komuny. Jejich členové se sociálně nelišili od ostatních obyvatel měst, ale jejich výhodné postavení ve městě bylo upraveno úmluvami s jeruzalémským králem, kterému v dobách dobytí přístavních měst lvím podílem vypomáhala loďstva italských států.\n\nKřižáci, kteří se ve Svaté zemi usadili, postupně přijali životní styl místních lidí. Začali se oblékat jako Levantinci, když hrubé lněné oděvy vyměnili za lehké vzdušné plátno. Někteří Latinové si nechali narůst plnovous jako Řekové či Syřané, jiní se holili. Rovněž se Evropané přizpůsobili místnímu stolování, například začali používat příbory. Na rozdíl od rodilých Arabů a Řeků, kteří jedli po vzoru starých Římanů, Frankové u jídla zasedali ke stolu. Kronikář první křížové výpravy Fulcher ze Chartres napsal:\n\nPřesto však se úplně nevzdali své evropské identity. Palestinští Frankové se i nadále dorozumívali starou francouzštinou (latina byla jazykem vzdělanců, duchovenstva a úředních spisů) a dále se hlásili ke katolickému vyznání. Ztratili však vyhraněný náboženský fanatismus a nenávist vůči jinověrcům, kterou oplývali nově příchozí poutníci. Ti také při pohledu na životní úroveň svých domorodých krajanů nevycházeli z údivu. Naopak návštěvníci z východu i domorodí Arabové na Franky pohlíželi stále jako na barbary. Arabský historik Usáma Ibn Munkiz Evropany a jejich společnost popsal:\n\nMezi západní a místní kulturou nedošlo k žádnému splynutí. Latinové se většinou o muslimskou kulturu nezajímali a jejich západní zvyklosti domácí kulturní život neovlivnily. Na vysoké úrovni byla v Jeruzalémském království lékařská péče. Evropští lékaři získávali znalosti a zkušenosti od pokročilejších Židů a Arabů a v raných letech křižáckého království dávali Frankové přednost místním lékařům před svými krajany. Kronikář Vilém z Tyru napsal:\n\nV Jeruzalémě se nacházely čtyři nemocnice a vlastní nemocnici měla i ostatní velká města jako Akkon, Nábulus, Askalon, Jaffa a Týros. Každá nemocnice měla čtyři lékaře a čtyři ranhojiče. Většinu nemocnic spravoval řád johanitů, jehož posláním byla především péče o křesťanské poutníky.\n\nNeurozené evropské obyvatelstvo bylo na Východě ve dvojí pozici: vůči křižáckému panstvu bylo poddanými a vůči domorodcům vládnoucí třídou. Neurození Latinové pocházeli ze všech koutů Evropy a rychle se zdejším podmínkám přizpůsobili. Tito obyvatelé žili většinou ve městech, kde získali status měšťanů () a směli vlastnit nemovitý majetek. Postavení a výsady však mohli prostí Evropané získat, v rámci některých zvláštních privilegií, pokud se usadili na venkově kolem nově zakládaných křižáckých hradů. Měšťané byli sice příslušníci sociální třídy, avšak nepředstavovali svobodný stav.\n\nNeurození Frankové měli dovoleno uzavírat manželství s příslušníky místních křesťanských komunit. Míšenci Orientálců a Evropanů se nazývali francouzsky . Poarabštělí \"poulains\" sloužili v jeruzalémském vojsku, kde tvořili oddíly lehké jízdy, kde se nazývali Turkopolové – \"synové Turků\".\n\nMuslimové tvořili majoritní vrstvu obyvatelstva na venkově, zatímco z města byli vyhnáni. Většina z nich se hlásila k šíitskému islámu a uznávala fátimovského chalífu v Káhiře. Ve vnitrozemí se vyskytovali rovněž sunnité a na jihu země se křižáci dostali do kontaktu s beduíny, se kterými navázali spolupráci. Mezi Sidónem a Hebronem byli usazeni šíitští drúzové, se kterými Frankové žádné kontakty neudržovali.\n\nVýchodní křesťané zpočátku vítali křižácká vojska jako své osvoboditele od muslimské nadvlády. Syrští jakobité, kteří hovořili arabsky, směli zůstat ve městech i na vesnicích. Východní ortodoxní, mezi které patřili především Řekové (byť jazykem palestinských Řeků byla povětšinou arabština) a částečně také Arméni a Syřané se těšili ochraně byzantského císaře a ve městech spravovali některé památky. Křižácké panstvo však vůči nim zaujímalo obezřetný a nedůvěřivý postoj.\n\nKřižácká vláda, oproti muslimské vládě, znamenala pro východní křesťany jisté ekonomické zlepšení, neboť jim křižáci poněkud snížili daňové zatížení, zatímco Židé a muslimové platili stejné poplatky, jako za Arabů. Z náboženského hlediska však křižáci vůči jinověrcům nebyli tak tolerantní jako Arabové před nimi. Latinská církev místním křesťanským komunitám zabrala kostely a Frankové jim nikdy nepřiznali samosprávu, kterou jim muslimové neupírali. Jeruzalémský patriarcha nicméně vyžadoval poslušnost od všech křesťanů bez rozdílu, neboť se cítil nejvyšším představitelem křesťanstva ve Svaté zemi.\n\nVelmi přátelské vztahy navázali Frankové s křesťanskými maronity, kteří žili v horských oblastech nad Tripolisem. Ti dokonce sloužili v jeruzalémském vojsku. Roku 1182 maronité přijali papežovu autoritu, tj. uzavřeli unii s Římem (západní církví).\n\nDo Svaté země s první křížovou výpravou přišli převážně drobní šlechtici, většinou Normané a Francouzi, kteří ve své vlasti nehráli významnější politickou roli a nebyli tak závislí na králi jako velcí feudálové. Francouzské feudální zřízení bylo v křižáckých státech věrně napodobeno. Základní jednotkou ve společenské organizaci bylo léno, které bylo přiděleno některému z rytířů. Lénem byla zpravidla nějaká vesnice či její část. Rytíř měl ze svého léna finanční rentu a ztělesňoval zde soudní moc. Později někteří rytíři spojili více lén dohromady a vznikala tak \"baronství\" ( a označení v tehdejším pojetí znamenalo „lenní pán“). Baron poté své panství mohl rozdělit mezi své rytíře-leníky, kteří sloužili v baronově vojsku místo placení nájemného. Protože na Východě bylo po první křížové výpravě více půdy, než urozených dobyvatelů, pronikli někteří prostí bojovníci mezi šlechtu – například mocný rod Ibelinů pocházel z rodu pisánských obchodníků.\n\nV polovině 12. století bylo v Jeruzalémském království na 20 000 šlechticů a 1500 leníků. Feudalismus v Levantě se od systému v Evropě v některých aspektech lišil. Za prvé lénem zde mohlo být i město nebo městská čtvrť a příjmy z ní. Druhou odlišností bylo postavení ženy v místní společnosti, která mohla být lenní paní, leníkem a mohla také léna dědit (pokud neměla blízkého mužského příbuzného).\n\nV průběhu dvousetleté historie Jeruzalémského království moc leníků prošla velkými změnami. Zpočátku křižácké vlády v Palestině byla nejvyšší autoritou moc krále, který uděloval a odebíral léna a měl také nejvyšší soudní pravomoc. Moc baronů od konce 12. století rostla a ve 13. století již šlechtici v království prakticky vládli. Významnou oporou krále v zemi bylo přímé královské léno, které tvořila především velkoměsta Jeruzalém, Tyros a Askalon – ten zaujímal asi třetinu země, zbytek zaujímala panství baronů.\n\nJeruzalémské království bylo monarchií dědičnou. Královou oporou a zároveň i jeho opozicí byla \"Královská rada\" (francouzsky , latinsky ), která již při korunování prvního krále Balduina I. deklarovala své právo krále „volit“ – tedy v praxi potvrzovat nástupce na trůn – a jeruzalémský patriarcha řídil korunovační ceremoniál. Královské rady se mohli účastnit všichni královi vazalové, byť nejdůležitější úlohy hráli nejmajetnější baroni. V radě se probíraly všechny politické, finanční, právní a legislativní záležitosti Jeruzalémského království. Její pravomoci nebyly nijak definovány a poslední slovo měl tedy král, který v radě zaujímal místo jako  – \"první mezi rovnými\".\n\nKrál měl po boku také vysoké úředníky. Jeho nejvyšším zástupcem byl \"senešal\", který měl jak administrativní, tak vojenskou pravomoc a spravoval také daně. Nejvyšším velitelem vojska hned po králi byl \"konetábl\", jeho zástupcem byl pak \"maršál\". Administrativní záležitosti měl, podobně jako v Evropě, na starosti \"kancléř\" a králův osobní majetek spravoval \"komoří\".\n\nSložení měst v Jeruzalémském království, smíšené s italskými obchodníky vedlo k rozvoji ekonomiky spíše obchodním, než agrárním směrem. Zemědělství po úpadku východořímské moci stagnovalo, přesto však obyvatelstvu při pobřeží poskytovalo obživu. Palestinské vnitrozemí bylo většinou pusté, zemědělství se dalo provozovat jen na několika místech v Galileji a u řeky Jordán, kde se pěstovalo jižní ovoce. Jednou z mála plodin, kterou křižáci na Východ dovezli z Evropy, byla vinná réva. Protože muslimové pít víno nesmějí, ve svých zemích jej ani nepěstovali.\n\nVětšina stavební činnosti západních dobyvatelů na Východě se soustředila především na pevnosti a hrady: \"Krak des Moab\" v Keraku a \"Krak de Montréal\" v Zajordánsku, \"Belvoir\" nedaleko Tiberiady v dnešním severním Izraeli, hrad \"Ibelin\" poblíž Jaffy, templářská pevnost \"La Roche Guillaume\" v Turecku a především slavný hrad řádu johanitů \"Krak des Chevaliers\" v dnešní Sýrii a mnoho .\n\nKřižáci však nebudovali pouze vojenskou architekturu, ale zaměřovali se také na kostely, na jejichž stavbě se mimo jiné podíleli Arabové a místní obyvatelstvo. V Jeruzalémě bylo kostelů dvacet sedm, v Tyru dvanáct a v Akkonu čtyřicet.\n\nZa vlády křižáků došlo k přestavění a rozšíření Baziliky Svatého Hrobu. Architektonicky tato přestavba vychází z tehdejší francouzské a středomořské architektury a je syntézou pozdně románských a raně gotických prvků. Přestavba spojila všechny do té doby oddělené oltáře a byla dokončena roku 1149.\n\nKřižácké umění a architektura kombinovaly západní gotiku s byzantským slohem a islámskou architekturou. Velká města měla běžně lázně, které se podobaly tureckým či starým římským lázním. Ženy navštěvovaly lázně stejně často jako muži, tedy dvakrát až třikrát týdně a koupaly se odděleně od mužů. V domech byla pokročile řešená sociální zařízení, která chyběla ve většině tehdejších světových měst.\n\nJedním z nejranějších příkladů křižáckého umění je Melisendin žaltář, iluminovaný rukopis zhotovený mezi léty 1135–1143, který je dnes umístěný v Britské knihovně. Ostatní dochované rukopisy z křižácké Palestiny jsou většinou ze 13. století.\n\nKdyž v roce 1131 zemřel král Balduin II., na trůn nastoupila jeho dcera Melisenda s manželem Fulkem z Anjou. Během společné vlády královského páru zažil Jeruzalém největší ekonomický a kulturní rozkvět. Po nástupu nového krále začaly severní křižácké státy revoltovat a podrývat jeruzalémskou autoritu. Nakonec se proti jeruzalémskému králi obrátily. Fulkovi se díky vojenské převaze podařilo uznání lenní závislosti ostatních křižáckých vládců vynutit. Do Antiochijského knížectví poté dosadil svého spojence Raimonda z Poitiers.\n\nMosulský atabeg Zengí využil roztříštěnosti křižáků a zaútočil na křižácká území. Vrcholem tažení bylo dobytí hradu Montferand, který bránil sám král Fulko a kterého Zengí donutil kapitulovat. Fulko si dobře uvědomoval, že Zengího hrozba v dohledné době nepomine, a proto koncem třicátých let uzavřel spojenectví s damašským emírem.\n\nRoku 1143 Fulko při lovu nešťastně spadl z koně a zabil se. Zengí okamžitě vytáhl proti křižáckým státům a roku 1144 dobyl Edesské hrabství. Královna Melisenda se po manželově smrti stala regentkou za staršího nezletilého syna, budoucího krále Balduina III. Královská rada stanovila poradcem barona Manasséa de Hierges, který po Fulkově smrti vedl jeruzalémské vojsko. Roku 1146 byl však Zengí zavražděn svým eunuchem Jarankešem. Nový jeruzalémský král Balduin III. vycítil příležitost a vytáhl proti Damašku. Tažením ničeho nedosáhl a nakonec ustoupil zpět do Palestiny. O rok později dorazil do země kontingent druhé křížové výpravy.\n\nSetkání vůdců křížové výpravy v Akkonu roku 1148 se účastnil francouzský král Ludvík VII. a německý král Konrád III. Koncil poté prosadil, navzdory několika opozičním šlechticům, tažení na Damašek. Křížová výprava pak skutečně roku 1148 na Damašek vytáhla, ovšem obléhání města skončilo naprostým fiaskem.\n\nPoté, co se křižáci neúspěšně pokusili dobýt Damašek, vytáhl muslimský vládce Núr ad-Dín proti Antiochii a porazil knížete Raimonda. Nedlouho poté byl zajat edesský hrabě Joscelin II. a jeho žena zbylou část Edesského hrabství prodala Byzantské říši. Po smrti antiochijského knížete a zajetí edesského hraběte byl také zavražděn tripolský hrabě Raimond II., čímž byl jeho stát uvržen do vnitřní krize. Jeruzalémský král nejprve vytáhl osvobodit Antiochii od Núr ad-Dína a poté s ním uzavřel příměří, čímž získal oddechový čas na to, aby mohl najít nové vládce pro severní křižácké státy. Ačkoliv Edesské hrabství již de facto neexistovalo, novým titulárním hrabětem se stal syn Joscelina II. Joscelin III. Balduin III. se také stal poručníkem nového hraběte z Tripolisu, který byl nezletilý a za něhož fakticky vládla matka. Nakonec se král snažil vybrat ženicha pro ovdovělou antiochijskou kněžnu Konstancii, avšak pro její vzdor se tak tři roky nedařilo. Poté si zvolila za manžela nemajetného francouzského rytíře Renauda de Châtillon.\n\nAčkoliv bylo Balduinovi III. již dvacet let, musel se o moc stále dělit se svou matkou Melisendou. Balduin si proto na jeruzalémském patriarchovi vynutil svou korunovaci jako samovládce království. Tím vyvolal otevřený konflikt s Melisendou a jejím spojencem Manassém de Hierges, ve kterém Balduin III. zvítězil. Královna odešla do ústraní a Manassés de Hierges opustil Blízký východ.\n\nV roce 1153 Balduin III. dobyl poslední výspu egyptské moci v Levantě – přístav Askalon. Město získal údělem králův mladší bratr Amaury. Dobytím Askalonu křižáci ovládli celé palestinské pobřeží. Výprava však stála královskou pokladnu velké peníze a v době, kdy se Núr ad-Dín zmocňoval Damašku, byl nucen jeruzalémský král jen přihlížet.\n\nV padesátých letech 12. století se jeruzalémská politika zaměřovala na vřelejší vztahy s byzantským císařem, což bylo stvrzeno na jaře 1158 sňatkem krále Balduina s neteří císaře Manuela I. V té době však nový antiochijský kníže Renaud de Châtillon spolu s arménskými spojenci zaútočil a vyplenil byzantský Kypr. Balduin III. se od Renauda distancoval a na podzim 1158 císař Manuel vytáhl na východ na trestnou výpravu.\n\nRoku 1159 zemřela Manuelova manželka Berta ze Sulzbachu a císař se obrátil na jeruzalémského krále, aby mu zprostředkoval nový sňatek s některou z křižáckých šlechtičen. Balduin preferoval svou neteř Melisendu, dceru tripolského hraběte, ale císař nakonec zvolil dceru antiochijské kněžny Konstancie Marii. Balduina III. a jeruzalémský i tripolský dvůr císař svým rozhodnutím podráždil, vztahy se však brzy zase urovnaly. V roce 1163 stále bezdětný Balduin III. onemocněl a v Bejrútu zemřel. Na trůn nastoupil jeho mladší bratr, hrabě z Jaffy a Askalonu Amaury.\n\nKdyž Amaury I. nastoupil na trůn, Núr ad-Dín ohrožoval všechny křižácké státy a král si uvědomoval nutnost pokračování přátelského kurzu k Byzanci. Zároveň byl však posedlý myšlenkou dobytí Egypta. O Egypt však měl zájem i Núr ad-Dín, který zde roku 1163 pomohl sesazenému vezírovi Šávarovi zpět do jeho úřadu. Šávar se ale nakonec obrátil k Núr ad-Dínovi zády a spojil se s jeruzalémským králem. Ten roku 1164 vtrhl do Horního Egypta, kde v pevnosti Bilbajs obklíčil Núr ad-Dínovu armádu. Núr ad-Dín proto zaútočil na severní Sýrii a donutil tak Amauryho se stáhnout zpět.\n\nRoku 1167 Núr ad-Dínův emír Šírkúh shromáždil nové vojsko pro tažení do Egypta. Šávar se opět obrátil o pomoc na Amauryho I. Ten opět vytáhl na jih, kde po několika nerozhodných bitvách obě strany uzavřely příměří a Šávar byl donucen křižákům platit vysoký tribut. Již v říjnu příštího roku však křižáci vtrhli do delty Nilu, kde zmasakrovali místní křesťanské obyvatelstvo. Když poté Amaury oblehl Káhiru, Egypťané požádali o pomoc Núr ad-Dína, který v lednu 1169 donutil jeruzalémské vojsko k ústupu. Šírkúh se stal novým egyptským vezírem a po něm nastoupil jeho synovec Saláh ad-Dín Jusúf ben Ajjúb.\n\nAmaury a byzantský císař Manuel považovali Saláh ad-Dínovo převzetí moci v Egyptě, spolu s Núr ad-Dínem v Sýrii, za porušení rovnováhy sil. Císař proto zosnoval další egyptské tažení a přislíbil palestinským Frankům na pomoc loďstvo. Po týdnech čekání skutečně křižáci s flotilou po boku vytáhli do Egypta, kde oblehli přístav Damietta. Město však útoku odolalo a útočníci se nakonec stáhli. Tím také skončilo pět křižáckých pokusů o dobytí Egypta.\n\nNavzdory pohromě, jakou skončil společný podnik, bylo Amauryho a Manuelovo spojenectví nadále udržováno. Roku 1173 nabídla jeruzalémským křižákům spojenectví muslimská sekta assassinů, jejímž šejkem byl v té době Rašíd ad-Dín Sinan, mezi křižáky známý jako Stařec z hor. Proti spojenectví se však postavili templáři a assassinské poselstvo zabili. Amaury I. se rozzuřil, nechal odpovědné templáře zatknout a u papeže dokonce žádal zrušení templářského řádu. Sinanovi se král omluvil a ten omluvu přijal. Roku 1174 Núr ad-Dín zemřel a po několika měsících jej následoval i Amaury I. Necelý týden po Amauryho smrti byl novým jeruzalémským králem korunován jeho třináctiletý syn jako Balduin IV. Do roku 1180 probíhaly pravidelné drobné šarvátky mezi Saláh ad-Dínem a novým králem, poté bylo sjednáno příměří na dva roky. Toho roku zemřel i císař Manuel I. a s jeho smrtí ztratilo Jeruzalémské království mocného spojence.\n\nAmauryho následník Balduin IV. od útlého mládí trpěl leprou. I přes své onemocnění se ukázal být velmi rozhodným a energickým králem a vojevůdcem. V té době se již plně projevilo rozdělení královského dvora a jeruzalémských baronů na dvě názorové skupiny. První skupinu tvořili především šlechtici, kteří se ve Svaté zemi narodili a jejichž rody zde žily po několik generací. Po nástupu Balduina IV. měli tito šlechtici také u dvora převahu. Jejich hlavními představiteli byli hrabě z Tripolisu Raimond III. a baron z Ramly a Nábulu Balian. Ti zastávali umírněné názory na soužití s muslimy a prosazovali vůči nim i Byzanci vstřícnější politiku, vojensky zaměřenou na obranu země. Druhou skupinou byli šlechtici, kteří se v Palestině nenarodili, ale získali zde své panství a v arabském světě se příliš neorientovali. Ti prosazovali vůči muslimským státům útočnou a dobyvačnou politiku a mezi jejich představitele patřili bratři Guy a Amaury de Lusignan a také Renaud de Châtillon. Od roku 1180 získali příznivci agresivnější politiky významná místa ve státní správě a poté i rozhodující slovo u dvora, když se králova sestra Sibyla vdala za hraběte z Jaffy a Askalonu Guye de Lusignan. Guyově dvorské skupině se také podařilo na uvolněné místo jeruzalémského patriarchy zvolit arcibiskupa z Caesareje Herakleia, zatímco Raimond III. se svými příznivci prosazoval akkonského arcibiskupa, kronikáře a vychovatele Balduina IV., Vilém z Tyru.\n\nV Egyptě zatím narůstala po smrti Núr ad-Dína moc vezíra Saláh ad-Dína Jusúfa ben Ajjúba, později známého jako Saladina. Saladin nejprve začal sjednocovat muslimy v Sýrii a narazil na odpor vládců v Aleppu a Mosulu, kteří byli ze Zengího rodu. Jeruzalémští křižáci, kteří si novou Saladinovu hrozbu dobře uvědomovali, se ze všech sil snažili podpořit zengíovské vládce a roku 1176 se jim Saladina podařilo od útoku na Aleppo odradit.\n\nKvůli neustálým loupežným nájezdům Renauda de Châtillon na obchodní karavany Arabů Saladin na Jeruzalémské království zaútočil. Do čela jeruzalémských vojsk se postavil králův švagr Guy, který však předvedl jenom svou váhavost v boji a jeho odpůrci, v čele s Raimondem III., krále přiměli Guye z funkce velitele odvolat. Do čela armády se navzdory svému malomocenství postavil král Balduin osobně a Guye vyšachoval z nástupnictví na trůn tím, že nechal korunovat svého pětiletého synovce za korunního prince. Královým zástupcem se stal Raimond III., který se rovněž stal regentem království po dobu nezletilosti mladého Balduina V. a velitelem armády. Svou zdatnost Raimond III. prokázal, když Saladina zahnal od obléhání Keraku (pevnosti Renauda de Châtillon), kde se v té době konala svatba jeho nevlastního syna Homfroie a královy mladší sestry Isabely a kde byl také přítomen velký počet významných svatebčanů z řad baronů.\n\nRoku 1185 nemocný král zemřel a Raimond III. se tak mohl z pevné pozice regenta plně zmocnit vlády za mladého krále Balduina V. Raimond také vyjednal se Saladinem příměří na čtyři roky. O rok později však nečekaně mladý král zemřel a Raimond ztratil svá regentská práva. Moc přešla na matku zesnulého krále Sybilu a jejího manžela Guye de Lusignan, kteří si po krátkém konfliktu vládu v Jeruzalémě zajistili. Raimond III. odjel z Jeruzaléma do Tiberiady, kde se dohodl se Saladinem na vzájemném příměří. Dvorská strana bojechtivých šlechticů se tak dostala opět k moci.\n\nGuy de Lusignan se ukázal jako špatný a nerozhodný vládce. Králův blízký spojenec Renaud de Châtillon znovu zaútočil na saracénskou karavanu a zajaté obchodníky a zboží odvlekl do Keraku. Saladin tuto akci vzal jako záminku k válce a začal se chystat k boji. Šlechtici byli Renaudovou akcí rozhořčeni a Raimond III. z Tripolisu i antiochijský kníže Bohemund III. odmítli mít s novou válkou se Saladinem cokoliv společného. Guy de Lusignan však začal v okolí Nazaretu shromažďovat veškeré vojsko. Tripolský hrabě Raimond se nakonec k vojsku připojil také. V následné bitvě u hattínských rohů 4. července 1187 však jeruzalémské vojsko Saladin porazil a zajal krále i ostatní vůdce. Raimondovi III., Balianu z Ibelinu, Reginaldovi ze Sidonu, patriarchu Herakliovi, titulárnímu hraběti z Edessy Joscelinu III. a asi třem tisícovkám dalších křesťanů se podařilo vyváznout. Renaud de Châtillon byl Saladinem popraven a Guy de Lusignan s ostatními byli s poctami odvedeni do zajetí. Poté Saladin už dobýval snadno jedno křižácké území za druhým a 2. října 1187 padl samotný Jeruzalém. Pouze několik měst a hradů zůstalo v křižáckých rukách, jako přístav Tyros, (hájený strýcem Balduina V. Konrádem z Montferratu, který dorazil z Konstantinopole), město Antiochie, Tripolis a hrady Beaufort, Chastel Blanc, Marqab, Tortosa a Krak des Chevaliers.\n\nZtráta Jeruzaléma na podzim roku 1187 ukončila na čas existenci Jeruzalémského království. Mnoho obyvatel prchlo před Saladinem do Tyru, Tripolisu, či Egypta, odkud se vrátili zpět do Evropy. Křesťané, kteří padli Saladinovi do rukou, se mohli vykoupit; ti, kteří se nemohli od muslimů vyplatit, upadli do otroctví. Na dobytých územích nastala velká změna ve složení obyvatelstva. Křesťané západního ritu museli odejít a na jejich místo přicházeli muslimové. Východní křesťané směli zůstat, stejně tak Židé, jejichž postavení se dokonce oproti křižácké vládě zlepšilo. Pád Jeruzaléma otřásl celou Evropou. Říká se, že papež Urban III. tehdy zemřel žalem, ale je velmi pravděpodobné, že se o této porážce před smrtí vůbec nestihl dozvědět. Jeho nástupce Řehoř VIII. se obrátil na evropské krále s výzvou, aby se zřekli bojů mezi sebou a vydali se na novou křížovou výpravu. Poté, co do Evropy začali přicházet první uprchlíci se zprávami o katastrofě v Zámoří, začaly do Svaté země proudit menší ozbrojené kontingenty na pomoc křižákům v Palestině. Jako první na Blízký východ dorazili normanské lodě sicilského krále Viléma II. a významně pomohly při obraně Tyru a Tripolisu. Později připluly lodě z Dánska, Flander i Anglie a také přispěla loďstva italských městských států. V několika pozdějších letech se po souši i po moři vydala směrem do Svaté země mohutná vojska evropských monarchů, včetně kontingentu francouzského krále Filipa II. Augusta, anglického krále Richarda I. Lví srdce i římsko-německého císaře Fridricha I. Barbarossy. Do dějin tyto menší i větší oddělené putující expedice vstoupily pod souhrnným názvem třetí křížová výprava.\n\nV létě roku 1188 Saladin propustil krále Guye de Lusignan a ten se vydal do Tyru. Obránce města a uznávaný velitel Konrád z Montferratu však čerstvě propuštěného Lusignana odmítl vpustit do města a uznat jej králem. Guy nechtěl zůstat sedět nečinně pod hradbami Tyru a s hrstkou svých vojáků za pomoci pisánského loďstva zaútočil na Akkon. Postupem času Guy získával podporu od místních Franků, dokonce se k němu připojil i Konrád. Po příjezdu evropských posil z Francie a Anglie, v čele s panovníky obou zemí, se město křižákům 12. července 1191 vzdalo.\n\nPo dobytí města mezi Guyem a Konrádem propukl znovu spor o jeruzalémskou korunu. Guy se však nehodlal svého postavení vzdát. Vzhledem k tomu, že Guyova žena, královna Sybila byla po smrti, ztratil podle mnohých šlechticů svá práva na královský titul. Titul tak automaticky přešel na Sibylinu sestru Isabelu, která byla vdaná za Homfroie IV. z Toronu. Konrád nechal Isabelu s Homfroiem rozvést a poté ji sám pojal za manželku, čímž se stal uchazečem o trůn. Evropští králové zprostředkovali kompromis: Guy de Lusignan měl doživotně zůstat králem a Konrád s Isabelou se měli stát jeho nástupci. Skutečnou vládu v zemi však držel anglický král Richard.\n\nFrancouzský král Filip z Akkonu odplul 31. července 1191. Richard I. zůstal ještě celý rok až do října 1192 a nakonec se se Saladinem dohodl na pětiletém příměří. Křižáci si měli podržet palestinské pobřeží až po město Jaffa a Jeruzalém se měl stát poutním místem volně přístupným pro křesťany. Dohoda byla stvrzena 2. září 1192 a Richard I. se vydal na cestu do Evropy. Zatím však znovu vzplanula nevraživost mezi Guyem, na jehož stranu se postavili Pisánci, a Konrádem, jehož podporovali Janované. Richard Lví srdce jmenoval králem více podporovaného Konráda a Guye odškodnil Kyprem, který při cestě do Svaté země dobyl na Byzantské říši. Protože ho ale po dobytí obratem prodal templářům, musel Kypr Guy od nich nejdříve odkoupit. Tím dal vzniknout novému křižáckému státu Kyperské království. Konrád z Montferratu byl však zanedlouho na příkaz Starce z hor v Tyru zavražděn.\n\nVdova Isabela byla poté provdána za Richardova synovce Jindřicha ze Champagne. Jindřich nebyl nikdy korunován králem, přesto v Palestině fakticky vládl. Po Saladinově smrti roku 1193 a Guye de Lusignan o rok později posílil Jindřich ze Champagne svou pozici a dohodl se s Guyovým bratrem, kyperským králem Amaurym, který si nenárokoval jeruzalémský trůn. Jindřichova a Isabelina dcera byla později provdána za Amauryho syna Huga, čímž vznikla nová jeruzalémská panovnická dynastie.\n\nNásledujících sto let bylo Jeruzalémské království obklopené syrským územím. Oproti stavu před Hattínem a Saladinovou ofenzivou bylo jen torzem. Hlavní město se přestěhovalo do přístavního města Akkonu a kontrolovalo oblast pobřeží dnešního severního Izraele na jihu a jižního a centrálního Libanonu. Do Svaté země již prakticky neproudili západní kolonisté a naopak místní šlechtici odcházeli do Kyperského království a nových křižáckých států v Řecku.\n\nNový král Jindřich ze Champagne zemřel roku 1197 a vdova Isabela se počtvrté vdala, a to za bratra svého bývalého švagra Amauryho II. z Lusignanu. Poté, co třetí křížová výprava skončila příměřím se Saladinem, byla naplánována čtvrtá křížová výprava, kterou vedl Bonifác z Montferratu. Výprava dobyla hlavní město Byzance Konstantinopolis, ovšem do Svaté země její účastníci nikdy nedorazili.\n\nPo smrti Amauryho a Isabely se novou královnou stala mladá Isabelina dcera Marie z Montferratu, která byla provdána za mnohem staršího a nemajetného evropského rytíře Jana z Brienne. Při porodu Janovy dcery však Marie zemřela a ovdovělý Jan vládl dále jako regent. Roku 1217 byla vyhlášena pátá křížová výprava a v září toho roku do Akkonu připlul rakouský vévoda Leopold VI., uherský král Ondřej II. a kyperský král Hugo. Syrští Ajjúbovci však o válku nestáli a bitvě s křižáky se vyhýbali. Za této situace Frankové svým tažením nedosáhli ničeho a zahraniční spojenci Jana z Brienne nakonec z Palestiny odpluli.\n\nV roce 1225 se mladá dcera Jana z Brienne Jolanda vdala za římsko-německého císaře Fridricha II. Fridrich Jana z Brienne sesadil z jeruzalémského trůnu a roku 1227 odplul na Východ. Roku 1229 vyjednával s egyptským sultánem al-Kamilem z rodu Ajjúbovců. V Jaffě oba panovníci 11. února 1229 uzavřeli dohodu o návratu Jeruzaléma pod vládu křesťanů. Muslimové však měli ve městě náboženskou svobodu a drželi v rukou Omarovu mešitu a al-Aksá, a Fridrich se ještě toho roku se vrátil do Itálie. Po jeho odjezdu v Palestině i na Kypru vypukla proti císařově autoritě revolta, v jejímž čele stanul klan Ibelinů. Jakmile vypršelo příměří vyjednané Fridrichem, kvarismedští Turci s Egypťany znovu dobyli neopevněný Jeruzalém. V dalších letech se již pátá křížová výprava ve Svaté zemi prakticky neodehrávala. Roku 1239 připlul navarrský král Theobald ze Champagne, který se znovu zmocnil Jeruzaléma a pomohl křižákům při dobývání Askalonu, ale již následujícího roku ze Svaté země odešel. V říjnu 1240 dorazil do Akkonu Richard z Cornwallu – přímý zástupce císaře Fridricha II. a jeho zájmů. Richard utišil rozbroje mezi akkonskými barony a jejich odpor proti římsko-německé moci v království, rozšířil území Jeruzalémského království a uzavřel výhodné příměří s muslimy. Jakmile však Richard z Cornwallu odjel, baroni proti císaři opět povstali.\n\nRoku 1242 byla na dva následující roky zvolena regentkou království za nezletilého krále Konráda II. kyperská královna Alice. Po Alicině brzkém skonu nastoupil na regentský post snadno ovlivnitelný Jindřich I. Baroni dále upevňovali svou moc a vládu v království. Tyros byl vyňat z královského vlivu a přidělen Philippovi de Montfort a akkonská komuna byla rozpuštěna. Jeruzalém 23. srpna 1244 padl do rukou chórezemských vojsk v egyptských službách a místní křesťané byli vyhnáni. V říjnu téhož roku podlehla akkonská rytířská armáda egyptsko-chórezemským silám a království se z této rány již nikdy nevzpamatovalo. Tato bitva bývá také někdy označována jako „druhý Hattín“.\n\nRoku 1250 přijel do Palestiny (po neúspěchu své křižácké výpravy v Egyptě) francouzský král Ludvík IX. V době, kdy byl Ludvík propuštěn ze zajetí, dostali se do popředí egyptských dějin mamlúci, kteří v Egyptě vyhlásili Mamlúcký sultanát. Francouzský král pobyl v Zámoří celé čtyři roky, během nichž Jeruzalémskému království prakticky vládl.\n\nPo Ludvíkově odjezdu zpět do Francie (1254) zemřel mladý král Konrád II. ze štaufské dynastie a jeho dědicem se stal jeho syn Konrád III. V Jeruzalémském království zatím vypukla nová občanská válka: Pisánci se spolu s templáři postavili proti Benátčanům, podporovaným Ibeliny a Provensálci. V ulicích hlavního města se bojovalo, na mořích bojovala mezi sebou italská loďstva a různé zájmové skupiny soupeřily o zbylá města pod křesťanskou nadvládou.\n\nDo dějin Blízkého východu začali stále více pronikat Mongolové, které křesťanští vládci v Kilíkii a Antiochii ochotně uznali za své vládce. Baroni v Akkonu to však neudělali. Mongolský chán Hülegü, který založil mongolský ílchanát v Persii, požadoval poddanství také po mamlúcích. Ti odmítli a rozhodli se pro válku. Hülegü byl však příliš zaměstnán v Persii, sultán Kutuz roku 1260 porazil u Ajn Džalúd mongolská vojska generála Ketbughy. Jeruzalémští baroni, plně zaměstnáni vlastními sváry, zachovali neutralitu. Mocenská centra Mosul a Aleppo se následně opět vrátily pod muslimskou vládu. Mongolové se omezili na vládu v Persii a křižáci v Palestině již nemohli spoléhat na jejich vojenskou pomoc.\n\nJeště v roce 1260 byl mamlúcký sultán Kutuz zavražděn vojevůdcem Bajbarsem, který nastoupil na jeho místo. Bajbars o tři roky později zahájil rozsáhlou ofenzívu proti křižákům a zaútočil přímo na Akkon. Díky pomoci od křižáků z Kypru se podařilo křesťanům město udržet. Bajbars, zvaný Panter, však do roku 1268 obsadil většinu křižáckých opěrných bodů v Palestině a Galileji. Největším Bajbarsovým úspěchem však bylo dobytí Antiochie. Jedinou pomocí, která z Evropy dorazila, byl malý kontingent v čele s anglickým princem Eduardem. Poté, co se Eduard seznámil se špatnou místní situací, vyjednal v roce 1271 s Bajbarsem mír na deset nebo jedenáct let a po úspěšném úniku z pokusu o atentát se vrátil do Evropy.\n\nPo Eduardově odchodu začali akkonští baroni řešit otázku následnictví. Titulární jeruzalémský král Konradin byl po prohrané bitvě u Tagliocozzo Karlem z Anjou roku 1268 bezprecedentně popraven a opuštěný trůn měl připadnout kyperskému králi Hugovi III. Ironií osudu další uchazečka o trůn, Marie, titulární kněžna antiochijská, za úplatu přenechala své nároky právě Karlovi z Anjou. Ten do Akkonu vyslal svého zástupce Rogera ze San Severina. Království se rozdělilo na dva tábory příznivců Karla z Anjou a Huga III. Teprve po Karlově smrti roku 1285 i jeho stoupenci uznali za právoplatného krále Hugova syna Jindřicha.\n\nV téže době vstupovalo do Palestiny vojsko nového mamlúckého sultána Kalavuna za jehož vlády došlo v roce 1283 k prodloužení příměří s křesťanským královstvím Akkon, a to na deset let, deset měsíců, deset dní a deset hodin. Sultán souhlasil s prodloužením příměří, jelikož nepovažoval Akkon za hrozbu, ale za výhodného obchodního partnera. Příměří se ovšem vztahovalo pouze na Akkon, na ostatní územní pozůstatky Jeruzalémského království sultán dál bez milosti útočil – v roce 1285 tak napadl a dobyl hrad johanitů Margat, roku 1287 byla dobyta Lakatiea, 19. dubna 1289 Tripolis a téhož roku Botron a Nefín.\n\nPřestože sultán udržoval vůči Akkonu i nadále příměří, zavládl v tomto křesťanském království strach a Jindřich II. Kyperský vyslal do Evropy posly s prosbou o pomoc. Na výzvu papeže Mikuláše IV. se ale sešlo jen šedesát rytířů, které vyslal anglický král Eduard I., a čtyřicet templářů z Katalánska.\n\nV té době ale skončila křížová výprava ve střední a severní Itálii a žoldnéři bez práce tak rádi přijali výzvu k odchodu do Akkonu. Většina z těchto ozbrojenců nikdy předtím ve Svaté zemi nebyla, a měli tudíž o soužití muslimů a křesťanů značně zkreslené představy, což následně vedlo k řadě konfliktů. Tito nově příchozí žoldnéři nebrali žádné ohledy na snahu o klidné soužití a udržování příměří s muslimským obyvatelstvem. Došlo ke krvavému napadení muslimských rolníků, syrských obchodníků a dokonce i pravoslavných Řeků, tedy nevinných obyvatel, kteří s Akkonem pokojně obchodovali. Muslimové, kteří masakru unikli, se odebrali do Káhiry, kde podali stížnost u sultána Kalavuna. Ten se po poradě s islámskými duchovními vůdci rozhodl příměří zrušit a vytáhnout na Akkon. Během příprav na tažení Kalavun zemřel a novým sultánem byl prohlášen al-Ašraf Kálil, Kalavunův druhorozený syn, který v přípravách na boj pokračoval a oficiálně vyhlásil Akkonu válku.\n\nDne 5. března 1291 sultán dorazil s hlavním vojskem na dohled od hradeb Akkonu a začalo obléhání. 4. května 1291 připlul do obléhaného města Jindřich II. Kyperský, v doprovodu stovky rytířů a dvou tisíc ozbrojenců. Když ale Jindřich II. Kyperský spatřil sílu protivníkovi armády a značně poškozené opevnění města, pochopil, že obránci nemají žádnou šanci a tak již 8. května město opět opustil. Stejně se zachovalo 3000 obyvatel, včetně místní aristokracie, kteří se rovněž urychleně nalodili a uprchli. Sultánova armáda zatím dál pokračovala v ostřelování opevnění obléhacími stroji, kopala štoly pod hradbami a odrážela občasné výpady protivníka. Poslední mohutný útok na oslabený Akkon zahájila sultánova vojska v pátek 18. května 1291, kdy se jim postupně podařilo, část po části, dobýt téměř celé město. Během těchto bojů byl zabit velmistr johanitů Jean de Villiers i velmistr templářů Vilém z Beaujeu. Padla i většina anglických rytířů a také francouzských rytířů z gardy jeruzalémského krále. Ostatní prchali na moře a snažili se nalodit do rychle odplouvajících lodí. Boje ale dál pokračovaly v akkonské citadele bráněné templáři, dále v sídle německého řádu a v sídle špitálníků, kde pokračoval odpor dosud přeživších řádových rytířů, johanitů, templářů, teutonů, lazaritů a svatotomášských rytířů. I sídla jednotlivých řádů postupně kapitulovala a nejdéle se udržela citadela, údajně až do 28. května 1291.\n\nObyvatelé a obránci Akkonu, kteří se nezachránili útěkem na kyperských lodích, byli nakonec dílem povražděni a dílem prodáni do otroctví. Zbývajících tří templářských hradů, Sidónu, Tortosy a Pèlerinu (Atlitu), se sultánova vojska zmocnila během července a srpna 1291, poté, co je templáři vyklidili.\n\nEpopej Jeruzalémského království na asijské pevnině, trvající téměř dvě stě let, skončila. Kyperské království, s nímž Akkon od dob Huga III. tvořil unii, však přetrvalo mnoho dalších desetiletí. Po celých sedm set let až do současnosti někteří evropští monarchové a šlechtici nosí titul \"Jeruzalémský král\".\n\n\n"}
{"id": "232073", "url": "https://cs.wikipedia.org/wiki?curid=232073", "title": "Matrikový katolík", "text": "Matrikový katolík\n\nMatrikový katolík (neboli \"nepraktikující katolík\") je v užším slova smyslu označení člověka, který je v souladu s učením katolické církve veden v matrikách jako katolík, protože byl pokřtěn, ale církevního života v katolické církvi se neúčastní. \n\nNěkdy se pojem rozšiřuje i na katolíky, kteří se sice ke svému katolictví hlásí a církevního života se účastní, avšak výrazně méně, než stanoví církevní nařízení, a kteří nerespektují vnitrocírkevní předpisy v běžném životě. \n\nOpakem matrikového katolíka je praktikující katolík. \n\n"}
{"id": "232075", "url": "https://cs.wikipedia.org/wiki?curid=232075", "title": "Höfn", "text": "Höfn\n\nHöfn nebo Höfn í Hornafirði je rybářské městečko na jihovýchodním pobřeží Islandu. Roku 2005 zde žilo 1 662 obyvatel. Zeměpisné souřadnice jsou 64°16' severní šířky a 15°12' západní délky.\n"}
{"id": "232076", "url": "https://cs.wikipedia.org/wiki?curid=232076", "title": "Hveragerði", "text": "Hveragerði\n\nHveragerði je malé město na jihu Islandu. V roce 2006 zde žilo 2189 obyvatel. Nachází se na geotermálním území. Zeměpisné souřadnice jsou 64°00' severní šířky a 21°11' západní délky.\n"}
{"id": "232082", "url": "https://cs.wikipedia.org/wiki?curid=232082", "title": "Dalvík", "text": "Dalvík\n\nDalvík je rybářská vesnice na severu Islandu nedaleko města Akureyri. Žije zde okolo 1 500 obyvatel. Leží ve fjordu Eyjafjörður.\nV roce 1934 byla při velkém zemětřesení poškozena většina zdejších budov.\n"}
{"id": "232083", "url": "https://cs.wikipedia.org/wiki?curid=232083", "title": "Žralouni", "text": "Žralouni\n\nŽralouni (Carcharhiniformes) jsou nejpočetnější řád. Obsahuje přes 270 druhů žraloků.\nJsou pro ně charakteristické dvě hřbetní ploutve, řitní ploutev, pět žaber\na oční ochranná blána.\n\n\n"}
{"id": "232086", "url": "https://cs.wikipedia.org/wiki?curid=232086", "title": "Vitesse", "text": "Vitesse\n\nStichting Betaald Voetbal Vitesse známý jako SBV Vitesse nebo Vitesse Arnhem je nizozemský fotbalový klub z Arnhemu, který hraje nizozemskou nejvyšší ligovou soutěž Eredivisie.\n\nVitesse měl značný úspěch v Eredivisie, ale nikdy nebyl považován za konkurenta nejlepší trojky nizozemského fotbalu, jmenovitě PSV Eindhoven, Feyenoord a Ajax Amsterdam. Přesto Vitesse získával do svého kádru velká jména, např. Roy Makaay, Marc Hintum, Sander Westerveld, Victor Sikora, Pierre van Hooijdonk, Phillip Cocu a John Veldman.\n\nVitesse úzce spolupracuje s Chelsea FC, odkud chodí hráči na hostování (v minulosti mj. Patrick van Aanholt, Marco van Ginkel, Tomáš Kalas...).\n\nVitesse byl založen 14. května 1892. V 0. letech 20. století byl klub ohrožen bankrotem, řešením bylo vytvoření nové správní rady. Ta by se spojila jak s profesionály tak s amatérskými stranami, protože až do osmdesátých let měl klub v A týmu jak profesionála, tak amatérského hráče.\n\nKlub pravidelně končil v Eredivisie na špici a hrál evropské poháry. Nicméně roku 2003 byl klub uvržen do velkých finančních problémů poté, co vyšly na povrch daňové podvody Karla Aalbersiho v roce 2000. S tímto problémem klub nedokázal dosáhnout svých předchozích úspěchů. Klub mohl zbankrotovat znovu. Zasáhla až arnhemská městská rada, která koupila Gelredome a vytvořila finanční balíček k záchraně klubu.\n\nStadiónem je jedinečný GelreDome ve městě Arnhem vystavěný v roce 1998. Stadion je vystavěn se stažitelnou střechou. Kapacita je 25 000 diváků. Průměrná ligová účast v posledních letech byla 20 000.\n\nZde je seznam českých hráčů, kteří působili ve Vitesse:\n\n"}
{"id": "232088", "url": "https://cs.wikipedia.org/wiki?curid=232088", "title": "VVV-Venlo", "text": "VVV-Venlo\n\nVVV-Venlo (Venlose Voetbal Vereniging Venlo) je klub nizozemské Eredivisie, sídlící ve Venlu. Klub VVV-Venlo byl založen roku 1903. Hřištěm klubu je stadion De Koel s kapacitou 8 000 diváků.\n\n\n\n\"K červenci 2013\"\n"}
{"id": "232089", "url": "https://cs.wikipedia.org/wiki?curid=232089", "title": "Kostel Zvěstování Panny Marie", "text": "Kostel Zvěstování Panny Marie\n\nKostelů Zvěstování Panny Marie (někdy pod logičtějším, ale řidším názvem kostel Zvěstování Panně Marii) je více:\n\n\nS dalším vymezením v názvu:\n\n"}
{"id": "232090", "url": "https://cs.wikipedia.org/wiki?curid=232090", "title": "Žebro", "text": "Žebro\n\nŽebro ( ) je obloukovitá kost, která se na zádech připojuje k hrudním obratlům a v přední části je chrupavkou připojena k hrudní kosti. Je typické pro pokročilejší obratlovce; mihule žádná žebra nemají, paryby mají jen velmi drobná žebra, většina ryb je již má dobře vyvinuta.\nČlověk má běžně 12 párů žeber, občas se ale narodí jedinci s 11 nebo 13 páry.\n\nŽebra chrání před mechanickým poškozením životně důležité orgány, jako je srdce či plíce.\n\nU prvních 7 párů žeber připojuje chrupavka žebra přímo k hrudní kosti – jde proto o tzv. \"pravá žebra\" (lat. \"costae verae\"). Další 3 páry jsou chrupavkami spojeny s výše uloženými pravými žebry. Tyto 3 páry tvoří tzv. \"nepravá žebra\" (lat. \"costae spuriae\"). Poslední dva páry zůstávají nespojeny – jde o \"volná žebra\" (lat. \"costae fluctuantes\"), končící mezi svaly břišní stěny. Dohromady tvoří hrudní koš.\n\nŽebra jsou náchylná ke zlomeninám, zejména v důsledku pádu nebo úderu, ale někdy i v důsledku dlouhotrvajícího kašle či smíchu. Fraktura bývá bolestivá při nadechování a vydechování. Někdy mohou žebra zasáhnout benigní nádory, případně metastázující maligní nádory.\n\n\n"}
{"id": "232099", "url": "https://cs.wikipedia.org/wiki?curid=232099", "title": "Hronec (rozcestník)", "text": "Hronec (rozcestník)\n\nSlovo Hronec je nedjenoznačné a má různé významy:\n\n\n\n"}
{"id": "232102", "url": "https://cs.wikipedia.org/wiki?curid=232102", "title": "Egilsstaðir", "text": "Egilsstaðir\n\nEgilsstaðir je největší město na východě Islandu. Žije zde 2332 obyvatel(1. 1. 2014). Zeměpisné souřadnice jsou 65°16' severní šířky a 14°24' západní délky.\n\n"}
{"id": "232103", "url": "https://cs.wikipedia.org/wiki?curid=232103", "title": "Hum (Chorvatsko)", "text": "Hum (Chorvatsko)\n\nHum je nejmenší město na světě nacházející se v centrální části Istrijské župy, v severozápadním Chorvatsku. Leží přibližně 14 km jihovýchodně od města Buzet, pod něž spadá administrativně. V roce 2011 žilo v Humu 30 obyvatel a je zapsáno v Guinnessově knize rekordů jako „nejmenší město na světě“. Hum je obehnán hradbami dlouhými 100 metrů a širokými 35 metrů, kde domy stojí uvnitř hradeb v pouhých třech řadách.\n\n\n"}
{"id": "232106", "url": "https://cs.wikipedia.org/wiki?curid=232106", "title": "Hum", "text": "Hum\n\nHum může označovat:\n\n\n\n\n\n\n"}
{"id": "232108", "url": "https://cs.wikipedia.org/wiki?curid=232108", "title": "Dani Filth", "text": "Dani Filth\n\nDani Filth, vlastním jménem Daniel Lloyd Davey (* 25. července 1973 Hertford) je britský skladatel, vokalista a zakládající člen metalové skupiny Cradle of Filth.\n\nNarodil se Susan Jane Mooreové a Lawrencemu Johnu Daveymu 25. července 1973 v Hertfordu jako nejstarší ze čtyř dětí. Mezi první skupiny, v nichž působil, patří The Lemon Grove Kids, Carnival Fruitcake, Feast on Excrement a PDA, jeho oblíbené hudební skupiny jsou např. Destruction, Emperor, Iron Maiden, Judas Priest, Paradise Lost, Sabbat, Slayer, The Misfits a Venom. Ve svých osmnácti letech upřednostnil kariéru muzikanta před novinářem, ale koncem 90. let 20. století psal do časopisu \"Metal Hammer\" svoji rubriku pojmenovanou \"Dani's Inferno\". V roce 1991 založil známou skupinu Cradle of Filth, v níž je od počátku jediným stálým členem. V roce 2000 si zahrál hlavní roli v hororu \"Cradle of Fear\". V současné době žije v Suffolku se svojí manželkou Tony, s níž se oženil 31. října 2005, a momentálně žije s manželkou a se svojí sedmnáctiletou dcerou Lunou. Zajímavostí je, že je vysoký pouze 165 cm.\n\nV roce 2011 se Dani stal zpěvákem groovemetalové skupiny Devilment a nahrál s ní dvě alba:\n\n\n"}
{"id": "232120", "url": "https://cs.wikipedia.org/wiki?curid=232120", "title": "Jižní spojka", "text": "Jižní spojka\n\nJižní spojka je pražská kapacitní rychlostní místní komunikace, která tvoří jižní a jihovýchodní část pražského Městského okruhu (přesněji tedy jen úsek Barrandovský most – zamýšlená MÚK Rybníčky). Začíná u Vltavy na východním předmostí Barrandovského mostu a končí na mimoúrovňové křižovatce s Průmyslovým polookruhem u Štěrbohol (zde se napojuje na Pražský okruh). Do roku 1998 byla označována jako součást silnice I/29.\n\nJe hlavní tranzitní komunikací v Praze a před dostavbou jižní části Pražského okruhu byla prakticky jedinou trasou, kudy mohly Prahou projet kamiony ze západní části města (především od dálnice D5 na Plzeň) do východní (hlavně dálnice D1 na Brno a D11 na Hradec Králové). Jižní spojka však plní i velmi důležitou úlohu ve vnitroměstské komunikaci při spojení západní a východní části Prahy.\n\nV úseku Barrandovský most – zamýšlená MÚK Rybníčky je Jižní spojka šestiproudovou komunikací.\n\nS průměrným počtem 120 tisíc vozidel za 24 hodin jde o nejvytíženější silnici v České republice. I po převedení části dopravní frekvence na Pražský okruh zůstala nejvytíženější komunikací v republice, na nejvytíženější části bylo naměřeno 147 tisíc vozidel denně a na Barrandovském mostě 132 tisíc, avšak provoz je plynulejší než dříve, protože mezi vozidly je podstatně nižší podíl kamionů. Po otevření Pražského okruhu sice krátkodobě denní počet vozidel klesl asi o 20 tisíc, ale volná komunikace na sebe brzy stáhla část dopravní zátěže, která do té doby prosakovala rezidenčními oblastmi.\n\nJižní spojka se kříží s následujícími komunikacemi (od východu):\nVšechny křižovatky Jižní spojky s ostatními komunikacemi jsou mimoúrovňové.\n\nKoridor dnešní Jižní spojky byl uvažován již v r. 1939 za protektorátu pro výstavbu tzv. tangentního řešení dálnice Plzeň – Náchod (resp. Norimberk – Vratislav). Autorem tohoto řešení byl inženýr Hoffmann, který vedl na Generálním inspektorátu německých silnic referát pro cizí tratě dálnic. K výstavbě nakonec kvůli válce nedošlo, ale stavební uzávěra zůstala v platnosti.\n\nVýstavba Jižní spojky probíhala průběžně od začátku 80. let 20. století. Jako první byla v roce 1985 zprovozněna část mezi Barrandovským mostem a Chodovskou radiálou (dálnicí D1). Na konci 80. let byl otevřen úsek kolem Spořilova do Zahradního Města a jako poslední byl v prosinci 1997 otevřen závěsný lanový most přes kolejiště trati 221 z Prahy do Benešova.\n\n"}
{"id": "232125", "url": "https://cs.wikipedia.org/wiki?curid=232125", "title": "7,62 × 39 mm", "text": "7,62 × 39 mm\n\n7,62 × 39mm je zkrácený puškový náboj. Používá se zejména pro útočné pušky např. AK-47 a Samopal vzor 58.\n\n7,62 × 39mm vznikl v Sovětském svazu během 2. světové války. Poprvé byl použit v pušce SKS. Tento náboj byl pravděpodobně ovlivněn různými zahraničními náboji, zejména předválečným německým experimentálním nábojem GeCo 7,75 × 39mm a možná německým nábojem z pozdějších období 2. světové války 7,92 × 33mm Kurz. Krátce po válce byla vyrobena nejznámější zbraň, která kdy tento náboj používala, AK-47.\n\nTento náboj zůstal hlavním sovětským nábojem až do 70. let 20. století a stále je světově nejpoužívanějším středně výkonným puškovým nábojem.\n\nByl nahrazen nábojem 5,45 × 39 mm, který je sice o něco méně výkonný, ale schopný střelby na delší vzdálenosti (to je dáno lehčí střelou a vyšší úsťovou rychlostí). (Jednalo se o odpověď na to, že NATO přešlo z náboje 7,62 × 51 mm NATO na 5,56 × 45 mm NATO).\n\nPůvodní sovětské střely používané v tomto náboji mají tvar boat-tail. Jsou složeny z ocelového jádra pokrytého olověnou košilkou a pláštěm z oceli plátované tombakem. Používá se zápalka typu Berdan a ocelová nábojnice. Nábojnice má lahvicový tvar. Díky tomu je zajištěna spolehlivá funkce automatických a poloautomatických zbraní. Tento tvar nábojnice má za následek typicky prohnutý tvar zásobníků automatických zbraní pro tento druh náboje.\n\nJedná se o jeden z nejlevnějších puškových nábojů se středovým zápalem. Často levnější i než náboje do krátkých palných zbraní. Ale v letech 2005/2006 začala jejich cena v Americe výrazně stoupat díky objednávkám pro Afghánskou armádu.\n\nPůvodně se v tomto náboji používala střela M43. Problém ale byl v tom, že při průletu tkáněmi byly velmi stabilní. Tuto stabilitu začala ztrácet až po přibližně 30 cm. Takže pokud střela nezasáhla nějaký životně důležitý orgán, tak rána byla relativně malá a rychle se léčila.\n\nV 60. letech 20. století se v Jugoslávii experimentovalo s novou konstrukcí střely. Výsledkem byla střela typu M67. Ta byla o něco delší a měla méně plochou základnu než M43, čehož bylo dosaženo zejména odstraněním jádra z měkké oceli. Díky tomu došlo k posunutí těžiště více dozadu v porovnání s M43. Takže při průletu tkáněmi se střela destabilizovala o téměř 17 cm dříve. Destabilizace znamená, že střela přestane být natočená špičkou dopředu, ale začne rotovat kolem osy kolmé k nejdelšímu rozměru. Tudíž v některých chvílích letí skrz tkáně natočená bokem. To má za následek velmi širokou ránu, která se dlouho léčí.\n\nVzhledem k tomu, že nedochází ke fragmentaci střely (jako např. u 5,56 × 45 mm NATO), způsobená zranění nemusí být stále příliš závažná.\n\nTento náboj má podobný výkon a balistickou charakteristiku jako starý náboj .30-30 Winchester, který se používal v Americe pro lovecké účely. Díky nízké ceně a dovozu levných pušek typu SKS se stal vhodným levným loveckým nábojem.\n\nPrůměrná hmotnost střely: 8 g (123 grainů)\nPrůměrná úsťová rychlost: 710 m/s\nPrůměrná úsťová energie: 2000 J\nPrůměr střely: 7,92 mm (0,311\")\nCelková délka náboje: 55,80 mm (2,197\")\nTyp zápalky: Berdan\n\n\nSchéma průletu střely tkáněmi.\n"}
{"id": "232127", "url": "https://cs.wikipedia.org/wiki?curid=232127", "title": "Souložnice", "text": "Souložnice\n\nSouložnice může být:\n"}
{"id": "232129", "url": "https://cs.wikipedia.org/wiki?curid=232129", "title": "Glauber Rocha", "text": "Glauber Rocha\n\nGlauber Pedro de Andrade Rocha [roša] (14. března 1938 Vitória da Conquista, Brazílie – 22. srpna 1981 Rio de Janeiro, Brazílie) byl brazilský filmový režisér, dokumentarista, herec a spisovatel, představitel hnutí .\n\nJeho filmy zřetelně odrážejí levicové přesvědčení, které ho přivedlo také k několikaletému exilu na počátku 70. let, kdy v Brazílii panoval nedemokratický režim.\n\nZemřel v pouhých 43 letech na plicní infekci. Byl třikrát ženatý a měl pět dětí.\n\n\n\n"}
{"id": "232135", "url": "https://cs.wikipedia.org/wiki?curid=232135", "title": "Emanuel Kodet", "text": "Emanuel Kodet\n\nEmanuel Julian Kodet (23. března 1880 Pelhřimov – 4. února 1954 Lučany nad Nisou) byl český sochař, malíř a grafik.\n\nNarodil se v rodině krejčího 23. března 1880 v Pelhřimově. Krejčovina se mu příliš nezamlouvala a svou cestu za uměním začal obdobně jako jeho krajan Josef Šejnost na Odborné škole keramické v Bechyni. Později studoval na UMPRUM, kde byl žákem profesora Stanislava Suchardy. Po úspěšném absolvování strávil rok na Akademii v Římě.\n\nVytvořil plastiky a pilastry pro novostavbu budovy pražské Filosofické fakulty UK, z roku 1915 pocházejí alegorické reliéfy \"Obchod a Průmysl\" na vídeňské Živnobance. Jeho životním dílem se stala postava \"Jana Žižky u Sudoměře\" – šestnáctimetrový monument – obrovská postava husitského vojevůdce vévodí krajině od roku 1925. Ze svých současníků vytvořil sochu primabaleríny Jelizavety Nikolské.\nPo vzniku Československé republiky v roce 1918 vytvořil pomník padlých v Jiřicích, Husův pomník v Sušici (1923) a řadu dalších vzpomínkových děl. Vytvořil také řadu děl se sokolskou tematikou. Byl tvůrcem keramických skulptur ve stylu Art deco, které jsou dodnes ceněny ve světě.\n\nZemřel v Lučanech u Jablonce nad Nisou 4. února 1954.\n\nPokračovatelem umělecké dynastie Kodetů se stal syn Jan Kodet (1. 6. 1910 – 11. 11. 1974), úspěšný sochař, jehož druhou ženou byla Jiřina Steimarová, vnučka Vendelína Budila. V umělecké tradici pokračovali i vnuci Kristian Kodet (* 1948, z třetího Janova manželství) a jeho starší bratr, herec Jiří Kodet (1938–2005). Také Jiřího dcera Barbora Kodetová se věnuje herectví.\n\n"}
{"id": "232137", "url": "https://cs.wikipedia.org/wiki?curid=232137", "title": "Wikinfo", "text": "Wikinfo\n\nWikinfo, do ledna 2004 známá jako Internet-Encyclopedia, je online wiki encyklopedie. Založena byla v červenci 2003 a jejím zakladatelem je Fred Bauder.\n\nNa rozdíl od Wikipedie, která má pravidla o nezaujatém úhlu pohledu při psaní článků, se Wikiinfo snaží, aby bylo jedno téma popsáno různým způsobem z různých úhlů pohledu.\n\n"}
{"id": "232141", "url": "https://cs.wikipedia.org/wiki?curid=232141", "title": "Milada Petříková-Pavlíková", "text": "Milada Petříková-Pavlíková\n\nMilada Petříková-Pavlíková (22. srpna 1895 Tábor – 30. června 1985 Praha) byla česká architektka, první žena v ČSR, která byla promována (1921) na Ing. arch. na Vysoké škole architektury a pozemního stavitelství ČVUT v Praze. Byla manželkou prof. Theodora Petříka.\n\nMilada Petříková-Pavlíková vyrůstala s mladší sestrou Libuší v rodině táborského lékaře a vlastence MUDr. Josefa Pavlíka (1863-1926 ). Absolvovala dívčí gymnázium Minerva. V roce 1914 začala – ač to c.k.rakousko-uherské předpisy nedovolovaly - v Praze studovat architekturu. Zkoušky z pozemního stavitelství však vykonala neoficiálně, byly jí uznány až 2. prosince 1918 v samostatné ČSR. Po dobu svých studií v Praze bydlela u své tety Anny Honzákové, která jistě na ni měla kladný vliv . Další studia architektury Petříková ukončila s vyznamenáním 18. června 1921 a byla promována inženýrkou architektkou jako první žena v ČSR. Brzy nato - 22. června - se provdala na Staroměstské radnici za profesora Vysoké školy zemědělského a lesního inženýrství při ČVUT Ing. arch. Dr. Theodora Petříka (*8. 10. 1882 Tábor - †2. 6. 1941 Praha).\n\nMilada Petříková začala pracovat jako svobodná architektka. Jejím osobitým přínosem pro tehdejší československou architekturu byla pozornost k domu jako předmětu organicky fungujícího domova, naplněného pocitem sounáležitosti. Brala stavbu-dům jako vyjádření citového vztahu člověka k jeho nejbližšímu světu, neopomíjela otázky humanizace a intimizace. Architektce Petříkové ani po létech nelze upřít prioritu v nasměrování pozornosti k sociálním stavbám pro ženy.\n\nPo náhlém ovdovění v červnu 1941 se dále věnovala rodině (péče o 3 syny-studenty ), nevzdala se ale ani své architektury. Avšak situace rodiny, nejen finanční, byla neutěšená a byla nucena se vzdát i rodinného sídla Petříků v Táboře na „Převrátilce“. Také v roce 1948 začala mít potíže pro „třídní původ“ svůj i manžela, zřejmě i kvůli v Itálii provdané sestře Libuši ; po roce 1950 ukončila své povolání svobodné architektky a pracovala ve velkém podniku Stavoprojekt v oddělení urbanismu, kde nebyla, stejně jako většina tehdejších architektů, příliš spokojená. Později pracovala v podniku Rudný projekt, kde zpracovávala urbanistické plány sídlišť a dolů.\n\nKromě své profesní práce často publikovala , např. publikace \"Jak bydlet\" (Orbis, 1932); články a pojednání na téma dětské jesle, racionální kuchyně, rodinný dům; popularizace kulturního bydlení na venkově. Často publikovala spolu s manželem. V roce 1946 se účastnila výstavy \"Žena v boji, práci a tvorbě\", o pár let později v Praze u Topičů výstavy \"Česká a slovenská výtvarná umělkyně\" a v roce 1953 členské výstavy Svazu čs. výtvarných umělců v Umělecké besedě.\n\n\n\n"}
{"id": "232142", "url": "https://cs.wikipedia.org/wiki?curid=232142", "title": "Bernd Jakubowski", "text": "Bernd Jakubowski\n\nBernd Jakubowski (10. prosince 1952 – 25. července 2007) byl německý (NDR) fotbalový brankář. Na 22. letních olympijských hrách 1980 v Moskvě získal s týmem NDR stříbrnou medaili.\nSvoji kariéru zahájil v oddíle Hansa Rostock, kde v letech 1971–1975 sehrál 36 mistrovských zápasů. Od roku 1975 byl věrný týmu Dynama Drážďany. Zpočátku byl v tomto celku druhým brankářem, neboť Drážďany měly výborného gólmana Clause Bodena. Postupně se však vypracoval v brankářskou jedničku a v Dynamu hrál celkem ve 183 zápasech východoněmecké Oberligy a v 31 zápasech evropských pohárových soutěží. V Oberlize dvakrát pomohl Dynamu k mistrovskému titulu NDR a třikrát k vítězství v národním poháru.\n\nNejhorším zápasem klubové kariéry pro se pro něj zřejmě stal zápas čtvrtfinále Poháru vítězů pohárů 19. března 1986 proti západoněmeckému Bayeru Uerdingen. Po prvním poločase vedly Drážďany 1:0 při výborném Jakubowského výkonu. Na počátku druhé půli se však po ošklivém faulu zranil a náhradní brankář pak pustil šest branek.\n\nChytal také za NDR na mezinárodní scéně. Fotbalové reprezentaci své země pomohl k úspěchu na olympiádě v Moskvě 1980. Udržel čisté konto v zápase se Sýrii, čímž přispěl k prvnímu místu v základní skupině. V prohraném finále proti Československu byl podobně jako v ostatních zápasech v pozici náhradního brankáře.\n\nPo skončení kariéry dál pracoval v různých funkcích v Dynamu Drážďany, např. jako sportovní ředitel týmu a asistent trenéra, posléze i jako trenér \"Radeberger SV\" poblíž Drážďan. Z manželství měl dvě děti. Zemřel 25. července 2007 ve věku 54 let.\n\n\n"}
{"id": "232145", "url": "https://cs.wikipedia.org/wiki?curid=232145", "title": "Divocí a zlí", "text": "Divocí a zlí\n\nDivocí a zlí je čtyřdílná sci-fi série Jiřího Kulhánka, která popisuje příběh geneticky a lékařsky upraveného vesmírného pilota \"Patejla\" ze 24. století, který ovládá pravděpodobnostní pole. Společně se svými dvěma druhy se díky nešťastné náhodě ocitne ve 21. století, odkud se snaží dostat.\n\nKnihy jsou psány z větší částí ich formou (v 1. osobě), jsou plné brutálního násilí, naturalistických popisů boje a umírání a notné dávky černého humoru, který je osobitý pro většinu Kulhánkových knih.\nPříběh se skládá ze čtyř knih s názvy: \"Čas mrtvých\", \"Hardcore\", \"Temný prorok\" a \"Kříže\".\n„Není důležité vyhrát, ale zúčastnit se. I když vyhrát je taky hezké. Hlavně když vyhrávám já.“\n— Patejl\n\nKniha začíná v Praze 21. století. Teroristé obsadili mrakodrap a vyhazují z oken rukojmí. Přivolaná elitní jednotka selhala. Teroristé mezitím v mrakodrapu narazí na starou uklízečku. V rukou se jí místo rýžáku objeví samurajský meč.\nJmenuje se Elvíra. Říkají jí Stínová Elvíra. Prvního člověka zabila kdysi dávno, v bojích, které začnou za 280 let.\n\nV baru plném černochů vypráví holohlavý albín rasistické vtipy. Vzápětí vytáhne samopaly (4, v každé ruce má jeden), chce vědět, kde je unesené děvče. Když nedostane odpověď, veškeré osazenstvo baru postřílí.\nŘíkají mu Hnusák nebo Stonožka. Se zabíjením začal už dávno. V bojích, které začnou za 280 let.\n\nV opuštěné tovární hale se sešli obchodníci s heroinem. Plány jim překazí jakýsi muž. Jmenuje se Patejl, ale říkali mu Krvavý Patejl. On, Elvíra i Hnusák jsou ti 'hodní'.\n\nVšichni tři se v Praze setkají s Olliem Rio Parkerem. Ukáže jim nahrávku s Kyberkentaurem a Křižákem – dvěma stroji z budoucnosti, kteří se právě objevili v Praze. Později na Patejla narazí reportérka Veronika Braunerová. Právě spolu mluví, když na Patejla zaútočí mrtvý, kterého zabil předchozího dne. I s Hnusákem se dostanou na vojenské letiště. Odlétají do Ameriky. Cestou sestřelí dvě stíhačky a vrtulník, které proti nim pošle česká armáda. V Americe ukradnou tahač. Opět se objevují mrtví, které Patejl zabil. Vybourají se a skončí v nemocnici, kde nechají Veroniku, sami utečou a rozdělí se. Po Patejlovi jde policie i FBI. Patejl unikne, ale Hnusák je zadržen a zavřen do vězení pro mimozemské entity.\n\nPatejl se potřebuje dostat k Huronskému jezeru, kde má schovanou Šlupku. (Stroj na cestování prostorem, využívaný v budoucnosti Piloty, ke kterým Patejl patřil. V jeho případě dojde k sabotáži, při které skočí časem místo prostorem.)\n\nPomůže mu Veronika, která znenadání přiletí s vrtulníkem. U Huroského jezera čekají mrtví a Kyberkentaur. I přesto se dokáží dostat do Patejlovy Šlupky. S Veroničinou pomocí se přenesou do vesmíru a poté se chtějí přenést zpět do USA. Když však vystoupí ze Šlupky, narazí na muže s kopími, mluvícími staroangličtinou. Veronika se kamsi ztratí a Patejl ji nemůže najít. Příštího dne bojuje společně s angličany, na jejichž straně je i jistý Merlin (při pohledu do jeho očí Patejl pozná, že i on dovede cestovat časem) proti Dánům, vedenými upírem, který si říká Olaf, když se objeví Kyberkentaur a Křižák. Patejl a kněz Patrick jsou Dány zajati a mají být upáleni. Patejlovi se díky bojové kombinéze z 24. století nic nemůže stát, ale k jeho překvapení oheň nevadí ani Patrickovi, který je však vzápětí zabit kladivem. Patejl je chycen do sítě, ze které se nemá šanci dostat.\n\nPoté je Patejl odvezen na hrad, kde je uvržen do hladomorny. Tam ho přijde navštívit mladá šlechtična – královna Elfrida, která si myslí, že je navrátivším se Ježíšem. Patejl se také potají setká s králem Alfredem, od kterého se dozví, že se Veronika ztratila. Alfred mu poví také o Merlinovi, který přečkal staletí díky jakési kouli.\n\nPříštího dne je Patejl odveden do kobky a zazděn. Nalezne však klíč a pravděpodobnostní pole, díky němuž se dostane do 21. století.\n\nNejdříve zamíří do knihovny, kde se setká se slečnou Tinkenovou. Oba zamíří do Londýna, kde se Patejl stane členem církve Zářícího spasitele (říkají si Bratři), která slibuje něco jako ráj na zemi.\nJejí členové se zmocní vlády v Anglii, Belgii, Německu, Francii, Holandsku, Španělsku a Portugalsku.\n\nPatejl se dozví, že nepřítelem Zářícího spasitele je Temný prorok. Jen on ho může zničit. Vzápětí zjistí, že členové církve za Temného proroka považují právě jeho a chtějí jej zabít.\n\nPodaří se mu uniknout. Ale v Londýně se objeví Kyberkentaur, který ho začne honit ulicemi. Patejl nakonec vjede na motorce do Temže. Bratři vědí, že tam je. Vyleze z řeky a dojde do baru U Červeného kohouta. Domluví se s osazenstvem, které mu má pomoci dostat se do Ameriky. Odplouvají. Patejl je však v americkém přístavu zrazen, chycen a dopraven k doktoru Seydelmannovi. Seydelmann ho mučí. Pomůže mu malá culíkatá holka, která rozpráší všechny, kteří se je snaží chytit. Děvče je zabito a Patejl se dostává do Šlupky. Tam na něj čeká Zářící Spasitel…\n\nPatejl stráví měsíc v Rakvi (lékařský automat). Změnil se jen v jednom: pravé oko nemá duhovězlaté, ale černé. Ozbrojí se a vyjde ze Šlupky. Chce najít doktora Seydelmanna, nejdříve ale zamíří do Německa. Lodí. Loď přepadne komando Zelený úsvit, Patejl je pozabíjí, mrtví se však zvednou a snaží se ho zabít. Přesto se mu podaří dostat se do Travemünde. Potřebuje mluvit s Madam Barbarou. Barbara alias Barbar Fitz se přidá k Patejlovi. Společně se dostanou ke Krysovi, u kterého Patejl nakoupí zbraně. Patejl přemýšlí do jaké míry může Barbarovi věřit.\nV Holandsku narazí na policejní zátarasy. Prostřílí se a dojedou do Anglie. Poté se Patejl setkává s Magde. U ní objeví komix s názvem THE WAY OF THE BLOOD (Cesta krve). Na jednom z obrázků je Kyberkentaur.\nMagde vezme Patejla k sobě do bytu. Ráno se Patejl vypraví do Červeného kohouta. Uvědomí si, že jeho osazenstvo nedýchá, má svislé zornice a dlouhé špičáky…\n\nUpíři mu prozradí, kde je Seydelmann. Nejdříve se však vydá za Magde a zjistí, že zmizela. Dostaví se do mrakodrapu, kde má být Seydelmann. I tam jsou mrtví. Rozpráší je muž jménem Zahartof. Vzápětí však na Zahartofa zaútočí upíři a Bratři. Patejl zachrání Magde a narazí na Seydelmanna, kterého kdosi mučil. Uniká z mrakodrapu a pronásledován mrtvými se setká se Zahartofem. Dozví se, že Zahartof patří k alchymistům neboli Lovcům. Patejl mu řekne, ať se postará o Magde a zamíří ke Šlupce, u které se má setkat s Merlinem. Nastaví na diktafonu po Veronice skladbu An Angel a dá diktafon do Šlupky.\n\nObjeví se Veronika spolu s ostatními upíry. Patejl začne mít vidiny bitvy lidí s Protivníky, konané ve 24. století.\nPatejl se setká s Olafem, neboli Vertolem. Drží v zajetí Magde. Patejl se dozví, že královna Elfrida byla matkou alchymistů. Uvědomí si, že vidiny bitvy nebyly vidinami.\n\nObjevuje se malé děvče, které mu opět pomůže. Dozví se, že je klonem Stínové Elviry. Společně unikají do starého kláštera. Na klášter ale zaútočí Bratři a vojsko…\nPatejl má opět vidiny bitvy v budoucnosti, ve kterých je Merlin přitlučen na kříži…\nDorazí k dveřím s nápisem KRYT, na které útočí Protivníci. V krytu se setká se sestrami, kteří mu říkají Pane a vědí o jeho viděních, a potká se také s Hassilem, klonem Hnusáka. Také mu vrátí bojovou kombinézu, o kterou přišel u Seydelmanna…\nPatejl zamíří do hotelu New Hilton. Tam se proti němu postaví jakási bytost – bratr Zářícího spasitele. Veronika přijde Patejlovi na pomoc, ale ani ona nemá proti bytosti šanci. Jsou chyceni a zavřeni stejně jako Magde a Elvira.\n\nPatejl má opět vidiny a zároveň si uvědomuje, že umírá. Ostatní ale použijí Formuli sedmého zubu. Díky ní se Patejl uzdraví. Uvědomí si, že ho mrtví poslouchají a porazí bratra Zářícího spasitele.\nDruhého dne se objevuje Kyberkentaur a Křižák, které Patejl porazí. Na Londýn se valí nekonečná armáda Protivníků. Jen on je může zastavit. Pomáhá mu Veronika a Hassilo. Patejl se snaží Protivníky zastavit a zatlačit zpět do opony silovým polem. To se mu sice chvíli daří, ale nakonec ho masa stamilionové armády začne přemáhat. Když už je skoro na dně sil, něco se v něm zlomí a probudí se v něm starý Patejl. Krvavý Patejl. Proč by měl Armádu zatlačit zpět, když ji může vyvraždit. Ze silového pole tak místo bariéry vytvoří obrovské rotující čtyřlisté vrtule a pošle je na Armádu. Za pár minut je po všem a z Armády zbude jen obrovské jezero krve a mrtvol. (Před neviditelnými vrtulemi nic neobstálo. Obrovští jezdci se pod nárazy lopatek rozprskávali jako rajčata a části jejich krunýřů ničily vlastní řady jako šílené buldozery. Výbuchy hlíny a masa zastíraly nebe. Přes neuvěřitelnou zkázu to bylo daleko méně náročné než udržet tu strašnou vlnu. A taky daleko efektivnější. A zábavnější. Krom dávivých zvuků před obrazovkami bylo na celém světě smrtelné ticho. Vrtule nejenže Armádu zarazily, ale začaly ji tlačit (mixovat) zpět do moře. Ti, kteří se převlékli do bratrských sutan, se začínali svlékat. A Američané měli další národní trauma – největší mlýnek na maso všech dob je v Evropě.)\n\nVšichni přeživší se poté setkají u Šlupky. Loučí se.\n\nVe 24. století se Patejl setká s Merlinem. Merlin mu říká: Ty jsi dobro, já jsem zlo. Ale tváří v tvář nekonečnému zlu, jsi ty jen větší dobro a já to menší. Také mu připomene vše co v 9. a 21. století vykonal. Patejl si uvědomí, že je Ježíšem. Merlin je Satanem…\n"}
{"id": "232149", "url": "https://cs.wikipedia.org/wiki?curid=232149", "title": "Tomáš Němeček", "text": "Tomáš Němeček\n\nTomáš Němeček (* 18. května 1973 Opava) je český novinář a právník.\n\nVystudoval žurnalistiku na Fakultě sociálních věd UK a Právnickou fakultu UK v Praze. Ještě během studia pracoval jako redaktor v týdeníku Mladý svět. Od roku 1995 pracoval v týdeníku Respekt, kde se v lednu 2003 stal šéfredaktorem. V dubnu 2005 se stal šéfkomentátorem deníku Hospodářské noviny. V srpnu 2009 se stal vedoucím přílohy \"Orientace\" v Lidových novinách, následně pak přílohy \"Právo a Justice\" tamtéž, jejíž vznik sám inicioval. V roce 2012 obdržela jim vedená příloha \"Právo a Justice\" cenu Nadačního fondu Josefa Luxe. V září 2013 Lidové noviny opustil „kvůli špatným osobním zkušenostem s Andrejem Babišem“, který koupil vydavatelství MAFRA.\n\nV roce 2004 získal Cenu Ferdinanda Peroutky, je také držitelem ceny Citibank \"Excellence in Journalism Award\" za ekonomický článek roku 1999. Je také držitelem Novinářské ceny 2011 udělované nadací Open Society Fund, a to v kategorie psané žurnalistiky Nejlepší rozhovor za rozhovor s Václavem Havlem \"Ví vůbec někdo, kolik zákonů máme?\" Za rok 2012 obdržel Cenu Karla Havlíčka Borovského za objevné články o právu a s nadhledem psané komentáře.\n\nV roce 2013 opustil novinařinu a v letech 2013 až 2016 pracoval jako podnikový právník Psychiatrické nemocnice Bohnice. Od roku 2016 pracuje jako nejdříve koncipient a následně advokát v advokátní kanceláři AK RHK. \n\nV komunálních volbách roku 2014 vedl v Praze 8 kandidátku Osmička sobě, sdružení KDU-ČSL a nezávislých osobností, která získala celkem čtyři mandáty a Tomáš Němeček byl zvolen do zastupitelstva městské části. V březnu 2017 kandidoval do Rady České televize, avšak v samotné volbě v červnu 2017 neuspěl. \n\nV roce 2018 kandidoval znovu do zastupitelstva MČ Praha 8 jako lídr hnutí nezávislých kandidátů Osmička žije. Hnutí skončilo na třetím místě a získalo osm mandátů, nyní je v opozici. \n\nJe autorem několika komiksových knih v edici \"Velikáni do kapsy\" nakladatelství Mladá fronta.\n\n\n"}
{"id": "232152", "url": "https://cs.wikipedia.org/wiki?curid=232152", "title": "Osteogenesis imperfecta", "text": "Osteogenesis imperfecta\n\nOsteogenesis imperfecta (OI, někdy nazýváno nemoc křehkých kostí) je genetická kostní porucha. Lidé s OI se rodí s defektní pojivovou tkání, nebo bez schopnosti ji vytvořit, obvykle kvůli nedostatku kolagenu typu I.\n\nExistuje osm různých typů OI, přičemž nejčastější je typ I, ale symptomy se u různých lidí liší.\n\nKolagen je produkován v normální kvalitě, ale v nedostatečném množství\nOčekávaná délka života je nižší, kvůli možnosti smrtelných zlomenin a jiných komplikací.\n\nKolagen v nedostatečné kvalitě, nebo kvantitě.\n\nDostatečné množství, ale nedostatečná kvalita kolagenu\n\nV současnosti na OI neexistuje lék a léčba je obvykle zaměřena na posílení síly kostí a svalstva.\nProběhlo mnoho klinických testů s přípravky používanými k léčbě osteoporózy, ale výsledky nebyly přesvědčivé a tyto přípravky obvykle nejsou používány, protože jejich dlouhodobé účinky nebyly studovány.\nZdroj: medizinische-genetik.de\n"}
{"id": "232156", "url": "https://cs.wikipedia.org/wiki?curid=232156", "title": "Reproduktorová ozvučnice", "text": "Reproduktorová ozvučnice\n\nReproduktorová ozvučnice je součást reproduktorové soustavy, která upravuje vyzařování reproduktorů a tím zlepšuje, popřípadě vůbec umožňuje jejich správnou funkci. U reproduktorů pro nízké kmitočty obvykle zvětšuje akustickou impedanci mezi přední a zadní stranou membrány reproduktorů a tím odstraňuje nebo omezuje tzv. akustický zkrat, který by jinak snižoval účinnost při vyzařování v oblasti nízkých frekvencí. Také upravuje směrový diagram samotného reproduktoru a slouží pro vlastní upevnění reproduktorů. Ozvučnice s basreflexem využívají i vyzařování zadní strany membrány.\n\nOzvučnice musí být tuhá a nesmí kmitat vlastními kmity. Ozvučnice reproduktorů se obvykle vyrábějí z materiálů na bázi dřeva – dřevovláknových desek, překližky, MDF nebo vrstvených materiálů podobného druhu, plasty nebo tvrzeného papíru, lze se setkat i s ozvučnicemi z betonu, pěnového polystyrenu a mnoha dalších materiálů. Ozvučnice také obvykle obsahuje další součásti, nutné pro správnou funkci reproduktorové soustavy, jako jsou reproduktorové výhybky resp. pásmové propusti, připojovací kabeláž, připojovací svorky, konektory či jiný elektromateriál, u aktivních soustav rovněž zesilovač a další obvody.\n\n\nVnitřek ozvučnice bývá vystlaný vhodným tlumícím materiálem (např. vata, vatelín, buničina, vlna, papírová drť apod.). Faktická velikost ozvučnice v praxi závisí zejména na parametrech použitého basového nebo středobasového reproduktoru.\n\nPři amatérské domácí výrobě bývá nejčastěji vyrobena z dřevěných desek respektive z dostatečně silné dřevotřísky nebo MDF. Dřevěné stěny bývají k sobě navzájem těsně přilepené, přišroubované a řádně zatmelené.\n\nPři průmyslové tovární výrobě bývají při výrobě ozvučnic používány kromě dřeva i plasty či kovy. Stěny klasické dřevěné reprosoustavy mívají obvykle tloušťku od 18 až do 30 milimetrů.\n\nReprobedny by měly mít (z estetických i akustických důvodů) vhodnou vnější úpravu.\n\nV praxi zvuk tlumí všechny porézní materiály (např. pěnový polystyren, pěnový polyuretan, skelné vlákno, všechny běžné textilie, porézní papír a také tělesné schránky všech živých organismů včetně každého člověka). \n\nDo ozvučnic se tlumící materiál obvykle lepí do jejich vnitřku, někdy je s ním zaplněn celý vnitřní objem skříně reprobedny. Jedná se o velmi často materiály, které se také běžně používají jako obklady stěn v nahrávacích studiích nebo ve zkušebních prostorách amatérských muzikantů (třeba garáže amatérských bubeníků apod.).\n\nTlumicí materiál ve všech případech slouží jednak k přímému pohlcování vyzářeného zvuku nebo k odrážení zvukových vln do různých směrů (k difuzi a rozptylu zvukových vln).\n\nJedná se také (pokud možno) o úplné zamezení jakéhokoliv výstupu tohoto zadního zvuku ven z ozvučnice, důležité je to zejména u basových tónů nízkých kmitočtů, které vznikají zadním vyzařováním basového reproduktoru. Zvuk je v ozvučnici (nebo i v jiném zatlumeném prostoru) tlumícím materiálem přímo pohlcován, nepohlcený zvuk se odráží zpět. Ve vnitřku reprobedny to obvykle způsobuje nepříjemné basové dunění nebo i nežádoucí hučení basových reproduktorů způsobené superpozicí různých zvukových vln. Z tohoto důvodu také reprobedny s uzavřenou ozvučnicí mívají (středo)basový reproduktor uvnitř ozvučnice akusticky oddělený od všech ostatních reproduktorů pomocí vnitřní zvukotěsné přepážky. Tlumící materiál v ozvučnici s menším basovým reproduktorem někdy nemusí mít vůbec žádný slyšitelný efekt, ba dokonce může (dosti paradoxně a samozřejmě, že zcela nevhodně) basové tóny výrazně minimalizovat. Je proto vždy velmi vhodné poradit se s výrobcem basového reproduktoru, zdali se použití tlumícího materiálu v praxi vůbec osvědčí.\n\nPoužívané materiály:\n\nOzvučnice mohou být v provedení:\n\nVýhybky jsou vlastně pásmové propusti ve výkonovém provedení, obvykle je celkový počet výhybek roven počtu pásem sníženému o jedničku. Pásmové propusti obvykle obsahují vzduchové cívky (tlumivky), velké kondenzátory, případně též výkonové odpory. \n"}
{"id": "232160", "url": "https://cs.wikipedia.org/wiki?curid=232160", "title": "Chief executive officer", "text": "Chief executive officer\n\nChief executive officer (CEO, chief executive) je v angloamerickém prostředí výkonný ředitel obchodní společnosti a jiných organizací. V akciových společnostech odpovídá post CEO funkci předsedy představenstva. Jde tedy o manažera, který má veškeré jednatelské pravomoci vůči třetím osobám i veškeré jednatelské pravomoci uvnitř společnosti.\n\nPodle českého práva jde o statutární orgán. Často existují i manažeři s obdobnými tituly. Jedná se např. o \"chief financial officer\" (CFO) – finančního ředitele; ten má nejvyšší odpovědnost za finance společnosti a zodpovídá se dozorčí radě – \"supervisory board\" (nebo také \"board of directors\"). Dále pak \"chief operating officer\" (COO), \"chief information officer\" (CIO), \"chief marketing officer\" (CMO) a podobně.\n"}
{"id": "232162", "url": "https://cs.wikipedia.org/wiki?curid=232162", "title": "Pohřeb", "text": "Pohřeb\n\nPohřeb (lat. funus) může znamenat\n\nJe ceremoniál posledního rozloučení se zemřelým člověkem, obvykle spojený s uložením ostatků zesnulého, nejčastěji pohřbením do země nebo spálením (kremace). Pohřební obřady patří k nejstarším známkám lidské kultury a téměř vždy vyjadřovaly nějakou formu představy o posmrtném životě (viz níže, způsoby pohřbívání). Moderní společnosti na takové představy masově rezignují a pohřební obřad je tak často setkáním přátel zemřelého a nanejvýš symbolickým rozloučením. V České republice se značná část zemřelých spaluje bez obřadu.\n\nCírkve a náboženské společnosti vesměs předpokládají, že lidská osoba smrtí úplně nekončí a i tělu zemřelého přísluší jistá úcta; tyto představy vyjadřují také v pohřebním obřadu. Většina náboženství hovoří v této souvislosti o nesmrtelné duši, pro židovství a křesťanství je důležitá i představa soudu a vzkříšení.\n\nKatolická církev považuje pohřeb za svátostinu, jejímž účelem je \"vyprosit zemřelému duchovní pomoc, prokázat úctu jeho tělu a pozůstalým dodat útěchu a naději ve vzkříšení s Kristem.\" Tradiční křesťanský pohřeb v České republice se skládá z obřadu rozloučení v kostele, průvodu na hřbitov, vysvěcení hrobu a uložení ostatků. Součástí slavnostního katolického pohřbu může být mše svatá, buďto před cestou na hřbitov, anebo častěji po pohřbu (tzv. zádušní mše neboli rekviem). Křesťanské církve – zejména katolická – se pohřbu žehem (stejně jako židé) dlouho bránily, protože v něm viděly symbolické popření duše zemřelé osoby (omezit kremace propagací pohřbů do země se například snažil katolický spolek Arimatheum); od poloviny 20. století se však i katolické pohřby konají v krematoriích. V současné době, zejména ve městech, se většina zemřelých pohřbívá žehem (spálením) a obřad rozloučení se koná v krematoriu, případně v kostele před odvozem do krematoria. Po kremaci někdy následuje zádušní mše, případně prosté uložení urny s modlitbou.\n\nV buddhismu je smrt považována za příležitost velkého náboženského významu jak pro zesnulé, tak pro pozůstalé. Pro zesnulé to znamená okamžik, kdy přechod začíná v koloběhu znovuzrození k novému způsobu existence. Když dojde k smrti, aktivují se všechny karmické síly, které mrtvá osoba nashromáždila během svého života, a určují další znovuzrození. Pro živobytí je smrt mocnou připomínkou Buddhova učení o nestálosti; poskytuje také příležitost pomoci zemřelé osobě při nástupu do nové existence.\n\nObčanské pohřby se dnes konají vesměs v krematoriu, obvykle s hudbou a květinami, někdy i s projevy přátel zemřelého. Urna se ukládá na hřbitov, případně se popel zemřelého rozptyluje ve zvláštní části hřbitova.\n\nV současné době se zemřelí pohřbívají buď do země, spálením a uložením urny, případně spálením a rozptylem. Pohřeb do země je patrně nejstarší a nejběžnější, ale i pohřeb žehem se vyskytuje v mnoha starých kulturách. Ve starých a mimoevropských kulturách se však vyskytují i jiné způsoby, které vyjadřují na jedné straně úctu k zemřelému, na druhé straně i jistou obavu před ním. Jedním z takových způsobů je endokanibalismus, kdy se mrtvola usuší a spálí a popel, smíchaný například s banánovou kaší, pozůstalí při slavnosti společně snědí. Poměrně rozšířené byly i tak zvané dvoufázové pohřby, kdy se mrtvola nejprve vynese mimo sídliště (někdy zavěsí na strom) a kosti se po čase uloží pod podlahou nebo v chýši.\n\nZvláštním případem pohřbu je mumifikace, při níž se odstraní některé části těla a zbytek balzamuje a vysuší. Za určitých podmínek může k mumifikaci dojít i samovolně, například v písčité půdě. Obřadné mumifikace se užívaly ve starém Egyptě i při pohřbech komunistických předáků ve 20. století. Protože prostory hřbitovů jsou omezené, ukládaly se vykopané kosti ze zrušených hrobů do tak zvaných kostnic, často ozdobně uspořádaných. Slavný příklad je kostnice v Sedlci u Kutné Hory.\n\nV současnosti sílí trend takzvaného přírodního či ekologicky příznivého pohřbívání. Vychází z premisy, že i pohřeb je jistým výrazem životního postoje, ekologicky příznivého životního stylu. Na jednu stranu jde o tendenci ke vzniku takzvaných přírodních hřbitovů; zájemci většinou chtějí být pohřbeni či rozsypáni na louce anebo v lese. Druhou rovinou tohoto směru jsou formy pohřbů založené na kremaci, jež by se obešly prakticky bez emisí. Jde o \"vodní kremaci\" resomaci a o takzvanou kryomaci. Poptávka po přírodním pohřbívání přitom pomalu narůstá i v České republice.\n\n\nPohřeb v archeologii znamená nález kosterních pozůstatků člověka, pokud je zřejmé, že byly uloženy s nějakým symbolickým záměrem. Mohou to být jednoduché nebo společné hroby, mohyly, urnová pole, hrobky, tholosy a podobně. Nejstarší archeologické nálezy člověka, kosti a kostry, dávají nahlédnout do jeho anatomie, o jeho životě však říkají velmi málo. Vlastně teprve stopy symbolických jednání jednoznačně ukazují, že se jedná o člověka, a nejstaršími z nich jsou právě pohřby. Nejstarší zřetelné pohřby sahají patrně do paleolitu, například nálezy v Atapuerca ve Španělsku, kolem 300 tisíc let staré, kde byly mrtvoly uspořádány ve společném hrobě. Častou pohřební výbavou byla červená hlinka (například Dolní Věstonice), květiny, později i nádoby, zbraně a šperky (tzv. milodary). Téměř všechny nám známé předhistorické předměty pocházejí z pohřbů. Pohřební rituál však nelze jednoznačně spojovat s religiozitou, protože je provádějí i zvířata.\n\nMimořádně bohaté hrobky vysoce postavených osob a náčelníků pocházejí z doby bronzové, kde byl nebožtík uložen na bronzovém voze s květinovým lůžkem. V těchto dobách se při pohřbu někdy zabíjela i jeho žena (ženy), otroci a podobně, kteří ho měli doprovázet do posmrtného života. V pozdějších dobách je nahradily hliněné sošky. Vrcholem této pohřební kultury jsou pohřby egyptských faraonů a pyramidy.\n\nVe střední Evropě se pohřby do země a žehem různě střídaly, nacházejí se i pohřby tzv. skrčenců, koster těl, která byla před pohřbem svázána do kozelce, snad proto, aby se nemohla vracet mezi živé. Křesťanská církev bohaté pohřby s milodary zakazovala a v křesťanských hrobech se tak nacházejí jen šperky, případně u mužů zbraně. S příchodem křesťanství také mizí pohřby spálením – pokud se v dané kultuře předtím vyskytovaly.\n\n\n\n"}
{"id": "232165", "url": "https://cs.wikipedia.org/wiki?curid=232165", "title": "Kolonizace Měsíce", "text": "Kolonizace Měsíce\n\nKolonizace Měsíce je plánované vytvoření trvalé lidské přítomnosti na Měsíci. Spisovatelé sci-fi a zastánci vesmírného výzkumu vidí osídlení Měsíce jako logický krok v expanzi lidstva mimo Zemi, jelikož umožní získat ekonomickou, těžební a výzkumnou stanici poblíž Země. Díky své blízkosti k Zemi je Měsíc hlavním a logickým kandidátem na vytvoření první stálé základny lidstva ve vesmíru.\n\nNa tělese se nachází zásoby vody, které by se daly použít pro výrobu kyslíku a paliva, ale také bohaté energetické a surovinové zdroje, které by se daly využít pro další kolonizaci vesmíru například v podobě cesty na Mars.\n\nMěsíc se jako nejbližší souputník Země nabízel pro lidské využití od pradávna. První vážné úvahy sahají do dob začátku sci-fi literatury, když se začalo považovat za možné letět na Měsíc (např. román Cesta na Měsíc). Vážně se myšlenkou začal zaobírat několik let před začátkem kosmické éry ruský vědec Konstantin Ciolkovskij společně s dalšími sovětskými vědci. V průběhu 50. let 20. století začalo být jasné, že je v lidských silách se na Měsíc dostat a tak se projekty na jeho využití a osídlení začala zaobírat stále větší část vědecké obce a inženýrů, kteří začali navrhovat zařízení pro obyvatele Měsíce.\n\nNa počátku kosmického věku se nevědělo, z čeho je Měsíc stvořen a panovaly jisté obavy, že jeho povrch může být tvořen jemným prachem, do kterého by se veškerá pozemská technika propadla. Tyto obavy popsal ve své knize Měsíční prach (1961) přední spisovatel sci-fi Arthur C. Clark. Pozdější průzkum povrchu Měsíce řízeným dopadem, přistáním a odběrem vzorků ukázaly, že povrch je pevný a že podobné nebezpečí astronautům nehrozí. V Česku byla v té době kolonizace Měsíce námětem například sci-fi knih pro mládež Akce L (1956) či Šest dnů na Luně 1 (1963).\n\nV 60. letech 20. století se rozběhl projekt Apollo, který měl za úkol dopravit na Měsíc a zpět člověka. Projekt si vyžádal okolo 21 miliard dolarů a skončil 6 přistáními člověka na Měsíci. Jelikož v té době šlo převážně o získání prestiže pro Ameriku a nikoliv o snahu trvale využít Měsíc, po skončení projektu zájem o Měsíc uvadl a zastavil se přísun peněz.\n\nAž do 90. let 20. století byl tak Měsíc z větší části přehlížen a průzkum se zaměřoval na hlubší vesmír a investice šly do vybudování drahých raketoplánů. V posledním desetiletí došlo k renesanci zájmu a k Měsíci se vydalo několik sond, jež měly za úkol jeho podrobné zmapování, geologický průzkum, hledání vody a vytyčení příhodných přistávacích míst a případně pozic pro založení stálé základny.\n\nV současnosti již existují plány, jak by měla stálá základna na Měsíci vypadat a mnoho technologií již bylo odzkoušeno. Předpokládá se, že by základna z počátku měla být co nejvíce soběstačná, aby se zmenšily náklady na dovážení surovin. Základním předpokladem je voda, která se naštěstí na Měsíci v určitém množství nachází a to převážně v oblasti pólů. Dá se tedy předpokládat, že první základna by mohla vzniknout někde v této oblasti. Voda se bude využívat jako hlavní složka pro výrobu kyslíku a druhotně vodíku, jenž se bude moci používat jako palivo pro rakety.\n\nZákladna se bude skládat z několika částí. Ty budou co nejvíce automatické a soběstačné, zpočátku by se\nminimalizoval počet lidí potřebných na povrchu do doby, než se postaví větší základna. Je pravděpodobné, že by se skládala z obytné části, průmyslového či zpracovatelského modulu, spojovacího centra a přistávací oblasti.\n\nJe pravděpodobné, že se podobně jako v případě vody ve snaze minimalizovat náklady bude měsíční základna stavět z materiálu dostupného na povrchu Měsíce (existují již funkční prototypy solárních pecí, pomocí kterých by se daly z měsíčního prachu vyrábět stavební bloky).\n\nPlány počítají s využitím automatizovaných sond, které by měly před příletem člověka na povrch dopravit většinu potřebného materiálu, jejž by člověk jen uvedl k činnosti a používání.\n\nStálá základna na Měsíci poskytuje značné možnosti využití, které na Zemi není možné. Ať už se jedná o ideální pozorovací místo (není zde atmosféra, rušivé záření ze Země), tak i potenciální ekonomická základna, jež by poskytovala suroviny pro další kosmické mise, či také v pozdější fází jako značné turistické lákadlo.\n\nJelikož na Měsíci není atmosféra, dopadá na jeho povrch velké množství kosmického záření a radiace. To znemožňuje dlouhodobé setrvání člověka na jeho povrchu. Obytné části by se tak buď musely stavět ze silného materiálu, což by prodražovalo jejich konstrukci a náklady na dopravu. Druhou variantou je obložit konstrukci regolitem, či umístit základnu pod povrch. Toto se jeví momentálně jako nejlepší řešení. Variantou je využití některého z kráterů, který by se nechal zastřešit a napustit atmosférou. Tím by se získala velká obytná plocha, která by byla chráněna. Oproti tomu panují obavy z proražení krytu kráteru například meteoritem.\n\nObjevily se též plány na přechodné ubytování ve speciálních nafukovacích stanech, které by byly snadno složitelné, lehké a snadno dopravitelné na povrch.\n\nEkonomický přínos se očekává zejména v oblasti rozvoje nových technologií, které komerčně využije pozemský průmysl:\n\nDalší ekonomické přínosy kolonizace jsou vzhledem k vysokým nákladům sporné (turistika, těžba surovin).\n\nNa Měsíci by se v budoucnu mohl těžit např. vzácný izotop helia helium-3, který by sloužil jako palivo pro nukleární fúzi.\n\nDoprava by mohla probíhat podobně jako např. při programu Apollo, uvažuje se o stavbě magnetického katapultu nebo orbitálního výtahu.\n\nDá se předpokládat, že prvními obyvateli Měsíce budou převážně vědci a technici, kteří se budou věnovat projektům, jež by měly přinést lidstvu další poznatky. Mezi nejlukrativnější projekt, který je v současnosti podrobně zpracován, je vystavení velkého radioteleskopu na odvrácené straně Měsíce v některém z kráterů. Tento radioteleskop by byl dokonale odstíněn od rušivých faktorů, které jsou produkovány na Zemi, což by mu umožňovalo „poslouchat“ noční oblohu s mnohem lepšími výsledky než současné velké Dalekohledy na povrchu Země.\n\nMimo tento teleskop se odvrácená strana hodí i k výstavbě sledovacích teleskopů, či případně obrovských teleskopů, které by nebyly limitovány tak silnou gravitací jako na Zemi (na druhou stranu se dá předpokládat, že u podobných přístrojů je výhodnější je umístit do libračního bodu, kde nepůsobí gravitace žádná).\n\nMěsíc také skýtá obrovský potenciál pro pozorování Slunce a pro další vědecké pokusy, které vyžadují menší gravitaci.\n\nV současnosti situace vypadá, že se opět naplno rozbíhají závody o Měsíc. Již několik národů vyhlásilo koncepce, že se do několika let chystají vrátit na jeho povrch a vystavět zde první stálou základnu, jež by měla být prvním krokem k celkovému využití a kolonizaci Měsíce. Vedle Američanů, kteří jako jediní na Měsíci již byli se na Měsíc chystají Rusové, Číňani, Japonci, Evropané\na potenciálně i Indové.\n\nVe hře je jak národní prestiž, tak i obrovský ekonomický a surovinový potenciál Měsíce, na který by si mohly země nárokovat práva. Na druhou stranu je Měsíc podobně jako Antarktida pod správou OSN, takže případná práva na těžbu budou probíhat bouřlivou debatou.\n\nNakolik se podaří časový harmonogram splnit je otázkou peněz respektive škrtů, které se často v kosmických programech objevují. Již nyní je ale jasné, že se nebude jednat o projekt podobný Apollu, který by měl za cíl jenom člověka na Měsíc dopravit. Současná mise by měla za úkol vytvořit trvalou základnu na Měsíci. Oproti minulým rokům vypadá situace lépe.\n\nNávrhy na většinu zařízení (obytné části, automatizované těžební stroje, dopravní prostředky) jsou většinou již navrženy a řada z nich prošla fází funkčního prototypu. Největší překážkou jsou tedy finanční nároky takovéhoto podniku. Náklady se odhadují v rozmezí řádově stovek miliard dolarů (některé prameny uvádějí 104, jiné 500-800 miliard dolarů). Celková přesná suma je neznámá, ale je poměrně jisté, že podobně jako u projektu Apollo by byla investice velmi dobře zúročena a přinesla by větší zisk (u projektu Apollo se odhaduje, že každý investovaný dolar se vrátil americké ekonomice 4x až 5x).\n\n\n\n\n"}
{"id": "232166", "url": "https://cs.wikipedia.org/wiki?curid=232166", "title": "Svátostina", "text": "Svátostina\n\nSvátostina (lat. \"sacramentalium\") jsou symbolické liturgické úkony, kterými se na způsob svátostí naznačují účinky, zvláštně duchovní, jichž se dosahuje na prosby církve (SC 60). Existuje celá řada rozličných svátostin, všem je jim společná modlitba ve jménu církve.\n\nPro římskokatolickou církev definuje svátostiny kán. 1166 CIC/1983: \"„Svátostiny jsou posvátná znamení napodobující určitým způsobem svátosti, jimiž se naznačují účinky, zvláště duchovní, a získávají se na přímluvu církve.“\"\n\n\n\n"}
{"id": "232169", "url": "https://cs.wikipedia.org/wiki?curid=232169", "title": "Narodnaja", "text": "Narodnaja\n\nNarodnaja, rusky , je s 1895 m n. m. nejvyšší horou pohoří Ural. Její vrchol se nachází v oblasti Připolárního Uralu na území Chantymansijského autonomního okruhu – Jugry, který je součástí Ťumeňské oblasti.\n\nPokud se Kavkaz nepočítá jako evropské pohoří (viz Hranice mezi Evropou a Asií), je Narodnaja nejvyšší horou celé evropské části Ruska.\n\n\n"}
{"id": "232175", "url": "https://cs.wikipedia.org/wiki?curid=232175", "title": "Galilei", "text": "Galilei\n\nGalilei může znamenat:\n\n\n"}
{"id": "232179", "url": "https://cs.wikipedia.org/wiki?curid=232179", "title": "Kolonizace Marsu", "text": "Kolonizace Marsu\n\nLidská kolonizace Marsu je cílem mnoha spekulací i seriózních studií. Povrchové podmínky Marsu a možná dostupnost vody ho dělají pravděpodobně nejlépe obyvatelnou planetou v sluneční soustavě mimo Zemi. Mars vyžaduje méně energie na jednotku hmotnosti (Delta-v) k jeho dosažení ze Země než kterákoli jiná planeta s výjimkou Venuše. S využitím Hohmannovy oběžné dráhy trvá let k Marsu asi 9 měsíců. Kratší doba je možná, ale spotřebuje se více paliva. Reálně připadají v úvahu cesty s lidskou posádkou trvající 6 až 7 měsíců, další zkrácení doby letu je již značně energeticky náročné. Cesta, která spotřebuje méně paliva, je také možná, ale je mnohem komplikovanější a trvá nesrovnatelně déle.\n\nZatímco Země je podobná spíše sousední Venuši co do velikosti a složení, podobnost Marsu se Zemí bude pravděpodobně přesvědčivější, když uvážíme možnost kolonizace.\n\n\n\nFyziologicky můžeme o atmosféře Marsu uvažovat jako o vakuu. Nechráněný člověk ztratí vědomí do 20 sekund a nepřežije více než minutu na povrchu bez ochranného prostředku.\n\nPřesto jsou podmínky na Marsu mnohem příhodnější pro život než na Merkuru s extrémními výkyvy teplot, na rozpálené Venuši dštící kyselinu sírovou nebo na ledových a vzdálených vnějších planetách. Pouze vrcholky mraků na Venuši jsou v podmínkách obyvatelnosti bližší Zemi než Mars.\n\n21. března 2007 na konferenci JPL, Shana Dale z NASA řekla: „Také doufáme, že zjistíme, jestli Mars může poskytnout druhý domov pro lidi – rozšíření naší civilizace – 40 milionů mil od Země.“\n\nV listopadu 2012 šéf soukromé americké společnosti SpaceX Elon Musk představil projekt vybudování kolonie pro 80 000 lidí na Marsu. V září 2016 představil projekt Meziplanetárního dopravního systému, který by měl lidstvu kolonizaci Marsu umožnit.\n"}
{"id": "232184", "url": "https://cs.wikipedia.org/wiki?curid=232184", "title": "Zlaté Moravce", "text": "Zlaté Moravce\n\nZlaté Moravce (německy: \"Goldmorawitz\", maďarsky: \"Aranyosmarót\") jsou okresním městem na Slovensku, leží v Nitranském kraji, asi 28 km východně od Nitry. Žije zde obyvatel. Město má rozlohu 45,36 km², leží v nadmořské výšce 196 m. Městem protéká řeka Žitava a Hostiansky potok, který se na jižním okraji města do Žitavy zprava vlévá.\n\nNejstarší zmínka o Zlatých Moravcích je v listině benediktýnského Opatství sv. Ypolita v Nitře z roku 1113, kde je město uvedené jako \"Morowa\". Podle názvu obec obývali Moravané. Ve 12. a 13. století patřila zoborskému opatství, od roku 1292 Hunt-Poznanovcům a od roku 1386 panství Jelenec. Od roku 1564 se Zlaté Moravce vyvíjely jako městečko. V letech 1530 a 1573 jej vyrabovali Turci. Od 17. století město patřilo Paluškovcům, později Migazziovcům. V roce 1735 se staly sídlem Tekovské župy a zůstaly jím až do úpravy administrativního uspořádání v prvních letech Československé republiky. Ve dvacátých a třicátých letech 20.století probíhaly četnější dělnické stávky. V roce 1938 bylo město spojeno s Pohroním a Nitrou železniční tratí Lužianky – Zlaté Moravce – Kozárovce. Po druhé světové válce byly vybudované nové průmyslové podniky, především Calex na výrobu ledniček.\n\n\n\n\nVe městě sídlí fotbalový klub FC ViOn Zlaté Moravce, hrající v sezóně 2010/2011 nejvyšší slovenskou ligu.\n\n(v letech 1975–2002 byly městskou částí také Žitavany, dnes samostatná obec na sever od města)\n\n"}
{"id": "232185", "url": "https://cs.wikipedia.org/wiki?curid=232185", "title": "Pečora", "text": "Pečora\n\nPečora ( , ) je řeka v Komiské republice a v Něneckém autonomním okruhu v Archangelské oblasti na severovýchodě evropské části Ruska. Je dlouhá 1809 km. Plocha povodí měří 322 000 km². Je pátou nejdelší evropskou řekou a současně největší evropskou řekou patřící k úmoří Severního ledového oceánu.\n\nPramení na Severním Uralu na jihovýchodě Komiské republiky a teče severozápadním směrem. Až k ústí Uňji má horský charakter. Pod ústím Volostnice se obrací na sever a teče přes Pečorskou nížinu. Šířka doliny v místech jezerům podobných rozšíření řeky dosahuje až 10 km. V místech, kde protíná základní horniny, vytváří úzkou členitou lesnatou dolinu. Pod ústím Usy se stáčí na západ a vytváří široký oblouk se dvěma velkými kličkami. Vodnost se v tomto úseku zvyšuje na dvojnásobek a šířka koryta dosahuje 2 km. Kolem řeky jsou rozsáhlé nivní louky. Pod ústím Pižmy se směr toku mění opět k severu. V úvalu se vyskytuje mnoho průtoků a starých ramen. Ve vzdálenosti 130 km od ústí se řeka dělí na dvě ramena - východní (Velká Pečora) a západní (Malá Pečora). Při ústí vytváří přibližně 45 km širokou deltu. Ústí do Pečorského zálivu Pečorského moře, který je jihovýchodní částí Barentsova moře.\n\nHlavní přítoky jsou:\n\nZdrojem vody jsou sněhové srážky. Průměrný roční průtok vody v ústí činí 4100 m³/s. Je třetí nejvodnější evropskou řekou. Zamrzá na konci října a rozmrzá od horního toku, přičemž rozmrzání je provázeno ucpáváním koryta ledovými krami. Přibližně 60 % ročního průtoku připadá na jaro. Nejvyšších vodních stavů dosahuje od konce dubna až začátku května a v polovině května dosahuje maxima. V létě od poloviny července do srpna je vody v řece málo, ale často dochází k povodním, jež jsou způsobeny dešti. Na podzim hladina stoupá a v zimě opět klesá. Příliv a odliv se projevují až k vesnici Oksino.\n\nPravidelná vodní doprava je provozována do města Trojicko-Pečorsk a na jaře a na podzim až do Usť-Uňji. Námořní lodě mohou plout do Narjan-Maru ve vzdálenosti 110 km od moře. Po řece se plaví dřevo svázané do vorů a dopravuje se také černé uhlí, ropné produkty, obilí aj. Řeka protéká městy Usť-Ilyč, Trojicko-Pečorsk, Vuktyl, Pečora nebo Narjan-Mar.\n\n\n"}
{"id": "232191", "url": "https://cs.wikipedia.org/wiki?curid=232191", "title": "ZTE", "text": "ZTE\n\nZTE Corporation (dříve Zhong Xing Telecommunication Equipment Company Limited) je čínská společnost podnikající v oboru komunikačních technologií. Nabízí kompletní řešení infrastruktury pro kabelové i bezdrátové počítačové sítě, pevné i mobilní telefonní sítě, video konference, optický přenos signálů a podobně. Mimo to se zabývá i vývojem sítí nové generace (LTE) a stává se významným celosvětovým výrobcem mobilních telefonů. Celosvětově ZTE nyní patří 5 pozice největšího celosvětového dodavatele mobilních telefonů.\n\nSpolečnost byla založena roku 1985 a dnes patří k největším v Číně, její sídlo se nachází v Šen-čenu. V roce 2005 byla založena pobočka firmy v ČR a její pobočky jsou i v dalších zemích. V roce 2011 zaměstnávala ZTE okolo 70 000 lidí. Společnost ZTE zřídila několik výzkumných a vývojových pracovišť v Číně, USA, Francii, Švédsku, Indii a Pákistánu. ZTE spolupracuje s více než 500 operátory ve více jak 120 zemích světa.\n\nV České republice se společnost aktivně rozvíjí v segmentu mobilních telefonů od základní kategorie až po kategorii smartphonů. S jejími výrobky se můžete setkat např. v sítích mobilních operátoru O2 Czech Republic, Vodafone Czech Republic, nebo T-Mobile Czech Republic, kde nabízí telefony a modemy pod značkou ZTE nebo pod značkou daného operátora.\n\nV posledním období ZTE sklízí úspěchy v prodejích smartphonů s operačním systémem Android, (např. ZTE Blade, ZTE Skate, ZTE Racer II), nově také nabízí telefon s operačním systémem Windows Mobile 7,5 ZTE Tania.\n\n"}
{"id": "232197", "url": "https://cs.wikipedia.org/wiki?curid=232197", "title": "Sas Rigais", "text": "Sas Rigais\n\nSas Rigais je vrchol ve skupině Odle (\"česky Jehly\") v severozápadních Dolomitech v Itálii. Údolí Val di Funes se zubatým hřebenem Odle (\"německy Geisler\") je jedním z nejznámějších „kalendářových“ motivů Dolomit. Sas Rigais jako nejvyšší a nejmohutnější štít spolu se sousední Furchettou tvoří populární a často navštěvovaný horský cíl této části pohoří.\n\nSas Rigais nabízí jako jedna z mála třítisícovek Dolomit úplný přechod vrcholu z jedné strany na druhou. Obě stezky jsou zajištěnými cestami, přičemž pro výstup se hodí více východní cesta, která je nejtěžší.\nVýchozí bod je zimní středisko Col Raiser. Dále pokračuje cesta na sever až na vysokohorské louky na Cisles. Po loukách se stezka vine až k úpatí Sass Rigais. Do štěrbiny Salieres vystoupá divokým a kamenitým kuloárem až k hřebenu, který spojuje Sas Rigais s Furchettou. Odsud vede stezka (\"Villnösersteig\" - obtížnost B/C) již podél zajištění lanem (snadné) a pokračuje úhlopříčně přes sérii žlebů a ostrohů až k mírnější části, odkud je to jen pár minut na vrchol. Na vrcholu je kříž. Sestupujeme náročnější cestou \"Sas Rigais steig\" (obtížnost C) po jižní hraně, která je hodně strmá, ale zajištěná. Pak šikmo doprava a po jihozápadním úbočí, které je zprvu velmi prudké. Překračujeme několik nezajištěných lávek. Na rozcestí k Sas de Mesdi se dáme doleva a sestupujeme přímo do žlebu zajištěného lanem a kramlemi. Dále do soutěsky kónicky zavalené sutí až na příjemnou cestu do Pian Cianter, kde se napojíme na výstupovou stezku.\n\nÚdolí Val Gardena patří mezi nejznámější oblasti v Dolomitech především pro své podmínky pro lyžaře. Právě odsud startuje věhlasný houpačkový přejezd po Sella Ronda, který má skutečný zvuk ve světě sjezdového lyžování. I v létě se zde nabízí mnoho možností turistiky. Od jednoduchých vycházek po náročné vysokohorské túry a horolezecké výstupy až po cykloturistiku.\n\n"}
{"id": "232199", "url": "https://cs.wikipedia.org/wiki?curid=232199", "title": "Tehelné pole", "text": "Tehelné pole\n\nTehelné pole byl fotbalový stadion Slovanu Bratislava ve slovenském hlavním městě Bratislavě ve stejnojmenné čtvrti. Stadion býval za federálních časů druhým největším domácím stadionem, vešlo se sem až 50 000 diváků. Byl vybudován v letech 1939–1940 a měl vyčleněno až 13 000 míst na sezení.\n\nPo poslední rekonstrukci v 90. letech 20. století se kapacita snížila na 30 087 sedících fanoušků. V roce 2006 bylo rozhodnuto, že chátrající starý stadion bude zbořen a na jeho místě bude postaven nový moderní stadion vhodný pro mezinárodní akce a turnaje.\n\nPrvní idea byla, že se začne bourat v průběhu 2008/2009, dokončení výstavby nového stadionu bylo plánováno na 4. čtvrtletí 2010. Hlavním investorem měly být firmy J&T a akciová společnost Národný futbalový štadión a.s. Firmy se začaly vymlouvat na nedostatek financí a že postavení nebude možné postavit bez finanční pomoci státu. Požadavek byl na cca 30 mil. eur, což premiér Robert Fico odmítl s odkazem na světovou finanční krizi. V červenci 2009 nakonec vláda změnila názor a vyčlenila na stavbu nového stadiónu 69,12 mil. eur. Bourací práce se očekávaly na přelomu března a dubna 2010 s tím, že nový stadion bude dokončen v květnu 2012 s kapacitou 22 000 diváků s možností zvýšení na 30 000 diváků. Nakonec se nerealizovalo nic.\n\nPodle informací z listopadu 2011 se \"Národný futbalový štadión (NFŠ)\" měl začít stavět v průběhu roku 2012 a měl by být postaven na místě současného Tehelného pole. Projekt s jeho realizací měl mít připravený majitel ŠK Slovan Bratislava Ivan Kmotrík a současně i investor, obdržel podporu i od primátora hlavního města SR Milana Ftáčnika. Plánovaná kapacita byla 20 000 míst, cena 55 miliónů eur, stavba měla trvat 15–17 měsíců. Bourací práce nakonec začaly 10. července 2013.\n\n\nV roce 2000 stadion hostil několik zápasů Mistrovství Evropy hráčů do 21 let poté, co bylo pořadatelství přiřknuto Slovensku. Byly to následující:\n\n\n"}
{"id": "232202", "url": "https://cs.wikipedia.org/wiki?curid=232202", "title": "Marika Gombitová", "text": "Marika Gombitová\n\nMarika Gombitová, vlastním jménem Mária Gombitová (* 12. září 1956 Turany nad Ondavou) je slovenská zpěvačka a skladatelka.\n\nMarika Gombitová se narodila v Turanech nad Ondavou na východě Slovenska. Vyrůstala v rodině, kde hudba vždy měla svoje čestné místo. Má sestru a tři bratry, otec hrál na housle, v kostele na varhany a krásně zpíval. Studovala hru na klavír v Lidové škole umění ve Stropkově, vyhrála i okresní soutěž kytaristů, ale nejvíc milovala zpěv a svůj velký vzor Janis Joplin. Zpívat začala jako třináctiletá se svými bratry v amatérské skupině Matador.\n\nBěhem studia na Střední průmyslové škole strojnické v Košicích (absolvovala v roce 1976) zpívala ve skupině Profily (1972–1974) a také v košických tanečních orchestrech J. Olajoše a J. Szabadoše.\n\nV roce 1976 přijala nabídku Jána Lehotského připojit se k jeho skupině Modus a 1. července se tak stala profesionální zpěvačkou. Zprvu hrála na conga a měla na starosti sbory. Vytrvale na sobě pracovala a brzy se stala hlavní zpěvačkou skupiny. Skupině se podařilo prosadit se s výhradně původním repertoárem, do roku 1980 nahrála dvě řadová alba a jedno anglické. Kapela Modus absolvovala během pěti sezon několik set koncertů doma i v zahraničí (Německo, Polsko, Maďarsko, Jugoslávie, Bulharsko, Rusko, Vietnam a Laos).\n\nV tomto období nahrála i Marika Gombitová svá první dvě řadová alba – Dievča do dažďa (1979) a Môj malý príbeh (1981). Od začátku kariéry měla štěstí na dobré autorské zázemí. Spolupracovala s předními osobnostmi slovenské hudební scény (Ján Lehotský, Pavol Hammel, Marián Varga, Ján Lauko) a zvláště dlouholetým spojením s básníkem a textařem Kamilem Peterajem vytvořila styl, propojující rock a pop s šansonem a poezií.\n\nSamostatnou kapitolou jsou úspěchy na Bratislavské lyře, nejvýznamnějším slovenském hudebním festivalu. Se skupinou Modus se zde představili poprvé v roce 1976 v nesoutěžní části. Rok 1977 už přinesl kapele vítězství v podobě zlaté Bratislavské lyry za píseň \"Úsmev\". V dalším ročníku (1978) soutěžila Gombitová jako sólistka s písní \"Študentská láska\" a vyzpívala zlato v domácí i mezinárodní soutěži. V roce 1979 prezentovala baladu \"Vyznanie\" a získala stříbro. V roce 1980 byla oceněná bronzovou Bratislavskou lyrou za duet s Jánem Lehotským \"Tajomstvo hier\".\n\nTalent Mariky Gombitové brzo překročil i hranice vlasti – jednu z cen získala na Schlagerfestivalu v Drážďanech a vrcholem bylo vítězství na mezinárodním písňovém festivalu Intervize v polských Sopotech 1980 (s písněmi \"Vyznanie\" a \"Chcem sa s tebou deliť\").\n\nV roce 1980 si zahrála hlavní roli v dnes již kultovním televizním muzikálu Neberte nám princeznú. Posledního listopadu 1980, při návratu z koncertu v Brně, následkem dopravní nehody ochrnula od sedmého obratle dolů.\n\nSymbolem její nezdolné vůle se stalo vystoupení na Bratislavské lyře a v létě 1981 nahrávání alba Slnečný kalendár.\n\nI po nehodě pokračovala v koncertování, její dvě koncertní turné \"Mince na dne fontán\" a \"Adresa ja, adresa ty\" trvala celkem pět sezon. Vystupovala s nimi po celém Československu a čtyřikrát vyprodala pražskou Lucernu. S druhým turné získala hlavní cenu v celostátní soutěži koncertních programů.\n\nPo více než 150 sólových koncertech v období 1983–1987 se soustředila především na televizní a charitativní vystoupení. Do konce roku 1980 natočila pět desítek televizních programů a od té doby dalších 110.\n\nKe dvěma sólovým albům, natočeným před úrazem, Marika Gombitová vydala dalších sedm a tři anglické verze. Podílela se i na dvou albech skupiny Modus.\n\nNa dvojalbum Mince na dne fontán z roku 1983 si první polovinu skladeb složila sama a druhou Ján Lehotský. Za toto album získala Zlatý erb Opusu – za nejlepší nahrávku roku.\n\nV roce 1984 vychází páté album No. 5 – autorkou všech písní je Gombitová. Aranžérsky se podíleli Laco Lučenič a Peter Breiner.\n\nI na dalších albech si složila většinu skladeb. Písně ze šestého alba Voľné miesto v srdci (1986) tvořily základ koncertního turné \"Adresa ja, adresa ty\".\n\nNa další úspěšné album Ateliér duše (1987), které nahrála s Vašem Patejdlem, zařadila i duet s Karlem Gottem \"Neznámy pár\". S názvem \"Ateliér duše\" také vyšla první hudební videokazeta na slovenském trhu.\n\nJako první slovenská zpěvačka se Gombitová objevila v rakouské hitparádě Die Grossen Zehn. Na pozvání Stevieho Wondera si s ním dvakrát zazpívala během jeho návštěvy Bratislavy. Ve dnech sametové revoluce vznikalo ve spolupráci s Andrejem Šebanem album Kam idú ľudia? (1990).\n\nDeváté řadové album Zostaň natočila v roce 1994 společně s Vašem Patejdlem a Gabem Dušíkem.\n\nV roce 1996 získala cenu Grand Prix Svazu autorů a interpretů za celoživotní přínos populární hudbě.\n\nV roce 2000 si Marika Gombitová složila nejen hudbu, ale i text k písni \"Prosba\". Následovaly dva duety s Mirem Žbirkou \"Nespáľme to krásne v nás\" (2001) a \"Tajnosľubná\" (2005), a také píseň z muzikálu Adam Šangala \"Tak som chcela všetkých milovať\" (2007).\n\nV roce 2014 se zapojila jako jediná žena mezi 20 osobnostmi české a slovenské kultury do charitativní akce na podporu lidí bojujících s nepřízní osudu. Od tohoto roku se opět zúčastňuje i dalších charitativních a televizních projektů. V roce 2015 nazpívala titulní píseň \"Ten príbeh za náš sen stál\" pro pohádku Sedem zhavranelých bratov. V září 2016 vystoupila jako host na turné Road to Abbey Road Mira Žbirky. V říjnu téhož roku se konal v Bratislavě její narozeninový koncert Marika Gombitová & priatelia a vyšla kniha Úlomky spomienok (Úlomky vzpomínek), první oficiální autobiografie, na jejímž vzniku se Marika osobně podílela. V prosinci 2017 potěšila své fanoušky v Praze vánočním koncertem Sen Mariky Gombitové. V roce 2018 převzala z rukou prezidenta Andreje Kisky Pribinův kříž I. třídy za mimořádné zásluhy o kulturní rozvoj Slovenské republiky v oblasti populární hudby. Ve stejném roce se stala první ženou, která získala Velkou cenu SOZA za celoživotní dílo.\n\nDodnes se jejích hudebních nosičů prodalo více než milion. V exkluzivní anketě 100 nejlepších slovenských alb je ze všech interpretů zastoupená nejvyšším počtem titulů – devíti alby.\n\nMarika Gombitová nazpívala více než 230 písní, u 64 skladeb je podepsaná jako autorka hudby.\n\nMnohokrát bodovala v anketách popularity – Zlatý slavík (3× stříbro, 2× bronz), Slovenský slávik (2× zlato), Slávik (5× stříbro, 2× bronz), OTO (zlato, 2× stříbro, bronz, Síň slávy).\n\nStala se hudební ikonou, získala mnohá ocenění jako Zpěvačka století nebo Žena 21. století. Její píseň \"Vyznanie\" zvítězila v anketě Hit století a je asi nejemotivnější skladbou v historii slovenského popu. Je nazývána nekorunovanou královnou slovenské populární hudby a právem patří mezi nejvýraznější osobnosti slovenské kultury. \n\n\n\n\n\n\n\n\n\n\n\n\n\n"}
{"id": "232210", "url": "https://cs.wikipedia.org/wiki?curid=232210", "title": "Max Stirner", "text": "Max Stirner\n\nMax Stirner, vlastním jménem Johann Caspar Schmidt (25. říjen 1806, Bayreuth – 25. červen 1856, Berlín) byl německý filozof.\n\nInformace o Stirnerově životě jsou skrovné a útržkovité; většina se dochovala díky pracím německy píšícího spisovatele skotského původu Johna Henryho Mackaye, který v roce 1898 publikoval první Stirnerovu biografii, přičemž shraňoval informace z různých zdrojů, ať už se jednalo o svědectví písemné nebo ústně předávané. Nedochovala se jakákoli fotografie a, pokud přehlédneme jednu karikaturu členů Die Freien spolu s kresbou, kterou načrtl Friedrich Engels na požádání Mackaye samotného po 40 letech, ani žádnou jinou věrohodnou podobiznu, což dalo vzniknout omylům a nedorozuměním (často totiž některé z fotografií autorů, kteří měli co do činění s jeho filosofií, jako například ty od Benjamina Tuckera, amerického individualisty, byly mylně považovány za fotografie Maxe Stirnera.) Jeho další podobizny, jako ta od Félixe Vallottona z 1900 či mnohé modernější verze, byly zhotoveny na základě skic Friedricha Engelse. Často je zpodobňován s černými vlasy, ale ve skutečnosti byl blondýn, jak o tom svědčí dobové výpovědi. Mackay totiž sesbíral díky všem, kteří Stirnera osobně znali, patřičný popis jeho vzhledu a charakteru.\n\n\"Max Stirner byl muž průměrné postavy, pohublý, málo vyčnívající z davu. Oblékal se jednoduše, ale s velkou péčí (...), nijak okázale (...), byl popisován jako dandy, (...) jistě jím však nebyl. Spíše v sobě měl cosi z učitele druhého stupně (...) a tento dojem byl později umocněn jeho stříbrnými brýlemi. Říká se, že když vyučoval (...), měl vždy nasazeny \"brýle z jemné oceli s malými sklíčky\", které, když si je sundával, po sobě zanechávaly stopu na nose. (...) Nikdy nevypadal zanedbaně (...), měl krátké blonďaté kotlety a knírek, avšak bradu měl vždy dobře oholenou. Jeho hladké a nazrzavělé, subtilně nakadeřené a nakrátko střižené vlasy, ponechávaly jeho masivní, kulaté a vcelku překvapivě vysoké čelo dobře viditelným. Poza brýlemi, jeho leskle modré oči pohlížely na okolní osoby a věci s klidem a delikátností, ani s nádechem snílka, ani příliš upřeně. Na tváři mu rýsovaly jeho jemné rty přátelský úsměv, jenž se s postupem času vyostřil tak, že mimoděk prozrazoval jeho vnitřní ironii. (...) Jeho nos byl přiměřeně velký, hrubý, (...), jeho brada zřetelná. Stirnerovy ruce byly neobyčejně krásné: běloučké, dobře opečovávané, jemné, takřka \"aristokratické ruce\". Zkrátka působil mile. Zdál se sebejistým a klidným a jeho pohyby nebyly nikdy zbrklé či ukvapené.\"\n\nFriedrich Engels taktéž zanechal jistý popis v básnické podobě:\n\n\"Hleďte na Stirnera, hleďte, na klidného nepřítele všeho nátlaku, \n\nProzatím piva ještě pije, jež brzy v krev promění se, \n\nTak lehce, co sklenku vody. \n\nA poté, co druzí vypustí zběsilý svůj skřek: pryč s králi! \n\nStirner taktéž zakřičí: Pryč s králi!\"\n\nDále též dodává: \"Dobře jsem znal Stirnera, tykali jsme si, byl to dobrácký člověk, zdaleka ne tak hrozivý, jako se představil v Einzige. Měl v sobě cosi pedantského, co se v něm s postupem let kantorské praxe zakořenilo.\"\n\nByl rezervovaného charakteru, vedl vcelku samotářský život (kromě těch let, kdy byl členem hegeliánské levice), ale přesto nebyl uchráněn před osobními tragédiemi a jinými strastiplnými událostem.\n\nJohann Kaspar Schmidt se narodil v Bayreuthu, v severním Bavorsku, dne 25. října 1806 jako syn luterána Alberta Christiana Heinricha Schmidta, který se živil vyřezáváním fléten a jiných hudebních nástrojů.\n\nAni ne rok po jeho narození otec zemřel na tuberkulózu. Po dvou letech se jeho matka opět provdala s pomocníkem lékárníka, Heinrichem Ballerstedtem. Matka s otčímem se přestěhovali do Chełmna v tehdejším Prusku, zatímco Max zůstal se svou tetou, ačkoli se k nim později přidal.\n\nV roce 1818, se ve 12 letech vrátil do Bayreuthu a byl přijat otčímovou rodinou. V roce 1819 se začal zabývat klasickými studii na místním gymnáziu. V roce 1826 se zapsal na Berlínskou univerzitu, během let 1828 a 1829 zavítal na univerzitu v Erlangenu a později i na tu v Königsbergu. Celkem trvalo studium 5 semestrů. Naslédně podnikl \"dlouhou cestu po Německu\". Navzdory všemu se mu podařilo účastnit se i lekcí Friedricha Schleiermachera a Hegela. Co se týče lekcí, udělených Hegelem, účastnil se především těch ohledně filozofie náboženství, historie filozofie a filozofie \"subjektivního ducha\". V roce 1833 se přestěhoval do Berlína, kde studoval dva semestry, které byly později vystřídány dalšími přerušeními studia, patrně kvůli duševním problémům, sužujícím jeho matku, s níž později odjel do hlavního města.\n\nV dubnu 1835 byl Stirner kandidátem na post vyučujícího pěti oborů (filozofie, historie, antických jazyků, němčiny a náboženství), ale toto místo nepřijal a spokojil se s udělováním lekcí latiny zdarma po dobu 18 měsíců. V roce 1837 se oženil s 22-letou dcerou své domácí, Agnes Klary Kunigunde Burtz, která zemřela z důvodu poporodních komplikací rok poté, když předčasně porodila jeho syna, o němž se neví vůbec nic. Podle úředních záznamů, jež kvalifikují ovdovělého Stirnera jako bezdětného, lze posoudit, že jeho syn nežil dlouho.\n\nJeho otčím zemřel roku 1835 a v roce 1837 byla jeho matka hospitalizována v berlínském blázinci, kde také zemřela, podle Mackaye, v roce 1859, podle jiných zdrojů však ještě před svým synem.\n\nRoku 1839 obdržel post vyučujícího historie a literatury v Lehr- und Erziehungsanstalt, na škole pro dívky z vyšších tříd v Berlíně. Ve stejném roce začal navštěvovat skupinu mladých hegeliánů, kteří se nazývali Die Freien (\"Svobodní\"), mezi nimiž figurovala právě ta jména, z nichž později sestávala značná čast německé filosofie 19. století: Bruno Bauer, Arnold Ruge, Ludwig Feuerbach, Friedrich Engels a později i Karl Marx. Stirner a Engels byli velcí přátelé, ale není jisté, zda někdy navštívil i Marxe. Svobodní se obvykle scházeli u Hippel's, v pivnici na Friedrichstrasse.\n\nV této skupině se poznal také s Marií Wilhelminou Dähnhard (1818-1902), která se později, roku 1843, stala jeho druhou ženou Ernst Dronke ve svém díle Berlin, v němž popisuje berlínskou atmosféru poloviiny čtyřicátých let 19. století v Berlíně, vzpomíná skandální scénu Stirnerovy svatby, jíž se učastnili jeho zanedbaní přátelé, kteří hráli karty, a při níž si dokonce novomanželé zapomněli svatební prstýnky, což se snažil Bruno Bauer zachránit tím, že zbavil svou peněženku dvou mosazných prstenů.\n\nJejich první manželské neshody nastaly roku 1842, když Stirner publikoval dva články o Marxem založených novinách Rheinische Zeitung \"Falešný princip našeho vzdělávání aneb o humanismu a realismu\" a \"Umění a náboženství\". První článek se zabývá pedagogickými aspekty rozporuplnosti vzdělávání dětí dle externích norem a vyšší kultivací jejich predispozicí s tím účelem, aby se z nich staly \"suverénní osoby\". Druhý článek je recenze díla Bruna Bauera \"Roh posledního soudu proti ateistickému Hegelovi. Rovněž přispíval do novin Leipziger Allgemeine Zeitung.\n\n"}
